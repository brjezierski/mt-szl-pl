<doc id="53569" url="https://pl.wikipedia.org/wiki?curid=53569" title="Rozkład prawdopodobieństwa">
Rozkład prawdopodobieństwa

Rozkład prawdopodobieństwa – miara probabilistyczna określona na zbiorze wartości pewnej zmiennej losowej (wektora losowego), przypisująca prawdopodobieństwa wartościom tej zmiennej. Formalnie rozkład prawdopodobieństwa można rozpatrywać bez odwołania się do zmiennych losowych.
Definicja formalna.
Rozkład prawdopodobieństwa – to miara probabilistyczna formula_1 określona na σ-ciele podzbiorów borelowskich pewnej przestrzeni polskiej formula_2 Dla rozkładów ciągłych jako przestrzeń polską wybiera się:
Rozkład prawdopodobieństwa nazywamy jednowymiarowym, jeżeli zmienna losowa jest 1-wymiarowa, a wielowymiarowym, jeżeli zmienna losowa jest n-wymiarowa.
Zastosowanie zmiennych losowych.
Przestrzenią probabilistyczną nazywa się trójkę uporządkowaną, złożoną z: a) przestrzeni zdarzeń elementarnych formula_5 b) określonego na niej σ-ciała formula_6 którego elementy są nazywane zdarzeniami losowymi, c) miary probabilistycznej formula_7 przyporządkowującej zdarzeniom liczby zwane prawdopodobieństwami.
Tak określone prawdopodobieństwo jest jednak niewygodne do badania, gdy formula_8 jest zbiorem bez zadanych jakichkolwiek relacji między jego elementami. Dlatego definiuje się funkcję zwaną zmienną losową, która przyporządkowuje elementom przestrzeni formula_8 elementy jakiejś przestrzeni mierzalnej formula_10 o pożądanych właściwościach. Najczęściej jako przestrzeń mierzalną wykorzystuje się przestrzeń euklidesową, tj. formula_11 Wtedy zmienną losową nazywa się wektorem losowym.
Przeciwobraz każdego zbioru mierzalnego w formula_10 jest zdarzeniem losowym. Podzbiory mierzalne przestrzeni formula_10 tworzą σ-ciało, które oznaczać będziemy symbolem formula_14 Ponieważ zmienna losowa nie musi być funkcją różnowartościową, więc ten sam zbiór mierzalny formula_15 można w ogólnym przypadku otrzymać z wielu różnych zdarzeń o różnych prawdopodobieństwach. Aksjomaty σ-ciała zapewniają, że wśród tych zdarzeń jest także ich suma i do niej jest przypisane największe prawdopodobieństwo. Suma ta jest równa przeciwobrazowi zbioru formula_16 czyli formula_17
Rozkład zmiennej losowej formula_18 – to funkcja formula_19 określona na sigma ciele formula_20 taka że prawdopodobieństwo zdarzenia formula_21 jest równe prawdopodobieństwu przypisanemu przeciwobrazowi formula_22 zdarzenia formula_23
Rozkład formula_19 jest nową miarą probabilistyczną. Jest on w przestrzeni stanów formula_10 odpowiednikiem miary probabilistycznej formula_27
Uwaga 1:
Zapis formula_19 gdzie formula_18 jest zdarzeniem, a nie zmienną losową jest stosowany na oznaczenie prawdopodobieństwa warunkowego.
Uwaga 2:
Niżej omówiono rozkłady ciągłe i dyskretne. Oprócz nich istnieją także rozkłady nie mieszczące się w żadnej z tych kategorii – na przykład rozkład o dystrybuancie Cantora.
Rozkład ciągły.
Jeżeli istnieje funkcja formula_30 taka że
(całka Lebesgue’a) dla dowolnego zbioru borelowskiego formula_32 to funkcję tę nazywa się gęstością rozkładu prawdopodobieństwa (funkcją gęstości prawdopodobieństwa).
Nazwa pochodzi od intuicji fizycznych (zob. gęstość masy). O rozkładzie formula_1 mającym gęstość mówi się, że jest ciągły (lub typu ciągłego).
Powyższa definicja jest poprawna dla dowolnych rozkładów prawdopodobieństwa, także wielowymiarowych – wówczas formula_34 jest wektorem.
Rozkład formula_19 zmiennej losowej formula_18 spełniający powyższe warunki definiuje się analogicznie. O zmiennej losowej również mówi się wówczas, iż jest ciągła (lub typu ciągłego).
Rozkład dyskretny.
Rozkład formula_1 nazywa się dyskretnym, jeśli jest skupiony na zbiorze przeliczalnym, tzn. istnieje zbiór (co najwyżej) przeliczalny formula_38 dla którego formula_39 Jeżeli
to dla dowolnego zbioru borelowskiego formula_43
gdzie formula_45 to indykator (funkcja charakterystyczna) zbioru formula_46
Zatem zbiór par formula_47 jednoznacznie wyznacza rozkład formula_27 Stąd dowolny zbiór tej postaci, gdzie formula_49 oraz formula_50 (co wynika z własności rozkładu), nazywa się czasami "rozkładem" (dyskretnym). Odwzorowanie formula_51 oznaczane formula_52 nosi nazwę funkcji masy prawdopodobieństwa i jest ono dyskretnym odpowiednikiem gęstości prawdopodobieństwa.
Dyskretna zmienna losowa formula_18 to zmienna losowa o rozkładzie dyskretnym. Wówczas można go zdefiniować podobnie jak wyżej równością
jednakże w tym wypadku zachodzi dodatkowo
gdzie formula_56 jest zbiorem wszystkich wartości przyjmowanych przez zmienną formula_57
Dystrybuanta rozkładu jednowymiarowego.
Dystrybuantą jednowymiarowego rozkładu prawdopodobieństwa formula_1 nazywa się funkcję formula_59 zdefiniowana wzorem:
Dystrybuanta rozkładu zmiennej losowej formula_61 to dystrybuanta formula_62 oznaczana zwykle symbolem formula_63 otrzymana z rozkładu tej zmiennej losowej:
Jeśli rozkład formula_1 ma gęstość formula_66 jego dystrubuanta formula_67 wyraża się wzorem:
Dystrybuanta w pełni wyznacza rozkład, tzn. dwie zmienne o tej samej dystrybuancie muszą mieć ten sam rozkład; obrazuje to poniższy przykład.
Przykłady.
1) Niech formula_69 będzie przestrzenią zdarzeń elementarnych doświadczenia polegającego na rzucie monetą, które może z jednakowym prawdopodobieństwem dać dwa wyniki: orła i reszkę, tj.
Jeżeli zmienna formula_72 jest określona równościami
to jej rozkład formula_19 jest określony następująco:
a funkcja masy prawdopodobieństwa ma postać:
Oznacza to, że zmienna losowa formula_18 odwzorowuje zdarzenia
oraz zachowuje prawdopodobieństwo określone na formula_81 przekształcając je w rozkład określony na formula_82
Z definicji dystrybuanty wynika, iż prawdopodobieństwo zdarzenia
dane jest wzorem
Dystrybuanta zmiennej formula_18 to funkcja formula_86 określona wzorem
2) Niech formula_88 będzie przestrzenią zdarzeń elementarnych rzutu monetą, wyżej opisanego, przy czym dodatkowo uwzględnimy upadek na kant, który prawie na pewno się nie zdarzy. Jeżeli
to zmienna losowa formula_91 określona równościami
ma taki sam rozkład formula_94 (oraz funkcję masy) co zmienna formula_18 określona wyżej, mimo iż są one różne.
Także dystrybuanta formula_96 zmiennej formula_10 dana jest tym samym wzorem co dystrybuanta formula_98 zmiennej formula_57
Dystrybuanta rozkładu wielowymiarowego.
Jeśli formula_18 jest wektorem losowym, tzn. formula_101 to rozważa się wówczas przedziały wielowymiarowe, tzn. zbiory będące iloczynami kartezjańskimi przedziałów, mające postać
Dystrybuanta formula_103 ma postać
Stosuje się następujący zapis dystrybuanty rozkładu zmiennej losowej:
gdzie formula_106
Oznaczając formula_107 powyższy wzór można zapisać w skrócie
Jeśli rozkład wielowymiarowy formula_1 ma gęstość formula_66 jego dystrybuanta formula_67 wyraża się za pomocą całki Lebesgue’a:
co można zapisać w prostszej wersji (ale tylko wtedy, gdy całkę Lebesgue’a da się rozbić w poniższy sposób):
Rozkład osobliwy.
Df. Zmienna losowa formula_18 ma rozkład osobliwy (singularny), jeśli ma ciągłą dystrybuantę oraz istnieje zbiór formula_115 taki że ma on zerową miarę Lebesgue’a formula_116 i jednostkowy rozkład prawdopodobieństwa formula_117 tzn.
Rozkład arytmetyczny.
Df. Rozkładami arytmetycznymi nazywa się rozkłady skoncentrowane na zbiorze punktów postaci formula_120 gdzie formula_121
Tw. To, iż rozkład formula_1 jest skupiony na zbiorze formula_123 jest równoważne temu, iż jego funkcja charakterystyczna formula_124 ma okres równy formula_125 bądź formula_126 dla pewnego formula_127
Analizując funkcje charakterystyczne można stwierdzić, że arytmetyczne są rozkłady:
geometryczny, Bernoulliego i Poissona.
Rozkłady jedno- i dwupunktowe są przesuniętymi rozkładami arytmetycznymi.
Statystyka.
Jeśli mamy na myśli rzeczywiste prawdopodobieństwa wystąpienia danej wartości cechy w populacji, to mówimy o "rozkładzie w populacji". Jeśli mamy na myśli prawdopodobieństwa wystąpienia danej cechy wyznaczone podczas badania statystycznego, to mówimy o "rozkładzie empirycznym".

</doc>
<doc id="53571" url="https://pl.wikipedia.org/wiki?curid=53571" title="Morze Yoldiowe">
Morze Yoldiowe

Morze Yoldiowe – drugie, dyluwialne stadium ewolucji Bałtyku po ustąpieniu lądolodu w okresie 10-9 tys. lat temu. 
Jezioro Lodowe, powstałe z wód spływającego lodowca, które w wyniku przepełnienia połączyło się z Morzem Północnym. Kiedy poziomy obu zbiorników się wyrównały i powstało połączenie z morzem, zmieniło status akwenu z jeziora na morze. Zbiornik rozciągał się od Finlandii przez południe Szwecji i Bałtyk aż do wschodnich wybrzeży Norwegii. Charakteryzowało się fauną arktyczną jak "Arca glacialis, Pecten islandicus oraz Yoldia arctica" - od której wywiedziono nazwę "Yoldiowego morza".
Był to stosunkowo krótki etap rozwoju Bałtyku, poprzedzający decydujący etap topnienia lądolodu i powstanie Jeziora Ancylusowego.

</doc>
<doc id="53573" url="https://pl.wikipedia.org/wiki?curid=53573" title="Bałtyckie Jezioro Lodowe">
Bałtyckie Jezioro Lodowe

Jezioro Lodowe (Bałtyckie Jezioro Lodowcowe) – jeden z etapów ewolucji Bałtyku, powstały, gdy zaczął się cofać pokrywający Europę lądolód skandynawski. Miało to miejsce ok. 14-10,3 tys. lat temu. Przed czołem lądolodu utworzyło się Jezioro Lodowe o poziomie wód znacznie niższym niż współcześnie. Jezioro zajmowało wówczas obszar dzisiejszego Bałtyku, prawdopodobnie na zachodzie istniało wąskie połączenie z Morzem Północnym. W holocenie Jezioro Lodowe przeszło serię transgresji określanych mianem:
Niektórzy badacze sugerują, że w pewnym okresie Bałtyckie Jezioro Lodowe mogło być połączone cieśniną z Morzem Białym.

</doc>
<doc id="53574" url="https://pl.wikipedia.org/wiki?curid=53574" title="Cagliari">
Cagliari

Cagliari [czyt. 'kaljari] (sard. "Casteddu" – "zamek") – miasto i gmina we Włoszech, stolica autonomicznego regionu Sardynia i miasta metropolitalnego Cagliari. Miasto Cagliari znajduje się na południowym wybrzeżu Sardynii, nad zatoką o tej samej nazwie i na równinie Campidano. Według danych na rok 2021 gminę zamieszkiwało 149 572 osób.
Gospodarka.
Cagliari jest ośrodkiem gospodarczym i przemysłowym, ma jeden z największych portów na Morzu Śródziemnym (handlowy, rybacki i wojenny) oraz międzynarodowe lotnisko. Zajmuje 28 miejsce co do wielkości dochodu we Włoszech. Dobrze rozwija się tam przemysł rafineryjny, stoczniowy, spożywczy, chemiczny, włókienniczy i cementowy. W mieście są zlokalizowane fabryki, m.in. Coca-Cola, Heineken, Unilever, Bridgestone i Eni. Jedną z głównych gałęzi gospodarki jest turystyka.
Geografia.
Miasto jest położone blisko bardzo atrakcyjnych miejsc, jak Maddalena Beach, Chia lub Villiasimius, wciąż stosunkowo mało obleganych przez turystów. Znajduje się też blisko górskich parków narodowych, jak Monta Arcosu czy Maidopis, z rozległymi lasami i wieloma gatunkami dzikich zwierząt.
Klimat.
Cagliari leży w strefie klimatu subtropikalnego typu śródziemnomorskiego, z łagodnymi zimami i ciepłymi, niekiedy gorącymi latami. Średnia roczna temperatura wynosi prawie 22 °C w dzień i 12 °C w nocy.
Historia.
Kolonia fenicka, następnie kartagińska, założona w VII w. p.n.e., ważny port. W 238 p.n.e. zajęta przez Rzymian i nazwana przez nich Carales. Od 48 p.n.e. stolica prowincji Sardynia. Szybko schrystianizowane, od IV w. biskupstwo i metropolia Sardynii. Zdobywane i niszczone przez Wandalów (455), Bizancjum (534), Gotów, Arabów, traciło znaczenie handlowe, jednakże – wykorzystując rywalizację Pizy i Genui – zachowało w VII-X w. niezależność jako ośrodek jednego z okręgów sądowych Sardynii. W 1052 włączone do Republiki Pizy, w 1326 do Królestwa Aragonii. W 1355 miejsce pierwszego zgromadzenia parlamentarnego Sardynii. Od 1720 w Królestwie Sardynii. Od 1861 w zjednoczonym Królestwie Włoch. Podczas II wojny światowej zajęte przez Niemców, we wrześniu 1943 wyzwolone przez włoskich partyzantów.
Zabytki.
Uniwersytet (zał. 1606), rzymski amfiteatr (II w.), kościół San Saturnino (VI, IX-XII w.), katedra (XII, XVII w.), kościoły z XVI-XVII w., fragmenty fortyfikacji (XIV w.), budynki uniwersyteckie (XVII w.).

</doc>
<doc id="53575" url="https://pl.wikipedia.org/wiki?curid=53575" title="Jezioro Ancylusowe">
Jezioro Ancylusowe

Jezioro Ancylusowe – jedno ze stadiów rozwoju Morza Bałtyckiego. Nazwa od ślimaka Ancylus.
Jezioro miało charakter słodkowodny. Istniało od ok. 7900 p.n.e. do 6800 p.n.e. Powstało dzięki podnoszeniu się Fennoskandii po ustąpieniu zlodowacenia.

</doc>
<doc id="53576" url="https://pl.wikipedia.org/wiki?curid=53576" title="Morze Litorynowe">
Morze Litorynowe

Morze Litorynowe – czwarta faza rozwoju Bałtyku; po niej morze to przybrało dzisiejszy wygląd i charakter. Powstało, gdy wskutek dalszego ocieplenia klimatu lądolód skandynawski stopniał do końca (ok. 5,5 tys. lat temu). Poziom wód podniósł się wtedy na tyle, że dotychczasowe Jezioro Ancylusowe uzyskało ponownie połączenie z Morzem Północnym, stając się znów akwenem morskim. Napływ wód oceanicznych spowodował wzrost zasolenia i rozwój fauny słonowodnej. Jednym z typowych jej przedstawicieli był ślimak pobrzeżka ("Littorina littorea"), od którego morze wzięło swą nazwę. W rezultacie tej kolejnej transgresji Morze Litorynowe zwiększyło swą powierzchnię, czego dowodem są do dziś obecne na jego dnie zalane wówczas doliny i torfowiska. Temperatura u południowych brzegów Bałtyku była o 2-3 °C wyższa od dzisiejszej, był to najcieplejszy okres w historii Bałtyku. Linia brzegowa była silnie rozwinięta; współczesny kształt Morza Bałtyckiego jest wypadkową kształtu ówczesnego i zmian abrazyjnych, które dokonały się do dnia dzisiejszego. Etap Morza Litorynowego zakończył się około 4 tysięcy lat temu, kiedy cieśniny duńskie uległy znacznemu przewężeniu, ograniczając dopływ wód słonych z Morza Północnego. Zasolenie wód się wyraźnie zmniejszyło; takim słonawym akwenem morskim jest Bałtyk do dnia dzisiejszego.
Obecne stadium rozwoju Bałtyku określane jest czasem mianem Morza Mya.

</doc>
<doc id="53579" url="https://pl.wikipedia.org/wiki?curid=53579" title="Belfast">
Belfast

Belfast (angielska wymowa: []; irl. "Béal Feirste") – stolica i największe miasto Irlandii Północnej, zlokalizowane w dystrykcie Belfast (hrabstwo Antrim). Zajmuje powierzchnię 132,50 km², licząc 341 877 mieszkańców (2019 r.).
Aglomeracja o nazwie Wielki Belfast (ang. "Greater Belfast" lub "Belfast metropolitan area") jest podzielona pomiędzy dwa hrabstwa – Antrim i Down, zajmuje powierzchnię 960 km², a w 2011 r. zamieszkiwało ją 671 559 osób. W jej skład wchodzi miasto Belfast oraz 12 odrębnych jednostek administracyjnych (największe z nich to: Lisburn, Newtownabbey, Bangor, Castlereagh, Carrickfergus, Holywood).
Historia.
Miasto jest położone u ujścia rzeki Lagan do zatoki Belfast Lough. Osadnictwo rozwijało się wokół normandzkiego zamku, zbudowanego w 1177 r. W średniowieczu był małą osadą pozostającą w cieniu sąsiedniego Carrickfergus. Miasto zaczęło rozwijać się dopiero w XVII w. jako centrum handlowe. W ramach planu kolonizacyjnego sir Arthura Chichestera rozpoczął się napływ osadników z Anglii i Szkocji. W 1685 r. w Belfaście pojawili się francuscy hugenoci, którzy rozwijając na tym terenie przemysł włókienniczy (głównie lniany), doprowadzili do prawdziwego rozkwitu miasta. Pożar, który wybuchł w 1708 r., prawie doszczętnie strawił Belfast. W kolejnych latach XVIII w. następował rozwój handlu wyrobami tkackimi i przemysłu okrętowego (1791 r. pierwsza stocznia) oraz znaczny przyrost liczby ludności. Pod koniec stulecia miasto stało się centrum irlandzkiego ruchu niepodległościowego jednoczącego katolików i protestantów, miejscem walk podczas powstania w 1798 r. Dalsze uprzemysłowienie, głównie rozwój stoczni, było motorem rozwoju. Pomiędzy 1806 r. a 1901 r. liczba mieszkańców wzrosła z 22 tys. do 350 tys. W 1922 r. uznany za stolicę Irlandii Północnej, która weszła w skład Zjednoczonego Królestwa. W 1941 r. – podczas działań II wojny światowej – miasto zostało zbombardowane przez niemieckie lotnictwo. W 1951 r. Belfast zamieszkiwała rekordowa liczba 444 tys. osób. Od lat 60. XX w. teren konfliktów pomiędzy probrytyjskimi unionistami a zwolennikami zjednoczenia Irlandii, których eskalacja miała miejsce w okresie tzw. "The Troubles", tj. w latach 1968–1998. Wskutek tego drastycznie spadała wówczas liczba mieszkańców – do 267 tys. w 2006 r. W 1997 r. po raz pierwszy w historii unioniści utracili kontrolę nad radą miejską. Od końca XX w. wdrażany jest program rewitalizacji miasta, mający na celu poprawę warunków życia ludności.
Gospodarka.
Rozwinięty przemysł lotniczy, elektroniczny, spożywczy, nawozów sztucznych i stoczniowy. W Belfaście znajduje się stocznia Harland and Wolff, gdzie zbudowano Titanica oraz jego siostrzane okręty Britannic i Olympic. Centrum kulturalne, naukowe i turystyczne Irlandii Północnej.
Transport.
Ważny port morski, w pobliżu dwa lotniska międzynarodowe: Port lotniczy Belfast-International i Port lotniczy Belfast-City George Best. 
W mieście znajdują się cztery stacje i przystanki kolejowe: Belfast Lanyon Place, Belfast Great Victoria Street, Belfast City Hospital, Belfast Botanic.

</doc>
<doc id="53582" url="https://pl.wikipedia.org/wiki?curid=53582" title="Wiktor Amadeusz II">
Wiktor Amadeusz II

Wiktor Amadeusz II (ur. 14 maja 1666 w Turynie, zm. 31 października 1732 w Moncalieri) – władca z dynastii sabaudzkiej. Książę Sabaudii (1675–1730), król Sycylii (1713–1720), król Sardynii (1720–1730).
Życiorys.
Urodził się w Turynie jako syn Karola Emanuela II, księcia Sabaudii i jego drugiej żony – Marii Joanny Baptisty de Savoie-Nemours. Jej rządy jako regentki poskutkowały uzyskaniem w księstwie silnych wpływów przez Francję Ludwika XIV. Przejąwszy rządy, Wiktor Amadeusz jako władca słabego i mało liczącego się państwa, zmuszony był stale lawirować pomiędzy wpływami i celami politycznymi dwóch zachodnioeuropejskich potęg (Francji Burbonów i Austrii Habsburgów), w których orbicie się znajdował. Będąc dobrym politykiem, potrafił zręcznie rozgrywać sytuacje geopolityczne, przeciwstawiając sobie silniejszych partnerów.
Początek rządów.
Tuż po objęciu władzy został zmuszony – zgodnie z nietolerancyjną polityką wyznaniową Ludwika XIV – do podjęcia działań represyjnych wobec zamieszkujących Piemont waldensów. Wycofał się z nich jednak wskutek wzmożenia nacisków francuskich po wybuchu wojny Ludwika XIV z Ligą Augsburską: francuski monarcha wprawdzie obiecywał mu Lombardię, ale nieufny, zarazem żądał wpuszczenia jego wojsk do piemonckich twierdz włącznie z Turynem. Odmawiając, Wiktor Amadeusz przeszedł w 1690 na stronę Ligi, rezygnując z prześladowań innowierców i stając się z konieczności uczestnikiem wojny dziewięcioletniej. Mimo porażek doznawanych przez wojska sabaudzkie (pod Staffardą w 1690 i Marsaglią w 1693), Francuzom nie udało się trwale opanować jego ziem, a książę w tajemnicy przed sojusznikami ostatecznie rozpoczął z Francją rokowania, zakończone zawarciem separatystycznego pokoju w Pinerolo (1696). Na mocy jego postanowień sabaudzkiemu władcy oddano ufortyfikowane Pinerolo, a wcześniej odstąpione Francuzom (1681) Casale przywrócono Księstwu Mantui, co od Sabaudii odsunęło bezpośrednie zagrożenie francuskie.
Zdobycze terytorialne.
Wskutek tego początek wojny o hiszpańską sukcesję zastał Księstwo Sabaudii-Piemontu wraz z Mantuą w obozie antykoalicyjnym, po stronie Burbonów. Jednakże najpierw zupełne zignorowanie przez Ludwika XIV pretensji także Wiktora Amadeusza do sukcesji hiszpańskiej, a potem odmowa przyznania mu Lombardii, doprowadziły do podjęcia rozmów z habsburskim Wiedniem, gdzie za cenę zmiany sojuszu obiecywano Montferrat z częścią Lombardii oraz inne możliwe nabytki kosztem Francuzów. Po prewencyjnym rozbrojeniu przez księcia Vendôme oddziałów piemonckich w służbie francuskiej, Wiktor Amadeusz w listopadzie 1703 jawnie przeszedł na stronę przeciwną, wypowiadając wojnę Francji. Jej ówczesna przewaga militarna poskutkowała opanowaniem w 1704 Sabaudii, w 1705 większości Piemontu z decydującym dla przyszłości oblężeniem Turynu w 1706. Jednakże po odwołaniu ks. Vendôme do Flandrii i nadejściu odsieczy w postaci wojsk cesarskich i sabaudzkich, Francuzi ponieśli dotkliwą klęskę w bitwie pod Turynem, czego bezpośrednim skutkiem była ewakuacja ich wojsk z północnych Włoch (1707). Wiktor Amadeusz mógł przejąć Casale z innymi obiecanymi mu obszarami. 
Również zakończenie tej wojny traktatami pokojowymi w Utrechcie (1713) i Rastatt (1714) oznaczało dla niego prestiżowy sukces w postaci poważnych zdobyczy: wraz z tytułem królewskim otrzymał Sycylię (odstąpioną Austrii w 1720 w zamian za Sardynię) oraz prawo do korony Hiszpanii po wygaśnięciu francuskiej linii Burbonów. Wśród nabytków terytorialnych ponadto cały Montferrat, Alessandrię, Valenzę, Lomellinę i Valsezję, a od Francji – doliny Fenestrelle i Oulx (w zamian za Barcelonnette). 
Polityka wewnętrzna.
Niekorzystne położenie Sabaudii na styku interesów dwóch mocarstw wcześnie kazało zwrócić uwagę na rozwój sił defensywnych i potencjału militarnego kraju: podjęte w tym kierunku wysiłki sprawiły, że sabaudzka armia uchodziła za najlepszą we Włoszech. Warunkiem wstępnym było jednak usprawnienie administracji i powiązany z tym wzrost dochodów państwa, co w istocie stanowiło genezę szerszych reform dokonanych przez Wiktora Amadeusza II. 
Po uzyskaniu statusu królestwa władca skupił się na ograniczeniu przywilejów szlachty i duchowieństwa wraz z likwidacją immunitetów fiskalnych; dążył też do zmniejszenia zakresu autonomii regionalnej. Ograniczono rolę kościoła w działalności edukacyjnej i charytatywnej, a powstały konflikt z papieżem Klemensem XI załagodzono zawartym w 1727 konkordatem. Zreorganizowano turyński uniwersytet (1720) z położeniem nacisku na rozwój nauk technicznych, rozwijano też sieć średniego szkolnictwa, podnosząc znaczenia języka włoskiego wobec łaciny. Opodatkowanie szlachty oparto na opracowanym katastrze, a w 1729 wprowadzono ujednolicający różne przepisy nowy kodeks prawny (niezmieniony pozostał stosunek powinności feudalnych i chłopskich obciążeń). Naśladując wzorce francuskie, powołano Radę Państwa (1717) oraz Generalną Radę Finansów, dysponującą kontrolną siecią prowincjonalnych intendentów.
Zakres podejmowanych reform dobrze uwidacznia przykład nowopozyskanej Sycylii, gdzie Wiktor Amadeusz był pierwszym władcą odwiedzającym wyspę od roku 1535. Oprócz zarządzonego spisu ludności polecił tam również przeprowadzenie spisu drzew morwowych i oliwnych oraz sporządzenie rejestru dróg i mostów, wprowadził zakaz noszenia broni (wskutek przerostu aktów bandytyzmu) i zdecydowanie zwalczał korupcję (m.in. podwajając dochody z ceł w Palermo). 
Poza reformą administracji władca patronował przedsięwzięciom gospodarczym, mającym na celu usprawnienie i rozwój komunikacji: za jego panowania rozwinięto sieć dróg i kanałów, rozbudowano także największy sabaudzki port – Niceę, zapewniający łączność z Sardynią. Podjęto zarówno budowę nowych twierdz (Fenestrelle), jak i rozbudowano stołeczny Turyn według nowych planów urbanistycznych. Szczególne dokonania w upiększanie miasta wniósł nadworny architekt, Sycylijczyk Filippo Juvara, będący m.in. twórcą dziękczynnej bazyliki La Superga czy przebudowy Palazzo Madama, stanowiącego wzór piemonckiego budownictwa pałacowego. 
3 września 1730 Wiktor Amadeusz II abdykował na rzecz swego młodszego syna – Karola Emanuela III. 
Od 1675 władca nosił godność Wielkiego Mistrza najwyższego dynastycznego odznaczenia sabaudzkiego – Orderu Zwiastowania Najświętszej Marii Panny (tzw. Orderu Annuncjaty). Był inicjatorem i fundatorem budowy klasztoru-mauzoleum dla członków dynastii powstałego obok bazyliki La Superga. 
Małżeństwa i potomkowie.
W 1683 ożenił się z Marią Anną Orleańską, bratanicą króla Ludwika XIV (córką księcia Orleanu – Filipa I i jego pierwszej żony – Henrietty Anny Stuart), z którą miał sześcioro potomstwa:
Jego drugą żoną została Anna Canalis di Cumiana (ur. 1679, zm. 1769), lecz było to małżeństwo morganatyczne.
Wiktor Amadeusz II miał również 2 dzieci ze swą metresą Jeanne Baptiste d’Albret de Luynes (1670–1736):

</doc>
<doc id="53583" url="https://pl.wikipedia.org/wiki?curid=53583" title="Węglany">
Węglany

Węglany – grupa związków chemicznych, soli i estrów kwasu węglowego.
Sole.
Sole zawierają anion węglanowy . Znane są też wodorowęglany, zawierające anion . Węglany są dość rozpowszechnione w przyrodzie, odgrywają również dużą rolę w gospodarce, np. w przemyśle chemicznym czy w budownictwie. Sole te, prócz węglanów metali alkalicznych, są słabo rozpuszczalne w wodzie. Silne kwasy wypierają z nich resztę węglanową, która w roztworach wodnych szybko ulega przemianie do gazowego dwutlenku węgla ().
Ważniejsze węglany występujące w przyrodzie:
Estry.
Estry kwasu węglowego można podzielić na monoestry i diestry. Monoestry kwasu węglowego są nietrwałe i mogą być izolowane jedynie w formie soli, np. potasowych lub sodowych typu , które są ciałami stałymi o wysokich temperaturach topnienia. Natomiast w formie kwasowej typu , monoestry ulegają spontanicznemu rozkładowi do alkoholi i . Diestry (), np. węglan dimetylu lub węglan difenylu są stabilne.

</doc>
<doc id="53585" url="https://pl.wikipedia.org/wiki?curid=53585" title="Katedra Świętego Pawła w Londynie">
Katedra Świętego Pawła w Londynie



</doc>
<doc id="53591" url="https://pl.wikipedia.org/wiki?curid=53591" title="Dynastia sabaudzka">
Dynastia sabaudzka

Dynastia sabaudzka (wł. "Casa di Savoia") (fr. "La maison de Savoie") – dynastia panująca w Sabaudii i Piemoncie (1000–1732) (Księstwo Sabaudii-Piemontu niezależne od roku 1416), na Sycylii (1713–1720), w Królestwie Sardynii (1720–1861), w zjednoczonym Królestwie Włoch (1861–1946), w Hiszpanii (1871–1873) oraz w Chorwacji (1941–1943).
Założycielem dynastii sabaudzkiej był hrabia Sabaudii Humbert I Białoręki (980–1047), który władał Sabaudią od 1003. Jego syn Otton (1010–1060), władał również Piemontem, dzięki małżeństwu z dziedziczką Turynu – Adelajdą. W 1416 roku król Niemiec Zygmunt Luksemburski uczynił władców sabaudzkich suwerennymi władcami przez podniesienie dotychczasowego Hrabstwa Sabaudii do rangi księstwa. Pierwszym suwerennym księciem był Amadeusz VIII (antypapież Feliks V). W 1418 roku Amadeusz VIII po śmierci ostatniego hrabiego Piemontu (swojego wasala) włączył go bezpośrednio do Sabaudii, ogłaszając się księciem Piemontu. Wiktor Amadeusz II (1666–1732) na mocy pokoju utrechckiego otrzymał w 1713 Królestwo Sycylii (zamienione w 1720 na Królestwo Sardynii) i tytuł królewski. Główna gałąź dynastii sabaudzkiej wygasła w 1831 na Karolu Feliksie. Młodsza linia, Carignano, odziedziczyła tron (w osobie Karola Alberta) i przyczyniła się do zjednoczenia Włoch, których pierwszym królem został w 1861 król Sardynii – Wiktor Emanuel II. Jego młodszy syn – Amadeusz panował w latach 1870-1873 w Hiszpanii. Ostatni król z dynastii sabaudzkiej, Humbert II, stracił tron po referendum konstytucyjnym w 1946, kiedy niewielka większość głosujących (54,3%) wypowiedziała się za wprowadzeniem republiki i udał się, nie podpisawszy abdykacji, do Szwajcarii, a następnie Portugalii.

</doc>
<doc id="53592" url="https://pl.wikipedia.org/wiki?curid=53592" title="Rękopis">
Rękopis

Rękopis, in. manuskrypt (z ‘rękopis’, od "manus" ‘ręka’ i "scriptum" ‘rzecz napisana’, od "scribere" ‘rysować, pisać’) – zapisany odręcznie tekst, w odróżnieniu od powielanego mechanicznie. Termin stosowany zwykle w odniesieniu do zabytkowych książek lub dokumentów pochodzących z okresu przed upowszechnieniem się druku. W takim rozumieniu każdy rękopis jest dziełem niepowtarzalnym o indywidualnych cechach. W szerszym znaczeniu, rękopis to każdy tekst zapisywany ręcznie za pomocą np. ołówka, atramentu, tuszu.
Najdawniejsze rękopisy to:
W średniowieczu powielaniem rękopisów, zwanych manuskryptami, zajmowali się przede wszystkim mnisi. Zapoczątkował to w VI wieku rzymski polityk, historyk i filozof Kasjodor, fundując klasztor w Vivarium.
Ważne rękopisy średniowieczne i nowożytne, przede wszystkim cenne księgi i dokumenty, często zdobiono iluminacjami. Najstarsze europejskie rękopisy iluminowane pochodzą z VIII w., w Polsce z XI w. Przykłady polskich zabytków tego typu to m.in. Ewangeliarz gnieźnieński, Złoty kodeks pułtuski ("Ewangeliarz płocki"), Sakramentarz tyniecki, Kazania świętokrzyskie.

</doc>
<doc id="53595" url="https://pl.wikipedia.org/wiki?curid=53595" title="Olbrot">
Olbrot



</doc>
<doc id="53596" url="https://pl.wikipedia.org/wiki?curid=53596" title="Rudolf Weigl">
Rudolf Weigl

Rudolf Stefan Jan Weigl, także Weigel (ur. 2 września 1883 w Przerowie, zm. 11 sierpnia 1957 w Zakopanem) – polski biolog, wynalazca pierwszej na świecie skutecznej szczepionki przeciw tyfusowi plamistemu, prekursor zastosowania owadów, głównie wszy odzieżowej, jako zwierzęcia laboratoryjnego do hodowli bakterii wywołującej tyfus.
Życiorys.
Młodość.
Urodził się w rodzinie austriackiej. Był synem Fryderyka i Elżbiety z Kröselów. Po przedwczesnej śmierci ojca wychowywał się w polskiej tradycji kulturowej. Jego ojczym Józef Trojnar był profesorem gimnazjalnym w Jaśle i Stryju.
Uczęszczał do gimnazjum w Jaśle i Stryju, następnie podjął studia przyrodnicze na Uniwersytecie Lwowskim. Ukończył je w 1907.
Początek kariery naukowej.
Po studiach został asystentem prof. Józefa Nusbauma-Hilarowicza, obronił doktorat i w 1913 habilitację z zoologii, anatomii porównawczej i histologii. Jako privatdozent Uniwersytetu Lwowskiego prowadził badania nad budową komórki, w szczególności zaś – budową aparatu Golgiego i zagadnieniem transplantacji.
W czasie I wojny światowej został powołany do wojska jako parazytolog. Rozpoczął badania nad nękającą wówczas świat epidemiczną chorobą – tyfusem plamistym i roznoszącymi go wszami. W wyniku gruntownych badań wynalazł pierwszą na świecie skuteczną szczepionkę przeciw tej groźnej chorobie. Jego wynalazkiem było wykorzystanie wszy jako zwierząt laboratoryjnych, co umożliwiło dalsze badania nad tyfusem.
W latach 1915–1918 pracował w szpitalu wojskowym w Przemyślu. W 1918 objął tam kierownictwo nowo powstałej Pracowni do Badań nad Tyfusem Plamistym.
Profesura we Lwowie – utworzenie Instytutu.
Sukcesy, które odniósł w badaniach nad riketsjami – czynnikiem etiologicznym tyfusu plamistego, spowodowały, iż w 1920 powołano go na stanowisko profesora biologii ogólnej Uniwersytetu Jana Kazimierza we Lwowie. W dwudziestoleciu międzywojennym kontynuował swoje badania nad riketsjami i szczepionką przeciwtyfusową. Wraz z grupą współpracowników stworzył w gmachu starego uniwersytetu przy ul. Mikołaja laboratorium badawcze, gdzie wytwarzano również niewielkie ilości szczepionki przeciwtyfusowej.
Światowy rozgłos przyniosła Weiglowi akcja szczepień przeciw durowi plamistemu w katolickich misjach belgijskich w Chinach. Uratowano dzięki nim nie tylko wielu misjonarzy, ale także tysiące Chińczyków. Otrzymał za to odznaczenie papieskie – Order Świętego Grzegorza Wielkiego, odznaczenia belgijskie (Order Leopolda), członkostwo wielu instytucji naukowych, a jego kandydaturę wystawiano wielokrotnie do nagrody Nobla w dziedzinie fizjologii lub medycyny (75 nominacji w latach 1930–1939). Do lwowskiego Instytutu prof. Weigla przyjeżdżali naukowcy z całego niemal świata, by poznawać tajniki wiedzy biologicznej i uczyć się metod badawczych.
Od 1930 członek czynny Polskiej Akademii Umiejętności, a od 1933 członek zwyczajny Towarzystwa Naukowego Warszawskiego. W wyborach samorządowych 1934 uzyskał mandat radnego Rady Miasta Lwowa z ramienia listy nr 1 (prorządowej). 18 stycznia 1937 Rada Miasta Lwowa przyznała Weiglowi Nagrodę Naukową Miasta Lwowa im. Benedykta Dybowskiego za rok 1936, za ówcześnie przewidzianą pracę w dziedzinie nauk przyrodniczych.
Na początku 1939 na zaproszenie rządu włoskiego przebywał w Abisynii, gdzie pomagał w opanowaniu epidemii tyfusu plamistego. Po około 6 miesiącach powrócił do Lwowa w maju 1939. Zdecydował się na przerwanie prac, bowiem spodziewał się, że w razie wybuchu wojny nastąpi wzrost zagrożenia tyfusem.
Problem zwalczania tyfusu plamistego miał ogromne znaczenie dla obu okupantów ziem polskich, dlatego dążyli oni do przekształcenia laboratorium badawczego w zakład produkcyjny. W okresie pierwszej okupacji sowieckiej Lwowa (22 września 1939 – 29 czerwca 1941) produkcja szczepionki przeciwtyfusowej została znacznie rozbudowana, m.in. na skutek przekazania przez Sowietów na ten cel budynku gimnazjum żeńskiego im. Królowej Jadwigi.
Okres okupacji niemieckiej – Instytut ocala tysiące ludzi.
Po wkroczeniu Niemców do Lwowa 30 czerwca 1941 i zamordowaniu przez nich w nocy z 3 na 4 lipca grupy 25 polskich profesorów i kilkunastu członków ich rodzin na Wzgórzach Wuleckich sytuacja, w jakiej znalazło się lwowskie środowisko naukowe, stała się bardzo trudna. Skłoniło to Weigla do podjęcia się trudnego dzieła dalszego prowadzenia (jako kierownik naukowy) Instytutu Badań nad Tyfusem Plamistym i Wirusami na potrzeby armii niemieckiej. Widział w tym możliwość pomocy dla licznej rzeszy pozbawionych pracy profesorów i asystentów. Wymógł na Niemcach prawo do całkowitej swobody w doborze personelu, biorąc za niego pełną odpowiedzialność. Instytut zaczął wzrastać w postępie geometrycznym. Zatrudnienie w Instytucie wraz z chroniącą przed represjami legitymacją znaleźli profesorowie Stefan Banach, Bronisław Knaster i Władysław Orlicz.
Profesor Weigl nigdy nie wyparł się swojej przybranej ojczyzny. Skutecznie przeciwstawił się prośbom i żądaniom Niemców, aby złożył wniosek o wpisanie na niemiecką listę narodowościową, a proponującemu generałowi SS Fritzowi Katzmannowi odpowiedział: „Człowiek raz na całe życie wybiera sobie narodowość. Ja już wybrałem”
Pomimo ogromnego osobistego ryzyka udzielił odważnej odpowiedzi na propozycję generała SS Fritza Katzmanna – wysokiego rangą emisariusza Heinricha Himmlera (połączoną z subtelną groźbą, nawiązującą do mordu przez Gestapo lwowskich profesorów na Wzgórzach Wuleckich). Odpowiedź Weigla (było to w 1942 lub 1943) brzmiała następująco: „Jako biolog znam zjawisko śmierci i często myślę o śmierci, bo życie stało się takie smutne i beznadziejne. Więc możecie mi zrobić przysługę i mnie zabić, albo musicie mnie akceptować jako polskiego profesora narodowości polskiej”. Dodał także, że nie wypiera się swojego austriackiego pochodzenia, ale może mieć wątpliwą wartość dla Niemców czynienie honorów polskiemu profesorowi, który zhańbiłby się, przyjmując ich propozycję.
W 1942 zgłoszony do Nagrody Nobla, poparcia jego kandydatury odmówili Niemcy jako rewanż za odmowę podpisania Volkslisty i objęcia katedry w Berlinie.
Uratował, jak się dziś ocenia, około 5 tysięcy osób: przedstawicieli lwowskiego środowiska naukowego (także żydowskich naukowców, m.in. Ludwika Flecka i małżeństwo Meislów), młodzieży akademickiej i gimnazjalnej zagrożonej wywozem do Niemiec, bojowników ruchu oporu.
Szczepionka nielegalnie trafiała do ludności cywilnej, partyzantów, a także do warszawskiego getta.
Okres powojenny.
Przed wkroczeniem wojsk sowieckich do Lwowa w 1944, wyjechał do Krościenka nad Dunajcem (odmówił ewakuacji do Niemiec), gdzie schronienia udzielił mu profesor Ludwik Sitowski wraz z żoną Zofią z d. Dziewolską. W Krościenku prowadził laboratorium w ich przedwojennym pensjonacie, przy ul. Trzech Koron 6, do którego werbował okoliczną młodzież w ramach pomocniczego personelu, przez co wielu z nich uratował od łapanek. Kierownictwo lwowskiego laboratorium przeciwtyfusowego przejął po nim dr Henryk Mosing. Po zakończeniu wojny Weigl zamieszkał w Krakowie i kontynuował swoje badania i wytwarzanie szczepionki najpierw na Uniwersytecie Jagiellońskim, później – aż do emerytury w 1951 – na Uniwersytecie w Poznaniu. Zmarł nagle 11 sierpnia 1957 w Zakopanem. Został pochowany w Alei Zasłużonych na Cmentarzu Rakowickim w Krakowie (kwatera LXVII-płn 2-8).
Był zwalczany przez władze komunistyczne, które udaremniły przyznanie mu w 1948 Nagrody Nobla, do której był zgłoszony przez Akademię Szwedzką i był fałszywie oskarżany przez niektórych swoich współpracowników o kolaborację z Niemcami.
Życie prywatne.
Jego żoną od 1921 była Zofia z domu Kulikowska, z którą miał syna Wiktora (jedną z jego dwóch córek jest psycholog Krystyna Weigl-Albert). Rodzina zamieszkiwała w kamienicy rodziny Kulikowskich przy ulicy Wagilewicza 4 we Lwowie, a w połowie lat 30. zamieszkali na pierwszym piętrze wynajętej willi przy ulicy Ponińskiego 31. Zofia Weigl, podobnie jak inni członkowie jego rodziny, została jedną z pierwszych karmicielek wszy w zakładzie profesora. W 1939 wraz z profesorem do Abisynii wyjechała jego asystentka Anna Herzig (1899–1959), która później została jego drugą żoną.
Upamiętnienie.
W 2003 został pośmiertnie odznaczony przez izraelski instytut Jad Waszem medalem Sprawiedliwy wśród Narodów Świata.
Jego imię nosi ulica we Wrocławiu (przy której mieści się Szpital Wojskowy oraz Instytut Immunologii i Terapii Doświadczalnej PAN) i w Poznaniu (w kierunku Collegium Stomatologicum pomiędzy dwoma budynkami Uniwersytetu Medycznego im. Karola Marcinkowskiego w Poznaniu: Centrum Biologii Medycznej i Centrum Kongresowo-Dydaktycznym), a także szpital w Blachowni koło Częstochowy.
Pamiątki po profesorze Weiglu (weiglana), prace naukowe, artykuły, fotografie) oraz szereg przedmiotów z wyposażenia laboratorium zostały przekazane przez jego przyjaciół (w tym prof. Stefana Kryńskiego) do Muzeum Narodowego Ziemi Przemyskiej w Przemyślu.
Podczas obchodów jubileuszu 100-lecia istnienia gimnazjum w Jaśle 21 czerwca 1968 w gmachu szkoły została odsłonięta tablica upamiętniająca wychowanka tej placówki, Rudolfa Weigla.
8 grudnia 2005 został ustawiony we Wrocławiu przy ulicy jego imienia, pomnik - kamienny obelisk z płytą pamiątkową, honorujący prof. Rudolfa Weigla.
2 września 2021 został upamiętniony w Google Doodle w 138 rocznicę urodzin.

</doc>
<doc id="53597" url="https://pl.wikipedia.org/wiki?curid=53597" title="Krajna">
Krajna

Krajna (łac. "Crayen") – kraina historyczna i region etnograficzny w Polsce, leżący na pograniczu między Pomorzem a Wielkopolską.
Etymologia.
Nazwa Krajna pochodzi od słowa "kraj", czy też "skraj", czyli terenu pogranicza, obrzeża, obszaru leżącego na skraju, ze względu na historyczne położenia tego regionu na krańcu państwa Polan.
Położenie.
Krajna to obszar pograniczny między Wielkopolską a Kaszubami. Od północy Krajna graniczy z Kaszubami, od północnego-wschodu z Borami Tucholskimi, od wschodu z Kujawami, a od południa z Pałukami. Zawarta jest między rzekami Debrzynką i Kamionką, Orlą (od północy), Notecią (od południa), Gwdą (od zachodu) i Brdą (od wschodu). 
Obszar ten zwykle zaliczany jest do Wielkopolski północnej, bądź (rzadziej) do Pomorza. Wiąże się to z faktem, iż granica między plemionami Polan i Pomorzan przebiegała południowym brzegiem Noteci, z bagnami nadnoteckimi jako naturalną granicą pomiędzy Wielkopolską a Pomorzem, co sytuowałaby Krajnę po stronie pomorskiej. Od czasów Zjednoczonego Królestwa Polskiego aż po upadek Rzeczypospolitej Obojga Narodów wchodziła natomiast w skład Wielkopolski. Również pod względem etnolingwistycznym Krajniacy posługują się gwarą należącą do gwar północnowielkopolskich.
Historia.
Trwałe zasiedlenie terenu Krajny nastąpiło prawdopodobnie w VI-V wieku n.e. przez plemiona słowiańskie zajmujące teren, wcześniej będący zamieszkały przez ludność germańskich kultur wielbarskiej i przeworskiej, a jeszcze wcześniej kultury łużyckiej. W okresie kształtowania polskiej państwowości Krajna wraz z Pomorzem zostały wcielone w II poł. X wieku do Polski. Wkrótce po śmierci Bolesława Chrobrego Krajna oddzieliła się jednak od niej. Powtórne przyłączenie Krajny do Polski nastąpiło w I poł. XII wieku, w latach 1113–1122 po zapoczątkowanych przez Bolesława Krzywoustego w 1106 roku i zakończonych sukcesem walkach o odzyskanie Nakła, Czarnkowa i Ujścia. Tym razem Krajna na dłużej powróciła do państwa polskiego. Poprzez napływ osadników z Wielkopolski nastąpiło zaciśnięcie więzów z tą właśnie dzielnicą kraju. Łączeniu Krajny z Wielkopolską sprzyjało włączenie jej w skład archidiecezji gnieźnieńskiej i przyłączenie jej w 1314 roku do województwa kaliskiego.
Po Bolesławie Krzywoustym Krajną władał Mieszko Stary i jego następcy. Po śmierci Przemysła II w 1296 roku tereny między Drawą i Gwdą wcielono do Nowej Marchii. Całą Krajnę odzyskał ponownie Władysław Łokietek. W tym czasie największym zagrożeniem dla Krajny stali się Krzyżacy. W 1409 roku komtur człuchowski i toruński najechali Krajnę, paląc Kamień Krajeński, Sępólno i spustoszyli tereny po Noteć. Kolejne najazdy komtura człuchowskiego mają miejsce w roku 1413, 1414, 1419, 1422 oraz w 1455, które spowodowały jedno lub kilkukrotne spalenie Kamienia Krajeńskiego (w 1413, 1414 i 1422 r.), Łobżenicy (w 1413 r.), Sępólna Krajeńskiego (w 1414 i 1422 r.), Koronowa (w 1414 r., obejmującego już teren północnych Kujaw) i Złotowa (w 1455 r.). W tym samym czasie, po otrzymaniu posiłków przez komtura, spłonęło 117 wsi na Krajnie. Podczas wojny trzynastoletniej (1454-1466) Krzyżakom udało się opanować Krajnę. Dopiero ustalenia II pokoju toruńskiego spowodowały oddalenie zagrożenia ze strony Krzyżaków. Krajna wtedy przestała bezpośrednio graniczyć z ziemiami państwa krzyżackiego. Po uspokojeniu sytuacji Krajna ponownie stała się miejscem ożywionego ruchu osadniczego. W XV i XVI wieku zaczęli przybywać tu Czesi, Niemcy i Żydzi uciekający przed prześladowaniami religijnymi. Krajna cieszyła się spokojem do potopu szwedzkiego (1655-1660). W wyniku toczonych walk i szwedzkiej okupacji pomyślnie rozwijający się region podupadł. Jeszcze większą klęską dla Krajny okazała się wojna północna (1700-1721), która oprócz upadku gospodarki stała się przyczyną klęski głodu i epidemii czarnej ospy. W miastach liczba ludności zmniejszyła się o ok. 70%, na wsiach o 50%.
Po I rozbiorze Polski (1772) Krajnę przyłączono do Prus. W latach 1807–1815 południowo-wschodnia część Krajny była częścią Księstwa Warszawskiego. Po likwidacji Księstwa ponownie cała Krajna została wcielona do Prus. Pod zaborem znajdowała się do 1919 roku. Okres zaborów wiązał się z wzmożoną niemiecką akcją kolonizacyjną. Jednak nie wszystkim osadnikom udało się zadomowić na Krajnie. Obszar ten silnie dotknięty był zjawiskiem ucieczki Niemców na Zachód, także do Stanów Zjednoczonych (tzw. Ostflucht). Pomimo germanizacji prężnie działały tu różne polskie organizacje, przede wszystkim Związek Polaków w Niemczech, polskie biblioteki, banki, kółka rolnicze, chóry. Na ziemiach nadnoteckich w 1906 roku strajkowała młodzież polska, która chciała uczyć się języka polskiego i religii po polsku. Ważną rolę w podtrzymywaniu polskości wśród mieszkańców Krajny pełnili m.in. Lucjan Prądzyński ze Skarpy, Tomasz Komierowski z Komierowa.
W 1919 po powstaniu wielkopolskim ustala się tutaj granica polsko-niemiecka. Krajna zostaje wtedy podzielona – jej część zachodnia (m.in. ze Złotowem) stała się częścią Marchii Granicznej Poznańsko-Zachodniopruskiej ze stolicą w Pile. Polsce przypadła część wschodnia. Był to wtedy obszar bardzo zniemczony. Polacy po niemieckiej stronie granicy nie zapomnieli o swoim pochodzeniu. W Złotowie w 12 X 1923 została utworzona V dzielnica Polaków w Niemczech, której głównym zadaniem była walka o egzystencje narodową i obronę przed wpływami germanizacyjnymi. Ze względu na położenie przy granicy z Niemcami dla Krajny nie przeznaczono specjalnej roli podczas możliwego konfliktu zbrojnego między Polakami a Niemcami. Gdy 1 IX 1939 roku Niemcy zaatakowały Polskę, Krajna została zajęta podczas pierwszego dnia walk. Na mocy dekretu Hitlera Krajnę wcielono wtedy do Rzeszy. Na opanowanych terenach zaczęły się egzekucje i aresztowania. Utworzono obozy w których przetrzymywano i mordowano osoby uznane za wrogi element (obozy w Karolewie i Radzimiu). Krajna została wyzwolona w 1945. Po zakończeniu II wojny światowej w całości znalazła się w państwie polskim.
Geografia.
Geograficznie Krajna to przede wszystkim ukształtowane przez ostatnie zlodowacenie Pojezierze Krajeńskie, poprzecinane biegnącymi równoleżnikowo ciągami moren czołowych, miejscami przekraczających 160 m n.p.m. i tworzących góry (Góry Obkaskie w okolicach Kamienia Krajeńskiego z najwyższym wzniesieniem w województwie kujawsko-pomorskim, Czarną Górą – 188 m n.p.m.). Liczne jeziora mają taki sam układ, bądź – w przypadku wypełnienia rynien subglacjalnych – ułożone są prostopadle do brzegu moren.
Kultura.
Krajna ma swoją kulturę (południe Krajny charakteryzuje się znacznymi wpływami Wielkopolski, natomiast północ – Kaszub) i gwarę (rzadko spotykaną). Powstała ona poprzez nałożenie się na pomorski (kaszubski) substrat językowy cech dialektu wielkopolskiego, jak również zapożyczeń z języka dolnoniemieckiego. W okresie zaborów i pierwszych lat odzyskania niepodległości przez Polskę, Krajna była ośrodkiem walki o prawa mniejszości polskiej w Niemczech. Kierował nią ks. dr Bolesław Domański z Zakrzewa, prezes Związku Polaków w Niemczech, siedziba V dzielnicy Związku znajdowała się w Złotowie. Znakiem tej walki było Rodło, obecnie jeden z używanych herbów Krajny. Od 1932 Krajna posiada własny, nieoficjalny hymn, autorstwa Pawła Jaśka. Bogaty program tańców ludowych prezentuje Zespół Pieśni i Tańca Krajna z Nakła, którego choreografem jest Aleksandra Agata Minda. Mieszkańców Krajny nazywa się Krajniakami. Muzeum Kultury Ludowej w Osieku nad Notecią, gromadzi eksponaty związane z kulturą regionu, zwłaszcza zabytki architektury wiejskiej z: Krajny, Pałuk i Puszczy Noteckiej. Pod koniec 2013 roku w oparciu o opisy Oskara Kolberga oraz zbiory muzealne znajdujące się w Muzeum Etnograficznym im. Marii Znamierowskiej-Prüfferowej w Toruniu, Zespół Pieśni i Tańca Krajna zaprezentował rekonstrukcję XIX – wiecznego stroju krajeńskiego opracowanego przez prowadzącą zespół Monikę Kochanowską. Rekonstrukcja ubioru krajniaków została pozytywnie zaopiniowana przez Muzeum Etnograficzne im. Marii Znamierowskiej-Prüfferowej w Toruniu oraz Muzeum Ziemi Krajeńskiej w Nakle nad Notecią.
Przyroda.
Krajna to obszar rolniczy z dużymi kompleksami leśnymi i jeziorami rynnowymi. W celu ochrony tych terenów w 1998 roku na terenie regionu powstał Krajeński Park Krajobrazowy, który tworzą sześć gmin: Kamień Krajeński, Sępólno Krajeńskie, Łobżenica, Mrocza, Więcbork. Siedziba administracyjna parku mieści się w Więcborku. 
Na obszarze Krajny spośród ssaków spotkać można m.in. bobry, wydry, jelenie i dziki. Z ptaków żyją tu bociany czarne, czaple, bieliki i żurawie (symbol Krajeńskiego Parku Krajobrazowego) oraz bardzo rzadkie cietrzewie. Z gadów pospolite są żyjące w lasach żmije zygzakowate, a nad wodami zaskrońce. Z jaszczurek występuje zwinka i padalec. 
Na bagnach i licznych torfowiskach napotkać można stanowiska roślin chronionych. Spośród drzew najwięcej powierzchni leśnej zajmuje sosna zwyczajna. Oprócz niej w lasach spotkać można dęby, olchy, buki, brzozy i świerki. Poszycie leśne stanowią głównie jarzębina i jałowiec, a w partiach wilgotnych bez i leszczyna. Wśród licznych pomników przyrody znajdują się również oznaczone jako klasa „0” (np. największy w województwie kujawsko-pomorskim dąb w Komierowie – obwód 654 cm).

</doc>
<doc id="53599" url="https://pl.wikipedia.org/wiki?curid=53599" title="Mieczysław Gębarowicz">
Mieczysław Gębarowicz

Mieczysław Jan Gębarowicz (ur. 17 grudnia 1893 w Jarosławiu, zm. 2 września 1984 we Lwowie) – polski uczony i humanista, profesor historii sztuki.
Życiorys.
Urodził się 17 grudnia 1893 w Jarosławiu, w rodzinie Teofila, inżyniera, i Bronisławy ze Smolków. Ojciec przez pewien czas pracował jako zastępca naczelnika stacji kolejowej Stanisławów III, później jako naczelnik stacji kolejowej w Buczaczu, był członkiem Polskiego Towarzystwa Gimnastycznego „Sokół”. Mieczysław wraz z rodzicami mieszkał w Jarosławiu, Stanisławowie, później w Buczaczu i wreszcie we Lwowie. Korzeni jego patriotycznej postawy należy szukać w domu rodzinnym. Obaj bracia: Tadeusz (jego kolegą z klasy był Stanisław Czerny) i Stanisław zapisali się chlubnie w walkach o niepodległość. Także Mieczysław organizował drużynę skautową w Buczaczu, a po upadku monarchii austro-węgierskiej wstąpił do Wojska Polskiego i bronił Lwowa w 1918. W 1912 ukończył z wynikiem chlubnym C. K. Gimnazjum w Buczaczu. Był członkiem organizacji „Zet”, od 1911 „Zarzewia”. Studiował na Wydziale Filozoficznym Uniwersytetu Lwowskiego na dwóch kierunkach: historii powszechnej i historii sztuki. 
Studia te zostały przerwane na pewien czas przez wydarzenia I wojny światowej, gdy służył w szeregach armii austriackiej (1915–1918). U kresu wojny w listopadzie 1918 brał udział w obronie Lwowa w ramach wojny polsko-ukraińskiej.
Po odzyskaniu przez Polskę niepodległości od 1920 do 1922 był asystentem w Katedrze Historii Polski Uniwersytetu Jana Kazimierza. W 1921 został doktorem na UJK. W 1922 przeszedł do pracy w Zakładzie Narodowym im. Ossolińskich, gdzie od 1923 był kustoszem Muzeum Lubomirskich. Prowadził szerokie prace naukowe, brał udział w naukowo-dydaktycznych podróżach do Włoch, Francji, Belgii, Hiszpanii, Niemiec, Austrii i Czechosłowacji. W 1928 obronił rozprawę habilitacyjną na Wydziale Humanistycznym Uniwersytetu Jana Kazimierza we Lwowie, uzyskując stopień docenta historii sztuki. W październiku 1936 otrzymał tytuł profesora tytularnego na Wydziale Humanistycznym Uniwersytetu Jana Kazimierza we Lwowie. Od roku 1923 do 1938 wykładał również historię sztuki na Wydziale Architektonicznym Politechniki Lwowskiej. 
Po wybuchu II wojny światowej i nagłej śmierci w dniu 18 września 1939 dyrektora Ossolineum Ludwika Bernackiego był - obok Kazimierza Tyszkowskiego i Władysława Wisłockiego - jednym z trzech dyrektorów ZNiO. W grudniu 1939 roku nowym dyrektorem Ossolineum został polski komunista Jerzy Borejsza.
Po zajęciu Lwowa przez Niemców w 1941 roku i skrytobójczym zamordowaniu Władysława Wisłockiego, kierującego początkowo ZNiO, kurator Ossolineum połączonego z Biblioteką Baworowskich, książę Andrzej Lubomirski w tajemnicy mianował Mieczysława Gębarowicza dyrektorem zakładu. Przez okres aż do ponownego zajęcia Lwowa przez Rosjan w lipcu 1944 roku starał się zabezpieczyć i ochronić przed zniszczeniem zasoby Ossolineum. 
W 1944 roku pomagał wywieźć do Krakowa ok. 2,3 tys. rękopisów, wśród nich autografy dzieł Słowackiego, Fredry, Reymonta, Sienkiewicza i Mickiewicza (w tym „Pan Tadeusz”), 2,4 tys. polskich rysunków i rycin oraz kilkaset numizmatów, które staną się podstawą kolekcji wrocławskiego Ossolineum. Mieczysław Gębarowicz w 1944 roku pozostał świadomie we Lwowie. W 1946 roku został zastępcą kierownika Katedry Teorii i Historii Sztuki Uniwersytetu im. Franki. Dzięki jego staraniom w lipcu 1946 r. przyjechały do Wrocławia jako "dar narodu radzieckiego dla narodu polskiego" 7083 rękopisy, 35 565 starodruków i 107 397 druków z XIX i XX w., a w marcu 1947 roku ok. 67 tys. książek. Jego decyzja pozostania na straży pozostałych we Lwowie zbiorów Ossolineum wiąże się z dramatyczna decyzją narzucenia obywatelstwa radzieckiego i odrzucenia propozycji objęcia dyrekcji Muzeum Narodowego w Krakowie albo katedry historii sztuki na uniwersytetach w Toruniu i Wrocławiu. W lutym 1950 roku wraz z innymi starszymi pracownikami biblioteki jako "element niepożądany" został zwolniony z pracy. Pracował później jako zwykły bibliotekarz w różnych lwowskich instytucjach, zakwalifikowany jako "młodszy pracownik naukowy". Do nowej Polski przyjechał po raz pierwszy w 1957 r. i odrzucił propozycję zostania dyrektorem Ossolineum we Wrocławiu. Dopiero w 1962 r. (w wieku 69 lat) uzyskał sowiecką nominację na "starszego pracownika naukowego". W 1962 roku został wyrzucony na emeryturę w atmosferze nagonki z powodu wydania w PRL jego pracy naukowej o lwowskich dziełach sztuki pt: "Studia nad dziejami kultury artystycznej późnego renesansu w Polsce". Dodatkową karą było pozbawienie dostępu do archiwów w macierzystej bibliotece. W 1970 r. otrzymał od PRL medal za zasługi dla rozwoju Ossolineum. W 1981 r. napisał na zamówienie Instytutu Historii PAN „Autobiografię”, która miała się znaleźć w tomie autobiografii najwybitniejszych polskich uczonych, i którą opublikował rok później katolicki „Znak”. Był autorem imponującej liczby kolejnych dzieł naukowych pisanych w nader skromnych warunkach materialnych, bez możliwości korzystania z zasobów bibliotecznych Ossolineum. Po śmierci uczonego zostały wydane dwie wybitne prace poświęcone sztuce Ukrainy i Lwowa: "Najstarszy ikonostas cerkwi wołoskiej we Lwowie" (Wrocław, 2016) oraz "Mater Misericordia -- Pokrow -- Pokrowa w sztuce i legendzie środkowo-wschodniej Europy" (Wrocław, 1986). 
Zmarł we Lwowie 2 września 1984 i został pochowany na Cmentarzu Łyczakowskim w grobowcu rodziny Klamutów. O jego szczególnej pozycji świadczyć może przydomek „Papieża Polonii lwowskiej”. Jego imieniem nazwano aulę Zakładu Narodowego im. Ossolińskich we Wrocławiu.

</doc>
<doc id="53605" url="https://pl.wikipedia.org/wiki?curid=53605" title="Promiskuityzm">
Promiskuityzm

Promiskuityzm lub promiskuizm (łac. "promisc(u)us" – wspólny) – kontakty seksualne pozbawione więzi uczuciowych, podejmowane z przypadkowymi, często zmienianymi partnerami. Termin ten oznacza również układ społeczny, w którym panuje przyzwolenie na takie praktyki.
Promiskuityzm, czyli dążenie do kontaktów seksualnych z przypadkowymi partnerami może być objawem zaburzeń psychicznych u ludzi, np. może towarzyszyć depresji w wieku pokwitania.
Przykładami władców korzystających z seksu w ten sposób byli między innymi:
Promiskuityzm u zwierząt.
Strategia rozrodcza polegająca na braku wybiórczości w kontaktach seksualnych, kopulacje odbywa się z wszystkimi (lub niemal wszystkimi) dostępnymi w populacji partnerami. 
Klasyczny promiskuityzm występuje u szympansa bonobo, gdzie każdy samiec ma dostęp do każdej samicy, niezależnie od pozycji w hierarchii społecznej.

</doc>
<doc id="53608" url="https://pl.wikipedia.org/wiki?curid=53608" title="Tadeusz Zawadzki (harcmistrz)">
Tadeusz Zawadzki (harcmistrz)

Tadeusz Leon Józef Zawadzki, przybrane nazwisko: "Tadeusz Zieliński", "Kajman", "Kotwicki", "Lech Pomarańczowy", "Tadeusz", "Zośka" (ur. 24 stycznia 1921 w Warszawie, zm. 20 sierpnia 1943 w Sieczychach) – instruktor harcerski, harcmistrz, podporucznik Armii Krajowej, komendant Grup Szturmowych na terenie Warszawy, jeden z głównych bohaterów książki Aleksandra Kamińskiego "Kamienie na szaniec". Odznaczony Krzyżem Srebrnym Orderu Virtuti Militari.
Życiorys.
Urodził się 24 stycznia 1921 w Warszawie jako syn Józefa Zawadzkiego (inżyniera chemika, późniejszego profesora, dziekana Wydziału Chemicznego i rektora Politechniki Warszawskiej, a następnie prorektora tajnej Politechniki Warszawskiej, który pod ps. „Juliusz” działał w Referacie IIIc, następnie w ZO) i Leony (nauczycielki, działaczki oświatowej), z domu Siemieńskiej. Zawadzki urodził się w kamienicy przy ul. Pięknej 58. W połowie lat 30. rodzina przeniosła się do mieszkania na parterze tzw. Domu Profesorów przy ul. Koszykowej 75, wchodzącego w skład zespołu budynków Politechniki. W okresie letnim Zawadzcy często przebywali w swoim domu przy ul. Królowej Jadwigi 11 w Zalesiu Dolnym
Tadeusz Zawadzki uczył się początkowo w Prywatnej Szkole Powszechnej Towarzystwa Szkoły Mazowieckiej przy ul. Klonowej 16. We wrześniu 1933 rozpoczął naukę w Państwowym Gimnazjum im. Stefana Batorego w Warszawie. W „Batorym” kontynuował naukę w liceum, w klasie o profilu matematyczno-fizycznym. W tej samej klasie uczyli się późniejsi żołnierze warszawskich Grup Szturmowych: Jan Bytnar, Aleksy Dawidowski i Jan Wuttke.
W harcerstwie od jesieni 1933 w 23 Warszawskiej Drużynie Harcerzy im. Bolesława Chrobrego (tzw. „Pomarańczarnia”). Maturę zdał pod koniec maja 1939. Po wybuchu II wojny światowej wyruszył 6 września z Warszawy na wschód, w składzie harcerskiego batalionu marszowego Chorągwi Warszawskiej.
W konspiracji czynny już od października 1939, a kiedy skupieni wokół niego harcerze z 23 WDH utworzyli w 1941 tzw. Wojenną Pomarańczarnię, stanął na jej czele pod pseudonimem „Lech Pomarańczowy”.
Jednocześnie w grudniu 1939 i w styczniu 1940 uczestniczył w akcjach małego sabotażu tajnej organizacji lewicowej Polskiej Ludowej Akcji Niepodległościowej. Od stycznia do lipca 1940 łącznik w komórce więziennej ZWZ (zorganizowanej przez kpt. Zygmunta Hempla i Halinę Starczewską-Chorążynę, a kierowanej później przez Kazimierza Gorzkowskiego).
W marcu 1941 wszedł wraz z kierowaną przez siebie drużyną do Szarych Szeregów i objął tu komendę nad Hufcem Mokotów Górny w Okręgu Południe Chorągwi Warszawskiej. Hufiec ten natychmiast włączył się do Organizacji Małego Sabotażu „Wawer”, w której „Zośka” był komendantem Obwodu Mokotów Górny w Okręgu Południe. W tym czasie Tadeusz był jednym z najwybitniejszych wykonawców głośnych akcji małego sabotażu. Za największą liczbę „kotwic” wymalowanych na terenie swojej dzielnicy, otrzymał od Komendanta Głównego „Wawra” Aleksandra Kamińskiego honorowy pseudonim „Kotwicki”. Wraz ze swoim hufcem uczestniczył także w akcji „N” (prowadzonej przez BiP KG AK dywersyjnej propagandzie w języku niemieckim).
Po ukończeniu kursu podharcmistrzowskiego („Szkoła za Lasem”) w maju – czerwcu 1942 otrzymał z dniem 15 sierpnia 1942 stopień podharcmistrza i pseudonim instruktorski „Kajman”. 13 września 1942 urządził dla swojego hufca całodzienne ćwiczenia polowe w Lasach Chojnowskich pod Warszawą.
W wyniku reorganizacji Chorągwi Warszawskiej Szarych Szeregów w listopadzie 1942 pod pseudonimem „Tadeusz” został hufcowym Roju „Centrum”, dowódcą Grup Szturmowych Chorągwi Warszawskiej (składających się z 4 hufców) i jednocześnie zastępcą por. Ryszarda Białousa „Jerzego” – wojskowego dowódcy GS-ów, czyli Oddziału Specjalnego „Jerzy”, jednego z Oddziałów Dyspozycyjnych utworzonego w tym samym czasie Kedywu KG AK.
Po ukończeniu Zastępczego Kursu Szkoły Podchorążych Rezerwy Piechoty mianowany w styczniu 1943 kapralem podchorążym.
Prawdopodobnie w tym czasie, z uwagi na znaczne obciążenie obowiązkami organizacyjnymi, musiał przerwać naukę od 1940 uczył się w Państwowej Szkole Budowy Maszyn – działającej jawnie w miejsce Państwowej Wyższej Szkoły Budowy Maszyn i Elektrotechniki im. H. Wawelberga i S. Rotwanda, a od 1942 studiował na Wydziale Chemii Państwowej Wyższej Szkoły Technicznej – czyli tajnej Politechniki Warszawskiej.
W ostatnich dniach kwietnia 1943 spisał, za namową ojca, krótką relację opisującą działalność „Pomarańczarni” i Szarych Szeregów oraz przebieg akcji pod Arsenałem. Stała się ona podstawą do napisania przez Aleksandra Kamińskiego "Kamieni na szaniec".
W pamiętniku ojca Zośki - Józefa Zawadzkiego można było przeczytać krótką ocenę działań Tadeusza oraz opis jego fenomenu:„Znajduję w Tadeuszu typ, jaki w najśmielszych marzeniach wyobrazić sobie chciałem, Jako typ nowej młodzieży, która nową, lepszą Polskę budować będzie. Widzę w nim, tak rzadko niestety spotykane, połączenie głębi duchowej, czystych intencji, czystego życia z umiejętnością brania życia w garść i nieprzeciętnym talentem organizacyjnym i wychowawczym”10 lipca 1943 został zatrzymany przez patrol niemieckiej żandarmerii. Został przewieziony do siedziby Gestapo przy alei Jana Chrystiana Szucha 25, a następnie do Gęsiówki, skąd został zwolniony.
Po ukończeniu pierwszego wojennego kursu harcmistrzowskiego (maj-czerwiec) 15 sierpnia 1943 otrzymał stopień harcmistrza. W tym czasie mianowany podporucznikiem rezerwy piechoty.
Poległ w ataku na strażnicę Grenzschutzpolizei w Sieczychach koło Wyszkowa w nocy z 20 na 21 sierpnia 1943, uczestnicząc w akcji „Taśma” jako obserwator. Pochowany na cmentarzu Powązki Wojskowe w Warszawie (kwatera A20-6-23).
Jego imię nosił batalion Armii Krajowej Szarych Szeregów – batalion „Zośka”.

</doc>
<doc id="53610" url="https://pl.wikipedia.org/wiki?curid=53610" title="Babilon 5">
Babilon 5

Babilon 5 (ang. "Babylon 5") – serial telewizyjny science fiction poświęcony wydarzeniom związanym ze stacją kosmiczną o tej samej nazwie, stworzony przez Joe Michaela Straczynskiego. Oprócz serialu powstał także szereg pełnometrażowych filmów telewizyjnych, przedstawiających ważne wydarzenia związane z akcją serialu. W przygotowaniu był również dwugodzinny film kinowy "The Memory of Shadows" (ang. "Pamięć Cieni"), którego produkcja została jednak zatrzymana na początku 2005 roku, bez większych szans na jej wznowienie.
Akcja serialu skupia się głównie wokół intryg politycznych, ale pojawiają się także inne motywy – miłość, religia, są nawet wątki komediowe. Serial składa się ze 110 odcinków (5 sezonów po 22 odcinki), poprzedzonych pilotem. W przeciwieństwie do wielu seriali, "Babilon 5" opisuje jeden zamknięty ciąg zdarzeń.
Muzykę do pilota serialu stworzył były perkusista zespołu The Police, Stewart Copeland. Podkład muzyczny do pozostałych odcinków skomponował Christopher Franke, były członek zespołu Tangerine Dream. W zremasterowanej edycji pilota oryginalny podkład zastąpiono nowym, stworzonym przez Frankego.
Serial otrzymał nagrodę Hugo w kategorii "najlepsza prezentacja dramatyczna" za odcinek "The Coming of Shadows" w 1996 roku, a także za odcinek "Severed Dreams" w 1997 roku.
Obsada i główne postacie.
W drugoplanowych rolach i epizodach wystąpili m.in.: Melissa Gilbert, Brad Dourif, Michael York, Michael Ansara, Cary-Hiroyuki Tagawa, Guy Siner, Danica McKellar, Beata Poźniak, Ian Ogilvy oraz pisarz Harlan Ellison i twórca filmu J. Michael Straczynski.
Wszechświat Babilonu 5.
Wszechświat przedstawiony w serialu Babilon 5 fizycznie nie odbiega zbytnio od naszych współczesnych wyobrażeń o jego kształcie i fizyce. Jedyna widoczna różnica to mnogość przyjaznych życiu planet i wielka liczba inteligentnych istot, których cywilizacje osiągnęły różne stopnie rozwoju. Ważny element fabuły stanowi powszechne stosowanie napędu nadprzestrzennego.
Stacja Babilon 5.
Projekt "Babilon" powstał po zakończeniu wojny Sojuszu Ziemskiego z Federacją Minbari. Stanowił próbę stworzenia neutralnego miejsca gdzie ludzie oraz zamieszkujące znany wszechświat rasy, mogłyby w pokojowy sposób rozwiązywać swe spory i pracować nad wzajemnym lepszym poznaniem i zrozumieniem. Idea ta zaprezentowana przez senatora Calvina Natawe miała na celu zapobiec wybuchowi kolejnej niszczycielskiej wojny. W realizację projektu włączyły się obok Sojuszu Ziemskiego, Federacja Minbari i Republika Centauri. Zaprojektowane i wybudowane przez ludzi stacje były ofiarami dywersji i ataków, które doprowadziły do zniszczenia Babilon 1, Babilon 2 oraz Babilon 3 i tajemniczego zniknięcia Babilon 4. Ostatnia ze stacji – Babilon 5 – weszła do służby w wigilię Bożego Narodzenia roku 2254.
Stacja kosmiczna Babilon 5 stanowiła konstrukcję wolnej rotacji klasy O’Neil o długości ponad 8 kilometrów i masie ponad 9 miliardów ton. Ulokowano ją 23 lata świetlne od Ziemi w układzie Epsilon Eridani, na wysokiej orbicie planety Epsilon Eridani III. Zdolna była pomieścić 250 tysięcy istot posiadając kwatery o różnorakich atmosferach i ciążeniach. Całość chroniły systemy obronne i 56 myśliwców typu Starfury zapewniając siłę ognia wystarczającą by odeprzeć atak krążownika, a po modyfikacji siatki uzbrojenia związanej z wybuchem wojny narneńsko-centauryjskiej, Babilon 5 stał się zdolny do nawiązania równorzędnej walki z trzema krążownikami jednocześnie.
Cywilizacje.
W serialu "Babilon 5" pojawiają się przedstawiciele wielu ras, a ich wzajemne relacje stanowią ważną część fabuły. Poniżej znajduje się lista ras Babilonu 5.
Pomniejsze rasy "Babilonu 5".
Lista pozostałych, rzadziej występujących lub mających niewielkie znaczenie na fabułę serialu ras.
Sezony serialu i filmy pełnometrażowe.
Sezony.
Lista sezonów. Tytuły pochodzą od tytułu odcinka stanowiącego centralny punkt danego sezonu.
Gry komputerowe.
W roku 1998 firma Sierra przystąpiła do produkcji osadzonej we wszechświecie Babilonu 5 i opartej na wydarzeniach przedstawionych w serialu, gry komputerowej "Into the Fire". Gracz miał wcielać się w rolę pilota myśliwca Starfury i brać udział w wielu misjach, stopniowo awansując aż na stanowisko dowódcy okrętu czy nawet floty. O atrakcyjności gry miały stanowić m.in. możliwość wzięcia udziału w wielkich bitwach, opcja pilotowania okrętów obcych ras, muzyka stworzona przez Christophera Franke'a czy w końcu wystąpienie, we wstawkach filmowych, aktorów znanych z serialu. Projekt gry został skasowany przez producenta w roku 1999 co było skutkiem reorganizacji wewnątrz firmy Sierra.
Mimo skasowania projektu gry "Into the Fire", społeczność wielbicieli Babylon 5 zdołała stworzyć własne gry komputerowe osadzone we wszechświecie serialu. W ten sposób powstała gra komputerowa "" oraz liczne mody dla wielu komercyjnych gier. Kolejną grą, która początkowo powstała jako modyfikacja komercyjnej gry "Freespace 2" jest "The Babylon Project". Obecnie jest to samodzielna, darmowa gra na bazie rozwijanego przez środowisko open source silnika gry "Freespace 2". Fani skupieni w TBP stworzyli kilka kampanii, z których najbardziej znana i rozbudowana to "Raider Wars".
Książki.
Część wydarzeń przedstawionych w pełnometrażowych filmach o Babilonie 5 zostało spisanych i wydanych w formie książkowej. Powstały także powieści opisujące historie nieznane widzom serialu a osadzone we wszechświecie Babilonu 5.
W kwietniu 2005 wydawnictwo Moongoose Publishing ogłosiło, że będzie wydawać nowe powieści i komiksy z cyklu "Babilon 5". Wydawnictwo Moongoose Publishing wydaje również podręczniki "Babylon 5 Role Playing Game".
W USA wydano dotychczas następujące tytuły poświęcone tej tematyce:
Inne seriale.
Po zakończeniu emisji ostatniego z sezonów "Babilon 5" jego twórca J.M. Straczynski rozpoczął prace nad nowym serialem, osadzonym w realiach wszechświata "Babilonu 5". Otrzymał on tytuł "Krucjata" ("Crusade") i miał stanowić kontynuację wydarzeń przedstawionych w filmie telewizyjnym "" ("A Call to Arms"). Planowany na 5 sezonów serial anulowano po wyprodukowaniu 13 odcinków, ale jeszcze przed ich wyemitowaniem, co było skutkiem braku porozumienia pomiędzy Straczynskim a stacją telewizyjną TNT. Kolejną równie nieudaną próbą było rozpoczęcie prac nad serialem "Legend of the Rangers" dla potrzeb którego powstał jedynie pilot pod tytułem "To Live and Die in Starlight". Tym razem o niepowodzeniu zadecydowała decyzja stacji telewizyjnej Sci Fi Channel, podyktowana zbyt niską oglądalnością pilota. W lipcu 2006 roku twórca serialu, J. Michael Straczynski, poinformował o rozpoczęciu produkcji miniserialu pod tytułem "Babylon 5: The Lost Tales". Miały to być luźno powiązane ze sobą filmy, wydawane bezpośrednio na DVD. Nakręcono jednak tylko dwa filmy, w Stanach Zjednoczonych ukazały się 31 lipca 2007 roku, w Wielkiej Brytanii 3 września 2007 roku.
"Babilon 5" w Polsce.
W Polsce emisję serialu rozpoczęła stacja telewizyjna TV Wisła a kontynuowała TVN. Wyemitowano pełne 5 sezonów serialu (pierwsze dwa w TV Wisła, dalsze w TVN). Później stacja TVN 7 wyemitowała wszystkie powstałe odcinki "", pod tytułem "Kosmiczna krucjata" i opisane jako serial dla dzieci.
Na kasetach VHS wydano ' (pilot serialu), ' (pilot serialu "Krucjata") i "Strażników kosmosu" (pilot serialu "Legend of the Rangers"). Na płytach DVD ukazały się filmy ' (pilot serialu), ', "Strażnicy kosmosu", oraz serial "Krucjata".

</doc>
<doc id="53611" url="https://pl.wikipedia.org/wiki?curid=53611" title="Odbicie światła">
Odbicie światła



</doc>
<doc id="53613" url="https://pl.wikipedia.org/wiki?curid=53613" title="Zatoka Bajdaracka">
Zatoka Bajdaracka

Zatoka Bajdaracka (ros. "Байдарацкая Губа", "Bajdarackaja guba") – zatoka Morza Karskiego, położona na zachód od półwyspu Jamał. Długość około 180 km, szerokość około 78 km, maksymalna głębokość do 20 m. Do zatoki Bajdarackiej uchodzi rzeka Kara, Bajdarata, stanowiąca północną część umownej granicy Europa-Azja oraz kilka mniejszych rzek. Zimą zamarza, po szczególnie mroźnych zimach i wschodnim chłodnym wietrze także latem jest pokryta lodem lub zbitą krą lodową.

</doc>
<doc id="53615" url="https://pl.wikipedia.org/wiki?curid=53615" title="Fotometria">
Fotometria

Fotometria – dział optyki dotyczący pomiarów wielkości charakteryzujących światło postrzeganych przez ludzkie oko w odróżnieniu od radiometrii, która dotyczy pomiarów energetycznych. W fotometrii istotne jest wrażenie jakie jest percypowane przez ludzkie oko na skutek stymulacji falą elektromagnetyczną. Punktem wyjścia fotometrii jest więc sposób funkcjonowania oka jako wybiórczego detektora widma elektromagnetycznego. Jednostki fotometryczne, w przeciwieństwie do radiometrycznych mogą służyć jako wskaźniki w eksperymentach psychofizycznych. Jednostki fotometryczne różnią się w swej naturze od radiometrycznych mniej więcej tak jak fon różni się od bela.
Fotometria a ludzkie oko.
Ludzkie oko nie jest równie wrażliwe na fale świetlne wszystkich długości. Fotometria stara się „wyprostować” tę niedogodność przez dobór wskaźników (jednostek), które są iloczynem obiektywnie zmierzonej wielkości światła danej długości, pewnej stałej oraz współczynnika czułości dla tej długości fali, który można odczytać z wykresu czułości spektralnej. Na wykresie widać, że oko inaczej zareaguje na światło o tym samym obiektywnym natężeniu, jeśli będzie się ono różnić długością fali. Warto pamiętać, że fotometria przyjmuje założenie, że wrażliwość ludzkiego oka odpowiada widzeniu fotopowemu, a nie widzeniu skotopowemu, dlatego może zdarzyć się, że przewidywania fotometrii nie sprawdzą się w oświetleniu ciemnym.
Wielkości i jednostki fotometryczne.
Światłość.
Światłość (natężenie źródła światła) – jest to stosunek strumienia świetlnego formula_1 do kąta bryłowego formula_2 a więc:
gdzie:
Podążając za wcześniejszą intuicją, możemy powiedzieć, że kandela to stosunek „subiektywnego wata” – lumena do steradiana.
Natężenie oświetlenia.
Natężenie oświetlenia (oświetlenie) – jest to stosunek strumienia świetlnego do powierzchni, która jest oświetlona
gdzie:

</doc>
<doc id="53616" url="https://pl.wikipedia.org/wiki?curid=53616" title="Optyka nieliniowa">
Optyka nieliniowa

Optyka nieliniowa (ang. Nonlinear optics, NLO) – gałąź optyki opisująca zachowanie światła w ośrodkach nieliniowych, czyli takich, w których polaryzacja dielektryczna formula_1 odpowiada nieliniowo na pole elektryczne formula_2 światła. Ta nieliniowość jest na ogół obserwowana przy bardzo dużych intensywnościach światła (porównywalnych do kwadratu amplitudy pola elektrycznego w atomie będącego rzędu 108 V/m) uzyskiwanych w laserach. Powyżej należy się spodziewać, że sama próżnia staje się ośrodkiem nieliniowym. W nieliniowej optyce przestaje obowiązywać zasada superpozycji.
Podstawy teoretyczne optyki nieliniowej opisała Maria Goeppert-Mayer w swojej pracy doktorskiej w 1931 roku. W 1961 roku Peter Franken ze współpracownikami z University of Michigan zaobserwował generację drugiej harmonicznej (wkrótce po skonstruowaniu przez Theodore’a Harolda Maimana pierwszego lasera). Jednakże część nieliniowych efektów została odkryta przed wynalezieniem lasera. Podstawy teoretyczne wielu nieliniowych procesów zostały opisane w monografii Bloembergena „Nonlinear Optics”.
Nieliniowe procesy optyczne.
Optyka nieliniowa wyjaśnia nieliniową odpowiedź takich właściwości jak częstotliwość, polaryzacja, faza lub droga optyczna padającego światła. Takie nieliniowe oddziaływania generują szeroką gamę zjawisk optycznych:
Procesy powiązane.
W tych procesach ośrodek posiada odpowiedź liniową na pole elektryczne światła, ale właściwości tego ośrodka są zmienione w wyniku innych czynników:
Procesy parametryczne.
Efekty nieliniowe dzieli się na dwie kategorie efektów: parametryczne i nieparametryczne. Nieliniowość parametryczna jest oddziaływaniem, w którym stan kwantowy materiału nieliniowego nie ulega zmianie w wyniku oddziaływania z polem optycznym. W związku z tym procesy te są „natychmiastowe”. Energia i pęd pola optycznego są zachowane, więc dopasowanie fazowe staje się aspektem ważnym i zależnym od polaryzacji.
Teoria.
Parametryczne i „natychmiastowe” (tj. takie, w których materiał jest bezstratny i bezdyspersyjny) nieliniowe zjawiska optyczne, w których pola optyczne nie są zbyt duże, mogą być opisywane za pomocą szeregu Taylora polaryzacji (moment dipolowy na jednostkę objętości) formula_5 w chwili formula_6 względem pola elektrycznego formula_7
gdzie współczynniki formula_9 są formula_10-tego rzędu podatnościami elektrycznymi ośrodka, a ich obecność jest ogólnie określana jako nieliniowość n-tego rzędu. Należy podkreślić, że polaryzacja formula_5 i pole elektryczne formula_12 są tu rozpatrywane dla uproszczenia jako wielkości skalarne. W ogólności formula_13 jest tensorem formula_14 rzędu opisującym zależną od polaryzacji naturę oddziaływania parametrycznego i symetrie (lub jej brak) w nieliniowym optycznie materiale.
Równanie falowe materiału nieliniowego optycznie.
Równanie falowe jest punktem centralnym rozważań nt. fal elektromagnetycznych. Zaczynając od równań Maxwella w jednorodnej przestrzeni niezawierającej swobodnych ładunków, można pokazać, że
gdzie formula_16 jest nieliniowym członem wyrażenia na polaryzację dielektryczną a formula_10 jest współczynnikiem załamania światła, który pochodzi od liniowego członu polaryzacji formula_18
Wykorzystując wzór Lagrange’a w postaci gradientowej:
i prawo Gaussa (przy założeniu braku swobodnych ładunków, formula_20),
można uzyskać bardziej znaną postać równania falowego:
Dla ośrodka nieliniowego prawo Gaussa nie implikuje, że tożsamość
jest prawdziwa w ogólności, nawet w ośrodkach izotropowych. Jednakże nawet gdy wyraz ten nie jest dokładnie równy 0, często jest zaniedbywalnie mały i w praktyce zwykle ignorowany, co pozwala uzyskać standardowe nieliniowe równanie falowe w postaci:
Nieliniowość jako proces mieszania częstości.
Nieliniowe równanie falowe jest równaniem różniczkowym niejednorodnym. Ogólne rozwiązanie pochodzi z badania równań różniczkowych zwyczajnych i można je uzyskać za pomocą funkcji Greena. Fizycznie zwykła fala elektromagnetyczna stanowi rozwiązanie jednorodnej części równania falowego:
a część niejednorodna
działa jako źródło fal elektromagnetycznych. Jednym ze skutków powyższego jest nieliniowe oddziaływanie skutkujące w mieszaniu energii lub sprzężeniu różnych częstości, które często nazywa się „mieszaniem częstości”.
W ogólności nieliniowość formula_10-tego rzędu będzie prowadziła do mieszania formula_28-falowego. Przykładowo, jeżeli rozpatrzymy wyłącznie nieliniowość drugiego rzędu (mieszanie trzyfalowe), polaryzacja formula_1 przyjmie postać
Jeżeli założymy, że formula_31 składa się z dwóch członów o częstościach formula_32 i formula_33 to możemy zapisać formula_31 jako
i korzystając ze wzoru Eulera, przekształcić do postaci eksponencjalnej:
gdzie „c.c.” oznacza sprzężenie zespolone. Wstawiając powyższe do wyrażenia na formula_37 uzyskujemy
które zawiera częstości składowe przy formula_39 formula_40 formula_41 formula_42 oraz 0. Te procesy mieszanie trzech fal odpowiadają kolejno efektom znanym jako generacja drugiej harmonicznej, generacja częstości sumacyjnej, generacja częstości różnicowej i prostowanie optyczne.
Dopasowanie fazowe.
Powyższe wyprowadzenie pomija zależność pól elektrycznych od położenia. Typowo pola elektryczne propagujących fal są zapisywane jako:
w położeniu formula_44 z wektorem falowym formula_45 gdzie formula_46 jest szybkością światła w próżni, a formula_47 to współczynnik załamania ośrodka przy częstości formula_48 Teraz więc polaryzacja drugiego rzędu przy kątowej częstości formula_49 wynosi
W każdym położeniu formula_51 wewnątrz nieliniowego ośrodka oscylująca polaryzacja drugiego rzędu pulsuje z częstością kątową formula_52 i odpowiednim wektorem falowym formula_53 Interferencja z polami elektrycznymi początkowymi jest konstruktywna i intensywna przy częstości formula_52 tylko wtedy, gdy
To równanie jest znane jako "warunek dopasowania fazowego". Na ogół mieszanie trzech częstości wykonuje się w krysztale dwójłomnym, gdzie współczynnik załamania zależy od polaryzacji i kierunku przechodzenia światła. Polaryzacja i ustawienie kryształu są tak dobierane, aby warunek dopasowania fazowego został spełniony. Taka technika dopasowania fazowego nazywa się "dostrajaniem kątowym" (ang. "angle tuning"). Kryształ dwójłomny posiada trzy osie, jedna lub dwie z których posiadają inny współczynnik załamania niż pozostałe. Na przykład w kryształach jednoosiowych istnieje jedna wyróżniona oś zwana "osią nadzwyczajną" (ang. "extraordinary axis") oznaczana jako formula_56 i dwie "osie zwyczajne" (ang. "ordinary axis") oznaczane jako formula_57 Istnieje kilka schematów wybierania polaryzacji dla tego typu kryształu. Jeżeli promień sygnałowy i promień idler posiadają tę samą polaryzację, wtedy mamy do czynienia z dopasowaniem fazowym typu I (pierwszego), a jeżeli polaryzacje są prostopadłe mówi się o dopasowaniu fazowym typu II. Istnieją jednak również inne konwencje nazewnictwa związane z tym, która częstotliwość ma jaką polaryzację względem wyróżnionej osi kryształu. Zostały one wymienione w tabeli, z założeniem, że częstość sygnału jest większa niż częstość idlera.
Większość popularnych kryształów nieliniowych jest ujemnych jednoosiowych, czyli posiadają jedną oś formula_58 o mniejszym współczynniku załamania niż osie formula_59 W tych kryształach zwykle dopasowania fazowe typu I i II są najodpowiedniejsze. W kryształach dodatnich jednoosiowych dopasowania fazowe typu VII i VIII są bardziej odpowiednie. Typy II i III są w zasadzie równoważne, z tą różnicą, że nazwy „sygnał” i „idler” są zamieniane miejscami, gdy sygnał ma mniejszą częstotliwość niż idler. Z tego powodu czasem określa się takie typy dopasowania fazowego mianem IIA i IIB. Typy od V do VIII są rzadziej spotykane niż typy I, II i ich odmiany.
Jednym z niepożądanych efektów dostrojenia kątowego jest to, że wiązki biorące udział w tym procesie nie poruszają się w tej samej linii. Jest to związane z tym, że promień nadzwyczajny posiada wektor Poyntinga nierównoległy do wektora falowego. To prowadzi od rozejścia się wiązek i ogranicza wydajność nieliniowej konwersji. Inne dwie metody dopasowania fazowego pozwalają uniknąć rozejścia wiązek przez wymuszenie propagacji w kierunku prostopadłym do osi kryształu dla wszystkich częstości Te metody określa się mianem dostrajania temperaturowego oraz quasidopasowania fazowego.
Dostrajanie temperaturowe stosuje się, gdy częstotliwość pompująca (laser) ma polaryzację prostopadłą do polaryzacji sygnału i idlera. W niektórych kryształach dwójłomnych, w szczególności w przypadku niobanu litu, zależność temperaturowa dwójłomności jest bardzo duża. Kontrolując temperaturę kryształu, można uzyskać warunki dopasowania fazowego.
W quasidopasowaniu fazowym częstości nie pozostają na stałe w fazie względem siebie. Zamiast tego oś kryształu dwójłomnego jest odwracana w regularnych odstępach Λ, zwykle 15 mikrometrów, tworząc kryształ fotoniczny. Skutkuje to odwróceniem nieliniowej podatności elektrycznej i w konsekwencji wstecznym przesunięciem fazy odpowiedzi polaryzacyjnej kryształu względem wiązki pompującej. Pozwala to na dodatni wypadkowy przepływ energii wiązki pompującej do sygnału oraz idlera. W przypadku tej metody sam kryształ zapewnia dodatkowy wektor falowy formula_60 (i tym samym pęd) do spełnienia warunku dopasowania fazowego. Quasidopasowanie fazowe uzyskiwane w siatkach dyfrakcyjnych o liniowo zmiennym periodzie (ang. "chirped grating") generuje szersze pasmo i umożliwia kształtowanie impulsu SHG tak jak dzieje się to w modulatorze akustooptycznym . Generację drugiej harmonicznej wiązki pompującej, samomodulację fazy (umożliwiona przez procesy nieliniowe drugiego rzędu) wiązki sygnałowej oraz optyczne parametryczne wzmocnienie (OPA) można połączyć w jednym układzie scalonym.
Mieszanie częstości wyższych rzędów.
Powyższe stwierdzenia są spełnione dla procesów zależnych od formula_61 jak również dla procesów, w których formula_3 jest niezerowe, czyli w każdym ośrodku bez ograniczeń symetrii; w szczególności rezonansowo wzmocnione mieszanie sumacyjne i różnicowe częstości w gazach jest często stosowane do generacji skrajnego i dalekiego UV. W popularnych scenariuszach, takich jak mieszanie częstości w rozrzedzonych gazach, nieliniowość jest słaba i w związku z tym wiązki światła są skupione. To, w przeciwieństwie do użytego powyżej przybliżenia fali płaskiej, wprowadza przesunięcie fazy każdej wiązki o π i komplikuje wymagania dopasowania fazowego. Okazuje się jednak, że różnicowe mieszanie częstości powoduje zerowanie tego przesunięcia i często niemal całkowicie unieważnia warunek dopasowania fazowego, co względnie ułatwia strojenie w szerokim zakresie długości fal w porównaniu do sumacyjnego mieszania częstości. W procesach trzeciego rzędu wszystkie cztery częstości są mieszane jednocześnie, w przeciwieństwie do sekwencyjnego mieszania poprzez procesy drugiego rzędu.
Poprzez formula_3 można opisywać również efekt Kerra. Przy dużych mocach efekt Kerra powoduje filamentację światła w powietrzu, dzięki czemu światło może podróżować bez dyspersji czy dywergencji w samoistnym światłowodzie. Szereg Taylora, który opisywał polaryzację w zakresie niższych rzędów nieliniowości, przestaje być zbieżny przy jeszcze większych intensywnościach, dlatego używa się modelu opartego o czas. Kiedy atom gazu szlachetnego zostaje uderzony przez intensywny impuls laserowy, którego siła pola elektrycznego jest porównywalna z oddziaływaniami Coulomba w tym atomie, najbardziej zewnętrzny elektron może zostać wybity z atomu, a następnie przyspieszony w polu elektrycznym światła, początkowo poruszając się od utworzonego jonu, a następnie z powrotem wraz ze zmianą kierunku pola elektrycznego światła. Wtedy elektron może zrekombinować z jonem, uwalniając energię w postaci fotonu. Światło emitowane jest przy każdym maksimum impulsów lasera, które jest wystarczająco intensywne, w postaci serii błysków attosekundowych. Energie fotonów wygenerowanych w tym procesie mogą przekraczać 800. harmoniczną aż do kilku keV. Ten proces nazywany jest generacją wysokiej harmonicznej. Wiązka laserowa musi być spolaryzowana liniowo, aby elektron mógł powrócić w pobliże jonu wyjściowego. Generacja wysokich harmonicznych została zaobserwowana w dżetach gazów szlachetnych i kapilarnych światłowodach gazowych.
Przykłady zastosowania.
Podwajanie częstości.
Jednym z najczęściej stosowanych procesów mieszania częstości jest podwajanie częstości, czyli generacja drugiej harmonicznej. W ten sposób wiązka o długości fali 1064 nm z lasera neodymowego na granacie itrowo-aluminiowym lub 800 nm z lasera tytanowo-szafirowego może zostać zamieniona na światło widzialne o długości fali odpowiednio 532 nm (zielony) i 400 nm (fioletowy).
W praktyce podwajanie częstości przeprowadza się poprzez umieszczenie nieliniowego ośrodka na drodze wiązki lasera. Choć istnieje wiele typów ośrodków nieliniowych, najczęściej wykorzystuje się kryształy takie jak: BBO (boran β-baru, Ba(BO2)2), KDP (diwodorofosforan potasu, KH2PO4), KTP (fosforan tytanylu potasu) oraz nioban litu (LiNbO3). Te kryształy posiadają wymagane cechy: silnej dwójłomności (koniecznej do uzyskania dopasowania fazowego, zob. wyżej), odpowiedniej symetrii kryształu, przezroczystości dla fali podstawowej i harmonicznej oraz wysokiego progu zniszczenia, co czyni te kryształy odpornymi na wysokie intensywności światła laserowego.
Optyczna koniugacja fazowa.
Wykorzystanie nieliniowych procesów optycznych umożliwia dokładną zmianę zwrotu na kierunku propagacji oraz odwrócenie fazy wiązki światła. Odwrócona wiązka nazywana jest "wiązką sprzężoną" (skoniugowaną), a technika znana jest jako optyczna koniugacja fazowa (również znana jako odwrócenie w czasie lub odwrócenie frontu falowego i jest całkowicie różna od retrorefleksji).
To nieliniowe oddziaływanie można interpretować jako analogiczne do procesu holograficznego w czasie rzeczywistym. W tym oddziaływaniu dwie z trzech wiązek oddziałują ze sobą, tworząc w nieliniowym optycznie materiale dynamiczny hologram, czyli wzór dyfrakcyjny czasu rzeczywistego. Trzecia wiązka ulega ugięciu na powstałym dynamicznym hologramie w taki sposób, że jej front falowy ulega odwróceniu (wiązka ta staje się wiązką sprzężoną). Ostatecznie więc wszystkie trzy wiązki oddziałują (w zasadzie), jednocześnie tworząc kilka hologramów w czasie rzeczywistym, co skutkuje zestawem sprzężonych ugiętych fal na wyjściu z materiału. W języku nieliniowej optyki oddziałujące wiązki generują nieliniową polaryzację w materiale, który promieniuje w sposób koherentny, tworząc skoniugowaną fazowo falę.
Najbardziej powszechnym sposobem uzyskiwania optycznej koniugacji fazowej jest technika mieszania czterech fal, jakkolwiek możliwe jest wykorzystanie takich jak wymuszone rozpraszanie Brillouina. Przyrząd wytwarzający efekt koniugacji fazowej jest znany pod nazwą lustra z koniugacją fazową (ang. "phase-conjugate mirror", PCM).
Każdą z czterech fal (j = 1, 2, 3, 4) w technice mieszania czterofalowego możemy opisać za pomocą ich pól elektrycznych jako:
gdzie formula_65 jest amplitudą pola elektrycznego formula_66-tej wiązki. formula_67 i formula_68 są dwiema wiązkami pompującymi, formula_69 jest wiązką sygnałową i formula_70 jest wygenerowaną falą sprzężoną.
Jeżeli wiązki pompujące i sygnałowa spotkają się w ośrodku o niezerowej formula_71 zostanie wytworzona nieliniowa polaryzacja:
skutkująca generacją fal o częstościach formula_73 poza trzecimi harmonicznymi formula_74
Tak jak wcześniej warunek dopasowania fazowego determinuje, która z tych fal będzie dominowała. Wybierając warunki tak, aby formula_75 oraz formula_76 uzyska się polaryzację:
Jest to polaryzacja generująca wiązkę sprzężoną fazowo formula_78 Jej kierunek propagacji określa wektor formula_79 Jeśli wiązki pompujące mają ten sam kierunek, ale przeciwne zwroty formula_80 wtedy fala sprzężona i sygnałowa propagują w tym samym kierunku z przeciwnym zwrotem formula_81 To oznacza właściwość retrorefleksyjną efektu koniugacji fazowej.
Dalej można pokazać, że dla ośrodka o współczynniku załamania formula_10 i długości oddziaływania wiązki formula_83 amplituda pola elektrycznego wiązki sprzężonej może być przybliżona przez
gdzie formula_46 jest szybkością dźwięku. Jeżeli wiązki pompujące formula_86 i formula_87 są falami płaskimi o przeciwnych zwrotach, to:
czyli amplituda wiązki skoniugowanej fazowo jest sprzężeniem zespolonym amplitudy wiązki sygnałowej. Jako że część urojona amplitudy zawiera informację o fazie wiązki, oznacza to właściwość odwrócenia fazy w efekcie koniugacji fazowej.
Warto zwrócić uwagę na fakt, że stała proporcjonalności może być większa od 1, co oznacza, że lustro z koniugacją fazową ma współczynnik odbicia większy niż 100%, czyli wykazuje wzmocnione odbicie. Moc do tego procesu jest pożyczana od wiązek pompujących, które ulegają tym samym wygaszaniu.
Częstotliwość fali sprzężonej może być inna niż fali sygnałowej. Jeżeli częstotliwości fal pompujących formula_89 a częstotliwość wiązki sygnałowej jest wyższa, tj. formula_90 wtedy wiązka sprzężona ma częstotliwość formula_91 Zjawisko w języku angielskim jest określane jako "frequency flipping", tj. przerzucanie częstotliwości.
Pęd i moment pędu w optycznej koniugacji fazowej.
Optyczna koniugacja fazowa w bliskim polu powoduje zmianę zwrotu klasycznych promieni jak w retroreflektorze.
Obraz klasyczny.
W "klasycznej elektrodynamice Maxwella" lustro z koniugacją fazową wykonuje zmianę zwrotu wektora Poyntinga:
(„in” oznacza strumień padający, „out” oznacza strumień odbity), gdzie:
który jest liniową gęstością pędu pola elektromagnetycznego.
W ten sam sposób fala skoniugowana fazowo posiada przeciwny wektor gęstości momentu pędu formula_94 w odniesieniu do strumienia padającego:
Powyższe tożsamości są ważne "lokalnie", tzn. w każdym punkcie przestrzeni formula_96 w danej chwili formula_6 dla "idealnego lustra z koniugacją fazową".
Obraz kwantowy.
W "kwantowej elektrodynamice" foton o energii formula_98 również posiada pęd formula_99 i moment pędu, którego rzut na kierunek rozchodzenia się wynosi formula_100 gdzie
Rzut momentu pędu na kierunek rozchodzenia się przyjmuje "wartości dyskretne" formula_103
W "kwantowej elektrodynamice" interpretacja koniugacji fazowej jest znacznie prostsza w porównaniu do "klasycznej elektrodynamiki". Foton odbity od lustra z koniugacją fazową (oznaczony przez "out") posiada przeciwny zwrot pędu i momentu pędu względem padającego fotonu (oznaczonego przez "in"):
Nieliniowe tworzenie deseni optycznych.
Pole elektromagnetyczne przechodzące przez ośrodek Kerra może wykazywać tworzenie deseni dzięki wzmacnianiu przez ośrodek szumu przestrzennego i czasowego. Proces ten określany jest jako niestabilność modulacyjna i został zaobserwowany w układach załamujących światło, sieciach fotonicznych, jak również w układach światłoczułych. W ostatnim przypadku nieliniowość powstaje na skutek wywołanego reakcją wzrostu współczynnika załamania.
Molekularna optyka nieliniowa.
Pierwsze badania nad optyką nieliniową skupiały się na nieorganicznych ciałach stałych. Wraz z rozwojem optyki nieliniowej zaczęto badać molekularne właściwości optyczne, co doprowadziło do powstania gałęzi zwanej molekularną optyką nieliniową. Tradycyjne podejście wzmacniania nieliniowości stosowane do tej pory obejmuje: powiększanie obszaru sprzężenia elektronów π w chromoforach, dopasowywanie zmienności długości wiązania, indukowanie międzycząsteczkowego transferu ładunku, rozszerzanie sprzężenia w 2D oraz inżynieria rozkładu multipolowego ładunków. Ostatnio pojawia się wiele nowych kierunków wzmacniania nieliniowości i manipulacji światłem, włączając w to: skręcone chromofory, łączenie dużej gęstości stanów ze zmiennością długości wiązań, mikroskopowe kaskady nieliniowości drugiego rzędu itp. W związku z wyraźnymi zaletami molekularna optyka nieliniowa jest szeroko stosowana w obszarze biofotoniki, w tym w bioobrazowaniu, fototerapii, czujnikach biologicznych itd.
Popularne materiały SHG.
Zobacz artykuł: generacja drugiej harmonicznej
Według rosnącej długości fali wiązki pompującej:
Linki zewnętrzne.
W języku angielskim:

</doc>
<doc id="53618" url="https://pl.wikipedia.org/wiki?curid=53618" title="Przylądek Północny">
Przylądek Północny

Przylądek Północny (norw. "Nordkapp") – skalisty przylądek (klif o wysokości 307 m, 71°10′21″N, 25°47′40″E) w Norwegii w gminie Nordkapp, w prowincji Finnmark na wyspie Magerøya, połączonej z lądem stałym podmorskim tunelem drogowym Nordkapp. 
"Nordkapp" często błędnie uznawany jest za najdalej na północ wysunięty przylądek Europy; w rzeczywistości inny przylądek, znajdujący się na tej samej wyspie około 4 kilometry dalej na północny zachód, Knivskjellodden, jest wysunięty o 1457 m bardziej na północ niż Nordkapp. Knivskjellodden jednak wynurza się niżej nad poziom morza i co najistotniejsze, nie prowadzi do niego żadna droga jezdna i dlatego to Nordkapp jest celem większości wycieczek w te rejony (a zarazem punktem końcowym trasy międzynarodowej E69). Ponieważ jednak obydwa te przylądki leżą na wyspie, zatem za najdalej na północ wysunięty skrawek lądu stałego Europy należy uznać Nordkinn (Kinnarodden) – przylądek, który leży o 2 minuty i 19 sekund szerokości geograficznej na południe (tj. o ok. 4,7 km dalej od bieguna niż Nordkapp) i około 68 km na wschód od Nordkapp. Najdalej na północ wysunięty punkt Europy (wraz z wyspami) to przylądek Fligely na Wyspie Rudolfa (Ziemia Franciszka Józefa) 81°54' N.
Nazwę nadał Przylądkowi Północnemu w roku 1553 angielski odkrywca Richard Chancellor, który przepłynął obok niego podczas poszukiwań tzw. Przejścia Północno-Wschodniego – morskiej drogi do Azji. Z trzech statków, które wyruszyły w drogę przetrwał i wrócił tylko jeden. Pierwszy "turysta" na Przylądku Północnym pojawił się ponad 100 lat później w 1664 roku, był to włoski ksiądz Francesco Negri, któremu dotarcie do celu zajęło aż dwa lata.
Od tamtego czasu Przylądek Północny był odwiedzany przez dzielnych podróżników, którzy wówczas dopływali statkami lub łodziami od strony zatoki Hornvika, skąd musieli się wspinać po stromym zboczu. Spośród znanych postaci warto tu wymienić króla Szwecji i Norwegii Oskara II (odwiedził Nordkapp 2 lipca 1873, na przylądku znajduje się obelisk upamiętniający wizytę) oraz króla Tajlandii Chulalongkorn (1907).

</doc>
<doc id="53619" url="https://pl.wikipedia.org/wiki?curid=53619" title="Holografia">
Holografia

Holografia (z gr. "holos" = całość, "grapho" = piszę) – dział optyki zajmujący się technikami uzyskiwania obrazów przestrzennych (trójwymiarowych) metodą rekonstrukcji fali (głównie światła, ale też np. fal akustycznych). Przez rekonstrukcję fali rozumie się odtworzenie w pewnym obszarze przestrzeni zarówno jej kierunku ruchu, amplitudy, częstotliwości jak i fazy.
Zasada działania.
Holografia polega na trójwymiarowym zapisie obrazu przedmiotu (obiektu). Jest techniką doskonalszą niż fotografia. O ile tradycyjna fotografia zapisuje jedynie modulację amplitudy, to holografia odnotowuje także zmiany fazy fali świetlnej. Dzięki temu możemy o fotografowanym przedmiocie uzyskać znacznie więcej informacji.
Rejestracja obrazu (uzyskanie hologramu) polega na zapisie (np. na kliszy fotograficznej) interferencji fali rozproszonej przez przedmiot z falą niezaburzoną (tzw. wiązką odniesienia). Powstające prążki interferencyjne muszą być stabilne przez cały czas naświetlania.
Aby uzyskać hologram, należy podzielić wiązkę światła laserowego na dwie części za pomocą płytki szklanej. Pierwsza (wiązka przedmiotowa) oświetla przedmiot, po odbiciu od którego pada na kliszę fotograficzną, natomiast druga (wiązka odniesienia) pada na kliszę bezpośrednio lub po odbiciu od płaskiego zwierciadła kierującego ją na kliszę. W ten sposób otrzymuje się kliszę zwaną hologramem. Klisza ta oglądana w powiększeniu jest układem punktów (prążków) jasnych i ciemnych. Na fragmencie kliszy nie widać fragmentu fotografowanego obiektu. Jeżeli kliszę taką przeciąć na części, to każda część tworzy większy fragment obrazu niż stanowi część kliszy, a w skrajnych przypadkach można uzyskać dwa obrazy z mniejszą liczbą szczegółów.
Aby osiągnąć obraz 3D, trzeba taką kliszę oświetlić spójnym światłem laserowym. Światło to interferując na hologramie, który stanowi w tym przypadku siatkę dyfrakcyjną, odtworzy w polu za siatką konfigurację przestrzenną światła odbitego od obiektu. Widać wtedy i hologram, i obraz przestrzenny.
Powszechnie znane hologramy grubowarstwowe odbiciowe posiadają przestrzenny układ (wiele warstw) siatki dyfrakcyjnej. Taki wielowarstwowy układ, pracujący jako siatki dyfrakcyjne odbijające, tworzy obraz holograficzny możliwy do oglądania w świetle niespójnym (np. białym).
Historia.
Pionierem i prekursorem prac w dziedzinie holografii był polski fizyk, profesor Mieczysław Wolfke. W 1920 r. opracował teoretyczne podstawy i dokonał rozbicia procesu wytwarzania obrazów na dwie oddzielne fazy. Rozważał możliwość wykorzystania interferencji do zapisu informacji, tworząc teoretyczne podstawy dzisiejszej holografii. W 1948 r. brytyjski naukowiec węgierskiego pochodzenia Dennis Gabor, opisał ideę trójwymiarowej fotografii nazwanej holografią. W 1947 r. przeprowadził też pierwsze próby zapisywania i odtwarzania obrazów metodą holograficzną. Przeszkodą w rozwoju tej metody był brak źródeł światła emitujących wiązki świetlne o ściśle określonej długości fali, a przy tym bardzo spójne i o odpowiednio dużym natężeniu. Z realizacją hologramów musiano czekać do wynalezienia lasera w 1960 r. Za wynalezienie i rozwinięcie holografii na przełomie lat czterdziestych i pięćdziesiątych Dennis Gabor otrzymał Nagrodę Nobla w dziedzinie fizyki w 1971 r. W 1962 r. amerykańscy fizycy Juris Upatnieks i Emmett Leith (1927-2005) za pomocą lasera półprzewodnikowego zrealizowali holografię optyczną. W 1969 r. amerykańscy fizycy Byron B. Brenden i Gary Langlois opracowali podstawy holografii akustycznej, w której do rejestrowania obrazu przedmiotu i jego odtwarzania stosuje się fale dźwiękowe.
Zastosowania.
Holografia optyczna znalazła zastosowanie w medycynie i biologii, a także w informatyce np. w zakresie przechowywania dużych ilości danych na dyskach holograficznych HVD. Holografia akustyczna ma zastosowanie w defektoskopii. Trwają badania nad zastosowaniem holografii w trójwymiarowym filmie i telewizji. Wirujące zwierciadła holograficzne są stosowane do przesuwania promienia laserowego po kodzie paskowym w kasach sklepów i domów towarowych.
Holografia a sztuka.
Artyści bardzo szybko dostrzegli potencjał holografii jako środka wyrazu artystycznego, zyskawszy dostęp do laboratoriów zaczęli tworzyć prace w oparciu o dostępną technologię. Sztuka holografii jest często rezultatem współpracy między naukowcami i artystami. Jednak niektórych z twórców posługujących się językiem holografii postrzega się jednocześnie jako artystów i naukowców.
Salvador Dalí twierdził, że pierwszy użył holografii w kontekście artystycznym. Z pewnością był pierwszym, a przy tym najlepiej znanym surrealistą, który podjął w ramach sztuki temat holografii. Jednak jego holograficzna wystawa z 1972 r., która miała miejsce w Nowym Jorku nie była pierwsza. Została poprzedzona przez wystawę sztuki holograficznej, która miała miejsce w Akademii Sztuk Pięknych w Cranbrook w stanie Michigan w 1968 r. Kolejną wystawą, która poprzedziła projekt Dalí'ego była wystawa w galerii należącej do Finch College, również w Nowym Jorku w 1970 r. Wystawa przyciągnęła uwagę amerykańskich mediów.
W 1970 r. powstała duża liczba szkół artystycznych. Każda z nich prezentowała unikatowe podejście do zagadnienia holografii. Lloyd Cross założył w San Francisco Szkołę holografii. Rosemary (Possie) H. Jackson ufundowała Muzeum Holografii w Nowym Jorku. Tung Jeong założył Royal College of Art w Londynie. Żadna z tych instytucji nie przetrwała próby czasu, jednak w Nowym Jorku znajduje się Centrum Sztuki Holograficznej. W Seulu znajduje się zaś HOLOcenter, oferujący artystom miejsce do tworzenia i wystawiania swych prac.
Mała, lecz bardzo aktywna grupa artystów używa holografii jako głównego środka ekspresji, a wielu innych włącza elementy holograficzne do swoich prac.
Urządzenia.
RED Hydrogen One ma być pierwszym dostępnym komercyjnie smartfonem wyposażonym w ekran holograficzny. Zbierane są zamówienia, a sama dostawa ma nastąpić w 2018 roku.

</doc>
<doc id="53625" url="https://pl.wikipedia.org/wiki?curid=53625" title="Aerograf">
Aerograf

Aerograf – miniaturowy „pistolet” do malowania precyzyjnego używany w technice malarskiej airbrush. Ręczne narzędzie niewielkich rozmiarów, służące do malowania metodą rozpylania farby przez strumień powietrza. Ślad farby charakteryzuje się równomiernym kryciem z rozmytymi brzegami.
Technika airbrush.
Techniką airbrush malować można swobodnie, nanosząc farbę bezpośrednio na pokrywaną powierzchnię, lub poprzez odpowiednie szablony. Aerograf służy zarówno do malowania powierzchni płaskich, jak i brył. Dlatego chętnie jest wykorzystywany do zdobienia części karoserii pojazdów, kasków lub makiet-obiektów reklamowych i scenograficznych. W zależności od umiejętności użytkownika aerograf umożliwia malowanie precyzyjne. Stosowany jest w pracach retuszerskich, konserwatorskich, modelarskich, rzemieślniczym zdobieniu przedmiotów, a także jako uzupełniające lub samodzielne narzędzie w malarstwie artystycznym, sztalugowym i ściennym. Niektóre konstrukcje aerografu umożliwiają wymianę na inny rozmiar dyszy, kapy i iglicy. Czyni się to głównie w celach serwisowych, gdyż użytkownicy pracują kilkoma aerografami o różnych rozmiarach dyszy jednocześnie. Najmniejszą dyszą aerografu jest rozmiar 0,15 mm. Posiadają je aerografy retuszerskie z pojemnikiem na farbę ulokowanym w korpusie aerografu. Natomiast najpopularniejszym rozmiarem dyszy jest 0,25 mm z zintegrowanym pojemnikiem na farbę wystającym ponad korpus aerografu. Największe, spotykane dysze aerografu to rozmiar 0,30 mm i 0,35 mm z dokręcanym od spodu lub z boku, dużym pojemnikiem na farbę. Dysze o rozmiarach większych niż 0,35 mm posiadają pistolety dekoracyjne, lakiernicze i nie nazywamy ich już aerografami.
Charakterystyczną cechą malowania aerografem jest miękkie mieszanie się kolorów i ich odcieni na malowanej powierzchni. Chcąc uzyskać na przykład barwę szarą można zastosować farbę czarną położoną w odpowiedniej ilości na białe tło. Czynność taką umożliwia dwufunkcyjny spust farby i powietrza, których proporcje i odpowiednie dozowanie jest sednem używania aerografu. Technika ta przypomina trochę malarstwo laserunkowe.
Airbrush chętnie stosowany jest we współczesnym malarstwie hiperrealistycznym. Przykładem znanych malarzy współczesnych używających aerografu w swoich hiperrealistycznych pracach są japoński Hajime Sorayama lub Graham Reynolds z Wielkiej Brytanii.
Właśnie ze względu na hiperrealistyczną jakość tworzonych za pomocą aerografu prac, techniki tej często używało się przy ilustracjach technicznych, przekrojach, rzutach architektonicznych lub skomplikowanych mechanizmów. Współcześnie tego typu grafiki realizuje się w programach komputerowych, a aerograf pozostawiono artystom i hobbystom.
Historia.
Już w epoce kamiennej np. w słynnych jaskiniach Lascaux (Francja) odkryto malowidła ścienne, które w znacznej części były wykonywane techniką podobną do airbrush. Nabierano do ust pigment roślinny i wydmuchiwano go w sposób kontrolowany przez słomkę lub inną łodygę roślinną o budowie rurkowej. Jednak współczesny airbrush miał swój początek zaledwie sto lat temu w Ameryce. Do dzisiaj wielu amerykańkich pasjonatów zajmuje się historią aerografu. W 1879 roku, znany wynalazca, syn zamożnej rodziny jubilerów Abner Peeler wynalazł urządzenie wypuszczające rzadką farbę za pomocą ciśnienia powietrza i nazwał je “Dozownik Malarski”. Sprzedawał je jako ręcznie powielane narzędzie po kilka dolarów. Było to 20 lat przed nazywaniem tego urządzenia aerograf. W 1881 roku bracia Liberty &amp; Charles Walkup z Rockford (USA) kupili patent od Abnera Peelera za 700 dolarów. Bracia Walkup ulepszyli “Dozownik Malarski” o kontrolowaną, podwójną funkcję głównego przycisku, który dozował niezależnie powietrze i farbę. I tak w 1883 roku bracia Walkup założyli “The Rockford Manufacturing Co.”, gdzie nadano całej dziedzinie związanej z “Dozownikiem Malarskim” nazwę Airbrush. Po sześciu miesiącach zmieniono nazwę na „The Airbrush Manufacturing Company”.
Odtąd airbrush zaczyna swoje istnienie jako nowa technika malarska i w roku 1889 stomatolog Charles Burdick, z zamiłowania akwarelista, postanowił użyć to urządzenie do malowania swoich prac. Wraz ze swym przyjacielem, laryngologiem, doktorem Allanem DeVilbiss, wpadli na pomysł zastosowania “Dozownika Malarskiego” w medycynie. Urządzenie pełniło funkcję atomizera do podawania lekarstw przy chorobach gardła. Allan DeVilbiss opatentował pierwszy atomizer, oparty na ciśnieniu powietrza tzw. spray. Burdick natomiast, zamieniając lekarstwo na farbę, intensywnie używał wynalazek do malowania swoich akwareli. Jednym z pierwszych szkiców były portrety doktora DeVilbiss. Obaj pracowali nad udoskonaleniem narzędzia. Burdick nadał mu bardziej podłużny kształt i wszelkie mechanizmy starał się zmieścić w zwartym, poręcznym korpusie o kształcie cygara. Bracia Walkup od 1882 roku zaczęli prace nad narzędziem do użytkowego malowania natryskowego. Było to związane z kontaktami z Ford Motor Company, gdzie specjalista narzędziowy Dawid Weller pracował nad technologią pokrywania karoserii samochodowych nowymi farbami. Do roku 1891 firma braci Walkup pracowała równolegle nad dwoma urządzeniami; przyszłym aerografem i prototypem pistoletu natryskowego. Powstała działająca niespełna trzy lata “The Illinois Art School”, gdzie studenci malarstwa mogli nauczyć się posługiwania aerografem.
Pomysł przedostał się do Europy. W roku 1891 pojawiła się inna, zainteresowana urządzeniem firma “Thayer &amp; Chandler”, która wraz z Charlesem Burdickiem i Allanem DeVilbisem pracowała nad dalszym rozwojem narzędzia. Opracowano niewiarygodnie funkcjonalny model, dopasowany ergonomicznie do dłoni malującego. Spust główny uruchamiano palcem wskazującym, a dysza podawała okrągły i równomierny strumień farby. “Dozownik Malarski” nazwano ostatecznie aerografem i zaprezentowano go jako rewelację w Londynie. W 1893 roku “Walkup’s Airbrush Manufacturing Company” i “Thayer and Chandler” wzięli udział w wielkiej “Wystawie Światowej” w Chicago „Columbian Exposition”. Wystawa trwała pół roku, zwiedziło ją 21 milionów ludzi. Jako pierwsze w Europie firmy produkujące aerografy były: “Fountain Brush Company” i “Aerograph Company Ltd.”. Właściciel “World Airbrush Company” Olaus C. Wold opracował ostateczny mechanizm działania aerografu. W 1904 roku powstała znana do dziś marka “The Paasche Airbrush Company”. Dopiero w 1917 roku aerograf rozpoczyna swoją artystyczną przygodę. Wybitny amerykański malarz Man Ray (1890-1977) jako jeden z pierwszych, tworzył część prac w technice airbrush. Tutaj skończyła się historia aerografu jako narzędzia, a rozpoczęła się historia jego zastosowania.
Od lat trzydziestych plastycy używali aerografu do ilustrowania książek, czasopism i projektowania plakatów. W tym czasie wiodący producenci aerografu tworzyli całe zaplecze akcesoriów potrzebnych do jego stosowania; farby, kompresory, przewody powietrza, statywy, szablony, materiały maskujące. Powstał rynek serwisu i części zastępczych. W 1963 roku powstała w Chicago słynna do dziś “Badger Airbrush Company”. Po II wojnie światowej, jeszcze w latach 40., airbrush znalazł swoje miejsce w rozwijającej się kinematografii. Malowano scenografie i rekwizyty filmowe, intensywnie stosowano tę technikę w filmach science-fiction. Oprócz scen teatralnych technikę tę używano w świecie bajek, zabawek i do dekorowania miejsc rozrywki. Najważniejszą jednak rolę airbrush pełnił w reklamie. Wykonywano plakaty, ilustracje prasowe, techniczne, przekroje maszyn i urządzeń. Wielkie obrazy reklamowe umieszczano, tak jak dzisiaj, w centrach miast, na ulicach i na pojazdach. Zadania te były zawsze powierzane najlepszym malarzom, grafikom i zapomnianym już dzisiaj specjalistom liternictwa.

</doc>
<doc id="53627" url="https://pl.wikipedia.org/wiki?curid=53627" title="Ławrientij Beria">
Ławrientij Beria

Ławrientij Pawłowicz Beria (, "Lawrenti Pawles dze Beria", ur. w Mercheuli, zm. 23 grudnia 1953 w Moskwie) – radziecki działacz komunistyczny pochodzenia gruzińskiego, zbrodniarz komunistyczny, szef NKWD, który był w znacznym stopniu odpowiedzialny za „wielkie czystki” okresu stalinowskiego. Jeden z głównych wykonawców zbrodni stalinowskich. Bezpośrednio odpowiedzialny za mord polskich oficerów w Katyniu. Szczyt jego wpływów przypadał na okres II wojny światowej i bezpośrednio po niej. Po śmierci Stalina autor najbardziej liberalnego projektu zmian ustrojowych ZSRR. W wyniku zawiązanego przeciwko niemu spisku został usunięty ze stanowiska i stracony.
Życiorys.
Kariera u boku Stalina.
Urodził się w megrelskiej rodzinie chłopskiej w miejscowości Mercheuli w Abchazji. Początkowo kształcił się w technikum w Suchumi, potem był na studiach inżynierskich w Baku, gdzie w 1917 roku wstąpił do partii bolszewickiej.
W roku 1921 lub 1922 wstąpił do Czeka. W swojej karierze w partii komunistycznej i aparacie bezpieczeństwa Rosji Radzieckiej był wspierany przez rodaka Sergo Ordżonikidze, który poznał go ze Stalinem. W początkach lat 20. Gruzja wahała się między tendencjami narodowymi i komunistycznymi. Beria w 1924 roku brał udział w stłumieniu wystąpienia narodowego i popowstaniowych represjach, w których, jak się ocenia, stracono 7-10 tysięcy osób. W uznaniu za to został szefem tajnego politycznego wydziału OGPU (następca Czeka) obejmującego rejony zakaukaskie i wręczono mu Order Czerwonej Gwiazdy. W roku 1926, dzięki poparciu Ordżonikidze i Nestora Łakoby, został szefem zakaukaskiego OGPU, a także I Sekretarzem Komitetu Centralnego Komunistycznej Partii Gruzji, a w 1932 przywódcą organizacji partyjnej całego Zakaukazia. Członkiem Komitetu Centralnego Wszechzwiązkowej Komunistycznej Partii (bolszewików) został na XVII Zjeździe WKP(b) w 1934.
Zreorganizował Główny Urząd Obozów Pracy, tzw. Gułag, poprzez dużo bardziej „racjonalne” wykorzystywanie przymusowej pracy więźniów dla wypełnienia radzieckich planów gospodarczych. Ławrentij Beria nadzorował masowe deportacje narodów, w tym ponad miliona Polaków z terenów zaanektowanych przez ZSRR (1939–41). Bardzo wielu nie przeżyło wywózki. 8 września 1939 wydał rozkaz zawierający szczegółowy wykaz przygotowań niezbędnych do represyjnych działań Ludowego Komisariatu Spraw Wewnętrznych na ziemiach polskich, które miały zostać zajęte przez Armię Czerwoną. Rozkaz przewidywał m.in. rozstrzeliwanie bez sądu Polaków winnych „destabilizacji porządku” w różnych dziedzinach życia. 9 października 1939 nakazał wyłączenie z masy jeńców polskich oficerów, pracowników wywiadu, sądownictwa, policji państwowej i zgromadzenie ich w obozach w Kozielsku, Ostaszkowie i Starobielsku. 5 marca 1940 przedstawił w Biurze Politycznym WKP(b) wniosek o rozstrzelanie wielotysięcznej grupy polskich funkcjonariuszy państwowych, który następnie został zatwierdzony przez Stalina i resztę biura. Wniosek stał się podstawą zbrodni katyńskiej. Za jej przeprowadzenie 125 enkawudzistów, którzy bezpośrednio uczestniczyli w akcji eksterminacyjnej polskich oficerów, otrzymało z rozkazu Berii (26 października 1940) nagrody „z okazji rocznicy rewolucji październikowej”.
Beria oskarżany był o zaspokajanie własnych potrzeb seksualnych. Według Wołkogonowa, szef osobistej ochrony Berii – płk Nadoraja i adiutant płk Sarkisow mieli zatrzymywać na ulicach Moskwy młode kobiety, które interesowały Berię, a następnie miały one być sprowadzane do jego domu, gdzie miały być gwałcone. Jednakże według sowietolog Françoise Thom, autorki biografii "Beria. Oprawca bez skazy" oskarżenie te jest co najmniej wątpliwe. Podczas przesłuchań wspomniany pułkownik Rafael Sarkisow miał przyznać, że nigdy nie słyszał o rzekomo popełnianych gwałtach przez jego przełożonego. Ponadto podczas grudniowego procesu w 1953 roku Beria został oskarżony o zaledwie jeden domniemany gwałt. Był to przypadek Walentyny Drozdowej, której szef NKWD miał umożliwić po całym zajściu przeprowadzenie nielegalnej wówczas aborcji. Jednakże wiarygodność informacji o tym zajściu była podważana przez syna Berii Sergo, jego żonę Ninę oraz historyków.
W okresie wojny odpowiedzialny, wraz z marszałkiem Gieorgijem Żukowem, za masowe przesiedlenia ludności w głąb ZSRR.
W latach 1941–1953 Beria zajmował stanowisko wicepremiera. Pod koniec 1944 roku stanął na czele radzieckiego programu budowy arsenału atomowego i tokamaka. Integralną częścią prac było zorganizowanie siatki szpiegów i wykradzenie tajemnic atomowych USA. Po wojnie 9 lipca 1945 Ławrientij Beria został awansowany na marszałka ZSRR, a w roku 1946 został członkiem Biura Politycznego WKP(b). Po śmierci Stalina wydawał się najpoważniejszym kandydatem na jego następcę.
Samodzielne rządy.
W ostatnich miesiącach życia Stalina wykonywał pierwsze gesty wskazujące na dążenie do liberalizacji ustroju i odprężenia w stosunkach z krajami zachodnimi, m.in. prowadził rozmowy na temat zjednoczenia Niemiec oraz przygotowywał raporty o nieprzygotowaniu armii do ewentualnej wojny. Równocześnie Beria podsycał lęki Stalina oraz dbał o informowanie krajów zachodnich o antysemickich czystkach.
Beria sprawował faktyczną władzę przez około 100 dni od marca do czerwca 1953 roku. Ku ogólnemu zdumieniu kierownictwa partii w pierwszych dniach po śmierci Stalina cieszył się z jego śmierci, wyrażał się o nim bardzo niepochlebnie i głosił poglądy sprzeczne z dotychczasową linią polityczną.
W czasie swoich rządów Beria nakazał wypuścić z obozów znaczną liczbę przetrzymywanych tam więźniów. Zasadność wykorzystywania pracy niewolniczej krytykował jeszcze w czasie II wojny światowej, gdy wskazywał na jej niską wydajność. Już w marcu 1953 r. ogłosił pierwszą amnestię m.in. dla osób starszych i chorych oraz matek dzieci do 10 lat – łącznie, tylko w pierwszych dniach po śmierci Stalina, zwolnionych zostało 180 tys. z 2,5 mln więźniów, a zwolnienia trwały przez cały okres jego rządów. Oprócz masowego zwalniania osadzonych wprowadził złagodzenie reżimu dla tych, którzy pozostali uwięzieni, a także przeprowadził liberalizację kodeksu karnego i wprowadził zakaz stosowania tortur w śledztwach. Przypisuje mu się, że amnestionował milion więźniów obozów pracy.
Beria wstrzymał propagandę antysemicką oraz rozpoczął krytykę kultu jednostki, doprowadzając do upublicznienia informacji o wymuszaniu zeznań torturami. Rozpoczął także reformy mające na celu decentralizację władzy poprzez przekazanie większych uprawnień republikom radzieckim i republikom autonomicznym. Planował wstrzymać rusyfikację, którą szczególnie intensywnie prowadzono na terenach przyłączonych w czasie II wojny światowej, oraz prześladowania inteligencji.
Beria zainicjował reformy gospodarcze, przesuwając znaczne środki budżetowe z przemysłu ciężkiego i zbrojeń na przemysł dóbr użytkowych i rolnictwo, a także zezwolił na stopniowe odwrócenie procesu kolektywizacji. Ponadto zmniejszył obciążenia podatkowe, którymi obłożona była ludność rolna.
W zakresie polityki międzynarodowej wysunął nawet projekt zgody na zjednoczenie państw niemieckich i wycofanie się ZSRR z tego kraju (pod warunkiem neutralności i demilitaryzacji) w zamian za rekompensatę do budżetu radzieckiego w wysokości 100 milionów dolarów. Ponadto zrezygnował z krytyki ONZ jako instrumentu dominacji USA, zasygnalizował gotowość do rozmów o pokoju w Korei oraz złagodził antyzachodnią retorykę propagandy, a także sugerował zliberalizowanie stosunków z krajami satelickimi. W zakresie stosunków z krajami satelickimi doprowadził do wycofania wielu sowieckich doradców i funkcjonariuszy organów bezpieczeństwa, w szczególności zredukował sowiecki personel w NRD. Ponadto doprowadził do odwołania do kraju wielu agentów działających w krajach zachodnich.
Wprowadzanym przez Berię zmianom sprzeciwiali się pozostali radzieccy przywódcy (przede wszystkim Gieorgij Malenkow) oraz władze NRD z Walterem Ulbrichtem na czele. Posunięcia zmierzające do wycofania się ZSRR z Niemiec były bezpośrednią przyczyną jego obalenia przez działających wspólnie Nikitę Chruszczowa, Gieorgija Malenkowa i Wiaczesława Mołotowa, przy czym za przywódcę przewrotu uważany jest Chruszczow.
Śmierć.
Do zawiązania spisku przeciwko Berii wykorzystano jego nieobecność w kraju. Berię postanowiono uznać za ukrytego agenta imperializmu, a pretekstem miała być jego obecność w NRD w trakcie rozruchów, które nazwano później puczem inspirowanym przez USA oraz rzekome planowanie przeprowadzenia wojskowego zamachu stanu. Niedługo po powrocie do Moskwy, 26 czerwca 1953 roku, Beria został aresztowany – najprawdopodobniej podczas posiedzenia prezydium rządu, choć inne wersje mówią też o posiedzeniu Biura Politycznego.
Istnieje kilka wzajemnie sprzecznych wersji dotyczących śmierci Berii. Wydaje się, że ze względu na zniszczenie odpowiednich dokumentów oraz bardzo fragmentaryczne i niekiedy wzajemnie sprzeczne relacje uczestników tych wydarzeń problem nie zostanie nigdy w pełni wyjaśniony. Mimo istnienia dużych rozbieżności w tej materii nie ulega wątpliwości, że była to śmierć gwałtowna, zadana z rozkazu jego partyjnych towarzyszy, a może nawet nastąpiła w wyniku ich bezpośredniego działania. Według jednej z wersji śmierci, podanej w oficjalnym komunikacie, Berii zarzucono szpiegostwo na rzecz obcych mocarstw i próbę obalenia ustroju komunistycznego. Po krótkim procesie został skazany na śmierć. Według późniejszych relacji Kiriłła Moskalenki, po ogłoszeniu wyroku, Beria miał na kolanach błagać o litość, jednak wyrok na nim i jego ludziach wykonano bezzwłocznie.
Według innej wersji Beria został podstępnie zaaresztowany podczas posiedzenia Biura Politycznego KPZR na skutek wniosku Chruszczowa, popartego natychmiast przez pozostałych członków Biura. Na zakończenie mowy oskarżycielskiej, stanowiącej dla Berii całkowite zaskoczenie, Chruszczow miał wówczas powiedzieć: „Marszałku Żukow! Aresztujcie zdrajcę i wroga ludu, Ławrentija Berię”. Berię miano wówczas udusić, a zwłoki wynieść zawinięte w dywan, aby nie wzbudzić podejrzeń licznych agentów podległego Berii NKWD, przebywających w bezpośrednim sąsiedztwie sali, w której odbywało się posiedzenie Politbiura.
W roku 1998 angielski dziennik „Times” dotarł do 83-letniego emeryta wojskowego z Moskwy Michaiła Chiżniaka-Guriewicza, który był głównym dozorcą pilnującym Berii. Chiżniak-Guriewicz miał rozkaz bezzwłocznego uśmiercenia więźnia w razie ewentualnej próby szturmu na miejsce jego przetrzymywania – podziemny bunkier przy ulicy Osipienki w Moskwie. Skazanego Berię po wyroku Sądu Najwyższego ZSRR zastrzelił osobiście generał Paweł Baticki, po czym strzały „kontrolne” oddało wszystkich pięciu oficerów plutonu egzekucyjnego, łącznie z Chiżniakiem-Guriewiczem, któremu nakazano przewiezienie zwłok i ich spalenie w krematorium, a następnie rozpylenie prochów za pomocą specjalnie dostarczonego w tym celu potężnego wentylatora. Według innej wersji, jego prochy zostały pochowane w zbiorowym grobie na cmentarzu Dońskim, na którym ciało Berii zostało wcześniej spopielone.
Odsunięcie Berii było ostatnim w historii ZSRR odsunięciem od władzy polityka poprzez egzekucję.
Wokół działalności Berii powstało szereg hipotez, legend i niepotwierdzonych tez. Jedna z takich hipotez głosi, że Beria był inicjatorem i przywódcą udanego spisku na życie Stalina. W skład spiskowców wchodzić mieli jeszcze Chruszczow, Malenkow i Bułganin. Stalina miano zamordować za pomocą trucizny podanej w zastrzyku przez jedną z lekarek. Choć oficjalną przyczyną śmierci miał być wylew krwi do mózgu, wiadomo, że przed śmiercią wymiotował on krwią, co mogłoby potwierdzać hipotezę mówiącą o celowym uśmierceniu za pomocą trucizny.

</doc>
<doc id="53629" url="https://pl.wikipedia.org/wiki?curid=53629" title="Nowa Anglia">
Nowa Anglia

Nowa Anglia () – region Stanów Zjednoczonych ulokowany na północnym wschodzie kraju. Nowa Anglia składa się z sześciu stanów: Maine, New Hampshire, Vermont, Massachusetts, Rhode Island i Connecticut.
Pierwotnie region ten był zamieszkany przez indiańskich autochtonów. 21 listopada 1620 roku angielscy purytanie, uciekając przed prześladowaniami, dotarli na te tereny i założyli miasto Plymouth, dając początek kolonizacji przez Europejczyków. Założenie Plymouth stało się zaczynem do budowy kolejnych miast w Nowej Anglii. Przybywający na te tereny liczni angielscy i szkoccy emigranci zakładali kolejne miasta, coraz bardziej zasiedlając dzikie tereny. Z czasem powstały miasta: Boston, Nantucket, New Bedford, czy słynne z procesu o czary miasto Salem.
Nowa Anglia odegrała znaczną rolę w ruchu abolicjonistycznym, który doprowadził w późniejszym okresie do zniesienia niewolnictwa. Nowa Anglia jest także, wraz z Doliną Krzemową i stanem Illinois, zagłębiem intelektualnym Stanów Zjednoczonych. Słynie bowiem jako region, w którym znajdują się znane prestiżowe prywatne uczelnie. Należą do nich: Uniwersytet Harvarda, Uniwersytet Yale, Massachusetts Institute of Technology, Uniwersytet Browna, Dartmouth College. Stąd także pochodziło aż 8 z 46 dotychczasowych amerykańskich prezydentów. To tutaj rozwinęły się amerykańska literatura i filozofia, utworzono pierwsze szkoły publiczne oraz rozpoczęła się rewolucja przemysłowa na terenie Stanów Zjednoczonych.
Geografia i klimat.
Nowa Anglia (40°58′N – 47°28′N i 66°57′W – 73°44′W) leży w północno-wschodniej części Stanów Zjednoczonych. Od północy graniczy z Kanadą (prowincje Nowy Brunszwik i Quebec), a od zachodu ze stanem Nowy Jork. Południową i wschodnią granicę Nowej Anglii wyznacza Ocean Atlantycki (Zatoka Maine i Massachusetts). Powierzchnia tego regionu wynosi 181,440 km², czyli ok. 2% powierzchni Stanów Zjednoczonych.
Geografia Nowej Anglii została ukształtowana głównie za sprawą działalności lodowca, który ustąpił z tych terenów tysiące lat temu. Zlodowacenie zostawiło po sobie głównie postrzępione wybrzeże i łagodne stoki górskie, a na nadmorskich nizinach pełno jest pozostałych z tego okresu polodowcowych jezior i bagien. Najwyższym szczytem Nowej Anglii jest wysoka na 1917 m, znajdująca się w stanie New Hampshire góra Waszyngtona, która jest najwyższym szczytem jednego z pasm Appalachów – Gór Białych. Góra ta słynie z nieprzewidywalnej pogody i huraganowych wiatrów (nawet 372 km/h). W regionie pełno jest również rzek i strumieni. Główną rzeką jest długa na 640 km, z dorzeczem o powierzchni 29 138 km², Connecticut River. Największym jeziorem jest leżące na granicy amerykańsko-kanadyjskiej jezioro Champlain. Powierzchnia tego jeziora wynosi 1130 km².
Klimat leżącej na atlantyckim wybrzeżu Nowej Anglii jest ściśle związany zarówno z działalnością zimnego Prądu Labradorskiego, jak i obecnością długich pasm górskich ciągnących się od stanu Connecticut do samej granicy amerykańsko-kanadyjskiej w stanie Maine. Nowoangielski klimat znany jest przede wszystkim ze swojej nieprzewidywalności i różni się w zależności od regionów. W północnych, bardziej górzystych stanach Maine, New Hampshire i Vermont klimat jest wilgotny, kontynentalny, z krótkim i dość chłodnym latem i mroźną zimą. Południowe stany Connecticut, Massachusetts i Rhode Island mają również klimat wilgotny kontynentalny z mroźnymi zimami, lecz występują tam znacznie cieplejsze lata. Wiosny są przeważnie deszczowe i mgliste. Średnia suma opadów waha się między 1000 a 1500 mm rocznie, z tym, że w północnych stanach Vermont i Maine opadów jest mniej i roczna suma opadów waha się tam między 500 a 1000 mm. Zimą zazwyczaj pada około 2500 mm śniegu. Z tego powodu stany New Hampshire i Vermont z licznymi kurortami stały się popularnymi wśród narciarzy miejscami.
Historia.
Przed kolonizacją.
Nowa Anglia, na długo przed przybyciem europejskich kolonizatorów, była zasiedlona przez liczne plemiona indiańskie (Abenakowie, Penobscotowie, Wampanoagowie i wiele innych) posługujące się językami algonkiańskimi. W momencie przybycia kolonizatorów Abenakowie zamieszkiwali tereny obecnych stanów Vermont, New Hampshire, a także zachodnią część obecnego stanu Maine oraz część Quebecu. Penobscotowie zasiedlili tereny wzdłuż rzeki Penobscot w stanie Maine, zaś Wampanoagowie zamieszkiwali tereny obecnych stanów Massachusetts (południową część), Rhode Island oraz wyspy Nantucket i Martha’s Vineyard.
Plymouth Council dla Nowej Anglii.
Nazwa „Nowa Anglia” została oficjalnie usankcjonowana 3 września 1620, kiedy statut "the Virginia Company of Plymouth" został zastąpiony królewskim statutem dla "Plymouth Council for New England" – spółki akcyjnej założonej w celu kolonizacji i zarządzania regionu. Krótko potem, w grudniu 1620, stałe osiedlanie się na tych terenach zostało rozpoczęte przez Pielgrzymów (angielskich separatystów religijnych przybyłych z Holandii), którzy założyli osadę Plymouth. Wkrótce potem, w 1630, została założona osada Boston, która obecnie jest największym miastem w regionie.
Wygnany z Massachusetts Roger Williams osiadł na południu i założył Providence (obecną stolicę najmniejszego stanu Ameryki – Rhode Island). W tym samym 1636 roku, 3 marca, kolonia Connecticut uzyskała statut i stworzyła własny rząd. Warto również zaznaczyć, że w tym samym czasie Vermont nie został jeszcze zasiedlony, a terytoria New Hampshire i Maine były zarządzane przez Massachusetts.
Konfederacja Nowej Anglii.
W tych wczesnych latach relacje między kolonistami a rdzennymi mieszkańcami układały się różnie – od pokojowej koegzystencji po walki zbrojne. Sześć lat po najkrwawszej z nich (wojny z ludem Pequot) w 1643, Massachusetts Bay, Plymouth, New Haven i Connecticut połączyły się w luźny związek nazwany Konfederacją Nowej Anglii (oficjalna nazwa Zjednoczone Kolonie Nowej Anglii – „The United Colonies of New England”). Konfederacja została założona w celu koordynowania wzajemnej obrony przeciwko możliwym atakom ze strony Indian, Holendrów z Nowej Holandii na zachodzie, Hiszpanów z południa i Francuzów z północy. Konfederacja straciła wpływy, kiedy Massachusetts odmówiła włączenia się do wojny przeciwko Holendrom.
Pierwsze monety wybijane w koloniach były produkowane przez Massachusetts Bay Colony. Pierwsze serie były zaprojektowane prosto. Na awersie widniały litery „NE’ (New England), a na rewersie znajdowały się różne wzory.
Dominium Nowej Anglii.
W 1686 król Jakub II Stuart zaniepokojony zwiększającą się samodzielnością kolonii (szczególnie z powodu ustanawiania przez kolonie własnych statutów), zlekceważył Akty Nawigacyjne i zwiększył siły militarne w tym regionie, tworząc Dominium Nowej Anglii (administracyjną unię skupiającą wszystkie angielskie kolonie tego regionu). Dwa lata później prowincje Nowy Jork (Nowy Amsterdam) i New Jersey dołączyły do Dominium, odłączając się od Holendrów. Unia narzucona z zewnątrz, sprzeczna z zakorzenionymi w tym regionie tradycjami demokratycznymi, była bardzo niepopularna wśród kolonistów.
Po Chwalebnej Rewolucji w 1689 statuty większości kolonii zostały zmodyfikowane, wraz z mianowaniem Królewskiego Gubernatora w prawie każdej kolonii. Powodowało to napięcia między Królewskimi Gubernatorami, ich urzędnikami a urzędnikami wybranymi przez kolonistów. Gubernatorzy żądali bezwzględnej władzy, co napotkało opór ze strony wszystkich warstw lokalnych urzędników. Większość z nich nie stosowała się do żądań Gubernatorów i rządziła tak, jak wtedy, gdy Gubernatorów jeszcze nie było. Napięcie to przerodziło się w rewolucję amerykańską, która zmieniła się w wojnę o niepodległość Stanów Zjednoczonych.
Region Stanów Zjednoczonych.
Po wojnie kolonie zostały połączone w większą unię (lecz nie federalistyczną) nazwaną Stanami Zjednoczonymi Ameryki. W XVIII i na początku XIX wieku Nowa Anglia nadal była bardzo ważnym regionem w kraju, jednakże z czasem rola tego ośrodka zaczęła spadać i dziś wpływy regionu są znacznie mniejsze niż na początku istnienia USA. W czasie wojny brytyjsko-amerykańskiej w 1812 roku Nowa Anglia była o krok od wystąpienia z Unii. Powodem tego był bunt handlowców, którzy sprzeciwiali się wojnie z ich największym partnerem handlowym – Wielką Brytanią.
Z wyjątkiem kanadyjskiej prowincji Nowa Szkocja, Nowa Anglia jako jedyny amerykański region odziedziczył nazwę królestwa z Wysp Brytyjskich. Nowa Anglia ma dobrze zachowany charakter regionalny, szczególnie, jeśli chodzi o historyczne miejsca. Początkowo prawie jednolita pod względem narodowościowym, Nowa Anglia stała się wkrótce celem osiedlenia dla fali imigrantów z Włoch, Irlandii, Quebecu, Polski, Azji, Ameryki Łacińskiej.
Polonia w Nowej Anglii.
Według spisu ludności z roku 2000 Nową Anglię, która powierzchniowo jest dwa razy mniejsza od Polski, zamieszkuje około 750 tysięcy Polaków. Głównym skupiskiem Polonii są stany Massachusetts, gdzie mieszkają około 323 tysiące Polaków i osób polskiego pochodzenia, co stanowi nieco ponad 6,1% mieszkańców, oraz Connecticut, gdzie mieszkają 284 tysiące Polaków, co stanowi 8,3% mieszkańców. Obecnie emigranci z Polski osiedlają się głównie w okolicach Bostonu.
Duży wpływ na życie Polonii i kultywowanie tradycji polskich mają polonijne parafie rzymskokatolickie w Nowej Anglii.
W Nowej Anglii działa wiele organizacji polonijnych, z których najważniejsze to działające w Bostonie Polish Cultural Foundation i Polish-American Networking Organization. Przy Uniwersytecie Yale działa organizacja studencka Yale Polish Students’ Society, zrzeszająca studentów pochodzenia polskiego. Szczególną rolę w środowisku polonijnym odgrywa działająca od stycznia 1998 roku Polish Cultural Foundation, która przeprowadziła od tego czasu kilkadziesiąt imprez kulturalnych i charytatywnych oraz dąży do ustanowienia w Bostonie Centrum Kultury Polskiej.

</doc>
<doc id="53631" url="https://pl.wikipedia.org/wiki?curid=53631" title="Marbod">
Marbod

Marbod (łac. z celt. "Maroboduus" – Wielki Kruk; ur. ok. 30 p.n.e., zm. 37 n.e. w Rawennie) – władca (król) plemienia Markomanów. 
Zakładnik Rzymu.
Jako chłopiec trafił do Rzymu w charakterze zakładnika, żywej gwarancji pokoju ze strony Markomanów. Przebywał tam od 10 do 15 lat, zapoznając się z organizacją państwa rzymskiego, jego strukturą militarną, prawem, dyplomacją. Pobierał nauki u najznakomitszego nauczyciela rzymskiego tamtych czasów Marka Werriusza Flakkusa, uczęszczał też do elitarnej szkoły na Palatynie.
Organizator państwa i władca.
Około 9 p.n.e. Marbod powrócił do Germanii, prawdopodobnie w wyniku ucieczki. W l. 10-9 p.n.e., czyli w czasie sprawowania namiestnictwa Galii przez Druzusa Starszego, została podjęta rzymska ofensywa, w wyniku której Markomanowie zostali zmuszeni do ucieczki z terenów nad Menem i szukania nowych siedzib. Dotarli na wschód, do kraju celtyckich Bojów, czyli Bohemii, obejmującego tereny Kotliny Czeskiej, i je zasiedlili. Według Tacyta odbyło się to na drodze podboju zbrojnego, badania archeologiczne wykazują jednak, że Bojowie opuścili te tereny wcześniej, ulegając presji plemion swebskich nacierających z północy, z dorzecza Łaby. Marbod nawiązał tam relacje z innymi plemionami tworząc silny związek plemienny i organizując państwo, które, jak pisze Wellejusz Paterkulus, "przez ustawiczne ćwiczenia ujął w karby prawie rzymskiej organizacji, a wkrótce powiódł na wyżyny, groźne nawet dla naszego imperium" ("Historia rzymska", II 109). Państwo to opanowało tereny od Dunaju na południu, Maruszy i Wisły na wschodzie, po Morze Bałtyckie na północy i Łabę na zachodzie. Pod zwierzchnictwem Marboda lub w strefie jego wpływów znalazła się znaczna część środkowej Europy – dorzecze Łaby zamieszkane przez swebskie plemiona Semnonów i Longobardów, a także tereny Lugiów utożsamianych z ludnością kultury przeworskiej, zajmującej obszary południowej i środkowej części dorzecza Odry i Wisły. Według Wellejusza Peterkulusa Marbod wystawił także wielką armię "w liczbie 70000 piechoty i 4000 jazdy, którą w ciągłych wojnach z ościennymi ludami ćwiczył i przygotowywał do zadań większych niż stojące aktualnie przed jego państwem" ("Historia rzymska", II 109).
W konflikcie z Rzymem.
Rosnąca siła państwa Marboda stworzyła poczucie zagrożenia we władzach rzymskich. W 6 n.e. podjęły one działania mające na celu zniszczenie państwa Marboda. Do wyprawy zmobilizowano znaczne siły – w sumie 12 legionów – które miały uderzyć w dwóch kolumnach: mniejszej pod wodzą Sentiusa Saturninusa od zachodu i większej, pod wodzą Tyberiusza od południa. Kampania została jednak przerwana zaraz po rozpoczęciu na skutek wybuchu powstania w Panonii. Sam Marbod, znając siłę rzymskiej armii, starał się unikać bezpośredniej konfrontacji, szukając jednocześnie porozumienia na drodze dyplomatycznej. W wyniku tych okoliczności w tym samym 6 roku n.e. doszło do porozumienia między Marbodem a Rzymianami, w którym Cesarstwo uznało w Marbodzie króla i przyjaciela Rzymu, a państwo Markomanów weszło w ponad dziesięcioletni okres względnego pokoju i spokoju, okupiony polityczną uległością wobec Cesarstwa. Okres pokoju spowodował rozwój gospodarczy państwa i napływ rzymskich kupców, którzy, według Tacyta, utworzyli nawet w stolicy państwa Marboda, Marobudum, własną faktorię ("Roczniki", II 62). W państwie markomańskim osiedlili się, prawdopodobnie, również rzymscy rzemieślnicy.
Wojny z Arminiuszem i Katualdą. Utrata władzy..
Rzymianie nie pogodzili się jednak do końca z obecnością u ich granic silnego państwa germańskiego. Na skutek działań dyplomatycznych Tyberiusza w Germanii, dążących do skłócenia plemion germańskich zgodnie z zasadą „dziel i rządź”, Marbod (który chciał być zapewne zbyt niezależny) został w 17 n.e. pokonany w bitwie w Lesie Hercyńskim przez Arminiusza, wodza Cherusków, którego wspierały liczne plemiona sprzymierzone, w tym także do niedawna podległe Marbodowi plemiona Semnonów i Longobardów (Tacyt, "Roczniki", II 44-46). 
Wykorzystując porażkę Marboda i osłabienie jego pozycji, mieszkający wśród Gotów na północy, a wygnany wcześniej markomański arystokrata Katualda zebrał silny oddział i w 19 n.e. wtargnął na ziemie Markomanów, pokonując Marboda i niszcząc jego stolicę w Marobudum.
Ostatnie lata życia.
Pokonany Marbod schronił się na rzymskim terytorium. Resztę życia spędził w Rawennie, gdzie został osadzony przez Rzymian i gdzie żył przez 18 lat w odpowiednim jego randze luksusie. Państwo, który stworzył, rozpadło się wkrótce po jego ucieczce. Rzymianie traktowali go jednak do końca jego życia jako kartę przetargową w swojej polityce wobec Swebów, grożąc pomocą w odzyskaniu władzy uciekinierowi w razie nieprzyjaznych kroków ze strony Germanów.
Marbod w ocenie Tyberiusza.
Cesarz Tyberiusz w mowie wygłoszonej w senacie rzymskim tak ocenił Marboda i jego politykę: "ani Filip Macedoński nie był tak niebezpieczny dla Ateńczyków, ani Pyrros Epirski, ani Antiochos Syryjski dla narodu rzymskiego, jak Marbod dla Italii przez bliskość i męstwo swojego ludu". Cesarz przekonywał też, że rzymski "sukces jest tym większy, że unieszkodliwiono przeciwnika tak wielkiego i mówię to z wielkim uznaniem, gdyż Marboda oceniam jako wielką osobowość".

</doc>
<doc id="53636" url="https://pl.wikipedia.org/wiki?curid=53636" title="Foobar2000">
Foobar2000

foobar2000 (znany również jako fb2k) – odtwarzacz plików dźwiękowych dla systemu Windows. Program został stworzony przez Petera Pawlowskiego, twórcę niektórych wtyczek do innego odtwarzacza audio – Winampa. Program obsługuje 64-bitowe przetwarzanie i 32-bitowe próbkowanie dźwięku z ditheringiem. Duża liczba wtyczek umożliwia znaczne rozszerzenie podstawowych funkcji programu.

</doc>
<doc id="53639" url="https://pl.wikipedia.org/wiki?curid=53639" title="Wampanoagowie">
Wampanoagowie

Wampanoagowie – plemię Indian północnoamerykańskich o rodowodzie algonkińskim zamieszkujące pierwotnie Nową Anglię (Rhode Island i południe Massachusetts). Zwano ich „ludźmi świtu”, ponieważ mieszkali na wschodzie.
Byli rolnikami i rybakami; uprawiali kukurydzę, dynię i rośliny strączkowe. Wiosną mieszkańcy wiosek położonych w oddaleniu od brzegu przenosili się nad samą wodę, by łowić i polować na walenie. W swych stałych kwaterach mieszkali w domostwach zbudowanych z mat rozpiętych na drewnianym szkielecie; gdy udawali się na wiosenne łowiska, zabierali tylko maty. Zimą i jesienią zapuszczali się w głąb lądu, by polować na zwierzynę płową i drapieżniki (niedźwiedzie, wilki, szopy). W tym okresie łowili też ryby – wybijając w lodzie przeręble.
Liczebność.
Według danych US Census Bureau podczas spisu powszechnego w 2000 r. 2336 obywateli USA zadeklarowało, że ma pochodzenie "wyłącznie Wampanoag", zaś 4594 oświadczyło, że ma pochodzenie "wyłącznie lub między innymi Wampanoag".

</doc>
<doc id="53643" url="https://pl.wikipedia.org/wiki?curid=53643" title="Algrafia">
Algrafia

Algrafia, aluminografia (z niem. "Algraphie") — jedna z pierwszych technik druku płaskiego, wynaleziona w 1892 roku. Po raz pierwszy zastosowana przez Josefa Scholza w Moguncji. W technice tej formą drukową jest cienka płyta aluminiowa, szlifowana, następnie ziarnowana i pokrywana materiałem światłoczułym. Na tej powłoce nanoszony jest negatyw rysunku.
Algrafia była techniką przemysłową stosowana do druku precyzyjnych prac, np. map, umożliwiając większą precyzję niż stosowana do tej pory litografia. Umożliwiała druk wielokolorowy. Technikę algrafii stosowali do celów artystycznych m.in. Leon Wyczółkowski, Teodor Axentowicz, Oskar Laske. Dziś aluminografia stosowana jest jedynie jako jedna z technik artystycznych.

</doc>
<doc id="53645" url="https://pl.wikipedia.org/wiki?curid=53645" title="Moduł Helmholtza">
Moduł Helmholtza



</doc>
<doc id="53646" url="https://pl.wikipedia.org/wiki?curid=53646" title="Nantucket">
Nantucket

Nantucket – piaszczysta, bezleśna wyspa u wybrzeża amerykańskiego stanu Massachusetts, na południe od półwyspu Cape Cod.
Ma około 140 km² powierzchni, a jej najważniejszą miejscowością jest Nantucket będąca siedzibą hrabstwa Nantucket. W XVIII i XIX wieku wyspa była ważnym ośrodkiem wielorybniczym, zamieszkanym przede wszystkim przez kwakrów. Obecnie pełni funkcje letniskowe.
W 1746 roku na Nantucket zbudowano drugą amerykańską latarnię morską – Brant Point Light.
W 1775 roku Edmund Burke w jednym ze swoich przemówień wskazywał mieszkańców Nantucket jako na przykład odwagi i przedsiębiorczości.
W pobliżu wyspy znajduje się wrak statku Andrea Doria.
W kulturze.
Na wyspie toczy się akcja początkowej części powieści "Moby Dick" Hermana Melville’a, a także jedynej ukończonej powieści Edgara Allana Poe pod tytułem "Przygody Artura Gordona Pyma".
Na fikcyjnym lotnisku w Nantucket dzieje się fabuła amerykańskiego serialu "Skrzydła".

</doc>
<doc id="53647" url="https://pl.wikipedia.org/wiki?curid=53647" title="Kondensat Bose-Einsteina">
Kondensat Bose-Einsteina



</doc>
<doc id="53649" url="https://pl.wikipedia.org/wiki?curid=53649" title="Komórka eukariotyczna">
Komórka eukariotyczna

Komórka eukariotyczna – komórka mająca przynajmniej na pewnym etapie rozwoju jądro komórkowe ograniczone otoczką jądrową, zawierające DNA z histonami upakowane w chromosomy (eucyty mają zazwyczaj tylko jedno jądro, choć np. komórki mięśniowe czy megakariocyty mają wiele jąder, orzęski mają dwa różne jądra: mikro- i makronukleus, zaś czerwone krwinki ssaków i człony rurek sitowych roślin tracą w trakcie rozwoju jądra).
Inną cechą odróżniającą komórki eukariotyczne od prokariotycznych (bakterie, archeony) jest wysoce skomplikowana struktura wewnętrzna. Eukarionty mają bowiem cytoszkielet, skomplikowany system organelli błonowych (retikulum endoplazmatyczne, aparat Golgiego itd.) i organelli półautonomicznych (mitochondria, chloroplasty). Komórki eukariotyczne mogą być samodzielnymi organizmami, tworzyć kolonie lub agregaty wielokomórkowe.
Podział.
Komórki eukariotyczne dzielą się zwykle mitotycznie lub mejotycznie. Różnorodność struktur i funkcji jaką mogą pełnić eucyty jest nie do opisania. Białe i czerwone krwinki, włókna mięśniowe, neurony, plemniki i jaja, parzydełka, czopki i pręciki w siatkówce, włoski parzące pokrzywy, sklereidy, włośniki korzeni, uredospory, pantofelki, zarodźce to wszystko komórki eukariotyczne.
Powstanie.
Proces powstania komórki eukariotycznej tłumaczy teoria endosymbiotyczna, która zakłada, że przebiegał on w następujących etapach:
Powiązania.
Z pojęciem komórki eukariotycznej wiąże się pojęcie "energidy". Energida to według niemieckiego botanika Juliusza Sachsa najmniejsza jednostka życia, składająca się z jednego jądra komórkowego i obsługującej go cytoplazmy. Zgodnie z tą koncepcją organizm jednokomórkowy i jednojądrowy zarazem np. euglena to monoenergida; organizm jednokomórkowy wielojądrowy o równocennych jądrach np. opalina to polienergida zaś orzęsek z dymorfizmem jądrowym to hiperenergida. W myśl tej teorii komórki eukariotyczne są agregatami różnego rodzaju energid.

</doc>
<doc id="53651" url="https://pl.wikipedia.org/wiki?curid=53651" title="UPA">
UPA



</doc>
<doc id="53653" url="https://pl.wikipedia.org/wiki?curid=53653" title="Rybosom">
Rybosom

Rybosom – kompleks białek z kwasami nukleinowymi służący do produkcji białek w procesie translacji. Rybosomy zbudowane są z rRNA i białek. Katalityczna aktywność rybosomu związana jest właśnie z zawartym w nim rRNA, natomiast białka budują strukturę rybosomu i działają jako kofaktory zwiększające wydajność translacji.
Rybosomy występują u wszystkich organizmów żywych, zarówno u prokariotów (bakterie, archeony), jak i eukariotów (pierwotniaki, grzyby, rośliny, zwierzęta), a także we wnętrzu organelli – plastydów i mitochondriów.
Rybosomy prokariotów i organelli półautonomicznych są mniejsze i wrażliwsze na inne toksyny niż ich eukariotyczne odpowiedniki. Te różnice są wykorzystywane przez niektóre antybiotyki.
Rybosomy są bardzo małe i widoczne tylko pod mikroskopem elektronowym. Pojedynczy rybosom składa się z 2 podjednostek, dużej i małej.
Zespół rybosomów połączonych nicią matrycową (mRNA) stanowi polirybosom zwany inaczej polisomem.
Budowa rybosomów.
Każdy rybosom zbudowany jest z dwóch dopasowanych do siebie podjednostek: małej i dużej. Obie podjednostki są zbudowane z białek i rRNA (rybosomowy RNA). Podjednostki rybosomu są ze sobą połączone tylko podczas translacji – po zakończeniu translacji danego łańcucha białkowego podjednostki rozdzielają się, a podczas inicjalizacji translacji jakieś blisko siebie znajdujące się podjednostki (jedna duża i jedna mała) łączą się ze sobą, odtwarzając rybosom.
Podczas translacji w rybosomie możemy wyróżnić miejsce aminoacylowe (miejsce A) oraz miejsce peptydowe (miejsce P) w których cząsteczki tRNA przyłączają się do mRNA. Wyróżniane jest także miejsce wyjścia (miejsce E) którym tRNA bez aminokwasów opuszczają rybosom.
Prokarioty.
U prokariotów występują rybosomy 70S. Masa rybosomu u "Escherichia coli" wynosi około 2700 kDa a średnica około 20 nm. W pojedynczej komórce prokariotycznej znajduje się około 20 tys. rybosomów, które stanowią około jednej czwartej jej masy. Duża podjednostka (50S) zawiera 34 białka (oznaczanych od L1 do L34) i dwie cząsteczki rRNA (5S rRNA i 23S rRNA), a mała podjednostka (30S) zawiera 21 białek (oznaczanych od S1 do S21) i jedną cząsteczkę rRNA (16S rRNA). W Podjednostce dużej występują po dwa białka L7 i L12, pozostałe występują pojedynczo. Identyczne z białkiem L26 jest białko S20.
Eukarionty.
U eukariontów występują rybosomy 80S oraz mniejsze rybosomy mitochondrialne i chloroplastowe przypominające rybosomy bakteryjne. Rybosomy 80S są o 40% większe od rybosomów prokariotycznych zbudowane z dużej (60S) podjednostki i małej (40S) podjednostki. U "Tetrahymena thermophila" duża podjednostka składa się z trzech łańcuchów rRNA (5S – 120 nukleotydów, 5,8S – 154 nukleotydów i 28S rRNA – 3354 nukleotydów) oraz 47 białek. Mała podjednostka (40S) składa się z jednego łańcucha RNA (18S rRNA) złożonego z 1753 nukleotydów oraz 32 białek. U "Saccharomyces cerevisiae" łańcuchy RNA dużej podjednostki mają długość 5S – 121 nukleotydów, 5,8S – 158 nukleotydów, a 25S – 3396 nukleotydów. Łańcuch małej podjednostki ma długość 18S-1800 nukleotydów. Liczba białek wchodzących w skład rybosomów różni się u grup poszczególnych organizmów i łącznie może wynosić 80-90. Tylko około jednej trzeciej z nich ma swoje odpowiedniki w rybosomach bakterii i archeanów.
Rybosomy chloroplastowe i mitochondrialne również składają się z dużej i małej podjednostki. Przypominają rybosomy bakteryjne, co wspiera teorię endosymbiotyczną opisującą pochodzenie mitochondriów i chloroplastów. W komórkach roślin rybosomy chloroplastowe 70S składają się z podjednostki małej 30S zawierającej jeden łańcuch rRNA (16S-rRNA) oraz około 24 białek i podjednostki dużej 50S zawierającej trzy łańcuchy 4,5S-rRNA, 5S-rRNA i 23S-rRNA oraz około 35 białek. Rybosomy mitochondrialne 78S są odmienne. Podjednostka mała zawiera łańcuch 18S-rRNA oraz około 33 białek, a podjednostka duża dwa łańcuchy: 5S-rRNA i 26S-rRNA oraz około 35 białek. Rybosomy mitochondriów ssaków (a więc także człowieka) są zbudowane inaczej i mają stałą sedymentacji 55S. Składają się z podjednostek 39S i 28S.
Synteza.
Synteza podjednostek rybosomów zachodzi w jąderku na podstawie rRNA. W jąderku 45S pre-rRNA jest syntetyzowany i dojrzewa. Uczestniczą w tym ciałka Cajala.
Lokalizacja rybosomów.
U eukariontów można wyróżnić dwie lokalizacje rybosomów:
O tym, czy rybosom będzie wolny, czy też związany z błoną, decyduje sekwencja sygnałowa w syntetyzowanym przez niego białku.
Historia badań.
Rybosomy odkrył używając mikroskopu elektronowego George Emil Palade w latach 50. XX wieku. Za swoje odkrycie Palade wraz z dwoma innymi badaczami struktur komórkowych otrzymał Nagrodę Nobla w dziedzinie fizjologii lub medycyny w roku 1974. Sama nazwa rybosom została zaproponowana przez Richarda B. Robertsa w roku 1958 we wstępie do książki "Microsomal Particles and Protein Synthesis". W roku 2000 zostały opublikowane wynika badań opisujące strukturę podjednostki dużej 50S organizmów prokariotycznych: "Haloarcula marismortui" należącego do archeanów oraz "Deinococcus radiodurans" należnego do bakterii, a także podjednostki małej 30S "Thermus thermophilus". Rok później opublikowano opis struktury kompletnego rybosomu 70S "Thermus thermophilus" w rozdzielczości 5,5 Å. Za badania nad budową i funkcją rybosomów Venkatraman Ramakrishnan, Thomas A. Steitz i Ada E. Jonath otrzymali wspólnie Nagrodę Nobla w dziedzinie chemii w roku 2009.
Ewolucja.
Początkowo sądzono, że za syntezę białek odpowiadają białka obecne w składzie rybosomu. Odkrycie rybozymów doprowadziło do zmiany poglądów. Funkcję katalityczną pełni przede wszystkim rRNA. Białka współtworzące strukturę pełnią funkcje pomocnicze. Wskazuje to na pierwotną budowę rybosomów jako struktur złożonych jedynie z RNA potwierdzając możliwość istnienia życia bez białek, hipotezę świata RNA. Białka pojawiły się w rybosomach w kolejnych etapach ewolucji, udoskonalając już istniejące struktury.

</doc>
<doc id="53654" url="https://pl.wikipedia.org/wiki?curid=53654" title="Jim Cantalupo">
Jim Cantalupo

Jim Cantalupo (1944 - 19 kwietnia 2004 w Orlando, Floryda), amerykański menedżer, prezes zarządu sieci restauracji McDonald’s.
Związany z McDonald's od 1974, wieloletni członek władz przedsiębiorstwa; od 1987 w radzie nadzorczej. Sprawował funkcje kierownika oddziału w Chicago, wiceprezydenta i prezydenta McDonald's International, szefa operacji handlowych w stanach północnych i wschodnich USA. 
Kierował koncernem McDonald's Corporation jako prezes zarządu i dyrektor wykonawczy od stycznia 2003, skutecznie przeprowadził firmę przez trudny okres finansowy. Zmarł nagle, podczas dorocznej konwencji McDonalda.
Był członkiem rad nadzorczych kilku innych przedsiębiorstw oraz działaczem (także prezydentem) organizacji i stowarzyszeń walki ze stwardnieniem rozsianym.

</doc>
<doc id="53657" url="https://pl.wikipedia.org/wiki?curid=53657" title="Frank Morrison">
Frank Morrison

Frank Brenner Morrison (ur. 20 maja 1905 w Golden, Kolorado, zm. 19 kwietnia 2004) – amerykański polityk.
Wyłamał się z tradycji rodzinnej i w okresie Wielkiego Kryzysu wstąpił do Partii Demokratycznej. Studiował prawo na Uniwersytecie Stanowym Kansas oraz w Nebraska College of Law; przez krótki czas zajmował się pracą na uczelni.
W 1934 rozpoczął działalność polityczną, zostając prokuratorem okręgowym. Wielokrotnie bez powodzenia ubiegał się o miejsce w Kongresie, zarówno w Izbie Reprezentantów, jak i Senacie. Cieszył się jednak opinią charyzmatycznego lidera oraz miał talent krasomówczy, dzięki czemu udało mu się odnieść zwycięstwo w wyborach na gubernatora Nebraski w 1961.
Przez trzy kolejne kadencje (do 1967) jako gubernator stanu przyczynił się do rozwoju przemysłu turystycznego w Nebrasce. W 1967 został namówiony przez prezydenta USA Lyndona Johnsona do ponownego ubiegania się o miejsce w Senacie; także ta próba zakończyła się niepowodzeniem.
Po odejściu z funkcji gubernatora razem z synem prowadził praktykę prawniczą, a także zaangażował się w ruch pacyfistyczny. W 2001 opublikował autobiografię "One Man's Trip Through the 20th Century".

</doc>
<doc id="53659" url="https://pl.wikipedia.org/wiki?curid=53659" title="Polskie Siły Powietrzne">
Polskie Siły Powietrzne

Polskie Siły Powietrzne (PSP) – samodzielny rodzaj sił zbrojnych Polskich Sił Zbrojnych w latach 1940–1947.
Organizacja Polskich Sił Powietrznych.
Po ustaniu we wrześniu 1939 działań wojennych w Polsce rząd polski czynił starania, by na terenie państw będących w stanie wojny z Niemcami zorganizować Polskie Siły Zbrojne, a w ich składzie odbudować również lotnictwo. 25 października w dowództwie francuskich sił powietrznych odbyła się konferencja przedstawicieli lotnictwa Francji, Wielkiej Brytanii i Polski. 
Na czele delegacji gospodarzy stał generał Jean Charles Romatet, szefem delegacji brytyjskiej był wicemarszałek lotnictwa Douglas Claude Strathem Evill, natomiast delegacji polskiej przewodniczył generał Józef Zając. Prezentując stanowisko polskie, gen. Zając wyraził przekonanie, że miejscem formowania polskich oddziałów lotniczych powinna być raczej Wielka Brytania. Dodał również, że władze polskie spodziewają się wyewakuować jeszcze około 5–6 tysięcy osób personelu lotniczego, w tym 650 pilotów, 200–300 obserwatorów i strzelców pokładowych, 250 oficerów technicznych i inżynierów, 1500 mechaników oraz 2500 osób pomocniczego personelu naziemnego. Część tego personelu znajdowała się już wówczas na terenie Francji. Przedstawiciele Francji uważali, że lepszym rozwiązaniem byłoby podzielenie stosunkowo licznego personelu polskiego na dwie części i organizowanie oddziałów polskich u boku obu sojuszników. Pogląd francuski podzielał wicemarszałek Evill, uważając, że dzięki podziałowi zadań pomiędzy Francję i Wielką Brytanię środki dostępne na wyposażenie oddziałów polskich mogłyby zostać zdwojone. 
Wstępne porozumienie przewidywało powstanie we Francji Polskich Sił Powietrznych (PSP) we Francji. Ustalono, że także Wielka Brytania przyjmie na swoje terytorium 300 osób personelu latającego oraz 2000 osób personelu technicznego i pomocniczego. Oddzielne umowy w sprawie organizacji oddziałów PSP we Francji i Anglii miały być podpisane z rządami tych państw.
Polsko-francuskie pertraktacje zakończyły się ostatecznie 4 stycznia 1940 podpisaniem umowy lotniczej. Ze strony francuskiej podpis złożył premier Edouard Daladier, natomiast ze strony polskiej gen. Władysław Sikorski. Zgodnie z ustaleniami jednostki polskie miały być używane przez francuskie dowództwo na takich samych warunkach, jak siły powietrzne Francji, z zachowaniem charakteru sił sprzymierzonych. W miarę możliwości lotnictwo polskie miało działać na kierunkach walk polskich sił lądowych. Polskie naczelne dowództwo miało prawo inspekcjonowania polskich jednostek lotniczych. Umowa regulowała ponadto kwestię uznawania polskich dyplomów specjalistycznych na równi z dyplomami francuskimi.
17 lutego 1940 podpisano umowę (umowa techniczna) pomiędzy francuskim ministerstwem lotnictwa a polskim Ministerstwem Spraw Wojskowych. Zgodnie z nim jako pierwszy miał być utworzony dwueskadrowy dywizjon myśliwski, w drugiej kolejności kolejny taki sam dywizjon, następnie jedna lub dwie eskadry współdziałania i jednostki kadrowe. Jednostki te miały zostać zorganizowane na podstawie etatu francuskiego i wyposażone we francuski sprzęt. Eskadry polskie przed wejściem w skład całkowicie polskich dywizjonów miały być czasowo przydzielane do francuskich dywizjonów myśliwskich. Eskadry te miały być podporządkowane dowódcy francuskiego dywizjonu i używane w tych samych warunkach co francuskie eskadry i w łączności z nimi. Dywizjony polskie, po ich utworzeniu, miały być podporządkowane naczelnemu dowództwu francuskich sił powietrznych. Umowa techniczna mówiła również o możliwości kierowania pewnej liczby polskiego personelu do dyspozycji dowództwa francuskiego. Zgodnie z umową, we francuskiej bazie lotniczej Lyon-Bron miał zostać zorganizowany ośrodek szkolenia polskiego lotnictwa wojskowego; początkowo z kadrą polsko-francuską, później całkowicie polską. W zależności od zaistniałych potrzeb szkoleniowych, personel polski miał być kierowany na staże do francuskich szkół i ośrodków szkoleniowych.
Na początku 1940 rozpoczęto przeszkolenie polskich lotników w Centrum Wyszkolenia Lotnictwa w Lyon–Bron oraz w ośrodkach szkolenia lotnictwa francuskiego. Funkcjonowało też Dowództwo Lotnictwa i Obrony Przeciwlotniczej w Paryżu z gen. dyw. Józefem Zającem na czele. Podlegały mu polskie jednostki lotnicze i artyleria przeciwlotnicza. W maju 1940 w lotnictwie służyło 6863 żołnierzy, w tym 1449 oficerów, 2836 podoficerów i 2578 szeregowców. W składzie lotnictwa znajdowały się 4 dywizjony lotnictwa myśliwskiego, 2 dywizjony rozpoznawcze i jeden dywizjon bombowy.
Na sytuację polskiego lotnictwa wojskowego we Francji duży wpływ miały ograniczone możliwości lotnictwa francuskiego. Francuzi nie byli w stanie zapewnić polskim jednostkom samolotów, zarówno szkolnych jak i bojowych. Mimo trudności, lotnictwo polskie wykonało wiosną 1940 niemały wysiłek mobilizacyjno-organizacyjny, wystawiając cztery dywizjony wobec 22 francuskich.
Zgodnie ze wstępnym porozumieniem polsko-francusko-brytyjskim z 25 października 1939, 3 grudnia odpłynął z Francji do Wielkiej Brytanii pierwszy transport polskich lotników, a ich stan na wyspach stale się powiększał. W lutym 1940 było ich już 2226. Polscy lotnicy rozpoczęli szkolenie w Ośrodku Szkolenia Ziemnego na lotnisku Eastchurch. W 1940 Ośrodek przeniesiono do Blackpool, które stało się ośrodkiem zbornym i główną bazą Polskich Sił Zbrojnych. Wskutek strat RAF we Francji, Anglicy rozpoczęli także ochotniczy zaciąg Polaków do służby w lotnictwie brytyjskim.
Umowa lotnicza z Wielką Brytanią została podpisana dopiero 11 czerwca 1940. Z podpisaniem umowy zwlekała strona polska, ponieważ Anglicy nie chcieli się zgodzić na żądanie gen. Sikorskiego, aby polskie lotnictwo na terenie Wielkiej Brytanii stanowiło suwerenną siłę pod dowództwem władz polskich. Umowa ta postanawiała w części ogólnej, że w ramach RAF zostaną zorganizowane polskie jednostki lotnicze na zasadach obowiązujących w lotnictwie brytyjskim i że związane z tym wydatki finansowe będzie ponosił rząd polski. Postanowiono też, że:
Druga umowa lotnicza, podpisana 5 sierpnia 1940, nieco łagodziła drażliwe postanowienia pierwszej umowy, a główne jej punkty określały:
6 kwietnia 1944 podpisano trzecią umowę lotniczą. Polski personel lotniczy przeszedł całkowicie pod rozkazy polskich władz wojskowych; żołnierze podlegali polskim sądom wojskowym, polskim przełożonym i polskiemu regulaminowi. W tym czasie Inspektorat Polskich Sił Zbrojnych przemianowano na Dowództwo PSP.
W dniu zakończenia wojny na lotniskach w Niemczech (Nordhom i Werrelbusch) znajdowały się dywizjony 131 skrzydła myśliwskiego, we Włoszech dywizjony 318 i 663; pozostałe stacjonowały w Anglii. Ogółem, wg stanu na 1 maja 1945, PSP liczyły 14 351 osób, w tym 2087 oficerów, 10 692 podoficerów i szeregowców, 1107 kobiet ochotniczek, 465 małoletnich.
Finansowanie Polskich Sił Powietrznych.
Finansowanie PSP regulowała początkowo umowa polsko-brytyjska z 5 sierpnia 1940. Ponoszone koszty traktowane były jako zaliczka na konto pożyczki, jakiej udziela się Polsce, która spłacana będzie po wojnie. W koszty wliczano także stracone w obronie Anglii własne samoloty, materiały pędne, użytkowanie lotnisk, korzystanie z pomieszczeń służbowych i kwater. Koszty wyposażenia jednostek w sprzęt, szkolenia, przezbrojenia w nowy sprzęt i uposażenia kadry rozliczano kwartalnie.
Sytuacja zmieniła się nieco, kiedy 11 marca 1941 Kongres Stanów Zjednoczonych uchwalił ustawę „Lend-Lease Act”, która upoważniała prezydenta do sprzedaży, wynajmu lub pożyczki państwom sprzymierzonym materiałów wojennych i wszelkich innych towarów, niezbędnych do prowadzenia wojny. Państwa otrzymujące pomoc w ramach „Lend-Lease Act” zawierały ze Stanami Zjednoczonymi dwustronne porozumienia. Długi za materiały stracone lub zniszczone w toku działań wojennych podlegały umorzeniu. Natomiast sprzęt i materiały, które po zakończeniu wojny pozostawały w dyspozycji korzystających z nich państw, miały być spłacone lub zwrócone. Wielka Brytania wprowadziła również „Lend-Lease Act”. Odpowiedni protokół w tej sprawie został podpisany przez rząd brytyjski i polski 29 czerwca 1944, z mocą wsteczną od 1940. Obliczone przez władze finansowe RAF koszty utrzymania Polskich Sił Powietrznych w Wielkiej Brytanii wyniosły 107 milionów i 650 tysięcy funtów szterlingów.
Sztandar PSP.
Sztandar z wyobrażeniem Matki Boskiej Ostrobramskiej i słowami "Miłość żąda ofiary" powstał z inicjatywy kpt. pil. Jana Hryniewicza, przebywającego pod koniec 1939 roku we Francji. Projekt sztandaru wykonali dwaj podchorążowie – Zbigniew Wojda i Kazimierz Karaszewski. Projekt przekazano do Wilna, gdzie zebrano fundusze oraz z udziałem metropolity wileńskiego sprowadzono z Berlina nici i adamaszek. Wyszywaniem zajęły się siostry zakonne. Sztandar został ukończony w czerwcu 1940. Po pierwszej nieudanej próbie dostarczenia sztandaru do już kapitulującej Francji, sztandar został z Wilna przez Kowno z pomocą japońskiego konsula przewieziony do Berlina, a stamtąd do Sztokholmu, skąd trafił do Londynu 4 marca 1941.
W dniu 16 lipca 1941, w bazie RAF Swinderby, kpt. pil. Jan Hryniewicz wręczył sztandar gen. Lucjanowi Żeligowskiemu, który przekazał go na ręce generała Władysława Sikorskiego. Naczelny Wódz Polskich Sił Zbrojnych przyjął uroczyste ślubowanie na sztandar Inspektora PSP gen. bryg. obs. Stanisława Ujejskiego w imieniu całego lotnictwa, który następnie wręczył sztandar dowódcy 300 Dywizjonu Bombowego Ziemi Mazowieckiej. Zgodnie z rozkazem Naczelnego Wodza, po każdych trzech miesiącach sztandar był przekazywany do kolejnych, według numeracji, dywizjonów. 
Dzień 16 lipca ogłoszony został Świętem Lotnictwa Polskiego.
Z 318 dywizjonu sztandar trafił do polskiego kościoła w Londynie, a 10 lipca 1947 PSP uroczyście pożegnały i przekazały sztandar w depozyt Instytutowi Historycznemu im. gen. Sikorskiego. W dniu 4 września 1992 sztandar powrócił do Polski do Sali Tradycji „Szkoły Orląt” w Dęblinie. Od 2002 jego oficjalnym depozytariuszem zostało Muzeum Sił Powietrznych w Dęblinie.
Upamiętnienie dokonań lotników z PSP.
Świadectwem dokonań lotników Polskich Sił Powietrznych, z których wielu zginęło w walce, są:

</doc>
<doc id="53660" url="https://pl.wikipedia.org/wiki?curid=53660" title="PSP">
PSP



</doc>
<doc id="53661" url="https://pl.wikipedia.org/wiki?curid=53661" title="Paocheng Tao Jen">
Paocheng Tao Jen

Paocheng Tao Jen (ur. 1912 w Wuxi, centralne Chiny, zm. 8 kwietnia 2004 w Brookline, Massachusetts) – amerykańska matematyczka, liderka społeczności chińskiej w USA.
Życiorys.
Była jedną z pierwszych kobiet studiujących na Uniwersytecie Tsinghua w Pekinie (ukończyła chemię); po osiedleniu się w USA (1947) razem z mężem, fizykiem Chih-Kung Jen (prof. Johns Hopkins University, zm. 1995) należała do czołowych postaci zbliżenia naukowego i kulturalnego między Amerykanami i Chińczykami. Brała udział w podróży pierwszej grupy uczonych amerykańskich pochodzenia chińskiego do Chin krótko po wizycie prezydenta Nixona w 1972; odbyła jeszcze wiele podobnych wizyt oraz gościła u siebie w domu uczonych chińskich.
Przez kilkanaście lat pracowała jako wykładowca matematyki.

</doc>
<doc id="53662" url="https://pl.wikipedia.org/wiki?curid=53662" title="Wyspa Księcia Edwarda">
Wyspa Księcia Edwarda

Wyspa Księcia Edwarda (ang. "Prince Edward Island") – najmniejsza i najmniej ludna, lecz jednocześnie najgęściej zaludniona (25,3 os./1 km²) prowincja Kanady. Prowincja w całości obejmuje wyspę o tej samej nazwie leżącą w Zatoce Świętego Wawrzyńca. Największym miastem prowincji jest jej stolica Charlottetown. Drugim co do wielkości miastem jest Summerside. Prowincja połączona jest ze stałym lądem (Nowym Brunszwikiem) mostem Konfederacji oraz połączeniem promowym łączącym Charlottetown z Nową Szkocją.
Struktura polityczna.
Gubernator porucznik.
Gubernator porucznik jest przedstawicielem głowy państwa w prowincji. Mianuje go Gubernator Generalny na wniosek premiera Kanady złożony zwyczajowo w uzgodnieniu z premierem prowincji. Gubernator posiada szerokie uprawnienia, z których korzysta co do zasady za radą premiera prowincji. W sytuacji kryzysu konstytucyjnego Gubernator ma prawo samodzielnie podjąć wszelkie decyzje niezbędne dla przywrócenia stabilności rządu.
Parlament.
Parlament Wyspy Księcia Edwarda składa się z Gubernatora porucznika oraz Zgromadzenia Legislacyjnego ("Legislative Assembly of Prince Edward Island" ) liczącego współcześnie 27 deputowanych ("Members of Legislative Assembly", w skrócie "MLA)". Wybierani są oni w 27 jednomandatowych okręgach wyborczych. Partia zdobywająca większość mandatów tworzy rząd prowincji, a jej przewodniczący zostaje Premierem prowincji. Druga co do liczebności partia w parlamencie otrzymuje status oficjalnej opozycji.
W 40. kadencji parlamentu podział miejsc jest następujący:
Dane historyczne na temat składu parlamentów – zobacz: Zgromadzenie Legislacyjne Wyspy Księcia Edwarda.
Premier.
Premier Wyspy Księcia Edwarda jest szefem rządu prowincji. Posiada on bardzo szerokie uprawnienia, pozwalające prowadzić skuteczne rządy, jeśli tylko ma zapewnione poparcie w parlamencie. Premierem zostaje lider partii zdobywającej większość w parlamencie. Jeśli z jakichś powodów, w czasie trwania sesji parlamentu przewodniczący rządzącej partii zostaje zmieniony, następuje automatyczna zmiana na stanowisku premiera prowincji.
Podział administracyjny.
Wyspa Księcia Edwarda podzielona jest na trzy hrabstwa:
Historia.
Wyspa została odkryta przez Cartiera w 1534. Przez następne 200 lat formalnie należała do Francji pod nazwą "Îsle St-Jean". Była często odwiedzana przez rybaków francuskich i baskijskich. Pierwsze stałe osady francuskie powstały na wyspie między 1720 i 1730. Kolonia rosła raczej powoli i w 1748 liczyła 700 osób. Następnie na wyspę zaczęli napływać uchodzący pod naporem brytyjskim mieszkańcy Nowej Szkocji. W 1758 liczba francuskich osadników urosła do ok. 4,5 tys. Po opanowaniu pobliskiego Louisburga w 1758, Brytyjczycy zdobyli panowanie nad wyspą i zmusili większość osadników francuskich do jej opuszczenia. Wyspa formalnie przeszła pod władze brytyjską według postanowień pokoju paryskiego w 1763.
Wyspa Księcia Edwarda została wydzielona z Nowej Szkocji, jako oddzielna kolonia w 1764. W 1851 kolonia otrzymała status dominium. Większość ludności kolonii było emigrantami z Anglii, Szkocji i Irlandii. Istniały tam także nieliczne gminy ludności akadyjskiej i Indian z plemienia Mikmaków ("Mi'kmaq", "Micmac"). W momencie powołania kolonii, wyspa została podzielona na 67 działek ziemskich, a one same rozlosowane pośród osób bliskich królewskiego dworu. Rozpoczęło to długotrwały kryzys społeczny, który trawił wyspę przez ponad 100 lat i zakończył się do dopiero przystąpieniu dominium do Konfederacji Kanady w 1873.
Zobacz artykuł główny: historia Wyspy Księcia Edwarda.
Geografia.
Ukształtowanie powierzchni.
Niewielka wyspa, o kształcie zbliżonym do podłużnego prostokąta, ma średnio rozwiniętą linię brzegową. Tworzy ją kilka wcinających się głęboko w ląd zatok: Hillsborough, Malpeque i Cascumpec oraz wiele fiordowatych zatoczek. Południowe wybrzeża tworzą niewysokie klify. Północne posiadają bardziej płaskie i wydmowe plaże. Powierzchnia wyspy niemal idealnie płaska wznosi się średnio 25 m n.p.m. Jedynymi wzniesieniami są 2 wzgórza Glen Valley o wysokości 142 m oraz drugie 125 m n.p.m.
Wody śródlądowe.
Wyspa nie posiada większych naturalnych zbiorników wodnych. Przecina ją za to wiele strumieni i niewielkich rzek. Dzięki obfitym opadom i racjonalnej gospodarce wodnej wyspa nie cierpi na brak słodkiej wody.
Klimat.
Na wyspie panuje klimat atlantycki powodujący ekstremalne zmiany temperatur, dużą wilgotność, częste burze i huragany. Nasłonecznienie jest przeciętne i wynosi średnio 1925 godzin pełnego słońca w roku. Lato na wyspie jest względnie łagodne i ciepłe, lecz niewiele jest dni upalnych. Zima natomiast jest długa i zwykle mroźna, choć wpływ oceanu, działającego jako „pompa cieplna”, potrafi zmienić drastycznie temperaturę w ciągu krótkiego czasu. Generalnie jednak okres mrozów i przymrozków rozciąga się od października do maja.
Opady deszczu sięgają od 1000 do 1100 mm na większości terenów wyspy. W ciągu roku zdarza się przeciętnie 9-12 burz deszczowych z bardzo intensywnymi opadami. Rekordowy opad odnotowano w 1942 - 164 mm wody spadło w ciągu jednej burzy. Zdarzają się także intensywne opady śniegu dochodzące do 330 cm, brak jednak akumulacji śniegu. Wyspa jest także miejscem bardzo wietrznym. Wiatry często przekraczają prędkość 100 km/h.
Zasoby naturalne.
Na wyspie występują złoża węgla kamiennego, gazu ziemnego oraz rud uranu i wanadu.
Gospodarka.
Gospodarka wyspy opiera się na 3 podstawowych dziedzinach:

</doc>
<doc id="53663" url="https://pl.wikipedia.org/wiki?curid=53663" title="Lelia Abramo">
Lelia Abramo

Lélia Abramo (ur. 8 lutego 1911 w São Paulo, zm. 9 kwietnia 2004 tamże) – brazylijska aktorka.
Pracowała dla teatru, kina i telewizji; wystąpiła m.in. w filmach "Veredas da Salvacao" i "O Quarto". Była zaangażowaną działaczką polityczną, współtworzyła Partię Robotniczą (pochodzi z niej prezydent Brazylii, Lula da Silva).
W 2011 została pośmiertnie odznaczona brazylijskim Orderem Zasługi dla Kultury.

</doc>
<doc id="53664" url="https://pl.wikipedia.org/wiki?curid=53664" title="Nikołaj Dmitrijew">
Nikołaj Dmitrijew

Nikołaj Aleksandrowicz Dmitrijew (Николай Александрович Дмитриев, 11 sierpnia 1955 - 11 kwietnia 2004 w Moskwie), rosyjski działacz kulturalny, krytyk muzyczny.
Był jednym z pierwszych promotorów muzyki jazzowej w ZSRR i Rosji. W latach 80. założył pierwsze rosyjskie pismo jazzowe "Dalo". Współtwórca życia jazzowego w Moskwie - organizator koncertów w klubach, prezenter radiowy i telewizyjny, założyciel studia nagrań i centrum kulturalnego, publicysta.

</doc>
<doc id="53665" url="https://pl.wikipedia.org/wiki?curid=53665" title="Norman Campbell">
Norman Campbell

Norman Campbell (ur. 4 lutego 1924, zm. 12 kwietnia 2004 w Toronto), kanadyjski reżyser telewizyjny.
Życiorys.
Przez kilkadziesiąt lat współpracował z telewizją kanadyjską jako reżyser, producent i kompozytor. Reżyserował m.in. telewizyjną wersję musicalu "Ania z Zielonego Wzgórza" (1956, dla stacji CBC), a także seriale "All In the Family", "Mary Tyler Moore Show", "One Day at a Time".
Za swoją pracę otrzymał m.in. nagrodę telewizyjną Emmy. W 1975 r. został członkiem Królewskiej Akademii Kanadyjskiej, a w 1978 oficerem Orderu Kanady.

</doc>
<doc id="53667" url="https://pl.wikipedia.org/wiki?curid=53667" title="Henry Viscardi">
Henry Viscardi

Henry Viscardi junior (1911 - 13 kwietnia 2004 w Roslyn, Nowy Jork), amerykański działacz środowiska niepełnosprawnych.
Był inicjatorem wielu programów, mających na celu uświadomienie społeczne możliwości osób niepełnosprawnych. Powołał do życia m.in. National Center for Disability Services.
Jako uznany autorytet przez około 40 lat był doradcą prezydentów amerykańskich (od F. Roosevelta do Cartera) ds. problematyki osób niepełnosprawnych. Autor kilku książek, m.in. "Give Us The Tools" (1959).

</doc>
<doc id="53668" url="https://pl.wikipedia.org/wiki?curid=53668" title="Bitwa pod Lützen (1632)">
Bitwa pod Lützen (1632)

Bitwa pod Lützen – jedna z największych bitew wojny trzydziestoletniej, stoczona 16 listopada 1632 pod Lützen pomiędzy wojskami szwedzkimi pod dowództwem Gustawa II Adolfa i habsburskimi pod dowództwem Albrechta von Wallensteina.
Przed bitwą.
W roku 1632 wojska Ligi Katolickiej pod dowództwem Wallensteina skierowały się w rejony Saksonii. W ślad za nimi ruszyły wojska Gustawa Adolfa, pragnącego zapobiec połączeniu się wojsk cesarskich. Koło Naumburg (Saale) Gustaw oszańcował swoje oddziały w oczekiwaniu na przeciwnika. Po otrzymaniu informacji iż Wallenstein wysłał swoje oddziały, dowodzone przez Gottfrieda Heinricha von Pappenheima, w kierunku Halle i Lützen, 15 listopada Gustaw podjął natychmiastową decyzję pościgu za wrogiem na północ. Doszło do dwugodzinnej walki z cesarskimi siłami dowodzonymi przez generała Rudolfa Colloredo, który bronił brodu na rzece Rippach pod Weisenfell. Walka ta zaalarmowała Wallensteina, który zorientował się w sytuacji, w nocy na 16 listopada ogniem dział wezwał rozproszone oddziały i nakazał Pappenheimowi powrót. Następnie ustawił oddziały wzdłuż biegnącego parowem traktu i strumienia Flossgraben. Umocnił także stojący na jego prawym skrzydle zamek i miasto wraz z pobliskim wzgórzem, umieszczając tam muszkieterów i większość dział. Cały front wojsk cesarskich, które uszykowane zostały do rana, zwrócony został na południe.
Centrum tworzyły cztery czworoboki, natomiast jazda rozlokowała się na wzgórzach – prawe skrzydło w okolicach Lützen dowodzone przez Henryka von Holka oraz lewe pod dowództwem Matthiasa Gallasa. Rankiem 16 listopada Szwedzi rozpoczęli wymarsz z miejscowości Rippach w kierunku wojsk cesarskich. Armia szwedzka składała się z dwóch części, w skład każdej z nich wchodziła piechota oraz jazda. Ogółem siły szwedzkie liczyły około 19 tysięcy ludzi, wojska cesarskie bez sił Pappenheima (który po przybyciu miał zająć lewe skrzydło wojsk cesarskich) liczyły 15 tys. żołnierzy (plus 3 tys. Pappenheima). Po rozeznaniu się w sytuacji Gustaw nakazał swojej armii zmianę frontu na lewo, wobec czego jego prawe skrzydło dostało się pod ogień artylerii nieprzyjaciela ostrzeliwującego kolumny szwedzkie znajdujące się na drodze. Dopiero około godziny 11 zalegająca okolicę mgła uniosła się, umożliwiając Gustawowi Adolfowi atak na pozycje Wallensteina.
Bitwa.
Główne uderzenie Gustaw zamierzał przeprowadzić siłami prawego skrzydła, nad którym osobiście objął dowodzenie. Celem króla było wypchnięcie przeciwnika z Lipska. Atak skupionej na prawym skrzydle jazdy szwedzkiej z łatwością przebił się przez słabe lewe skrzydło Wallensteina, przecinając połączenie sił cesarskich z Lipskiem. 
W centrum i na prawym skrzydle cesarskim rozgorzały najcięższe walki, w trakcie których wojska cesarskie stopniowo ustępowały Szwedom pola. W trakcie walki nadciągnęła od strony Lipska jazda Pappenheima, która z miejsca uderzyła na zwycięskie prawe skrzydło Szwedów. Szwedzi zostali zepchnięci na lipski trakt, jednak Pappenheim został śmiertelnie ranny. Śmierć Pappenheima wywołała wśród sił cesarskich zamieszanie, które Szwedzi wykorzystali i ponownie oskrzydlili centrum cesarskie, jednak gęsta mgła ponownie przerwała ich natarcie. Na lewym skrzydle szwedzkim wojska Bernarda Weimarskiego wykrwawiły się w bezskutecznych atakach na Lützen, aż w końcu zaczęły się cofać z powodu kontruderzenia Wallensteina. W tej sytuacji Gustaw Adolf ruszył Bernardowi Weimarskiemu z pomocą na czele regimentu piechoty.
Kolejne wzmocnienie armia cesarska otrzymała od Octavia Piccolominiego, który na czele dwóch regimentów włączył się do walki. Wyłaniające się z mgły nowe regimenty całkowicie zaskoczyły Gustawa, który − trafiony przypadkową kulą w pierś − odjechał na tyły; około godziny 14 spadł z konia. Śmierci króla początkowo nie zauważono, walka toczyła się dalej. Szwedzi zwolna ustępowali cesarskim, zanosiło się na klęskę. W tym momencie książę Bernard Weimarski krzyknął: „Szwedzi! Oni zabili wam króla! Pomścijcie go!” i ruszył do szarży. Wojsko poszło za nim i biło się zaciekle aż do zapadnięcia zmierzchu, zdobywając około godziny 16 Lützen wraz z cesarskimi bateriami. Pod wieczór Bernardowi udało się w końcu zmusić do odwrotu wojska cesarskie, których odwrót zamienił się w chaotyczną ucieczkę. Na placu boju broniła się jedynie piechota, jednak i ta, na rozkaz kontuzjowanego w bitwie Wallensteina, przerwała walkę. Wallenstein nakazał piechocie zabitego Pappenheima osłaniać swój odwrót w kierunku Lipska. Odchodząc, wojska cesarskie pozostawiły na placu boju wszystkie działa i kilka tysięcy zabitych (około 3 tys. poległych). 
Po odnalezieniu ciała króla Szwedzi (około 3400 zabitych, 1600 rannych i zaginionych) rozbili obóz, po czym 17 listopada zawrócili w kierunku Weißenfels. Starcie, choć zakończyło się sukcesem Szwedów, było dla nich pyrrusowym zwycięstwem ze względu na śmierć króla i ogromne straty.

</doc>
<doc id="53669" url="https://pl.wikipedia.org/wiki?curid=53669" title="Cerografia">
Cerografia

Cerografia – rodzaj druku wklęsłego. Formę drukową wykonuje się z posrebrzanej płyty miedzianej pokrytej woskiem, w którym żłobione są przy pomocy rylca linie. Płyta jest następnie poddawana elektrolitycznemu trawieniu. 

</doc>
<doc id="53673" url="https://pl.wikipedia.org/wiki?curid=53673" title="Juan de Austria">
Juan de Austria

Książę Juan de Austria (ur. 24 lutego 1547 w Ratyzbonie, zm. 1 października 1578 w Bouges koło Namur, ob. Belgia) – wódz i admirał hiszpański. Był nieślubnym synem cesarza Karola V i Niemki, Barbary Blomberg. Jego przyrodnią siostrą była Małgorzata Parmeńska, generalna namiestniczka Niderlandów.
Działalność.
W kwietniu 1569 r. objął dowództwo nad siłami hiszpańskimi tłumiącymi bunt ludności muzułmańskiej na terenie Grenady. Zastosował krwawe represje wobec morysków. Dzięki zaangażowaniu miejscowej ludności chrześcijańskiej w walki udało mu się 20 V 1570 r. zmusić przywódców rebelii do kapitulacji. Wsławił się zwycięstwem nad flotą turecką w bitwie pod Lepanto. Rok później kierowana przez niego ekspedycja odbiła z rąk muzułmanów Tunis. W sprawach polityki międzynarodowej popierał politykę umacniania pozycji Hiszpanii nad Morzem Śródziemnym, nawet kosztem osłabienia pozycji w Niderlandach. Od 1576 r. został wyznaczony namiestnikiem Niderlandów. Jego zadaniem miało być zdyscyplinowanie niesfornych oddziałów najemnych oraz powstrzymanie rozprzestrzeniania się powstania niderlandzkiego. Uchwalony w roku 1576 akt Pacyfikacji Gandawskiej, zmusił go do wydania w roku 1577 "Wieczystego Edyktu", na mocy którego wojska hiszpańskie opuściły Niderlandy. Rok później, w reakcji na złamanie przez kalwinów postanowień pokoju religijnego, ponownie sprowadził on armię hiszpańską. W tym samym roku zmarł w wyniku choroby. Jego następcą na stanowisku namiestnika Niderlandów został Aleksander Farnese.

</doc>
<doc id="53674" url="https://pl.wikipedia.org/wiki?curid=53674" title="Forma drukowa">
Forma drukowa

Forma drukowa, matryca drukująca – część urządzenia drukarskiego przyjmująca farbę (lub inną nanoszoną substancję, na przykład lakier, klej) w punktach obrazu drukowego, w celu przekazania tej farby na podłoże drukowe.
Forma drukowa jest miejscem w maszynie drukarskiej, w którym farba drukowa przyjmuje kształt przyszłego druku. Jej powierzchnia stanowi układ elementów przyjmujących farbę i jej nieprzyjmujących, czyli jest zbiorem fragmentów drukujących i niedrukujących. Formy drukowe dzieli się na wklęsłe, płaskie i wypukłe. W formie wklęsłodrukowej miejscami drukującymi są wytrawione zagłębienia w powierzchni formy, w których zbiera się farba, zaś w formie wypukłej (typograficznej) to właśnie obszary drukujące stanowią powierzchnię formy. Formy płaskie mają elementy drukujące i niedrukujące umieszczone praktycznie na tej samej wysokości i wspólnie stanowią powierzchnię formy drukowej, a różnią się między sobą modyfikacją powierzchni dającą im właściwość przyjmowania lub nieprzyjmowania farby.
Forma drukowa może się stykać bezpośrednio z podłożem drukowym i wtedy mówimy o druku bezpośrednim. Obraz drukowy na takiej formie znajduje się w odbiciu lustrzanym (jest lewoczytelny lub potocznie – „nieczytelny”). Rozwiązaniem odwrotnym jest druk pośredni, w którym obraz drukowy z formy przechodzi na element pośredniczący (na przykład cylinder pośredni), ułatwiający drukowanie na trudnym podłożu lub też chroniący formę przed przyśpieszonym zużyciem. Przy takim rozwiązaniu obraz drukowy na formie znajduje się w postaci normalnej, czyli jest prawoczytelny.
W zależności od sposobu kontaktu urządzenia drukującego z podłożem drukowym forma drukowa może być płaska, walcowa (lub w postaci wycinka walca) albo elastyczna, by mogła dopasować się do podłoża o kształcie innym niż płaski.

</doc>
<doc id="53678" url="https://pl.wikipedia.org/wiki?curid=53678" title="Deklinacja">
Deklinacja



</doc>
<doc id="53680" url="https://pl.wikipedia.org/wiki?curid=53680" title="Rektascensja">
Rektascensja

Rektascensja, α (łac. "recta ascensio" – „wznoszenie proste”) – jedna ze współrzędnych astronomicznych, określających położenie ciała niebieskiego na sferze niebieskiej w układzie współrzędnych astronomicznych zwanym układem równikowym równonocnym.
Definiujemy ją jako kąt dwuścienny pomiędzy płaszczyzną koła godzinnego punktu równonocy wiosennej (rektascensja równa 0h) a płaszczyzną koła godzinnego obiektu. Rektascensję nalicza się w kierunku na wschód, zgodnym z rocznym ruchem Słońca. Przyjmuje ona wartości z zakresu od 0h do 24h.
Współrzędna ta nie ulega zmianie na skutek ruchu obrotowego Ziemi, jak w przypadku kąta godzinnego. Zmianę współrzędnych, w tym deklinacji, powoduje precesja (ruch punktu Barana).

</doc>
<doc id="53692" url="https://pl.wikipedia.org/wiki?curid=53692" title="Jerzy Kwiatkowski (filolog)">
Jerzy Kwiatkowski (filolog)

Jerzy Kwiatkowski (ur. 3 czerwca 1927 w Warszawie, zm. 30 grudnia 1986 w Krakowie) – polski filolog, poeta, uczestnik powstania warszawskiego.
Życiorys.
Po wojnie studiował polonistykę i doktoryzował się na Uniwersytecie Jagiellońskim w Krakowie. W latach 50. był zatrudniony w Pracowni Bibliograficznej Instytutu Badań Literackich Polskiej Akademii Nauk, w latach 1955-1958 kierował działem literatury współczesnej w Wydawnictwie Literackim. Od 1958 do śmierci pracował ponownie w IBL, tym razem jako badacz literatury XX wieku. W latach 1976-1978 oraz 1983-1984 wykładał na uniwersytecie w Clermont-Ferrand.
Badania Kwiatkowskiego skupiły się przede wszystkim na poezji XX wieku – od Leopolda Staffa do Stanisława Barańczaka. Otrzymał kilka nagród, między innymi Nagrodę Kościelskich w Genewie (1969) oraz Nagrodę im. Kazimierza Wyki (1980). Pochowany na Cmentarzu Salwatorskim w Krakowie (kwatera SC12-A-3).

</doc>
<doc id="53696" url="https://pl.wikipedia.org/wiki?curid=53696" title="Phyllis Dillon">
Phyllis Dillon

Phyllis Dillon (ur. 1945, zm. 15 kwietnia 2004 w Nowym Jorku) – wokalistka jamajska.
Początkowo śpiewała w zespołach szkolnych i kościelnych, następnie z grupą "Vulcans". W 1965 nawiązała współpracę z producentem Dukiem Reidem, który usłyszał jej występ w klubie Glass Bucket w Kingston. Pierwszą piosenką nagraną we współpracy z Reidem była "Don't Stay Away" (1966).
Nagrała wiele piosenek w duetach - z Altonem Ellisem "Right Track", "Remember That Sunday"; z Hopetonem Lewisem "Walk Through This World With Me", "Love Was All We Had"; z Borisem Gardinerem. Najbardziej znane utwory solowe - "Perfidia", "Rock Steady", "One Life To Live", "Don't Touch Me Tomato", "Nice Time", "We Belong Together" - przyniosły jej miano "Queen of Rock Steady".
W 1967 opuściła Jamajkę i zamieszkała w Nowym Jorku; podjęła pracę w banku i nie występowała przez wiele lat. Sporadyczne występy miały miejsce w latach 90. XX w.
W 2000 ukazał się album przeglądowy "Midnight Confessions: Classic Rock Steady &amp; Reggae 1967-71".

</doc>
<doc id="53698" url="https://pl.wikipedia.org/wiki?curid=53698" title="Noah Webster">
Noah Webster

Noah Webster (ur. 16 października 1758 w West Hartford w stanie Connecticut, zm. 28 maja 1843 w New Haven) – amerykański leksykograf, autor podręczników, reformator ortografii. 
W 1806 r. opublikował swój pierwszy słownik języka angielskiego, a w 1828 – pierwsze wydanie "Amerykańskiego słownika języka angielskiego Webstera" (Webster's American Dictionary of the English Language) – prawo do tego tytułu zostało zastrzeżone 14 kwietnia tego samego roku.
Webster w swych słownikach dokonał zmian w pisowni wielu wyrazów, aby była ona bardziej zgodna z wymową. W ten sposób powstały liczne różnice pomiędzy konwencjami ortograficznymi amerykańskiej i brytyjskiej odmiany angielszczyzny.
Słownik Webstera zyskał taką popularność, że dla wielu Amerykanów wyraz „Webster's” stał się synonimem wyrazu „słownik”. W wyniku tego, z czasem tytuł dzieła przestał być chroniony prawem autorskim – obecnie wielu wydawców używa nazwiska Webster w tytułach własnych słowników.
Słownikiem kontynuującym najlepsze tradycje leksykograficzne Noaha Webstera jest słownik "Merriam–Webster". Bracia Merriam odkupili prawa do oryginału od spadkobierców Webstera po jego śmierci w 1843 roku.

</doc>
<doc id="53699" url="https://pl.wikipedia.org/wiki?curid=53699" title="Taekkyeon">
Taekkyeon

Taekkyeon (nieformalnie latynizowany również jako "Taekkyon" i "Taekyon") – tradycyjna koreańska sztuka walki, charakteryzująca się płynnymi, tanecznymi ruchami, intensywną pracą nóg, m.in. stosowaniem kopnięć i podcięć by przewrócić przeciwnika.
W 2011 roku sztuka walki taekkyeon została wpisana na listę niematerialnego dziedzictwa UNESCO.
Opis.
Taekkyon jest jedyną jeszcze praktykowaną sztuką walki wywodzącą się z antycznej sztuki subak. Nazwa "taekkyeon" rozpowszechniła się w XVIII-XIX wieku – pierwsza wzmianka o "tak'kyon" pojawiała się w tekście "Chaemulbo" Yi Song-ji z ok. 1790 roku. 
Taekkyon był najprawdopodobniej uprawiany już w czasie przed okresem Trzech Królestw Korei (57 p.n.e.–676). W okresie państwa Joseon (1392–1910) był rozpowszechniony we wszystkich warstwach społecznych.
Taekkyon został zabroniony przez japońskie władze okupacyjne na początku lat 30. XX w. pod groźbą kary śmierci. Do lat 50. XX w. taekkyon wymarł niemal zupełnie. Współczesna wiedza na temat taekkyon pochodzi z opisów w literaturze i przedstawień w sztuce z okresu Joseon oraz z przekazów osób praktykujących taekkyon przed inwazją japońską. W latach 50. XX wieku przy życiu pozostał się tylko jeden mistrz – Song Deok-gi (1893–1987). 
Taekkyon odrodził się w Korei Południowej dzięki działalności Songa i jego ucznia Shina Han-seung (1928–1987), którym koreański rząd powierzył obowiązek utrwalania tego sportu jako narodowego dziedzictwa kulturowego – taekkyon został uznany przez władze Korei Południowej za ważny element niematerialnego dziedzictwa kulturowego (kor. 중요무형문화재) podlegającego ochronie (Nr. 76). 
Uważa się, że taekwondo zawdzięcza swoją obecną popularność w Korei podobieństwu nazwy z taekkyon, gdyż konkurencyjne koreańskie sporty walki – tangsudo i kongsudo, których nazwy mają japoński źródłosłów, źle się kojarzyły z powodu anty-japońskich nastrojów. 
Niektórzy historycy taekwondo utrzymują, że twórcy tego sportu praktykowali taekkyon. Jednak techniki taekkyon nie mają wiele wspólnego z taekwondo. W taekkyon dominują techniki służące pozbawieniu przeciwnika równowagi, zaś w taekwondo przeważają techniki silnych kopnięć z wyskoku i obrotu na górne partie ciała przeciwnika. Taekkyon skupia się raczej na technikach defensywnych niż ofensywnych. Taekkyon charakteryzuje się płynnymi, tanecznymi ruchami oraz intensywną pracą nóg, m.in. stosowaniem kopnięć i podcięć by przewrócić przeciwnika. Zamiast odpierania ataków przeciwnika preferowane są uniki. 
W 2011 roku sztuka walki taekkyeon została wpisana na listę niematerialnego dziedzictwa UNESCO.

</doc>
<doc id="53700" url="https://pl.wikipedia.org/wiki?curid=53700" title="Zolman Cohen">
Zolman Cohen

Zolman Martin Cohen, pseud. Porky Cohen (ur. 2 czerwca 1924 w Springfield, Massachusetts, zm. 14 kwietnia 2004 w Providence, Rhode Island) – amerykański puzonista.
Występował w big-bandach znanych artystów, m.in. Artie Shawa, Tony Pastora, Jimmy Dorseya i Lucky Millindera. Wieloletni członek grupy Roomful of Blues.
W 1996 wydał swój jedyny album solowy "Rhythm and Bones".

</doc>
<doc id="53702" url="https://pl.wikipedia.org/wiki?curid=53702" title="Ray Condo">
Ray Condo

Ray Condo, właśc. Ray Tremblay (ur. 16 maja 1950 w Hull, Quebec, zm. 15 kwietnia 2004 w Vancouver) – kanadyjski muzyk, gitarzysta i wokalista, przedstawiciel muzyki rockabilly.
Jego pierwszy zespół, "The Secret Vs", grał muzykę punk. Po osiedleniu się w Vancouver Condo zajął się rockabilly (rock and roll bliski muzyce country). Występował przez 11 lat z zespołem The Hardrock Goners, następnie z Ray Condo and The Ricochets. Nagrał z tymi zespołami wiele płyt, ostatnią w 2000 roku ("High And Wild").
Odbywał wiele koncertów w Kanadzie, a także w Australii, Stanach Zjednoczonych i Europie.

</doc>
<doc id="53703" url="https://pl.wikipedia.org/wiki?curid=53703" title="Test istotności dla wartości średniej populacji">
Test istotności dla wartości średniej populacji

Testy dla średniej to grupa testów statystycznych, służących do wnioskowania o wartości średniej w populacji, z której pochodzi próba losowa.
Hipotezę zerową i alternatywną oznaczamy w następujący sposób:
Sprawdzianem hipotezy jest statystyka testowa, która jest funkcją wyników próby losowej. Postać funkcji testowej (tzw.statystyki) zależy od trzech okoliczności:
Biorąc pod uwagę powyższe okoliczności, założoną przez nas hipotezę możemy sprawdzić za pomocą trzech testów:
Znane odchylenie.
Jeżeli populacja ma rozkład normalny N(m,σ) o nieznanej średniej formula_1 i znanym odchyleniu standardowym σ, natomiast liczebność próby "n" jest dowolna, wtedy statystyka ma postać:
gdzie: m - średnia z próby
Jeżeli H0 jest prawdziwa, to statystyka testowa Z ma rozkład asymptotycznie normalny.
Wartość statystyki, którą obliczymy korzystając z powyższego wzoru, oznaczamy jako "z". Następnie porównujemy ją z wartością krytyczną testu "zα", którą możemy odczytać z tablic standaryzowanego rozkładu normalnego, uwzględniając poziom istotności α. Decyzję o odrzuceniu H0 podejmujemy, jeżeli wartość statystyki znajduje się w obszarze krytycznym. Jeżeli natomiast wartość ta znajdzie się poza obszarem krytycznym, nie ma wtedy podstaw do odrzucenia H0.
Nieznane odchylenie, duża próba.
Jeżeli rozkład populacji jest dowolny, o nieznanej średniej μ i nieznanym odchyleniu standardowym σ, natomiast liczebność próby jest duża (np. n&gt;30), wtedy statystyka ma postać:
gdzie: m - średnia z próby, S - odchylenie standardowe z próby
Jeżeli H0 jest prawdziwa, to statystyka testowa ma rozkład asymptotycznie normalny.
Wartość statystyki, którą obliczymy korzystając z powyższego wzoru, oznaczamy jako "z". Następnie porównujemy ją z wartością krytyczną testu "zα", którą możemy odczytać z tablic standaryzowanego rozkładu normalnego, uwzględniając poziom istotności α. Decyzję o odrzuceniu H0 podejmujemy, jeżeli wartość statystyki znajduje się w obszarze krytycznym. Jeżeli natomiast wartość ta znajdzie się poza obszarem krytycznym, nie ma wtedy podstaw do odrzucenia H0.
Nieznane odchylenie, mała próba.
Jeżeli rozkład populacji jest normalny N(μ,σ), o nieznanej średniej μ i nieznanym odchyleniu standardowym σ, natomiast liczebność próby jest mała (np. n&lt;30), wtedy statystyka ma postać:
gdzie: m - średnia z próby, S - odchylenie standardowe z próby
Jeżeli H0 jest prawdziwa, to statystyka testowa ma rozkład "t"-Studenta o liczbie stopni swobody ν = n-1.
Wartość statystyki, którą obliczymy korzystając z powyższego wzoru, oznaczamy jako "t". Następnie porównujemy ją z wartością krytyczną testu "tα", którą odczytujemy z tablic rozkładu "t"-Studenta przy założonym poziomie istotności α oraz liczbie stopni swobody ν = n-1. Decyzję o odrzuceniu H0 podejmujemy, jeżeli wartość statystyki znajduje się w obszarze krytycznym. Jeżeli natomiast wartość ta znajdzie się poza obszarem krytycznym, nie ma wtedy podstaw do odrzucenia H0.

</doc>
<doc id="53705" url="https://pl.wikipedia.org/wiki?curid=53705" title="Soundarya">
Soundarya

Soundarya (ur. 18 lipca 1971 w Bangalur, zm. 17 kwietnia 2004) – aktorka indyjska.
W ciągu 12 lat kariery wystąpiła w ponad 100 filmach indyjskich, stając się jedną z gwiazd Bollywood; znane filmy z jej udziałem to m.in. "Rajendrudru Gajendrudru" (1993, debiut), "Padaiyappa" (1999), "Suryavamsham" (1999) i "Dweepa" (za rolę w tym filmie otrzymała nagrodę dla najlepszej aktorki Indii).
Brała udział w życiu politycznym, jako zwolenniczka partii Bharatiya Janata; zginęła w katastrofie lotniczej w trakcie kampanii parlamentarnej. Wśród ofiar tego wypadku był również jej brat, Amarnath, producent filmowy (m.in. filmu "Dweepa").

</doc>
<doc id="53706" url="https://pl.wikipedia.org/wiki?curid=53706" title="Samuel Linde">
Samuel Linde

Samuel Bogumił Linde (ur. 11 lub 24 kwietnia 1771 w Toruniu, zm. 8 sierpnia 1847 w Warszawie) – polski slawista, leksykograf, językoznawca, tłumacz, bibliograf, pedagog i bibliotekarz, autor monumentalnego "Słownika języka polskiego" (1807–1814), członek Rady Ogólnej Komisji Rządowej Wyznań Religijnych i Oświecenia Publicznego w 1830 roku, członek Izby Edukacyjnej Księstwa Warszawskiego w 1808 roku.
Życiorys.
Samuel Linde urodził się w Toruniu jako najmłodszy syn mieszczanina, imigranta ze Szwecji, majstra ślusarskiego i rajcy Jana Jacobsena Lindego i Anny Barbary z domu Langenhann (lub Langenhan). Jego rodzina otrzymała polskie szlachectwo już w XVI wieku wraz z herbem Linda. Herb z nobilitacji, czyli za zasługi dla Rzeczypospolitej, sejm polski przyznał Mikołajowi de Linde, burgrabiemu i rajcy toruńskiemu 10 stycznia 1559. W uznaniu pracy Samuela Lindego nad słownikiem języka polskiego, herb ten w 1826 roku oficjalnie wzbogacono, dodając mu do tarczy herbowej wizerunek "Słownika" Lindego.
Uczęszczał do toruńskiej Szkoły Nowomiejskiej i protestanckiego Gimnazjum Akademickiego. Studiował (od roku 1789) teologię i filologię na Uniwersytecie w Lipsku. W roku 1791, po dwuletnich staraniach, został lektorem języka i literatury polskiej na tej uczelni. Studia ukończył w roku 1792 uzyskując na Wydziale Filozoficznym tytuł "magistri diplomatici" po przedstawieniu rozprawy "De solatiis adversus mortis horrores in Platone et Novo Testamento obviis", co dało mu prawo wykładania na tamtejszym uniwersytecie.
Od jesieni roku 1792 rozpoczął współpracę z przebywającymi w Saksonii na emigracji zwolennikami obalonej konstytucji 3 maja, m.in. tłumacząc na język niemiecki "Powrót posła" i "Biblię targowicką" Juliana Ursyna Niemcewicza, "O powstaniu i upadku Konstytucji 3 maja 1791" Hugona Kołłątaja, Ignacego Potockiego i Franciszka Ksawerego Dmochowskiego. Przekłady tych dzieł ukazały się w Lipsku w latach 1792–1794. Kontakty z emigrantami polskimi, górującymi nad Lindem pozycją społeczną i towarzyską, otwierały mu, mimo ówczesnej sytuacji politycznej, drogi kariery i trwale związały go z polskością.
W okresie insurekcji kościuszkowskiej przebywał w Warszawie w kręgu zwolenników Ignacego Potockiego i Hugona Kołłątaja. Po klęsce powstania został bibliotekarzem Józefa Maksymiliana Ossolińskiego w Wiedniu do roku 1803. W tym okresie zebrał podstawowy materiał leksykograficzny do dzieła swego życia, Słownika języka polskiego. W 1800 został powołany na członka Towarzystwa Warszawskiego Przyjaciół Nauk, w którego pracach po 1803 r. aktywnie uczestniczył.
W 1803 r. został dyrektorem zakładanego przez władze pruskie Liceum Warszawskiego – funkcję tę sprawował nieprzerwanie do 1831. 1 marca 1804 Linde opublikował w językach polskim i niemieckim prospekt Słownika języka polskiego. Cena była bardzo wysoka – 10 dukatów (180 zł) za egzemplarz na gorszym papierze, a na lepszym 12 dukatów; w 1809 r. cena w obu rodzajach została podwyższona o 2 dukaty. Zdobywanie prenumeratorów nie było łatwe – zbierało ją około 30 osób. Dzięki prenumeracie i pomocy arystokratycznych sponsorów, szczególnie Adama Kazimierza Czartoryskiego, sześć tomów Słownika języka polskiego ukazało się w bardzo dużym nakładzie 1200 egzemplarzy w Warszawie w latach 1807–1815. Linde sprzedawał swe dzieło do końca życia (do 1847 r.). Car Aleksander I kupił od autora w 1817 r. 98 egzemplarzy Słownika dla szkół na Litwie i Ukrainie, które już wcześniej nabyły dzieło Lindego dzięki staraniom Uniwersytetu Wileńskiego, a szczególnie jego rektora Jana Śniadeckiego. Drugie wydanie Słownika, wraz z uzupełnieniem, staraniem Augusta Bielowskiego ukazało się nakładem Ossolineum w latach 1854–1861, reprinty w 1951 i 1994–1995.
Wedle oceny Jerzego Michalskiego:
Linde był członkiem władz oświatowych Księstwa Warszawskiego: Izby Edukacyjnej – od 1807, Komisji Rządowej Wyznań Religijnych i Oświecenia Publicznego – do 1833, Towarzystwa do Ksiąg Elementarnych – od 1810 (prezes w latach 1810–1823). W 1812 roku przystąpił do Konfederacji Generalnej Królestwa Polskiego. W latach 1816–1818 wykładał na Królewskim Uniwersytecie Warszawskim, od 1818 był dyrektorem wyodrębnionej z Uniwersytetu Biblioteki Publicznej, powiększając jej zbiory przede wszystkim o rzadkie starodruki. Biblioteka w 1831 r. posiadała ponad 133 tysiące woluminów – była wówczas największą biblioteką na ziemiach polskich. W 1819 r. 50 tysięcy woluminów Linde zebrał z bibliotek likwidowanych wówczas instytucji kościelnych. Był ponadto prezesem Jeneralnego Konsystorza Ewangelicko-Augsburskiego (1828–1837), prezesem Warszawskiego Zboru Ewangelicko-Augsburskiego (1813–1819) i deputowanym na sejmy lat 1818 i 1820.
Prace naukowe Lindego wydane po 1815 r. miały znaczenie dla czasu, w którym powstały – O literaturze rosyjskiej (1815–1816), O Statucie Litewskim ruskim językiem i drukiem wydanym wiadomość (1816, właściwie 1817), O języku dawnych Prusaków (1822). Z szeroko zakrojonych przez Lindego jego prac przekładowych ukazały się tylko J. M. Ossolińskiego "Vincent Kadłubek" oraz Mikołaja Griecza "Rys historyczny literatury rosyjskiej" (1823). Będąc na emeryturze pracował nad słownikiem rosyjsko-polskim, który pozostawił nieukończony. Praca ta przez pewien czas interesowała władze rosyjskie, natomiast była krytykowana przez rosyjskich uczonych.
W 1826 został nobilitowany; otrzymał dziedziczne szlachectwo i herb Słownik. Był odznaczony Orderem Świętego Stanisława II klasy w 1818 roku i III klasy w 1815 roku oraz Orderem Św. Włodzimierza III klasy z nadania carów Aleksandra I i Mikołaja I. W 1816 r. otrzymał złoty medal ufundowany przez społeczeństwo za Słownik języka polskiego; w 1842 r. otrzymał z okazji jubileuszu złoty medal ufundowany przez władze Królestwa Polskiego. W 1844 r. został Honorowym Obywatelem miasta Torunia.
Został pochowany na cmentarzu ewangelicko-augsburskim w Warszawie (aleja 1, nr 12).
Rodzina.
Żony:
Dzieci Lindowie mieli dwanaścioro, z których zmarło w dzieciństwie ośmioro. Pozostałe córki:
Twórczość.
Ważniejsze dzieła (chronologicznie).
Artykuły i mowy Linde umieszczał w czasopismach: „Gazeta Poranna” (tu: O zbliżeniu dialektów słowiańskich między sobą. Z listu p. Lindego z Warszawy do rosyjskiego ministra oświecenia, 1840), „Na publiczny popis uczniów Królewskiego Liceum Warszawskiego” (1805-1823; tu m.in. szereg mów na otwarcie Liceum), „Pamiętnik Warszawski”, „Rocznik Towarzystwa Warszawskiego Przyjaciół Nauk” (1807-1822).
Upamiętnienie.
W Toruniu upamiętniono jego imieniem jedną z ulic, jest także patronem III Liceum Ogólnokształcącego. W Krakowie, Szczecinie, Kielcach i Gliwicach znajduje się ulica Samuela Bogumiła Lindego. Również w Warszawie, na terenie obecnej dzielnicy Bielany, od 1961 r. znajduje się ulica jego imienia.

</doc>
<doc id="53715" url="https://pl.wikipedia.org/wiki?curid=53715" title="Tadeusz Bonawentura Kościuszko">
Tadeusz Bonawentura Kościuszko



</doc>
<doc id="53716" url="https://pl.wikipedia.org/wiki?curid=53716" title="Józef Maksymilian Ossoliński">
Józef Maksymilian Ossoliński

Józef Kajetan Piotr Maksymilian Ossoliński herbu Topór, krypt.: "J. H. O. K. C.; J. M. h. O.; J. M. h. T. O.; J. M. h. z. T. O.; J. M. O.", (ur. 1748 w Woli Mieleckiej, zm. 17 marca 1826 w Wiedniu) – polski powieściopisarz, poeta, badacz i historyk literatury, historyk, tłumacz, leksykograf, jeden z głównych prekursorów badań nad Słowiańszczyzną, działacz kulturalny epoki oświecenia, założyciel Zakładu Narodowego im. Ossolińskich we Lwowie w roku 1817, któremu przekazał swój potężny księgozbiór.
Życiorys.
Urodził się w Woli Mieleckiej, w województwie sandomierskim. Ojciec jego – Michał Ossoliński był kasztelanem czchowskim, a także właścicielem Mielca, Zgórska, Cyranki, Piątkowca, Woli Mieleckiej, Partyni, Izbisk. Matką zaś była Anna z Szaniawskich. Wychowany był w surowej i godnej atmosferze właściwej dawnym dworom szlacheckim. Józef Maksymilian był młodzieńcem głęboko religijnym, nieśmiałym i skromnym.
W roku 1762 wysłany został na naukę do Collegium Nobilium jezuitów w Warszawie, jednej z najlepszych szkół jezuickich w kraju (ukończył je w roku 1771). Profesorami Ossolińskiego w Collegium byli wybitni duchowni: Adam Tadeusz Naruszewicz – poeta i historyk, redaktor "Zabaw przyjemnych i pożytecznych"; Karol Wyrwicz – geograf, historyk i pedagog; Franciszek Bohomolec – autor wielu komedii bezlitośnie chłostających wady ówczesnej szlachty, i wielu innych (I. Nagurczewski, J. Albertrandi). Wszyscy oni należeli do kręgu przyjaciół króla Polski – Stanisława II Augusta, który zaraz po wstąpieniu na tron w roku 1764 skupił wokół siebie ludzi, popierających jego program reform Rzeczypospolitej.
Traktaty rozbiorowe sankcjonujące grabież ziem polskich dokonaną w roku 1772 spowodowały, że majątki Ossolińskich znalazły się w nowo utworzonej prowincji monarchii habsburskiej, zwanej odtąd Galicją. Gospodarząc w majątkach rodzinnych na Mielecczyźnie i co jakiś czas odwiedzając Warszawę, oddawał się Ossoliński zajęciom literackim i pracy naukowej, różnorodnym zarówno co do treści jak i formy. Wkrótce potem otrzymał tytuł hrabiowski. 18 września 1785 poślubił swoją krewną – hrabinę Teresę Jabłonowską. Małżeństwo było bezdzietne i rozeszło się w 1791.
W latach 1789-1793 działał aktywnie w komitecie, którego zadaniem było uzyskanie zmian w systemie austriackiego zarządzania Galicją. Projekt konstytucji Galicji nie doczekał się jednak realizacji. W tym samym okresie (1790-1793) przewodniczył też delegacji stanów galicyjskich do Leopolda II. Około roku 1792 podróżował po Europie Środkowej odwiedzając kolejno: Saksonię, Bawarię, Austrię, Czechy i Morawy. W roku 1793 przez kilka miesięcy mieszkał w Wiedniu. Pozostawał wówczas w dobrych stosunkach z austriackim ministrem Thugutem, dzięki czemu mógł pośredniczyć w kontaktach pomiędzy rządem wiedeńskim a przywódcami insurekcji kościuszkowskiej (1794). W tym okresie protegował lwowski "Dziennik Patriotycznych Polaków" (wydawany w latach 1792-1798), a co ważniejsze - wstawiał się za więzionymi wówczas patriotami (np. H. Kołłątaj).
Po III rozbiorze Polski (1795) zaborcy dążyli do wynarodowienia społeczeństwa, niszcząc i zamykając uczelnie, placówki naukowe i kulturalne, wprowadzając zamiast polskiego – swój język do urzędów. Najdotkliwszym ciosem dla kultury polskiej stało się wywiezienie do Rosji wspaniałych zbiorów Biblioteki Załuskich. W tej sytuacji do walki o stworzenie ogólnonarodowej biblioteki stanęli m.in. Czartoryscy (Puławy), Tadeusz Czacki (Krzemieniec) i Józef Maksymilian Ossoliński – fundator Zakładu Narodowego im. Ossolińskich we Lwowie.
Uporządkowaniem i poszerzaniem księgozbioru Ossolińskiego zajął się od roku 1794 Samuel Bogumił Linde. Dziesięć lat spędzonych u Ossolińskiego w dużej mierze poświęcił Linde na gromadzenie materiałów do "Słownika języka polskiego". Czerpał je z dzieł polskich i słowiańskich zawartych w bibliotece hrabiego, korzystając nie tylko z jego opieki materialnej i poparcia moralnego, ale przede wszystkim z jego współpracy naukowej. Sława Lindego jako badacza spowodowała, że w 1804 powołano go na dyrektora Liceum Warszawskiego.
Od roku 1795 Ossoliński mieszkał na stałe w Wiedniu, gdzie poświęcił się pracom naukowym i pasji bibliofila. W tym okresie rozpoczął na dużą skalę gromadzenie zbiorów bibliotecznych, graficznych, numizmatycznych i malarstwa, które już w roku 1800 przeznaczał na projektowaną fundację narodową. 5 stycznia 1808 został mianowany tajnym radcą dworu cesarskiego, a rok później (16 lutego 1809) prefektem Nadwornej Biblioteki Cesarskiej, którą skutecznie obronił przed grabieżą w czasie wkroczenia wojsk francuskich do Austrii. Przez 15 lat (1808-1823) pełnił funkcję kuratora galicyjskiego instytutu ekonomicznego w Wiedniu. Wkrótce też został mianowany przez cesarza Austrii Franciszka I najwyższym marszałkiem koronnym, komandorem orderu Św. Stefana oraz wielkim ochmistrzem Królestwa Galicji i Lodomerii.
Od roku 1800 był członkiem Towarzystwa Przyjaciół Nauk w Warszawie. Za zasługi naukowe był wybrany w roku 1808 członkiem honorowym Towarzystwa Naukowego w Getyndze oraz towarzystw naukowych w Pradze i Warszawie. Następnie został członkiem honorowym lub rzeczywistym Akademii Wiedeńskiej, Uniwersytetu Jagiellońskiego, Uniwersytetu Wileńskiego, Towarzystwa Gospodarczego w Wiedniu, Morawsko-Śląskiego Towarzystwa dla Wspierania Rolnictwa i Krajoznawstwa, Muzeum Czeskiego w Pradze. Uniwersytet Lwowski nadał mu w roku 1820 doktorat honorowy z filozofii.
W celu umieszczenia swoich zbiorów Ossoliński nabył na własność lwowski klasztor pokarmelitański wraz z ruinami kościoła św. Agnieszki. Kilka miesięcy później wyjednał u cesarza Franciszka I (8 maja 1817) zatwierdzenie statutu Zakładu Narodowego imienia Ossolińskich. Głównym dostarczycielem książek dla Ossolińskiego był księgarz Karol Wild.
W akcie erekcyjnym Zakładu Narodowego Ossoliński przeprowadził plan fundacji w 60 skomplikowanych paragrafach: ustanowił kuratora dziedzicznego, a zarazem ordynata dóbr ziemskich, które po sobie zostawiał, zobowiązując go do wypłacania corocznie 6000 reńskich na potrzeby instytucji. Pod okiem kuratora funkcjonować mieli: dyrektor, kustosz i pisarz, a obowiązkiem pierwszego z nich było wydawanie czasopisma naukowego pt. "Wiadomości o dziełach uczonych". Ossoliński zamierzał bowiem stworzyć w powołanym przez siebie Zakładzie ognisko badań nad dziejami i literaturą ojczystą oraz stowarzyszenie uczonych, pracujących na tym polu.
25 grudnia 1823 Ossoliński zawarł umowę z księciem Henrykiem Lubomirskim, który włączył swe zbiory do Biblioteki Ossolińskich, co prawda oddzielnie, lecz w ścisłym i trwałym związku, pod nazwą "Muzeum imienia Lubomirskich".
W roku 1820 zapadł na ciężką chorobę, zaś w 1823 stracił wzrok. Zmarł po ciężkich cierpieniach w Wiedniu 17 marca 1826. Jego grób nie istnieje – znajdował się bowiem w tej części cmentarza Matzleindorf, która została zniszczona i zajęta na cele komunikacyjne.
W roku 1826 Stany Galicyjskie poleciły Gwalbertowi Pawlikowskiemu, nadwornemu sekretarzowi w Wiedniu, odbiór i spisanie zbiorów Ossolińskiego. W ciągu 10 miesięcy Pawlikowski spisał i spakował całą kolekcję, a 31 marca 1827 wysłał na miejsce – do Lwowa. Cały zbiór Ossolińskiego, darowany narodowi polskiemu jako Zakład Narodowy imienia Ossolińskich, spakowany w 52 ogromne skrzynie, zawierał 10 121 dzieł w 19 055 tomach, 456 tomów dubletów (tj. podwójnych egzemplarzy), 76 wiązek różnych pism, 567 rękopisów w 715 tomach, 133 map oraz 1445 rycin.
Upamiętnienie.
W 150-lecie Ossolineum (1817-1967) został wybity medal upamiętniający J.M. Ossolińskiego, zaprojektowany przez St. Sikorę.
Od 18 czerwca 2000 jest patronem Zespołu Szkół w Woli Mieleckiej.
Twórczość.
Ossoliński był współpracownikiem 2 czasopism: prowadzącego walkę z nieuctwem i konserwatyzmem szlachty, z zaśmiecaniem języka polskiego obcymi naleciałościami, propagujących tolerancje religijną, działalność przemysłową i podniesienie rolnictwa: wychodzącego od roku 1765 "Monitora" i pierwszego pisma literackiego w Polsce, wychodzących w latach 1770-1777 – "Zabaw przyjemnych i pożytecznych ze sławnych wieku tego autorów zebranych" (na którego łamach debiutował w roku 1771, współpracując z nim do roku 1773), będących oficjalnym organem "obiadów czwartkowych". W tym okresie prowadził także studia historyczne i historyczno-literackie w bibliotece królewskiej i dysponującej wielkimi zbiorami Bibliotece Załuskich.
Był także autorem monografii historyczno-literackich, powiastek filozoficznych, przekładów literatury antycznej.
Ważniejsze dzieła.
W rękopisach pozostały dziesiątki nieukończonych rozpraw historycznych, historyczno-literackich, filozoficznych i in., notat i wypisów Ossolińskiego, m.in. w Ossolineum: sygn. 484/III, 725/I, 783/I, 786-797/I, 907 (we Lwowie; tu m.in.: Monitor, Filozofia bałamutna), 920b/I, 931-933/I, 936/I, 1095-1096/I, 1099/I (tu m.in.: Do przyjaciela myślącego się żenić), 1100/I (tu m.in.: Krytyka na Naruszewicza), 1284/I, 1296/I (tu m.in.: Do Rozyny o bajkach), 1097/I (tu: Biblioteka polska, czyli opisanie ksiąg...), 3157/I (tu: Bibliografia), 3158-3159/I, 12702-12705/II.
Niektóre rozprawy Ossolińskiego ogłaszano pośmiertnie "Czasopism Naukowy Księgozbioru Publicznego im. Ossolińskich" (od roku tytułowane: "Czasopismo Naukowe od Zakładu Narodowego im. Ossolińskich Wyd.") 1828 t. 1 – 1833 zeszyt 7 (tu m.in.: Rozmyślania ślepego, 1828 t. 4; Obrona autorstwa, 1831 zeszyt 1; O cnocie i powinnościach, 1831 zeszyt 1).
Pisał on także memoriały polityczne w językach francuskim i niemieckim (porównaj rękopisy Ossolineum: sygn. 451/III, 928 we Lwowie, 1295/II, 2427/I, 5819/III.
Ossoliński nie jest natomiast autorem przypisywanego mu pisma politycznego: "Stary kosmopolita Syrach do Konwencji Narodowej we Francji... W Sarmacji 1795".
Listy i materiały.
Korespondencja Ossolińskiego ws. założenia biblioteki znajduje się w rękopisach Ossolineum: sygn. 541/IV, 919/I, 11565/II, a ponadto także sygn. 2969 i 4006 (we Lwowie).
Jego korespondencja z uczonymi znajduje się w rękopisach Ossolineum: sygn. 780/II, 783/I, 921/III, 1282/I, 1284/I, 1448/I, a ponadto także w rękopisach sygn. 488, 907 i 1087 (we Lwowie).
Materiały do jego biografii, twórczości i fundacji zawierają m.in. rękopisy Ossolineum: sygn. 151/II, 169/II, 451/III, 541/IV, 616/I, 763/I, 786-797/I, 934/I, 1005/I, 1007/I, 1091-1093/I, 1095-1098/I, 1155/I, 1169-1171/I, 1284/I, 1448/I, 3157/II, 3261/I, 4172/III, 12718-12719/II oraz: sygn. 173, 342, 546, 907, 928 (we Lwowie).
Zbiory akt i dokumentów dot. fundacji biblioteki przynoszą wydawnictwa: J. Lubomirski: "Zbiór ustaw i dokumentów tyczących się Zakładu im. Ossolińskich", Lwów 1851; wyd. 2: "Ustawy Zakładu Narodowego im. Ossolińskich", Lwów 1857 – W. Bruchnalski: "Zakładu Narodowego im. Ossolińskich Ustawy, przywileje i rzeczy dziejów jego dotyczące", Lwów 1928.
Bardziej szczegółową bibliografię twórczości Ossolińskiego podają: J. A. Kamiński, "Skarbiec Polski" 1859 t. 1, zeszyt 1 (tu także szczegółowy wykaz rozpraw ogł. w "Czasopiśmie Naukowym Księgozbioru Publicznego im. Ossolińskich"); W. Kętrzyński: "Zakład Narodowy im. Ossolińskich", Lwów 1894, s. 10-12.
Opracowania monograficzne.
Próbę monografii sporządził B. Gubrynowicz: "J. M. Ossoliński. Człowiek i pisarz", Lwów 1928.

</doc>
<doc id="53717" url="https://pl.wikipedia.org/wiki?curid=53717" title="Tim Burstall">
Tim Burstall

Tim Burstall (ur. 20 kwietnia 1927 w Stockton-on-Tees - zm. 19 kwietnia 2004 w Melbourne) – australijski reżyser filmowy, producent filmowy i scenarzysta.
W latach 70. i 80. przyczynił się do rozwoju kinematografii australijskiej. Współpracował m.in. z aktorami Johnem Phillipem Lawem, Samem Neillem oraz Melem Gibsonem.

</doc>
<doc id="53719" url="https://pl.wikipedia.org/wiki?curid=53719" title="Przemiany fazowe">
Przemiany fazowe



</doc>
<doc id="53720" url="https://pl.wikipedia.org/wiki?curid=53720" title="Przejście fazowe">
Przejście fazowe



</doc>
<doc id="53722" url="https://pl.wikipedia.org/wiki?curid=53722" title="Mewa (ptak)">
Mewa (ptak)



</doc>
<doc id="53723" url="https://pl.wikipedia.org/wiki?curid=53723" title="Hans Gmür">
Hans Gmür

Hans Gmür (1 lutego 1927 w Chur - 15 kwietnia 2004), dramaturg szwajcarski, reżyser i kompozytor.
Z wykształcenia filolog germanista (z tytułem doktora), absolwent Uniwersytetu w Zurychu. Na studiach rozpoczął współpracę z kabaretem, był autorem tekstów dla Cabaret Fédéral. W latach 50. reżyserował filmy dokumentalne oraz reklamowe.
W 1960 debiutował jako dramaturg sztuką "Schön ist die Jugend". Od 1964 związany z radiem, autor wielu audycji, w latach 60. i 70. prowadził w sobotnie wieczory w Radiu Zurych cykl "Unterhaltung". 
Po odejściu z radia współpracował z Karlem Suterem (współautor) i Hansem Moeckelem (kompozytor) przy produkcji musicali "Bibi Balu", "Golden Girl", "Z wie Züri". Był autorem około 50 sztuk teatralnych, przede wszystkim komedii; pisał również programy kabaretowe i scenariusze telewizyjne. W latach 70. redagował pismo kobiece "Annabelle". Za jedno ze swoich najlepszych dzieł uważał musical "Helden Helden" (wspólnie z Udo Jürgensem, na motywach G. B. Shawa), wystawiany w Wiedniu.
Był laureatem wielu nagród, m.in. Złotej Róży w Montreux za adaptację telewizyjną rewii "Holiday in Switzerland" (1969).

</doc>
<doc id="53725" url="https://pl.wikipedia.org/wiki?curid=53725" title="Data Encryption Standard">
Data Encryption Standard

DES (ang. "Data Encryption Standard") – symetryczny szyfr blokowy zaprojektowany w 1975 roku przez IBM na zlecenie ówczesnego Narodowego Biura Standardów USA (obecnie NIST). Od 1976 do 2001 roku stanowił standard federalny USA, a od roku 1981 standard ANSI dla sektora prywatnego (znany jako "Data Encryption Algorithm"). Od kilku lat uznawany jest za algorytm niezapewniający odpowiedniego bezpieczeństwa, głównie ze względu na niewielką długość klucza, która sprawia, że jest bardzo podatny na atak siłowy. W 2001 roku w USA został zastąpiony w ramach standardu federalnego przez AES. Jest jednym z najlepiej przeanalizowanych algorytmów szyfrujących.
Historia.
DES powstał jako część zapoczątkowanego w 1972 roku przez Narodowe Biuro Standardów USA programu zabezpieczania informacji, w ramach którego planowano stworzyć jeden algorytm kryptograficzny do szyfrowania danych – taki sam dla ich przechowywania i przesyłania. 15 maja 1973 roku po konsultacjach z NSA w Rejestrze Federalnym opublikowane zostały wymagania projektowe stawiane potencjalnemu algorytmowi: miał zapewniać duży stopień bezpieczeństwa, być kompletnie określony i nietrudny do zrozumienia oraz łatwy do zaimplementowania sprzętowego. Miał ponadto spełniać warunki umożliwiające jego eksport. Dodatkowo jego bezpieczeństwo, zgodnie z zasadą Kerckhoffsa, nie mogło opierać się na tajności algorytmu, lecz na kluczu.
Wymagania te były, jak na owe czasy, tak rygorystyczne, że pomimo dużej liczby zgłoszeń pierwsza tura konkursu nie wyłoniła zadowalającego algorytmu. W związku z tym 27 sierpnia 1974 NBS ponownie opublikował informacje o zapotrzebowaniu na algorytm kryptograficzny. Wkrótce potem IBM zgłosił do konkursu swój algorytm, oparty na szyfrze blokowym Lucifer, spełniający podane kryteria. Nad rozwojem zgłoszonego szyfru pracowali Roy Adler, Don Coppersmith, Horst Feistel, Edna Grossman, Alan Konheim, Carl Mayer, Bill Notz, Lynn Smith, Walt Tuchman oraz Bryant Tuckerman. W celu oceny bezpieczeństwa algorytmu NBS zwróciło się o pomoc do NSA, a IBM rozpoczął procedurę jego patentowania.
Szczegóły algorytmu oraz oświadczenie IBM zezwalające na jego wykorzystanie w dowolnym celu zostały opublikowane 17 maja 1975 roku w Rejestrze Federalnym, a kilka miesięcy później, 1 sierpnia 1975 roku, Narodowe Biuro Standardów wydało komunikat zachęcający wszystkich zainteresowanych do wypowiedzenia się na temat jego bezpieczeństwa i przydatności. Po wielu ocenach krytycznych oraz zarzutach wobec NSA o celowe osłabienie szyfru poprzez skrócenie długości klucza oraz modyfikację S-bloków zorganizowano dwie konferencje naukowe, mające na celu ocenić algorytm. Na pierwszej z nich szyfr oceniono od strony matematycznej, na drugiej natomiast omawiano sensowność wydłużenia klucza.
23 listopada 1976 Data Encryption Standard został zaakceptowany jako standard federalny – możliwe było jego używanie do szyfrowania wszelkich nietajnych danych rządowych USA. Publikacja pełnego opisu algorytmu odbyła się 15 stycznia 1977 roku w ramach dokumentu "FIPS PUB 46 – Data Encryption Standard". Pozostałe dokumenty związane ze standardem zostały opublikowane w roku 1980 ("FIPS PUB 81 – DES Modes of Operation") oraz w roku 1981 ("FIPS PUB 74 – Guidelines for Implementating and Using the NBS Data Encryption Standard"). Algorytm kilkukrotnie (1983, 1988 – FIPS-46-1, 1993 – FIPS-46-2 oraz 1999 – FIPS-46-3) zdobywał certyfikat przedłużający jego ważność jako standardu federalnego. Ostatecznie został wycofany w 2001 roku, kiedy standardem federalnym stał się Advanced Encryption Standard.
W 1981 roku ANSI uznało DES za standard sektora prywatnego (ANSI X3.92-1981), jednocześnie przemianowując go na "Data Encryption Algorithm".
Kontrowersje związane z udziałem NSA.
Gdy 1 sierpnia 1975 Narodowe Biuro Standardów wydało komunikat zachęcający wszystkich zainteresowanych do oceny algorytmu, pojawiło się wiele głosów oskarżające NSA o celowe osłabienie szyfru w taki sposób, aby nikt poza nimi nie mógł go złamać. Podstawowym zarzutem było osłabienie klucza szyfrującego – w algorytmie Lucifer, na którym opierał się DES, klucz ten miał początkowo 128 bitów, NSA zdołało jednak przekonać IBM do jego skrócenia do 58 bitów. Podejrzewano także, że NSA umieściło w S-blokach tylne wejście, umożliwiające im proste odszyfrowanie szyfrogramów. Alan Konheim, jeden z twórców DES, stwierdził, że wysłane do NSA struktury S-bloków zostały zmienione przez Agencję. Sprawa podejrzanej ingerencji NSA w strukturę szyfru była w 1978 roku badana przez Komisję Wywiadu Senatu USA, która w nieutajnionym podsumowaniu zwolniła Agencję Bezpieczeństwa z zarzutów.
Zarzuty związane z osłabieniem S-bloków były nieuzasadnione. Okazało się bowiem, że DES jest wyjątkowo odporny na kryptoanalizę różnicową, opublikowaną w roku 1990 przez Eli Bihama i Adi Shamira (nie byli oni pierwszymi odkrywcami). Zarówno IBM, jak i NSA znały już wcześniej tę technikę kryptoanalizy i zaprojektowali S-bloki w taki sposób, aby były na nią odporne.
Algorytm.
DES jest szyfrem blokowym z blokami o długości 64 bitów. Do szyfrowania i deszyfrowania danych wykorzystywanych jest 56 bitów klucza, który zapisany jest w postaci 64-bitowego ciągu, w którym co 8 bit jest bitem kontrolnym i może służyć do kontroli parzystości. Kilka z kluczy uważanych jest za klucze słabe oraz klucze półsłabe.
Algorytm szyfrowania danych jest następujący: na początku tekst jawny, który ma zostać zaszyfrowany, dzielony jest na bloki 64-bitowe. Następnie dla każdego bloku wykonywane są następujące operacje:
Deszyfrowanie polega na zastosowaniu tych samych operacji w odwrotnej kolejności (różni się od szyfrowania tylko wyborem podkluczy, który teraz odbywa się od końca).
Tryby pracy algorytmu.
W dokumencie "DES Modes of Operation" określono cztery tryby pracy algorytmu:
Kryptoanaliza algorytmu.
Pomimo tego, że DES jest jednym z najlepiej przeanalizowanych szyfrów blokowych, nadal najbardziej praktycznym atakiem na niego jest atak brutalny. Istnieją skuteczniejsze metody kryptoanalizy szyfru, jednak z powodu narzuconych wymagań rozważane były tylko teoretycznie.
Atak siłowy.
Atak brutalny jest jedną z najpopularniejszych metod łamania wszelkich szyfrów. Polega on na wygenerowaniu wszystkich możliwych kluczy i sprawdzeniu, który z nich umożliwia odszyfrowanie szyfrogramu. W przypadku tego ataku długość klucza definiuje trudność złamania szyfru. Już krótko po opublikowaniu algorytmu pojawiły się teoretyczne rozważania na temat możliwości budowy urządzeń łamiących szyfr w rozsądnym czasie. W 1977 Diffie i Hellman zasugerowali, że za 20 milionów dolarów można zbudować wyspecjalizowane urządzenie, które będzie w stanie odtworzyć klucz szyfrujący w ciągu jednego dnia. W 1981 roku Diffie dokonał korekty tego stwierdzenia i oświadczył, że odtworzenie klucza będzie możliwe w ciągu dwóch dni, pod warunkiem, że atakujący będzie miał do dyspozycji specjalistyczny sprzęt o wartości 50 milionów dolarów. W 1993 Michael Weiner zaproponował maszynę, która potrafiła by złamać DES w ciągu 2,5 godzin – miała kosztować milion dolarów. Nikt jednak publicznie nie przyznał się do skonstruowania takiego urządzenia.
Praktyczna możliwość złamania szyfru została zademonstrowana publicznie pod koniec lat dziewięćdziesiątych. W styczniu 1997 RSA Security zaoferowała 10 000 dolarów pierwszej drużynie, która zaprezentuje urządzenie łamiące szyfr DES. Zwycięzcą konkursu zostali uczestnicy projektu DESCHALL założonego przez Rocke’a Versera, Matta Curtina oraz Justina Dolske’a, którzy 18 czerwca 1997 roku jako pierwsi w znanej historii złamali szyfr DES – zajęło im to 96 dni. Projekt ten do łamania szyfru wykorzystywał nieużywane cykle zegara tysięcy rozsianych po całym internecie komputerów. Kolejną edycję konkursu – w 1998 – wygrał projekt distributed.net, który zdobył klucz w 41 dni. W tym samym roku Electronic Frontier Foundation zademonstrowało warte 250 000 dolarów urządzenie DES Cracker, które z szyfrem uporało się w 56 godzin. Rok później, 19 stycznia 1999, distributed.net oraz RSA Labs złamały szyfr w niecałe 24 godziny.
Pozostałe ataki.
Istnieje kilka ataków, które w teorii są skuteczniejsze od metody brutalnej. Jednym z nich jest atak w wykorzystaniem kryptoanalizy różnicowej, który polega na porównywaniu par szyfrogramów powstałych w wyniku zaszyfrowania tym samym kluczem pewnych tekstów jawnych, różniących się w pewien szczególny sposób. Przeprowadzenie tego ataku wymaga przygotowania dużej ilości danych i z tego powodu jest on niepraktyczny.
Innym niepraktycznym atakiem jest kryptoanaliza metodą powiązanych kluczy (ang. "related-key attack"), w której rozpatrywane są różnice pomiędzy kluczami szyfrującymi.
Klucze słabe i półsłabe.
Niektóre klucze stosowane w algorytmie DES nazywane są kluczami słabymi. Przy wykorzystaniu takiego klucza podklucz wykorzystywany do szyfrowania będzie taki sam w każdym cyklu. Do kluczy słabych w DES należą następujące klucze (zapis w systemie szesnastkowym):
Dodatkowo stwierdzono, że istnieje sześć par takich kluczy, które dany tekst jawny szyfrują do takiego samego szyfrogramu – klucze takie nazywane są kluczami półsłabymi. Oznacza to także, że tekst zaszyfrowany jednym kluczem półsłabym może zostać odszyfrowany za pomocą drugiego klucza z pary.
Modyfikacje DES.
Istnieje wiele różnych modyfikacji algorytmu DES. Do najważniejszych z nich zaliczane są:

</doc>
<doc id="53727" url="https://pl.wikipedia.org/wiki?curid=53727" title="DEA">
DEA



</doc>
<doc id="53728" url="https://pl.wikipedia.org/wiki?curid=53728" title="Kamisese Mara">
Kamisese Mara

Kamisese Mara, właśc. ratu sir Kamisese Kapaiwai Tuimacilai Uluilakeba Mara (ur. 6 maja 1920 w Lomaloma, zm. 18 kwietnia 2004 w Suva) – fidżyjski polityk, prezydent i premier kraju.
Życiorys.
W 1942 rozpoczął studia medyczne na uniwersytecie Otago w Nowej Zelandii, przerwał je jednak pod naciskiem stryjecznego dziada, Ratu Sir Lala Sukuna; starszy krewny, cieszący się uznaniem jako lider narodowy, widział w Kamisese jednego ze swoich następców i zalecił mu studia historyczne na Oxfordzie (ukończone w 1949). Mara podyplomowo studiował również ekonomię (1961-1962); w 1973 otrzymał doktorat honorowy z prawa Uniwersytetu Otago.
9 września 1950 poślubił Adi Lady Lala Mare, pochodzącą z wodzowskiej rodziny, aktywną w polityce i działalności publicznej Fidżi.
Od 1950 Mara pracował w służbie państwowej; w 1953 został wybrany do Rady Legislacyjnej (jako jeden z czterech rdzennych mieszkańców Fidżi), od 1959 członek Rady Wykonawczej (formalnie doradca gubernatora generalnego, faktycznie minister; zajmował się sprawami biznesu i zasobów naturalnych). Na początku lat 60. założył Alliance Party, która uzyskała większość w wyborach w 1963 i 1968.
W 1967, w ramach transformacji systemowych Fidżi, został pierwszym szefem rządu (objął także tekę ministra spraw zagranicznych). Brał aktywny udział w negocjacjach z rządem brytyjskim, których efektem było ogłoszenie niepodległości Fidżi 10 października 1970.
W niepodległym państwie pozostał premierem; utrzymał większość parlamentarną w 1972 z Alliance Party, a także stanowisko szefa rządu po nieznacznej porażce, kryzysie konstytucyjnym i wreszcie powtórnych wyborach w 1977. Poprowadził także partię do sukcesu w 1982; w 1987 większość uzyskała koalicja pod kierownictwem Timoci Bavadry. Mara powrócił jednak do władzy jeszcze w 1987, kiedy Bavadre odsunął wojskowy przewrót Sitiveni Rabuki. Ostatecznie Mara zakończył pracę na stanowisku premiera w 1992.
W czerwcu 1992 został mianowany wiceprezydentem, wkrótce – ze względu na stan zdrowia prezydenta Ratu Sir Penaia Ganilau – przejął jego obowiązki; po śmierci prezydenta w grudniu 1993 został oficjalnie wybrany przez Wielką Radę Wodzów na prezydenta Fidżi.
Został zmuszony do ustąpienia z urzędu prezydenta w maju 2000; po nieudanym przewrocie George Speighta władze w celu opanowania sytuacji przejęło wojsko pod kierownictwem generała Franka Bainimaramy (prezydentem został później Josefa Iloilo, wiceprezydent przy osobie Mary). W 2001 Mara oskarżył o odpowiedzialność za zamach Speighta Bainimarame oraz dawnego lidera przewrotu wojskowego, Rabuke.
Po odsunięciu od władzy pozostał do końca życia członkiem Wielkiej Rady Wodzów.

</doc>
<doc id="53733" url="https://pl.wikipedia.org/wiki?curid=53733" title="Zbigniew Siemiątkowski">
Zbigniew Siemiątkowski

Zbigniew Siemiątkowski (ur. 8 października 1957 w Ciechanowie) – polski politolog, polityk i nauczyciel akademicki, doktor habilitowany nauk humanistycznych. Poseł na Sejm I, II, III, IV kadencji, w 1996 minister spraw wewnętrznych, w 1997 minister-członek Rady Ministrów.
Życiorys.
W latach 1977–1981 studiował na Uniwersytecie Warszawskim, który ukończył z tytułem zawodowym magistra nauk politycznych, w 1987 został doktorem nauk humanistycznych, a w 2012 uzyskał habilitował się na UW w zakresie nauk humanistycznych. Od 1981 do 1991 pracował na Wydziale Dziennikarstwa i Nauk Politycznych UW jako asystent i adiunkt. Brał udział w obradach Okrągłego Stołu jako ekspert strony rządowej ds. reform politycznych. Od 1978 do rozwiązania należał do Polskiej Zjednoczonej Partii Robotniczej. Pełnił funkcję członka komitetu uczelnianego PZPR na Uniwersytecie Warszawskim. Następnie działał w Socjaldemokracji Rzeczypospolitej Polskiej, a w 1999 wstąpił do Sojuszu Lewicy Demokratycznej. Zasiadał we władzach krajowych SdRP i SLD.
Z ramienia Sojuszu Lewicy Demokratycznej od 1991 do 2005 pełnił funkcję posła na Sejm I, II, III i IV kadencji, wybranego z okręgów ciechanowsko-łomżyńsko-ostrołęckiego, ciechanowskiego i płockiego.
W II kadencji do 1995 był rzecznikiem prasowym klubu parlamentarnego SLD, od 1994 do 1996 reprezentował Sejm w Krajowej Radzie Sądownictwa. W 1995 pełnił funkcję rzecznika kampanii prezydenckiej Aleksandra Kwaśniewskiego, a następnie podsekretarza stanu w Kancelarii Prezydenta RP i zastępcy szefa Biura Bezpieczeństwa Narodowego. W lutym 1996 został mianowany ministrem spraw wewnętrznych w rządzie Włodzimierza Cimoszewicza, od października 1996 z uprawnieniami zastępowania premiera w nadzorze nad działalnością Urzędu Ochrony Państwa. Od stycznia do października 1997 był ministrem – członkiem Rady Ministrów, koordynatorem służb specjalnych. Jednocześnie sprawował funkcję sekretarza Kolegium ds. Służb Specjalnych. W III kadencji (1997–2001) zasiadał w Komisji ds. Służb Specjalnych, sprawując rotacyjne przewodnictwo tej komisji w latach 1998–1999 i 2000–2001.
Wybrany został do tej komisji także w IV kadencji. W październiku 2001 przeszedł do pracy w Kancelarii Prezesa Rady Ministrów na stanowisko sekretarza stanu, które zajmował do czerwca 2002. Od 2001 do 2002 był ostatnim szefem Urzędu Ochrony Państwa (jako p.o. szefa), 29 czerwca 2002 mianowany szefem Agencji Wywiadu. Został oskarżony w raporcie Komisji ds. Służb Specjalnych o udzielanie fałszywych informacji w trakcie wyjaśniania okoliczności zatrzymania byłego szefa „Orlenu” w 2002, podał się do dymisji w kwietniu 2004, jednak premier Leszek Miller rezygnacji wówczas nie przyjął.
W 2005 po nieudanym udziale w wyborach parlamentarnych wycofał się z polityki. Powrócił do działalności naukowo-dydaktycznej. Został pracownikiem Zakładu Nauki o Bezpieczeństwie w Instytucie Nauk Politycznych na WDiNP UW. Wykładał również w Szkole Wyższej im. Pawła Włodkowica w Płocku.
Wyróżniony Medalem Honorowym im. Józefa Tuliszkowskiego (1996).
Postępowania karne.
1 sierpnia 2007 został skazany na karę roku pozbawienia wolności z warunkowym zawieszeniem jego wykonania na okres próby wynoszący 3 lata za przechowywanie w swoim domu tajnych dokumentów UOP.
W 2010 rozpoczął się jego proces karny, w którym został oskarżony o przekroczenie uprawnień w związku z zatrzymaniem w 2002 Andrzeja Modrzejewskiego. Wydarzenie to stało się później jednym z elementów tzw. afery Orlenu. 2 marca 2012 w pierwszej instancji Zbigniew Siemiątkowski został uznany za winnego popełnienia tego czynu i skazany na karę 1 roku pozbawienia wolności z warunkowym zawieszeniem jej wykonania na okres 3 lat próby oraz na karę grzywny. 24 kwietnia 2013 Sąd Apelacyjny w Warszawie nie uwzględnił apelacji Zbigniewa Siemiątkowskiego, utrzymując w mocy zaskarżony wyrok.
W 2012 prokurator przedstawił mu zarzuty w związku z więzieniami CIA w Kiejkutach.

</doc>
<doc id="53734" url="https://pl.wikipedia.org/wiki?curid=53734" title="Tangsudo">
Tangsudo

Tangsudo, w transkrypcji angielskiej tang soo do – koreańska sztuka walki. Mocny wpływ na jej powstanie miało karate oraz systemy chińskie. Tangsudo często określa się jako "koreańskie karate".
Nazwa.
Nazwa tej sztuki walki oznacza "chińską sztukę walki rękami" ("Tang" – nazwa jednej z dynastii Chin, w języku koreańskim słowo to oznacza "chiński", "su" – ręka, cios obrona, "do" – droga, sztuka, sposób życia. Całość oznacza "droga ręki dynastii Tang" albo "droga chińskiej ręki". Używane w Korei przed 1930 rokiem chińskie ideogramy oznaczające tangsudo i karate-do są bardzo podobne. Pierwotnie słowa japońskie "kara te do" nie oznaczały "drogi pustej ręki", ale "drogę chińskiej ręki". Na początku wieku XX Gichin Funakoshi nadał inne znaczenie słowu "kara te" – "pusta ręka", uzasadniając filozofią buddyjską, jakoby pustka odnosiła się do stanu umysłu.
Historia rozwoju tangsudo.
Sztuki walki w dawnej Korei.
Około 1794 roku koreański urzędnik Lee Duk Moo ułożył podręcznik technik sztuk walki używanych przez koreańską armię. Dzieło zatytułowane "Muye tobo t'ongji" (武藝圖譜通志/무예도보통지Ilustrowany podręcznik sztuk walki) zostało napisane w klasycznej chińszczyźnie i przeznaczone dla arystokracji. Spośród 300 stron tekstu, jedynie 16 omawiało walkę bez broni. Pokazane tam techniki przypominają północną odmianę stylu z klasztoru Szaolin. Po drugiej wojnie światowej nawiązywano do "Muye tobo t'ongji" jako do źródła koreańskich sztuk walki.
W XVIII wieku powstała gra taekkyon (przedtem nie zanotowano tej nazwy, wcześniejsze formy walki nazywając "subak"). W taekkyon stosowano podcięcia i kopnięcia, zaś rąk używano głównie do blokowania ciosów lub utrzymania równowagi. Celem tej gry było spowodować upadek przeciwnika trzema sposobami:
Sztuka ta nie była podbudowana wartościami duchowymi i filozoficznymi i widzowie często robili zakłady podczas zawodów. Ze względu na nacisk na kopnięcia po łuku, w latach sześćdziesiątych XX wieku ten rodzaj współzawodnictwa wywarł wpływ na sportowe taekwondo. Jednakże termin "taekkyon" znaczeniowo nie ma nic wspólnego z terminem "taekwondo".
22 sierpnia 1910 roku Japonia oficjalnie zaanektowała Półwysep Koreański, zmieniając go w swoją prowincję. Okupacja japońska despotycznie tłumiła wszelkie formy kultury koreańskiej. Koreańczykom zabroniono praktykować jakąkolwiek rodzimą sztukę walki, społeczeństwo wiedziało tylko o gumdo (kendo) i yudo (judo). Jednak tradycyjne koreańskie sztuki walki, takie jak taekkyon, praktykowała niejawnie garstka uczniów.
Powstałe podczas japońskiej okupacji koreańskie sztuki walki tangsudo i kongsudo (inny sposób odczytania chińskich ideogramów oznaczających karate-do) wywodzą się od japońskiego karate. Od roku 1926 Koreańczyk Won-Guk Lee studiował prawo w Japonii i uczył się karate pod kierunkiem Gichina Funakoshi. W roku 1944 rozpoczął nauczanie Chung Do Kwan w Seulu, gdzie jednym z jego uczniów był Jhoon Rhee.
Lata powojenne.
Duży wpływ na tangsudo wywarł Kee Hwang (ur. 9 listopada 1914, zm. 14 lipca 2002). Pracując dla japońskiego przedsiębiorstwa kolejowego w Mandżurii Cho Sun Railway Company, Kee Hwang uczył się karate. Korzystał przy tym z dostępnych mu książek w języku japońskim. (Kee Hwang twierdził, że uczył się chińskich sztuk walki w Mandżurii, lecz wielu badaczy podważa to twierdzenie). W 1945 roku Kee Hwang założył szkołę karate Mu Duk Kwan ("mu" – walka, "duk" – cnota, zacność, "kwan" – szkoła walki) zaś w 1953 organizację Korea Tang Soo Do Association.
W roku 1955 grupa przedstawicieli szkół walki, oficerów koreańskiej armii i polityków zdecydowała, że tangsudo i kongsudo nie są wystarczająco patriotycznymi nazwami dla stylów karate praktykowanych w Korei i na wniosek generała Choi Hong Hi uchwaliła, że w przyszłości wszystkie koreańskie style powinny być nazwane taekwondo. Nowa sztuka walki miała nawiązywać do koreańskiej gry zwanej taekkyon polegającej na kopnięciach i podcięciach.
Większość koreańskich sztuk walki przyłączyła się do nowej Taekwondo Association, lecz Kee Hwang zdecydował utrzymać niezależność Mu Duk Kwan, aby zachować czystość form i tradycyjne wartości. Po części Ji Do Kwan także utrzymała niezależność. Około roku 1957 Koreańczyk Jhoon Rhee zaczyna nauczać karate Ji Do Kwan, system oparty na karate Shotokan, w San Marcos (Teksas).
We wrześniu 1961 roku style karate znane jako Chung Do Kwan, Chang Mu Kwan, Song Mu Kwan, Mu Duk Kwan i Ji Do Kwan reorganizuje się w zunifikowany system zwany taesoodo. Utworzono organizację Korea Taesoodo Association (KTA, od 1965 Korea Taekwondo Association) a taesoodo staje się częścią wojskowego szkolenia. Liderzy Mu Duk Kwan i Ji Do Kwan opierają się konsolidacji.
Z powodów politycznych ogranicza się japońskie pochodzenie stylu, co doprowadza do rozwoju nowych założeń etycznych, filozoficznych i technicznych tej sztuki. Podobnie zresztą dzieje się w tangsoodo: wiele oficjalnych historii tej sztuki walki odwołuje się wprost do chińskich źródeł, pomijają okinawajskie karate. Z kolei w 1965 KTA ustala komitet w celu zaprojektowania odmiennej praktyki form (zwanych pumsae) które mają zastąpić tradycyjnie nauczane kata karate. Wprowadzenie walki sportowej w ochraniaczach pozwalających na większy kontakt zmieniło taktykę walki. Na przykład, karate kładzie nacisk na pojedyncze uderzenia pięścią, a taekwondo zaczęło kłaść nacisk na kopnięcia wyprowadzane w szybkiej kombinacji. Zabraniało używania technik ręcznych na twarz oraz jakichkolwiek ataków poniżej pasa. Ponadto, zmodyfikowano reguły walki sportowej, aby kładąc nacisk na ciągłą akcję.
Organizacje tangsudo.
Na świecie jest bardzo dużo różnych odmian tangsudo. Tylko w samych Stanach jest ok. 20 większych. Powstały też europejskie organizacje i różne unie, zrzeszające odłamy.
W 1975 w Stanach Zjednoczonych została utworzona Tang Soo Do Moo Duk Kwan Federation Inc. (obecnie nosi nazwę U.S. Soo Bahk Do Moo Duk Kwan Federation Inc.). Inną organizacją jest World Tang Soo Do Association. Została założona w Filadelfii (USA) w 1982 przez Jae Chul Shina. W Polsce za sprawą Stowarzyszenia Tang Soo Do Polska znana jest Cheezic Tang Soo Do Federation założona przez Roberta Cheezica, ucznia Jae Chul Shina.
We wrześniu 2007 roku powołana została Polska Federacja Tang Soo Do. Na czele tej organizacji stanął pionier tangsudo w Polsce – Marcin Kostyra.
W roku 1983 Chun Sik Kim założył International Tang Soo Do Federation.
W roku 1994 Hwang Ki zmienił nazwę sztuki walki z tangsudo na soobahkdo nawiązując do sztuki walki subak (soobahk) uprawianej dawniej w Korei.
Sztukę walki tangsudo uprawiali: amerykański aktor i karateka Chuck Norris – uczeń Jae Chul Shina i Ki Whang Kima, oraz reżyser walk w filmach akcji Pat Johnson.
Ceremoniał i etykieta.
Zasady etyczne i filozofia.
Tangsudo odwołuje się do pięciu zasad etycznych kodeksu Hwarang. Na ich podstawie opracowano kodeks etyczny tangsudo:
Kodeks ten opiera się także na siedmiu zasadach moralno-etycznych tangsudo (po koreańsku "chong shin"):
Stopnie i ubiór.
Uprawiający tangsoodo są klasyfikowani w 10 stopni szkoleniowych, tzw. "gup" (od 10 do 1) i 10 mistrzowskich, "dan". Stopnie od 7 dan wzwyż uzyskuje się za wybitną działalność w tangsudo. Zawodnicy ćwiczą w specjalnych białych ubiorach (tzw. "dobok") przypominających strój zawodnika karate i składających się ze spodni, kaftana i pasa. Kolor pasa wyraża stopień szkoleniowy ćwiczącego: biały, pomarańczowy, niebieski, fioletowy, zielony, czerwony, czarny. Kolory pasów dawniej nawiązywały do pór roku i miały symbolizować rozwój adepta. Posiadacze stopni dan noszą z reguły czarne, a w niektórych organizacjach ciemnoniebieskie pasy. W przypadku posiadaczy czarnych pasów oflis bluzy doboku jest obszyty na czarno.
Charakterystyka techniczna.
Tangsudo w części tradycyjnej jest stylem łączącym japońskie karate i koreańskie taekwondo. Podobnie jak te style, opiera się głównie na uderzeniach.
Najbardziej charakterystyczne techniki tangsudo to:
W mniejszym stopniu praktykuje się podcięcia, rzuty i chwyty, w znikomym walkę w parterze
Trening tangsudo.
Trening tangsudo przypomina trening tradycyjnych sztuk walki, jednakże jest zróżnicowany w zależności od celów i ćwiczących. Inna jest struktura treningu nastawionego na walkę sportową, a inna nastawionego na samoobronę czy na cele zdrowotne. Analogicznie, różnicuje się trening w zależności od wieku adeptów.
Trening technik podstawowych.
Mianem technik podstawowych określa się fundamentalne techniki tangsudo: postawy, gardy, ciosy, kopnięcia, bloki, przejścia. Techniki podstawowe obejmują co najmniej kilkadziesiąt pojedynczych elementów. Trening technik podstawowych ("kibon" lub "gibon") przypomina trening "kihon" w karate. Jego zasadniczym celem jest nauczanie i doskonalenie wszystkich technik tangsudo. W szczególności ma na celu opanowanie podstawowych ruchów mających zastosowanie w formach, kształtowanie poczucia równowagi przy zmianie jednej postawy na drugą oraz naukę postaw i sposobów przemieszczania się w wolnej walce.
Trening technik podstawowych jest treningiem bez partnera. Nauka sprowadza się do wielokrotnego powtarzania tych samych ruchów. Liczne powtórzenia przy jednoczesnym eliminowaniu popełnianych błędów służą osiągnięciu dużej perfekcji ruchów, a także rozwojowi ich siły, szybkości i wytrzymałości. Ćwiczy się pojedyncze techniki uderzeń i bloków lub ich kombinacji w miejscu lub w marszu, w ściśle określonych pozycjach.
Trening techniki podstawowej praktykuje się indywidualnie lub w grupie. Grupowe wykonanie ułatwia naukę zwłaszcza w początkowej fazie treningu. Wykonywanie tych ćwiczeń przez grupę zawodników przypomina musztrę lub zespołowe wykonywanie ruchów baletowo-gimnastycznych. Trenujący rozstawieni są w pewnej odległości od siebie, by każdy mógł swobodnie wykonywać ruchy. Techniki wykonuje się na komendę regulującą rytm ćwiczenia (najczęściej na koreańskie odliczanie od 1 do 10) w seriach od kilku do ponad setki powtórzeń. Prowadzący podaje rodzaj wykonywanej techniki i charakter ruchu. W trakcie powtarzania jej przez ćwiczących koryguje popełniane przez nich błędy. Wszystkie techniki i ich kombinacje można wykonywać bądź w miejscu, bądź w ruchu, najczęściej w marszu w odpowiedniej pozycji z techniką. Po zakończeniu marszu w jednym kierunku wykonuje się marsz tyłem lub obrót w kierunku przeciwnym z jednoczesnym okrzykiem ("kihap").
Trening technik podstawowych odbywa się na różnych etapach zaawansowania. Zaczyna się już w momencie nauki poszczególnych technik tangsudo. Dla początkującego stanowi główną formę treningu. Nowe elementy wprowadza się stopniowo, po 1-2 na każdych zajęciach. Wraz z rozwojem umiejętności zawodników pojedyncze techniki łączy się w coraz dłuższe i trudniejsze układy odbywa się stopniowo. Osoby o większym stopniu zaawansowania praktykują ten rodzaj treningu jako wstęp do ćwiczeń form i walki. Trening ten pokrywa się z nauką kolejnych form, lecz na etapie początkowym formy służą jedynie koordynacji techniki.
W treningu ukierunkowanym na walkę sportową, ćwiczenia tradycyjnych technik wykonywanych w powietrze uzupełnia się lub zastępuje treningiem na tarczach, łapkach oraz sparingami.
Formy.
Wspólnym elementem tangsudo i karate są formy – ustalone sekwencje ruchów charakterystycznych dla danej dyscypliny. W tangsudo praktykuje się formy nazywane "pyeong an" (w transkrypcji angielskiej "pyung an"), podobne do układów "pinan" i "heian" w karate. Również bardziej zaawansowane układy mają swoje pierwowzory w karate ("bassai", "tekki"/"naihanchi" itd.).
Układy w tangsudo i taekwondo się różnią, bowiem gen. Choi dążył do oddzielenia taekwondo od japońskiego karate, dlatego stworzył swoje układy zwane "tul", które praktykuje się w ITF-ie. Podobnie rzecz się ma z układami "pumsae" (lub "poomse") w WTF. Pewne szkoły taekwondo jednakże paraktykują układy "hyeong", identyczne jak w tangsudo, w mniejszym stopniu szkoły tangsudo przyswajają sobie układy z taekwondo (np. "Palgwe").
Oprócz czerpania z karate, mistrzowie tangsudo niejednokrotnie adaptowali formy z innych dyscyplin (np. wushu) lub je sami opracowywali.
Trening samoobrony.
Nieodzowną częścią treningu, popartą wymaganiami egzaminacyjnymi, jest samoobrona, po koreańsku nazywana "hosinsul". Jest to nauka reakcji na typowe zagrożenia. Adept uczy się stopniować sposób obrony w zależności od rodzaju ataku, ma możliwość użycia dźwigni, rzutów, uderzeń i walki w parterze.
Rywalizacja sportowa w tangsudo.
Konkurencje rozgrywane na zawodach tangsudo to:
Walka sportowa.
Walki w tangsudo toczą się według rozmaitych regulaminów, w zależności od organizacji. Z reguły są to walki na planszy w lekkim kontakcie, z dozwolonymi kopnięciami powyżej pasa, w przednią lub boczną część tułowia i głowy, oraz z uderzeniami prostymi pięścią w te same strefy.
Według regulaminu Stowarzyszenia Tang Soo Do Polska, walki rozgrywa się w 2 formułach: semi-contact – walka przerywana; light-kick – walka ciągła z ograniczoną siłą z kopnięciem w udo (ang. "low kick"). Walczy się w rękawicach bokserskich i ochraniaczach na stopy i golenie, w kasku itp. Charakterystyczne dla tych regulaminów jest, że można zadawać zarówno w korpus jak w głowę wszystkie uderzenia bokserskie, również sierpowe i hakowe. Przepisy walk przypominają przepisy rywalizacji w kick-boxingu, dlatego też w zawodach w Polsce bierze udział wielu zawodników z innych stylów.
Formy.
Oprócz walki sportowej, tangsudo kultywuje tradycyjne elementy sztuki walki. Dlatego też formy są również elementem rywalizacji sportowej. Konkurencja form polega na wykonaniu formy przez zawodnika o ocenie jej przez sędziów. Wygrywa ten, którego wykonanie otrzyma najwięcej punktów.
Podobne zasady rządzą konkurencją form z bronią. Ze względu na bezpieczeństwo, w przypadku broni białej używa się atrapy. Podczas zawodów startujący sam wybiera rodzaj broni.
Łamanie desek.
Konkurencja ta nosi koreańską nazwę "kyokpa", zaś po polsku często określa się ją jako "rozbicia", co ma na celu uogólnienie nazwy np. na rozbijanie cegieł.
Na zawodach w Stowarzyszeniu Tang Soo Do Polska jest to połączenie testów siły i technik specjalnych praktykowanych w niektórych odmianach taekwondo. Do łamania używa się desek sosnowych o wymiarach 25x25 cm i grubościach 2 cm dla seniorów, 1,5 cm dla juniorów, 1 cm dla dzieci. Głównie oceniana jest trudność techniki wykorzystanej do deskołamania. Np. technika ręka-młot jest niżej punktowana niż ręka-włócznia, złamanie deski na kolanie albo kopnięciem depczącym jest łatwiejsze niż kopnięcie z wyskoku po obrocie na wysokość głowy, czy kopnięcie obunóż w tym samym czasie. Na egzaminach na pasy również wymaga się rozbić i to już od najniższego stopnia 9 gup (na 10 stopień – biały pas – nie ma egzaminu). Z kolejnym gup wzrasta liczba desek do złamania – na 9 gup – jedna deska, na 8 gup dwie, na 7 gup – 3 itd.
Broń w tangsudo.
W wielu szkołach tangsudo ćwiczy się władanie różnymi rodzajami broni. Trening obejmuje najczęściej: kij bojowy długi (180 cm), nóż bojowy, miecz, nunchaku. Ze względów bezpieczeństwa, na treningach używa się atrapy broni białej (broń ćwiczebną). Władanie bronią obejmuje jednak głównie ćwiczenia form, oraz samoobrony przed uzbrojonym przeciwnikiem. Większość szkół nie praktykuje walk treningowych z bronią ćwiczebną.
Stowarzyszenie Tang Soo Do Polska nawiązało współpracę z United World Haedong Kumdo Federation z siedzibą w Korei Południowej, w celu krzewienia koreańskiej sztuki walki mieczem kumdo. W wymaganiach egzaminacyjnych Stowarzyszenia Tang Soo Do Polska jest 7 układów z kijem. Na 1 dan jest układ z nożem i bronią dowolną, np. nunchaku ("e chul bong" – kor.), tonfą ("cha ru" – kor.), na 2 dan wymagany jest układ z mieczem a na 3 z trzyelementowym kijem.
Tendencje w rozwoju tangsudo.
Podobnie jak i w innych sztukach walki, pojawia się w tangsudo dążenie do unifikacji z innymi stylami, wynikające z dążenia do wszechstronności, jak i do popularności. W szczególności włącza się do treningu elementy kick-boxingu, oraz chwyty, rzuty, dźwignie i walkę w parterze. Nie zawsze są to techniki dobrze współgrające z klasyczną techniką tangsudo.
Różnice z taekwondo.
Taekwondo bardziej skłania się w kierunku rywalizacji sportowej, niejednokrotnie w treningu (zwłaszcza w wersji olimpijskiej) pomija się aspekty niezwiązane ze sportem. Tangsudo z kolei bardziej skupia się na takich elementach, jak: trening techniki podstawowej, układy i władanie białą bronią. Większą też uwagę poświęca się treningowi mentalnemu, a także kultywowaniu pewnej symboliki i filozofii.
Formy w tangsudo różnią się zarówno od tych, które zostały opracowane przez World Taekwondo Federation jak i od opracowanych przez International Taekwon-do Federation. Przypominają natomiast układy z wielu tradycyjnych szkół taekwondo. W taekwondo propagowanym przez większość organizacji nie praktykuje się układów z bronią, które w tangsudo są jednym z warunków promocji na wyższy pas.
W zawodach sportowych w tangsudo używa się w większym stopniu rąk niż w taekwondo WTF. Poza tym walczy się w formułach niewymagających uderzania z pełną siłą.
Zbieżności między tangsudo a taekwondo mają swą przyczynę w historii tych stylów. Jednak po 1945 roku oba style też krzyżowały swoje drogi. W 1961 roku powołano Koreański Związek TaeSooDo, organizację mającą na celu łącznie szkół walki w Korei. Nadal istnieje wiele szkół, które nazywa się Taekwondo Moo Duk Kwan (m.in. w Radomiu). Oba style powołują się na dawną sztukę walki taekkyeon (w transkrypcji angielskiej tae kyun lub tae kyon), w której dużą uwagę przykładało się do technik nożnych.

</doc>
<doc id="53735" url="https://pl.wikipedia.org/wiki?curid=53735" title="Węzeł żeglarski">
Węzeł żeglarski



</doc>
<doc id="53739" url="https://pl.wikipedia.org/wiki?curid=53739" title="Kongsudo">
Kongsudo



</doc>
<doc id="53740" url="https://pl.wikipedia.org/wiki?curid=53740" title="Zidi Xhelili">
Zidi Xhelili

Zidi Xhelili, Zudi Dżelili (ur. 1961) – macedoński polityk narodowości albańskiej.
Czołowy polityk opozycyjnej Demokratycznej Partii Albańczyków, z jej ramienia kandydował w przedterminowych wyborach po śmierci prezydenta Macedonii Borisa Trajkovskiego w 2004; odpadł w pierwszej turze, uzyskując 8,63% poparcia (najwyższe – 37,04% w okręgu Tetowo).
Deputowany do Zgromadzenia (parlamentu).

</doc>
<doc id="53746" url="https://pl.wikipedia.org/wiki?curid=53746" title="Zmienna losowa ciągła">
Zmienna losowa ciągła



</doc>
<doc id="53748" url="https://pl.wikipedia.org/wiki?curid=53748" title="Stefan Edberg">
Stefan Edberg

Stefan Edberg (ur. 19 stycznia 1966 w Västervik) – szwedzki tenisista, zwycięzca 9 turniejów wielkoszlemowych, lider rankingu singlowego i deblowego, zdobywca Pucharu Davisa, brązowy medalista igrzysk olimpijskich w Seulu (1988) w grze pojedynczej i podwójnej.
Kariera tenisowa.
Jeden z wybitnych woleistów, szukający rozwiązania niemal każdej akcji – zarówno w odbiorze, jak i przy własnym podaniu – przy siatce. Wysoko oceniano obok umiejętności wolejowych jego klasyczny, jednoręczny backhand.
Występując w gronie juniorów został pierwszym tenisistą w historii, który zdobył kalendarzowy wielki szlem w grze pojedynczej chłopców. Sztuki tej dokonał w 1983. Rok 1983 zakończył jako lider klasyfikacji singlowej juniorów.
Jako zawodowy tenisista startował w latach 1983−1996. W listopadzie 1996 porażką w I rundzie turnieju w Sztokholmie z rodakiem Nicklasem Kultim zakończył karierę.
Wygrał w karierze 41 turniejów w grze pojedynczej oraz 18 turniejów deblowych o randze ATP World Tour. 6 razy wygrywał w singlu turnieje wielkoszlemowe – Australian Open z 1985 i 1987 roku (po raz ostatni rozgrywane na nawierzchni trawiastej); Wimbledon z 1988 i 1990; US Open z 1991 i 1992. Ma w swoim dorobku także 3 tytuły wielkoszlemowe w deblu; w 1987 wygrywał Australian Open i US Open w parze z Andersem Järrydem, a w 1996 Australian Open z Petrem Kordą.
13 sierpnia 1990 po raz pierwszy awansował na 1. pozycję rankingu światowego, zastępując Ivana Lendla. Łącznie był liderem rankingu ATP singlistów przez 72 tygodnie. Również jako lider listy ATP deblistów kończył sezony 1990 i 1991. Miejsce w pierwszej dziesiątce zajmował w latach 1985−1994 (do 1993 roku w czołowej piątce). W 1987, wspólnie z Järrydem, został deblowym mistrzem świata (tytuł nadawany przez ATP).
W latach 1984−1996 Edberg reprezentował Szwecję w Pucharze Davisa; czterokrotnie miał udział w końcowym sukcesie (1984, 1985, 1987 i 1994). W 1984 wygrał rywalizację pokazową na igrzyskach olimpijskich w Los Angeles w grze pojedynczej. Cztery lata później, podczas igrzysk olimpijskich w Seulu, zdobył brąz zarówno w singlu, jak i w deblu.
Edberg i Boris Becker stworzyli jedną z najbardziej interesujących rywalizacji w tenisie. Zagrali ze sobą 35 razy w latach 1984–1996, z czego 25–krotnie zwycięsko kończył mecz Niemiec. Zmierzyli się w 3 wielkoszlemowych finałach, które Edberg 2–krotnie wygrał.
Cieszył się uznaniem jednego z największych dżentelmenów kortów; 5–krotnie otrzymywał wyróżnienie ATP za postawę godną sportowca; w 1996 został patronem tej nagrody.
W 2004 znalazł się w gronie członków Międzynarodowej Tenisowej Galerii Sławy.
Starty wielkoszlemowe (gra pojedyncza).
Legenda
Kariera trenerska.
Edberg pracował w latach 2014 i 2015 jako trener Rogera Federera. W tym czasie Szwajcar wygrał 11 tytułów singlowych, w tym 3 rangi ATP World Tour Masters 1000, Puchar Davisa 2014, uczestniczył w finałach Wimbledonu 2014 i 2015 i US Open 2015.

</doc>
<doc id="53753" url="https://pl.wikipedia.org/wiki?curid=53753" title="Theodore Pell">
Theodore Pell

Theodore Roosevelt Pell (ur. 12 maja 1879 w Yonkers, zm. 18 sierpnia 1967 w Sands Point) – amerykański tenisista, olimpijczyk z Sztokholmu (1912).
Kariera tenisowa.
W latach 1910–1918 klasyfikowany w czołowej dziesiątce graczy amerykańskich, w tym jako nr 5. w 1913 i 1915. Jego ulubionym turniejem były halowe mistrzostwa USA, które wygrywał trzykrotnie w grze pojedynczej (1907, 1909 i 1911) oraz czterokrotnie w deblu (1905, 1909, 1911 i 1912). W 1915 dotarł do półfinału mistrzostw USA na kortach otwartych, w Newport, gdzie przegrał z Maurice’em McLoughlinem, ale pokonał po drodze m.in. Watsona Washburna i Bealsa Wrighta.
W 1912 roku zagrał na igrzyskach olimpijskich w Sztokholmie, startując jako jedyny reprezentant USA w turnieju. Odpadł z rywalizacji w 3 rundzie, pokonany przez Luisa Marię Heydena.
W 1966 roku został uhonorowany miejscem w Międzynarodowej Tenisowej Galerii Sławy.

</doc>
<doc id="53754" url="https://pl.wikipedia.org/wiki?curid=53754" title="Österreichischer Rundfunk">
Österreichischer Rundfunk

Österreichischer Rundfunk, w skrócie jako ORF – austriacki publiczny nadawca radiowo–telewizyjny z siedzibą w Wiedniu założony 1 sierpnia 1955 roku.
Stacje.
Telewizyjne.
1 grudnia 1984 we współpracy z niemieckimi telewizjami publicznymi ARD, ZDF, oraz szwajcarskim SRG SSR powstał 3sat.
Ośrodki regionalne.
ORF posiada 9 ośrodków regionalnych, które dostępne są też jako całodobowe radia, które zastąpiły stacje radiową Ö2.
Od 5 maja 1988 na antenie ORF 2 emitowany jest program informacyjny "Bundesland heute" zawierający aktualności z poszczególnych krajów związkowych Austrii.

</doc>
<doc id="53755" url="https://pl.wikipedia.org/wiki?curid=53755" title="Alaryk I">
Alaryk I



</doc>
<doc id="53758" url="https://pl.wikipedia.org/wiki?curid=53758" title="Okcydentalizacja">
Okcydentalizacja

Okcydentalizacja – przyjmowanie wzorców kultury krajów cywilizacji zachodniej (Okcydent) i powszechna ich akceptacja. Obecnie najczęściej spotykanym przypadkiem okcydentalizacji jest amerykanizacja.
Synonimem okcydentalizacji jest anglicyzm „westernizacja”.
Według Samuela Huntingtona westernizacja jest jednym z co najmniej trzech sposobów reakcji niezachodnich społeczeństw na wpływ Zachodu obok odrzucenia i reformizmu.

</doc>
<doc id="53759" url="https://pl.wikipedia.org/wiki?curid=53759" title="Krokodilopolis">
Krokodilopolis



</doc>
<doc id="53760" url="https://pl.wikipedia.org/wiki?curid=53760" title="Ciąg podstawowy">
Ciąg podstawowy



</doc>
<doc id="53761" url="https://pl.wikipedia.org/wiki?curid=53761" title="Step">
Step

Step – formacja roślinna, zwykle wielogatunkowa, ale bez drzew. W pokrywie roślinnej znaczną rolę odgrywają trawy, którym towarzyszą kseromorficzne rośliny zielne, rzadko także krzewy. Stepy kształtują się na obszarach pod wpływem klimatu kontynentalnego – z gorącym i suchym latem oraz mroźną i wietrzną zimą. Warunki takie uniemożliwiają rozwój roślin drzewiastych i krzewów. Pierwotnie termin „step” odnosił się tylko do formacji euroazjatyckiej, jednak stosowany jest też w szerokim znaczeniu obejmując typowe dla innych kontynentów formacje trawiaste, takie jak preria w Ameryce Północnej i pampa w Ameryce Południowej.
Na stepie często występują bardzo żyzne gleby (między innymi czarnoziemy, silnie eksploatowane przez człowieka), tworzące się z obumarłych szczątków roślin na podłożu skał lessowych – jednak pozbawione szaty roślinnej łatwo ulegają erozji wodnej i wiatrowej. Problemami są również burze pyłowe, a także brak lub zbytnia intensywność opadów.
Flora.
Podział stepów ze względu na dominujące gatunki traw:
W krajobrazie stepowym dominują trawy. Na wilgotniejszych, czarnoziemnych terenach trawy są gęste, wysokie, niektóre mają nawet ponad 2 m wysokości. Na terenach bardziej suchych trawy są niższe i rosną kępami. Obok traw rośnie sporo innych roślin zielnych. Okres roku, w którym rozwijają się rośliny stepowe, nie jest długi. W kwietniu i w maju rośliny zakwitają i step staje się kolorowy, jednak już w czerwcu trawy żółkną i wysychają. Latem zdarzają się susze, a flora wtedy częściowo jest w spoczynku. Jesienią step brunatnieje i zamiera. Pełny spoczynek roślin następuje zimą.
Drzewa spotyka się tylko w wąwozach (jarach) i dolinach rzek. Na czarnoziemach uprawiane są zboża (głównie pszenica), buraki cukrowe i inne wymagające rośliny.
Fauna.
Wśród traw żyje wiele owadów: pasikoniki, mszyce, mrówki, termity, szarańcza, skoczki. Chociaż step dostarcza zwierzętom znaczne ilości pokarmu roślinnego, to jednak nie daje im możliwości schronienia się przed drapieżnikami. Stąd też duże roślinożerne ssaki kopytne – antylopy, np. suhaki, gazele – potrafią bardzo szybko biegać, aby zapewnić sobie bezpieczeństwo. Stepowymi ssakami są również dzikie konie i osły. Małe roślinożerne gryzonie, takie jak: pieski preriowe, świstaki, susły, norniki, chomiki, ryją nory i w nich się chronią. Mała liczba stepowych dużych zwierząt kopytnych ogranicza możliwość zdobywania pokarmu przez drapieżniki. Żyją tu wilki i stepowe lisy oraz drapieżne ptaki: orzeł, pustułka, rarogi, sokół, sowa, myszołów, a także kuropatwa, przepiórka, cietrzew i drop.
Na terenach mokrych uprawia się zboża (pszenicę), soję, kukurydzę, buraki cukrowe oraz marchew. Bardziej suche obszary stepów wykorzystywane są jako całoroczne obszary wypasu bydła. Dlatego właśnie stepy nazwane są spichlerzami świata.
Występowanie:
Klimat.
Stepy występują w obrębie strefy umiarkowanej, w głębi kontynentów, gdzie napływ wilgotnego powietrza morskiego jest niewielki. Skąpe opady, choć większe niż w strefie pustyń, nie wystarczają, żeby rozwinęła się roślinność leśna. Strefa stepów charakteryzuje się dość suchym klimatem o chłodnych zimach i upalnych latach. Latem, wskutek silnego parowania, tylko niewielkie ilości wody opadowej wsiąkają w glebę. Zapas wody w glebie nie zaspokaja potrzeb drzew i dlatego w krajobrazie stepowym brak jest lasów. Termin stepowy jest używany dla określenia klimatu takiego regionu.

</doc>
<doc id="53765" url="https://pl.wikipedia.org/wiki?curid=53765" title="Pablo Llorens Renaga">
Pablo Llorens Renaga

Pablo Llorens Renaga – zasłużony hiszpański działacz sportowy, związany z tenisem.
Przez 15 lat był prezydentem Hiszpańskiej Federacji Tenisowej; w 1975 należał do inicjatorów powołania Europejskiego Stowarzyszenia Tenisa (razem z przedstawicielami federacji Francji, Szwajcarii, Niemiec i Wielkiej Brytanii); wiceprezydent w latach 1975-1981. W 1973 jako pierwszy Hiszpan został wybrany do Komitetu Zarządzającego Międzynarodowej Federacji Tenisowej (ITF).
W ITF przez wiele lat kierował Komitetem ds. Igrzysk Olimpijskich; przyczynił się do powrotu tenisa do grona sportów olimpijskich w 1988 (1984 jako dyscyplina pokazowa); pełnił także funkcję pierwszego wiceprezydenta ITF, po zakończeniu kadencji został wyróżniony tytułem honorowego wiceprezydenta.
Od 1971 członek (następnie członek honorowy) Hiszpańskiego Komitetu Olimpijskiego. W 2001 otrzymał Golden Achievement Award, przyznawaną przez Międzynarodową Tenisową Hall of Fame osobom zasłużonym dla światowego tenisa na polu zarządzania, edukacji i promocji.

</doc>
<doc id="53767" url="https://pl.wikipedia.org/wiki?curid=53767" title="Sekretariat Organizacji Narodów Zjednoczonych">
Sekretariat Organizacji Narodów Zjednoczonych

Sekretariat Organizacji Narodów Zjednoczonych () – organ administrujący i koordynujący pracę Organizacji Narodów Zjednoczonych (ONZ); sekretariatem kieruje sekretarz generalny Organizacji Narodów Zjednoczonych.
Instytucję Sekretariatu wprowadziła Karta Narodów Zjednoczonych (1945), w art. 7 oraz rozdziale XV (art. 97-101); do zadań Sekretariatu obok bieżącego nadzoru prac zaliczono także sygnalizowanie Radzie Bezpieczeństwa Organizacji Narodów Zjednoczonych zagrożeń dla świata i pokoju.
Art. 102 nakazuje rejestrować w Sekretariacie wszystkie umowy międzynarodowe.
W latach 60. XX w. na wniosek ZSRR oraz państw Trzeciego Świata przeprowadzono reorganizację Sekretariatu w celu wprowadzenia zasady reprezentacji geograficznej. Obowiązuje także zasada niezależności personelu od instrukcji rządów narodowych.
Sekretariat zatrudnia około 15 tysięcy pracowników.
Sekretarze.
Pracami Sekretariatu (z siedzibą w Nowym Jorku) kieruje Sekretarz Generalny Organizacji Narodów Zjednoczonych.

</doc>
<doc id="53768" url="https://pl.wikipedia.org/wiki?curid=53768" title="Separatyzm">
Separatyzm

Separatyzm albo separacjonizm (z – oddzielony) – dążenie do wyodrębnienia się jakiejś grupy z całości. Najbardziej typowym jest separatyzm narodowościowy, a jednym z jego przejawów secesja narodowa. Dążenie do odrębności pod względem narodowym, politycznym, etnicznym, religijnym; działalność mająca na celu wyodrębnienie terytorialne mniejszości narodowych. Separatyzm jest dążeniem do oderwania się określonego terytorium od jakiegoś państwa i utworzenia odrębnej struktury państwowej.
Pojęcia pokrewne.
Separatyzm bywa mylony z regionalizmem, czyli dążeniem do kultywowania kulturowej, społecznej i ekonomicznej odrębności regionu i dbałością o „małą ojczyznę”. Czasem jednak regionalizm może przerastać w separatyzm:
Separatyzmem nie jest też irredentyzm, czyli dążenie do przyłączenia określonego terytorium do innego państwa – np. prorosyjski separatyzm na Ukrainie.
Separatyzm na terenie Polski.
W okresie sporu polsko-czechosłowackiego o Śląsk Cieszyński w latach 1918–1920 działały na tym terenie trzy duże organizacje separatystyczne: Śląska Partia Ludowa, Związek Ślązaków (52 tys. członków) i Śląska Partia Socjaldemokratyczna. W okresie sporu polsko-niemieckiego o Górny Śląsk w latach 1918–1922 działały na tym terenie jedna duża: Związek Górnoślązaków (ok. 500 tys. członków) i szereg mniejszych organizacji separatystycznych: Jedność Górnośląska w Bytomiu, Wydział Górnośląski, Komitet Górnośląski w Rybniku, Komitet na rzecz Ustanowienia Wolnego Państwa Górnośląskiego w Katowicach, również takich, które wyodrębniły się z ruchu polskiego: Górnośląski Komitet Plebiscytowy, Polski Związek Górnośląskich Autonomistów w Bytkowie, Liga Obrony Śląska, Śląskie Stronnictwo Demokratyczno-Postępowe i Związek Dawniejszych Powstańców na rzecz Górnośląskiej Niepodległości. Po przyłączeniu części Górnego Śląska do Polski na tym terenie działały następujące organizacje separatystyczne: Związek Obrony Górnoślązaków, Związek Rodowitych Górnoślązaków, Blok Socjalny Górnoślązaków, Śląski Blok Narodowy, Śląska Partia Ludowa w Katowicach i Niezależna Śląska Partia Pracy.
W czasie okupacji niemieccy okupanci rozpoczęli akcje tworzenia nowych ruchów separatystycznych w celu rozbicia polskiego społeczeństwa, tworząc m.in. Goralenvolk i Hatschower. Na Podhalu, mimo że sama koncepcja "narodu góralskiego" była w okresie międzywojennym prawie nieznana poza grupą kilku aktywistów góralskich, dzięki uzyskaniu poparcia kilku znanych przywódców, udało się pozyskać liczną grupę ludności góralskiej deklarujących germańskie korzenie. W nazistowskim spisie ludności 157 tys. sympatyków byłej Śląskiej Partii Ludowej na Śląsku Cieszyńskim zadeklarowało przynależność do narodowości „ślązackiej” (Slonzaken Volk). Podsycany przez hitlerowców separatyzm i nacjonalizm zaowocował krwawymi pacyfikacjami Wołynia, Podola, Wileńszczyzny przez ukraińskie i litewskie formacje zbrojne. Zwłaszcza prowadzona przez UPA w czasie wojny i okresie powojennym działalność zbrojna charakteryzowała się wyjątkową brutalnością i okrucieństwem.
W latach 2007–2010 istniał Śląski Ruch Separatystyczny (KRS: 0000276432).

</doc>
<doc id="53769" url="https://pl.wikipedia.org/wiki?curid=53769" title="Krokodyl">
Krokodyl



</doc>
<doc id="53770" url="https://pl.wikipedia.org/wiki?curid=53770" title="Gawial gangesowy">
Gawial gangesowy

Gawial gangesowy, gawial ("Gavialis gangeticus") – gatunek krokodyla z rodziny gawialowatych (Gavialidae), obejmującej jeszcze krokodyla gawialowego.
Zasięg występowania.
Indie, Pakistan, Nepal. Rzeki Ganges, Brahmaputra i Indus oraz ich większe dopływy.
Budowa ciała.
Osiąga do 7 m długości i do 1000 kg masy ciała. Głowa wąska i silnie wydłużona, jej długość jest od 3 do 5,5 razy większa niż szerokość u podstawy. Szczególnie silnie wydłużony jest pysk który jest wyraźnie oddzielony od reszty głowy poprzez silnie zwężenie na granicy oczu. Koniec pyska, na którym znajdują się otwory nosowe jest buławkowato rozszerzony, zaś u samców znajduje się na nim charakterystyczny miękki wyrostek. W górnej szczęce znajduje się od 54 do 58 zębów, a w żuchwie od 50 do 52. Wszystkie zęby są tego samego kształtu i wielkości - są one długie, cienkie, bardzo ostre i skierowane lekko ukośnie w bok. Grzbiet pokryty jest czterema podłużnymi rzędami dużych płyt kostnych. Pośrodku, wzdłuż ogona ciągnie się rząd 19 nieparzystych płyt uzbrojonych w grzebieniaste wyrostki, po bokach po 19 płyt o kształcie dachówkowatym. Ma stosunkowo słabe nogi, zaś między palcami kończyn występują błony pływne nie sięgające końców palców.
Ubarwienie grzbietu dorosłego osobnika jest brunatnozielone zaś brzucha żółtozielone.
Biologia i ekologia.
Tryb życia i biotop.
Zamieszkuje przede wszystkim duże rzeki.
Odżywianie.
Żywi się głównie rybami, a także ptakami, małymi ssakami oraz padliną. Ofiarę chwyta nagłym ruchem głowy skierowanym w bok.
Rozród.
Samica gawiala składa do 40 jaj, zagrzebując je w piasku. Wylęgające się młode mają ciało o długości ok. 40 cm, z czego na pysk przypada 4 cm, a na ogon 22 cm.
Znaczenie dla człowieka.
Jest czczony przez hindusów jako zwierzę poświęcone bogowi Wisznu. Znane są przypadki ataków na ludzi.
Jest trudny do utrzymania w niewoli.

</doc>
<doc id="53772" url="https://pl.wikipedia.org/wiki?curid=53772" title="Poduszkowiec">
Poduszkowiec

Poduszkowiec – pojazd poruszający się na poduszce powietrznej nad powierzchnią wody lub lądu na wysokości od kilku milimetrów do kilkunastu centymetrów. 
Zasady działania i zastosowanie.
Poduszka powietrzna powstaje gdy wentylator zasysa powietrze z otoczenia i wtłacza je pod spód pojazdu. Powietrze sprężane jest wewnątrz komory powstałej pomiędzy dnem maszyny, gruntem i elastycznym fartuchem. Gdy komora wypełni się powietrzem i poduszkowiec uniesie się na odpowiednią wysokość, nadmiar powietrza wydostaje się na zewnątrz. Wentylator musi mieć wystarczającą wydajność, aby uzupełniał ubytek powietrza. Dzięki temu wysokość poduszki powietrznej pozostaje stała.
Przemieszczanie się poduszkowca do przodu, tyłu i na boki odbywa się najczęściej przy pomocy silników napędzających śmigła lub poprzez odpowiednie ustawienie wentylatora lub dmuchawy. Sterowanie odbywa się za pomocą sterów typu lotniczego lub odchylanych śmigieł.
Kabina pasażerska, ładownia oraz urządzenia napędowe są umieszczone na platformie poduszkowca.
Poduszkowiec może przemieszczać się nad płaskim obszarem – wodą, stałym lądem, ale także nad terenem grząskim lub bagiennym i lodem. Maszyna może również pokonywać niewielkie nierówności terenu, jednak wysokość przeszkód nie może być zbyt duża. Dużą trudność stanowią wszelkie pochyłości, nawet niewielkie, które poduszkowiec musi pokonywać siłą rozpędu. Tak samo jest w przypadku rozpadlin. Parametry "jezdne" są uzależnione od konstrukcji poduszkowca – wysokości poduszki, konstrukcji fartucha i wydajności wentylatorów. Prędkości dochodzą do kilkudziesięciu węzłów.
Zastosowania:
Odmianą poduszkowca jest poduszkowiec bocznościenny (bocznościan), który ma sztywne burty, pomiędzy które wtłaczane jest powietrze, uchodzące pod elastycznymi fartuchami z przodu i tyłu pojazdu. Ponieważ poduszkowiec tego typu nie unosi się nad podłożem, może być jedynie stosowany na wodzie, lecz jego zaletą w stosunku do statków jest zmniejszenie oporów ruchu, a tym samym zwiększenie prędkości.
Zalety i wady.
Zalety poduszkowców:
Wady:
Historia.
Na świecie.
Prace teoretyczne na temat poduszkowców pojawiały się przez niemal cały XIX w. Największym problemem w budowie tego typu pojazdów, były silniki. Bowiem nie istniały na świecie silniki, które byłyby w stanie pompować powietrze z tak dużą mocą, by skutecznie unieść jakikolwiek pojazd.
Poduszkowiec został wynaleziony przez Christophera Cockerella w 1956 roku. Pierwszy lot, maszyny nazwanej "Hovercraft", odbył się 11 czerwca 1959 r. na wyspie Wight.
W Polsce.
M6 Ursynów - polski poduszkowiec z czasów PRL. Pierwsze projekty M–6 "Ursynów" pochodzą z 1967 roku, jednak funkcjonalny poduszkowiec przygotowany przez pracowników Instytutu Lotnictwa, wszedł w stadium pierwszych prób dopiero w 1971 roku. Pojazd został wyposażony w prototypowy wentylator promieniowy wykonany z żywicy epoksydowej zbrojonej tkaniną szklaną. Napędzał go silnik Wartburga o mocy 45 KM poprzez przekładnię zębatą 1:4. Jego wentylator miał masę 50 kg i średnicę 1,3 m. M-6 "Ursynów" został zaprojektowany do celów rolniczych przez inż. Andrzeja Moldenhawera z Katedry Mechanizacji Rolnictwa Szkoły Głównej Gospodarstwa Wiejskiego.

</doc>
<doc id="53774" url="https://pl.wikipedia.org/wiki?curid=53774" title="Estymator nieobciążony">
Estymator nieobciążony



</doc>
<doc id="53775" url="https://pl.wikipedia.org/wiki?curid=53775" title="Test serii">
Test serii

Test serii (zwany też testem serii Stevensa lub testem serii Walda-Wolfowitza) – nieparametryczny test losowości próby. Stosuje się go m.in. do sprawdzenia, czy wyniki eksperymentu spełniają postulat losowości próby.
Hipotezę zerową i alternatywną formułujemy w sposób następujący:
Jedną z metod weryfikacji wyżej zapisanej hipotezy jest test serii.
Pod pojęciem serii rozumiemy każdy ciąg identycznych elementów w zbiorze uporządkowanym według przyjętego kryterium. Na przykład jeżeli odnotujemy płeć studentów podchodzących kolejno do egzaminu, możemy otrzymać ciąg:
W tym przykładowym ciągu, uporządkowanym według kolejności pojawiania się elementów dwóch rodzajów (M i Ż), powstało 8 serii składających się z jednakowych elementów występujących obok siebie.
Zakładając, że pojawienie się kolejnych elementów jest losowe, ogólna liczba serii w ciągu "n"-elementowym jest zmienną losową formula_1 o znanym i ujętym w tablice rozkładzie. Jest ona statystyką w opisywanym teście losowości próby.
Sposób wyznaczania wartości statystyki z próby:
Obszar krytyczny testu jest dwustronny.
Jeżeli formula_13 to wartości krytyczne odczytujemy z tablic rozkładu liczby serii (tablica H) jako:
Zliczoną w próbie liczbę serii formula_20 porównujemy z wartościami krytycznymi testu.
Jeżeli wystąpi formula_21 lub formula_22 odrzucamy H0 na rzecz H1, co będzie oznaczało, że próba nie ma charakteru losowego.
Jeżeli formula_16 i formula_24 to zmienna losowa formula_1 dąży asymptotycznie do rozkładu normalnego formula_26 Wartość średnia i wariancja zmiennej są określone wzorami:
Wykorzystując te parametry, obliczamy statystykę formula_29 która przy założeniu prawdziwości formula_30 ma rozkład N(0,1).

</doc>
<doc id="53777" url="https://pl.wikipedia.org/wiki?curid=53777" title="Ciąg stały">
Ciąg stały



</doc>
<doc id="53785" url="https://pl.wikipedia.org/wiki?curid=53785" title="Antonio Salieri">
Antonio Salieri

Antonio Salieri (ur. 18 sierpnia 1750 w Legnano, zm. 7 maja 1825 w Wiedniu) – włosko-austriacki kompozytor, kapelmistrz i pedagog urodzony w Republice Weneckiej, który swe dorosłe życie spędził w Wiedniu jako poddany dynastii Habsburgów.
Salieri przyczynił się do rozwoju XVIII-wiecznej opery, kształtując teatr muzyczny, a jego muzyka wywarła wpływ na twórczość ówczesnych kompozytorów. Jest autorem 39 oper oraz licznych symfonii, kantat, mszy (m.in. Requiem) i oratoriów.
Mianowany na stanowisko kapelmistrza opery włoskiej przy dworze cesarskim, które piastował w latach 1774–1792, przyczynił się do dominacji języka włoskiego w operze wiedeńskiej. Komponował również dla teatrów operowych w Wenecji, Rzymie i Paryżu. Jako nadworny kapelmistrz od 1788 do 1824 był odpowiedzialny za oprawę muzyczną dworskich uroczystości, jubileuszy oraz wydarzeń, jak choćby Kongres Wiedeński. Był jednym z najbardziej cenionych pedagogów muzycznych swoich czasów.
Od początku XIX wieku muzyka Salieriego traciła na popularności. Salieri po części odzyskał dawną sławę za sprawą filmu "Amadeusz".
Życiorys.
Antonio Salieri był ósmym z dwunastu dzieci handlarza Antonia Salieriego. Rozpoczął swoją edukację muzyczną w rodzinnym mieście Legnago – gry na fortepianie, skrzypcach oraz śpiewu uczył go najstarszy brat, Francesco Salieri. W roku 1763 lub 1764 zmarli kolejno jego matka i ojciec, a rodzina popadła w biedę. Antonio Salieri trafił pod opiekę swojego, nieznanego z imienia, starszego brata, zakonnika w Padwie. Wkrótce rozpoczął naukę muzyki w szkole przyklasztornej i został pierwszym sopranem w chórze kościelnym. W 1766 trafił pod skrzydła weneckiego szlachcica Giovanniego Mocenigo, znajomego jego ojca, który dowiedział się o trudnościach rodziny Salieri. Antonio zamieszkał z nim w Wenecji i kontynuował naukę muzyki, aż został zauważony przez kompozytora Floriana Leopolda Gassmanna, który pod wrażeniem talentu Salieriego zabrał go ze sobą do Wiednia, gdzie osobiście kierował i opłacał jego dalszą edukację.
W 1766 roku Gassmann wprowadził Salieriego na odbywające się popołudniami koncerty tzw. "Kammermusikrunde" cesarza Józefa II. Salieri szybko zrobił wrażenie na monarsze, który nakazał Gassmannowi przyprowadzać podopiecznego na każde z owych muzycznych spotkań. W roku 1770 Salieri skomponował swoją pierwszą operę "Le donne letterate", która odniosła umiarkowany sukces. Rok później odbyła się premiera kolejnej opery Salieriego – "Armida" do libretta Marca Coltelliniego, w warstwie muzycznej podejmującej oraz rozwijającej założenia operowej reformy Glucka, co dało młodemu Salieriemu reputację twórcy innowacyjnego.
10 października 1775 Salieri poślubił Theresię von Helferstorfer, córkę niedawno zmarłego finansisty i urzędnika dworskiego. Przez następne trzy lata Salieri koncentrował się głównie na dyrygowaniu przedstawieniami opery włoskiej w Wiedniu i udzielaniu lekcji muzyki.
W latach 1778–1781 odbył podróż do Włoch, w czasie której napisał operę mającą uświetnić otwarcie nowego gmachu teatru La Scala w Mediolanie wybudowanego po pożarze Teatro Ducale. Podróż ta sprawiła, że zyskał on sławę również w Italii. Po powrocie do Wiednia wciąż komponował opery, libretta pisali dla niego m.in. Giovanni Battista Casti oraz Lorenzo Da Ponte.
W 1788 roku, po śmierci Giuseppe Bonna, Salieri został mianowany nadwornym kapelmistrzem, piastując to stanowisko aż do swojej śmierci w roku 1825.
W apogeum zagranicznej sławy Salieriego, wraz ze śmiercią Józefa II w 1790 roku zaczęły maleć jego wpływy w Wiedniu. W roku 1792 został na własną prośbę zwolniony z obowiązków kapelmistrza opery włoskiej.
W ostatnich latach życia poświęcił się niemal wyłącznie tworzeniu dzieł o charakterze religijnym. Kontynuował też nauczanie młodych muzyków, w tym kompozytorów – uczył między innymi Beethovena, Schuberta, Liszta i wielu innych wybitnych przedstawicieli wczesnego romantyzmu. Salieri, pamiętając o pomocy, jaką w młodości otrzymał od Gassmanna, większości lekcji udzielał bezpłatnie.
Przez ostatnie półtora roku życia Salieri cierpiał na demencję i został powierzony opiece Wiener Allgemeine Krankenhaus. Zmarł w Wiedniu 7 maja 1825 roku. Pochowany na Cmentarzu Centralnym w Wiedniu.
Był jednym z założycieli Musikakademie (1817) oraz w Wiedniu. W uznaniu zasług odznaczony został 1815 orderem Legii Honorowej oraz 1816 Złotym Medalem, przyznanym w 50. rocznicę jego przyjazdu do Wiednia.
Twórczość.
Przez ponad 30 lat zajmował się komponowaniem oper należących do niemal wszystkich uprawianych wówczas gatunków scenicznych. Są wśród nich zarówno różne odmiany oper komicznych (włoska opera buffa z elementami commedia dell’arte, określana też mianem commedia per musica, intermezzo, żartobliwe 1-aktowe divertimento teatralne, o tematyce arkadyjskiej oraz niemieckie singspiel), jak i opery poważne (włoska dramma per musica, francuska tragédie lyrique). Z upodobaniem też tworzył opery semiseria, określane mianem dramma giocoso ("La cifra"), dramma tragicomico ("Axur") lub dramma eroicomico ("Palmira"), w których obok postaci typowych dla opery buffa występowały postacie seria o pogłębionej charakterystyce psychologicznej (np. Eurillo w "La cifra").
W miarę jednak spadku popularności oper, Salieri skierował swoją aktywność w kierunku muzyki religijnej. Większość jego dzieł tego gatunku powstawało jako utwory okolicznościowe dla dworu Habsburgów. Kompozytor wystrzegał się wirtuozerii, wpływów operowych i kunsztownej polifonii, przyznawał natomiast ważną rolę chórowi, dbał o nienaganną deklamację i dramaturgię wyrazu; rozwijał też środki symfoniczne.
W grupie utworów instrumentalnych, skomponowanych w większości we wczesnym okresie twórczości, wyróżniają się koncerty. Najbardziej znany jest "Koncert potrójny D-dur" oraz wariacje orkiestrowe na temat "La follia di Spagna".
Za życia Salieri cieszył się niezmiennie uznaniem i szacunkiem zarówno swoich mocodawców, jak i słuchaczy i uczniów, a jego opery wystawiane były na wielu europejskich scenach. Po śmierci kompozytora zniknęły jednak niemal zupełnie z repertuaru, postrzegane jako przestarzałe stylistycznie.
Mozart i Salieri.
Salieri jest współcześnie znany między innymi z bazującego na głośnej sztuce Petera Shaffera filmu "Amadeusz", w którym rywalizował z Wolfgangiem Amadeusem Mozartem. W rzeczywistości pole dla ewentualnego współzawodnictwa obu kompozytorów było niewielkie – Mozart znany był bowiem głównie jako twórca muzyki instrumentalnej, Salieri natomiast poświęcił się niemal wyłącznie operze; film Miloša Formana utrwala więc zaproponowaną przez Puszkina w dramolecie „Mozart i Salieri” fikcyjną literacką wizję relacji obu kompozytorów. Także Nikołaj Rimski-Korsakow skomponował opartą na puszkinowskim motywie zazdrości operę „Mozart i Salieri”.
W 2009 roku Dove Attia stworzył musical "Mozart l’Opéra Rock", gdzie Salieri (Florent Mothe) oraz Mozart (Mikelangelo Loconte) są największymi rywalami. Faktem zaś jest niewątpliwie to, że obaj muzycy żyli i tworzyli w tym samym mieście i w tym samym czasie, co mogło skłaniać współczesnych im wiedeńczyków do porównań.

</doc>
<doc id="53788" url="https://pl.wikipedia.org/wiki?curid=53788" title="Funkcja jednej zmiennej">
Funkcja jednej zmiennej

Funkcja jednej zmiennej – funkcja, której dziedzina nie została zdefiniowana jako iloczyn kartezjański innych zbiorów, lecz jako jeden, rozpatrywany jako całość, zbiór.
Zwykle argumenty przyjmują wartości ze zbioru liczb rzeczywistych lub zespolonych, zatem najczęściej jest to funkcja postaci:
gdzie formula_3 jest dowolnym zbiorem pełniącym rolę przeciwdziedziny funkcji, najczęściej również formula_4 lub formula_5
Przykłady.
Bez wskazania dziedziny oraz przeciwdziedziny:

</doc>
<doc id="53791" url="https://pl.wikipedia.org/wiki?curid=53791" title="Nowogród Wielki">
Nowogród Wielki

Nowogród Wielki (ros. Вели́кий Но́вгород, "Wielikij Nowgorod", w źródłach skandynawskich "Holmgård") – miasto w północno-zachodniej Rosji nad rzeką Wołchow; stolica obwodu nowogrodzkiego (przydomek „Wielki” przywrócono oficjalnie w 1998 roku). W 2020 roku miasto zamieszkiwało 224 tys. mieszkańców.
Historia.
Najstarszy ośrodek znajdował się na terenie stanowiska archeologicznego Riurikowo Gorodiszcze (Рюриково городище, „Grodzisko Ruryka”), około 2 km na południe od późniejszego centrum miasta, naprzeciw monasteru św. Jerzego, w miejscu w którym rzeka Wołchow wypływa z jeziora Ilmień. Znajdowała się tam wareska osada handlowa Holmgård, założona w IX wieku. Pełniła ona główną rolę na początkowym odcinku szlaku „od Waregów do Greków”.
Według kroniki Nestora Nowogród został zbudowany przez słowiańskie plemię Słowienów. Według kronikarza zagrożenie ze strony Waregów skłoniło mieszkańców do oddania się pod opiekę kniazia Ruryka, który uczynił miasto stolicą w 862 r. Moment ten jest uważany za początek historii Rusi. W XI w. stłumiono bunt pogański inspirowany przez wołchwów.
Republika Nowogrodzka.
Od XII wieku stolica Republiki Nowogrodzkiej istniejącej na terenach dzisiejszej północno-zachodniej Rosji w latach 1136–1478. Do 1169 roku Nowogród Wielki był zależny od Wielkiego Księstwa Kijowskiego, od 1169 od Wielkiego Księstwa Włodzimierskiego. Po klęsce sił rusko-połowieckich w bitwie nad Kałką (1223) Batu-chan podbił wszystkie ziemie ruskie z wyjątkiem Nowogrodu Wielkiego, który jednak zmuszony był uznać zwierzchność Mongołów i płacić trybut. W XII – XV wieku Nowogród zajął znaczne tereny położone między Bałtykiem a Uralem a także zachodnią Syberię, tzw. "Jugrę".
W okresie panowania mongolskiego wodzem dużej rangi i zręcznym politykiem okazał się książę nowogrodzki Aleksander Newski z rodu Rurykowiczów. W 1236 został wybrany księciem Nowogrodu. W tym czasie na zachodzie coraz większe zagrożenie stwarzał Zakon Kawalerów Mieczowych, a z północy zaczęli zagrażać Szwedzi. Aleksander Newski pokonał Szwedów w 1240 roku w bitwie nad Newą, stąd wziął się jego przydomek. W 1242 na zamarzniętym jeziorze Pejpus zwyciężył wojska inflanckiej gałęzi zakonu krzyżackiego i zdobył Psków, co zapobiegło niemieckiej ekspansji na ziemie ruskie. Następnie pokonał najeżdżające Nowogród wojska litewskie.
Będąc doskonałym dyplomatą, jednocześnie zawierał z Tatarami okresowe porozumienia. W 1249 przyjął tytuł księcia kijowskiego, a w 1252 wielkiego księcia włodzimierskiego. W 1257 odbył wraz z Tatarami ekspedycję karną do Nowogrodu powstrzymującego się z wypłatą danin. Aleksander Newski był przodkiem carów rosyjskich. Jego syn Daniel był założycielem moskiewskiej linii Rurykowiczów.
W latach 1389–1392 oraz 1407–1412 Republika Nowogrodzka pozostawała w stosunku lennym wobec Korony Królestwa Polskiego, związana osobą brata Jagiełły – Lingwenem. Wojska nowogrodzkie brały udział w bitwie pod Grunwaldem po stronie polskiej. Od 1470 była w unii personalnej z Wielkim Księstwem Litewskim.
W 1478 roku Nowogród Wielki został podbity przez Iwana III Srogiego i wcielony do Wielkiego Księstwa Moskiewskiego. Miasto za panowania Iwana III cieszyło się specjalnymi przywilejami (podobnie jak Gdańsk w Polsce).
Nowożytność i czasy współczesne.
Za panowania Iwana IV Groźnego wstrzymano przywileje, co doprowadziło do potajemnych pertraktacji rady miejskiej z Litwą. Wywiad Iwana IV się o tym dowiedział, co doprowadziło do ekspedycji karnej przeciw miastu i tzw. „masakry nowogrodzkiej”. Przed masakrą Nowogród był jednym z trzech największych miast we władaniu Moskwy i liczył ok. 25-30 tys. mieszkańców. W 1611, podczas wojny moskiewsko-szwedzkiej, miasto zdobyli Szwedzi pod wodzą Jacoba De la Gardie i kontrolowali miasto przez sześć lat do podpisania pokoju w Stołbowie. W 1727 Nowogród został stolicą nowo powstałej guberni nowogrodzkiej Imperium Rosyjskiego. W 1897 miasto liczyło 25 736 mieszkańców, a jego najliczniejszymi mniejszościami byli Żydzi, Polacy, Niemcy i Litwini.
Podczas II wojny światowej pod okupacją niemiecką od 1941 do 1944.
W 1904 w Nowogrodzie Wielkim urodził się Bohdan Guerquin – polski architekt, historyk architektury.
Gospodarka.
W mieście rozwinął się przemysł maszynowy, metalowy, elektroniczny, chemiczny, drzewny, spożywczy, lekki oraz materiałów budowlanych.

</doc>
<doc id="53792" url="https://pl.wikipedia.org/wiki?curid=53792" title="Chantowie">
Chantowie

Chantowie (dawniej: "Ostiacy", w staroruskich kronikach: "Jugrowie", nazwy własne "Chanti", "Chande", "Kantek") – lud ugrofiński zamieszkujący zachodnią Syberię, na wschód od rzeki Ob. Posługują się językiem chantyjskim, należącym do języków ugryjskich, oraz – coraz częściej – językiem rosyjskim.
Grupy etniczne.
Wśród Chantów wyróżnia się trzy grupy etnograficzne: północną, południową i wschodnią. Różnią się one dialektami, nazwą własną oraz kulturą i sposobem prowadzenia gospodarki. Zróżnicowanie to wykształciło się pod wpływem sąsiedztwa z innymi ludami: na Chantów północnych silny wpływ wywarli Nieńcy, na wschodnich – Selkupowie, a na południowych – Rosjanie i Tatarzy.
Wygląd zewnętrzny.
Chantowie zasadniczo należą do rasy żółtej, jednak w ich wyglądzie zaznaczają się dość silne wpływy rasy białej. Mają czarne włosy i ciemne, raczej skośne oczy, oraz wystające kości policzkowe. Są niscy; przeciętny wzrost mężczyzny wynosi ok. 158 cm, a kobiety – 146 cm.
Liczebność i obszary zamieszkiwania.
Według danych z 2002 r. Federację Rosyjską zamieszkiwało 28 678 Chantów. Żyli oni głównie w Chanty-Mansyjskim Okręgu Autonomicznym (17 128 osób) oraz Jamalsko-Nienieckim Okręgu Autonomicznym (8760), ponadto 806 w pozostałych częściach obwodu tiumeńskiego. Obwód tomski zamieszkuje 873 Chantów. Niewielka ich liczba (88 osób) żyje też w Republice Komi.
Zmiany liczebności Chantów.
1) dane szacunkowe
Spadek udziału Chantów w populacji.
Rosyjska kolonizacja na ziemiach zamieszkanych przez Chantów nie miała nasilonego charakteru i jeszcze na początku XX wieku stanowili większość na zamieszkanych przez siebie terenach. Największy spadek ich udziału w populacji zamieszkujących te tereny nastąpił w okresie ZSRR, kiedy to w wyniku osadnictwa zewnętrznego nastąpił znaczny wzrost zaludnienia ziem zamieszkanych przez Chantów. Związane było to z odkrywaniem w latach 50. i 60. złóż ropy naftowej i gazu ziemnego, a następnie z rozwojem przemysłu, zwłaszcza naftowego w tym regionie. Po upadku ZSRR i powstaniu niepodległej Rosji chantyjskie ziemie są jednym z niewielu terenów Syberii i rosyjskiego Dalekiego Wschodu, którego ludność nie zmniejsza się, a wręcz przeciwnie – zwiększa (w ciągu 2005 r. liczba ludności wzrosła o 9,2 tys. osób, tj. o 0,63%). W ciągu ostatniego półwiecza populacja zamieszkująca ziemie Chantów wzrosła ok. 12-krotnie, czemu towarzyszy spadek udziału procentowego w populacji ludności rdzennej.
W Chanty-Mansyjskim Okręgu Autonomicznym, będącym w założeniu jednostką podziału terytorialnego, w którym Chantowie posiadają autonomię i od których wziął on swą nazwę, stanowią oni ok. 1,17% populacji, natomiast w autonomicznym okręgu Nieńców procentowy udział Chantów wynosi więcej, bo 1,73%.
Tereny zamieszkiwane przez Chantów.
Chantowie zamieszkują w zachodniej Syberii, na Nizinie Zachodniosyberyjskiej.
Zdecydowaną większość ziem zamieszkanych przez Chantów porasta tajga, przez którą płyną liczne rzeki i strumienie, stanowiące dopływy głównej rzeki Obu i jego głównego dopływu – Irtyszu.
Na północy tajga przechodzi w lasotundrę, a dalej w tundrę. Na terenie tym znajdują się niezliczone jeziora oraz zajmujące wielkie obszary bagna.
Obszar chantyjskich ziem leży w strefie klimatów umiarkowanych wybitnie kontynentalnych, co charakteryzuje się m.in. dużymi różnicami temperatur pomiędzy latem a zimą.
Zima jest surowa i długa, z grubą pokrywą śnieżną, zaś lato – krótkie i ciepłe. Przymrozki utrzymują się do późnej wiosny (po połowy czerwca) i pojawiają się już wczesną jesienią. Średnia temperatura tych obszarów w styczniu waha się od -18 °C na zachodzie do ok. -28 °C na północnym wschodzie. W okresie letnim jest to ok. +14 °C – +16 °C, choć zdarza się, że temperatury przekraczają 30 °C.W okresie zimowym rzeki pokryte są grubą warstwą lodu. Utrzymuje się ona przez okres ok. 6 miesięcy.
Historia.
Chantowie jako naród wykształcili się ze zlania kilku grup ludności ugrofińskiej. Jedna z nich, złożona z myśliwych i rybaków, zamieszkiwała na obszarach obecnie zajmowanych przez Chantów już w okresie neolitu. Druga grupa, złożona z koczowniczych hodowców zwierząt przywędrowała na te tereny na przełomie I i II tys. p.n.e. ze stepów dzisiejszego Kazachstanu i południowej Syberii. W okresie tym plemiona, z których w okresie późniejszym wykształcili się Chantowie i Mansowie zamieszkiwały na większych niż obecnie obszarach: zajmowały także wschodnie skrawki Europy, skąd w X – XII w. zostały wyparte na wschód przez Komiaków i Udmurtów. Po ostatecznym zajęciu obecnego terytorium nastąpił podział tych plemion na Chantów i Mansów.
Pierwsze kontakty Chantów z cywilizacją ruską miały miejsce w XI w. za pośrednictwem kupców (nowogrodzkich), choć wcześniej utrzymywali sporadyczne kontakty z Finami Wołżańskimi i Bałtyckimi. W staroruskich kronikach Chantowie nazywani są mianem Jugrowie, która to nazwa została przez Nowogrodzian zapożyczona od Komiaków, określających Chantów mianem "Jögra". (Tą samą nazwą określani byli także spokrewnieni z Chantami Mansowie, zamieszkujący bardziej na zachód).
Od XIII w. Chantowie znajdowali się pod luźnymi wpływami Republiki Nowogrodzkiej, jednak nie doszło do ich podporządkowania. W 1478 r. Republika Nowogrodu została podbita przez Moskwę.
W czasie walk z okolicznymi, zagrażającymi Chantom narodami (zwłaszcza Tatarom), niezależne dotąd plemiona zaczęły łączyć się w większe organizacje, nazywane w literaturze rosyjskiej, nieco na wyrost – księstwami. Na ich czele stali dziedziczni władcy, wywodzący się z arystokracji. W okresie tym nastąpiło też zróżnicowanie majątkowe społeczeństwa, które szczególnie wyraźnie nastąpiło wśród plemion zajmujących się hodowlą renów. Dawni władcy po aneksji ziem chantyjskich przez Rosję stali się podporą carskiej administracji.
W kolejnych latach większość ich ziem znalazła się pod panowaniem Chanatu Syberyjskiego, następnie zostały ponownie i na trwałe włączone w skład państwa rosyjskiego. Wkrótce po przyłączeniu chantyjskich ziem rozpoczęła się rosyjska kolonizacja tych terenów: w 1593 na miejscu starego chantyjskiego grodu "Sugmut-Basz", inaczej zwanego "Chałumo-Sugmut" co w przekładzie oznacza "brzozowy gródek" założono pierwsze rosyjskie miasto Bieriozow, obecnie Bieriozowo, a w 1594 założono miasto Surgut. Rosjanie podporządkowawszy sobie Chantów narzucili im podatek ("jassak") opłacany w formie dostaw skór zwierząt futerkowych, głównie soboli. W latach następnych ziemie Chantów stały się terenem osadnictwa rosyjskiego. Kolonizacja rosyjska sprawiła, iż już w XVIII w. Chantowie stali się mniejszością na zajmowanych terenach.
Po utworzeniu Związku Radzieckiego Chantowie w ramach polityki tzw. korienizacji tj. przyznawania uprawnień narodom dawniej gnębionym przez carat, wspólnie z pokrewnymi kulturalnie i językowo Mansami otrzymali niewielką autonomię w ramach utworzonego 10 grudnia 1930 r. Ostiako-Wogulskiego Okręgu Autonomicznego. Ponieważ nazwa Okręgu: Ostiako-Wogulski pochodziła od rosyjskich nazw obu narodów, w 1940 r. okręg został przemianowany na Chanty-Mansyjski Okręg Narodowościowy, która to nazwa zawiera w sobie pochodzące z ojczystych języków obu narodów nazwy Chantów i Mansów.
7 października 1977 r. Chanty-Mansyjski Okręg Narodowościowy przemianowano na Chanty-Mansyjski Okręg Autonomiczny (ros. "Ханты-Мансийский автoнoмный округ"). Wiązało się to z pewnym poszerzeniem autonomii. W 2003 r. nazwę Chanty-Mansyjskiej autonomii zmieniono na Chanty-Mansyjski Okręg Autonomiczny – Jugra). Autonomia ta istnieje do dziś.
Religia.
Do XVIII w. Chantowie wyznawali szamanizm, następnie lud ten formalnie został schrystianizowany w obrządku prawosławnym. Po okresie ateizacji w czasach Związku Radzieckiego większość Chantów może oficjalnie wyznawać prawosławie, jednak wśród ludu, zwłaszcza wśród starszego pokolenia, liczne przeżytki poprzedniej religii przetrwały do dziś. Żywy jest zwłaszcza kult duchów opiekuńczych i przodków, istnieje kult niedźwiedzia, ważną rolę odgrywają totemy. Nadal w społeczności żywe są mity i obrzędy związane z dawną religią.
Najważniejszym niegdyś świętem wśród Chantów było "Święto Niedźwiedzia". Jego ślady nadal obecne są w folklorze i opowieściach.
Gospodarka.
Tradycyjne zajęcia Chantów to rybołówstwo rzeczne oraz myślistwo, a od XIV w. także hodowla reniferów (przejęta od plemion samojedzkich).
Hodowla reniferów odbywała się zarówno na obszarze tundry i lasotundry, jak i na obszarze tajgi, i w zależności od tego sposób jej prowadzenia był inny. W tundrze i lasotundrze zwierzęta te hodowane były dla mięsa i skór sposobem przejętym od Nieńców: renifery żyły w stadach liczących ok. 1000-1500 sztuk, a głównym zadaniem hodowców był ich sezonowy przepęd z północy na południe (jesienią) oraz z południa na północ (wiosną).W lasach renifery hodowane były w sposób przypominający wypas bydła w Europie: stada były znacznie mniejsze i stale znajdowały się na tych samych pastwiskach, położonych w pobliżu osady. Ponadto ludność obszarów leśnych, mająca możliwość pozyskiwania mięsa i skór dzięki polowaniom, trzymała reny głównie jako środek transportu.
Od XVIII w. część Chantów (żyjących głównie na południu i wzdłuż Obu) zajęła się także uprawą roli i chowem bydła.
Duże znaczenie miało zbieractwo owoców runa leśnego, grzybów i ziół.
W okresie ZSRR nadal odbywała się tradycyjna działalność gospodarcza Chantów, jednak gospodarka ta prowadzona była w obrębie kołchozów.
Do dzisiejszego dnia wielu Chantów w okresie letnim prowadzi półnomadyczny tryb życia. W okresie radzieckim byli oni przymuszani do życia osiadłego i osadzani w dużych, nowo zbudowanych osiedlach, w których do dzisiejszego dnia żyje większość narodu, jednak po upadku ZSRR wielu Chantów powróciło do starych tradycji. Obecnie ok. 70% Chantów żyje poza obszarami miejskimi i, zwłaszcza w okresie letnim, prowadzi tradycyjną gospodarkę.
Istotne znaczenie miało także rzemiosło. Tradycje w tym zakresie zachowane zostały do dnia dzisiejszego, zwłaszcza w dziedzinie ubioru. Podstawowym surowcem jest skóra reniferów, skóra oraz kolorowe materiały nabywane od Rosjan.
Kultura.
Chantowie posiadają bogaty folklor i mitologię oraz rozwiniętą muzykę ludową, w formie śpiewu, często o religijnym charakterze.
Chantowie zaliczani są do rdzennych ludów Syberii; podobnie jak w przypadku innych ludów z tej grupy rodzime tradycje są zagrożone poprzez wypieranie ich przez kulturę zachodnią, głównie rosyjską.
Dla ochrony chantyjskiego dziedzictwa kulturowego powołanych zostało kilka fundacji, jednak proces zaniku tradycji narodowych postępuje i jest związany z rozwojem gospodarczym i procesami urbanizacyjnymi.
Tradycje chantyjskie.
Rodzina i społeczeństwo.
Zasadniczo największe zmiany w strukturze społecznej Chantów nastąpiły w XVII i XVIII w. i związane były z przyjęciem prawosławia i wzorców kultury rosyjskiej. Do tego okresu podstawą chantyjskiej społeczności były wielkie rodziny. Do tego też okresu funkcjonowała poligamia, żywa zwłaszcza wśród koczowniczych hodowców reniferów, gdzie do zwyczaju należało, by gdy pierwsza żona zaczynała się starzeć, jej mąż wziął kolejną, która pomagałaby pierwszej żonie w gospodarskich obowiązkach. Innym źródłem poligamii było żywe wśród całej społeczności prawo lewiratu, zgodnie z którym w razie śmierci brata wdowę po nim poślubiał, jako kolejną żonę, pozostały przy życiu brat.
Społeczeństwo do XVII/XVIII w. dzieliło się na fratrie (zwłaszcza na północy) oraz genealogiczne grupy zbliżone charakterem do rodów. Istnienie tych podziałów miało związek z kultem totemów: grupy te nosiły nazwy od zwierząt i ptaków opiekuńczych, będących symbolem owej wspólnoty.
Tradycyjne domy Chantów.
W okresie zimowym Chantowie przebywali w stałych zimowych osadach, natomiast na wiosnę udawali się na miejsca pobytu sezonowego, związanego z połowami ryb.
Hodowcy reniferów w tundrze i lasotundrze koczując ze swoimi stadami żyli w domostwach typu nienieckiego, tj. pewnego rodzaju stożkowych namiotach zbudowanych żerdzi, krytych – w okresie letnim -korą brzozową, zaś w okresie zimowym – skórami renifera. Domostwa te stosowali także doraźnie (jako schronienie tymczasowe – rodzaj namiotów) rybacy ze stałych osad, udający się na sezonowe połowy ryb.
Obecnie większa część Chantów zamieszkuje relatywnie nowe domy w osadach powstałych w latach 50., kiedy to, po części przymusowo, zmienili oni tryb życia na osiadły.
Transport.
Tradycyjnymi środkami transportu dla Chantów w okresie zimowym były różne rodzaje nart oraz sanie, zaprzęgane w renifery lub psy.Latem niemal cały transport odbywał się przy pomocy licznych rodzajów łodzi, których typ zależał od celu i długości podróży.
Odzież.
Odzież Chantów zamieszkujących w północnej części ich ziem przypomina odzież Nieńców. Kobiety noszą zwykle kaftanowate bluzo-kurtki z futra renifera, rzadziej palta-chałaty z sukna. U Chantów wschodnich odzież wykonana jest z futra lub sukna. Istotne znaczenie ma kolorystyka ubioru: Chantowie dbali, by łączyły się elementy jasne i ciemne. W odzieży materiałowej preferowali wyraziste barwy (czerwoną, zieloną).
Obuwie wykonywane jest w wielu różnych typach, ze skóry, zamszu lub futra.
Odzież (zwłaszcza wykonana z materiału) i obuwie są bogato zdobione paciorkami i metalicznymi nićmi oraz haftowane. Szyciem ubrań tradycyjnie zajmują się kobiety. Nadal popularne są tradycyjne typy ornamentu m.in. tzw. "uszy zająca", "gałązki brzozy", "ślad sobola", "rogi renifera".
Chantyjskie kobiety noszą ozdoby z paciorków, kolczyki i naszyjniki. Obie płcie niegdyś zaplatały warkocze; obecnie zwyczaj ten kontynuują tylko kobiety. Niegdyś wśród Chantów dość popularny był tatuaż.
Pożywienie.
Pierwotnie podstawą wyżywienia Chantów były ryby, mięso renifera, a także mięso zwierząt żyjących w tajdze, zwłaszcza łosia, a także różne gatunki jagód, grzybów i orzechów. Kontakty z Rosjanami spowodowały, iż jeszcze w XVIII w. ważnym elementem diety stał się chleb, a niedługo potem narodowym napojem stała się herbata.
Ryby i mięso spożywane są na wszelkie możliwe sposoby: na surowo (bezpośrednio lub mrożone), wędzone, gotowane lub suszone. Chantowie piją także rybi tłuszcz gotowany z owocami runa leśnego. Jednym z lokalnych przysmaków jest ikra gotowana w rybim tłuszczu.
Język.
Język chantyjski jest językiem ojczystym dla nieco ponad połowy Chantów (ok. 15 tys. osób). Jest jednym z wielu języków używanych przez rdzenne ludy Syberii wypieranym przez język rosyjski.
W 1959 r. 77% spośród 19 410 Chantów uważało język chantyjski za ojczysty, w 1970 już tylko 68,9% (spośród 21 138 osób), zaś w roku 1989 – zaledwie 60,5%. W dużych ośrodkach osadniczych, zwłaszcza w tych, w których liczebnie dominują Rosjanie, język chantyjski jest językiem używanym jedynie w domu przez część Chantów, na forum publicznym i w domach większości narodu dominuje język rosyjski. Język chantyjski jest natomiast jedynym używanym (a często, zwłaszcza wśród starszego pokolenia – jedynym znanym) w mniejszych osadach i w obozach koczowników.
Język chantyjski jest znany z licznych i znacznie zróżnicowanych dialektów. Ich podział i wyodrębnienie wciąż jeszcze nie jest ustalone. Bezsporne wydaje się wydzielenie dwóch grup dialektów: zachodnich (tzw. chantyjskie) i wschodnich (tzw. kantyjskie – od nazwy własnej narodu w tej grupie gwar). Wschodnie dialekty są obecnie bliskie wymarcia.
Pierwsza publikacją w języku chantyjskim był przekład Ewangelii Mateusza, opublikowany w 1868 r. w jednym z dialektów. Pierwsze próby stworzenia jednego chantyjskiego języka literackiego pojawiły się dopiero w XX w. Do roku 1937 przy zapisie języka chantyjskiego posługiwano się alfabetem łacińskim. Mimo iż w języku tym rozwinęło się skromne piśmiennictwo, jednego języka literackiego nie udało się opracować; literatura rozwija się w 4 dialektach.
Język chantyjski nauczany jest w szkołach podstawowych; ukazuje się w nim także 1 gazeta.
Do zapisu języka chantyjskiego od 1937 r. stosowana jest cyrylica uzupełniona o dodatkowe znaki.
Alfabet używany (od 1937 r.) do zapisu języka chantyjskiego:

</doc>
<doc id="53793" url="https://pl.wikipedia.org/wiki?curid=53793" title="Mansowie">
Mansowie

Mansowie (dawniej „Wogułowie”, w staroruskich kronikach „Jugrowie”, nazwa własna "Mańś" lub "Moańś") – naród ugrofiński zamieszkujący zachodnią Syberię pomiędzy Uralem a rzeką Ob. Posługują się językiem mansyjskim, należącym do języków ugryjskich, oraz – coraz częściej – językiem rosyjskim.
Liczebność.
Według danych z 2002 r. Federację Rosyjską zamieszkiwało 11 432 Mansów, głównie w Chanty-Mansyjskim Okręgu Autonomicznym (9894 osób) oraz w pozostałej części obwodu tiumeńskiego (667 osób), a także w obwodzie swierdłowskim (259 osób). 11 Mansów zamieszkuje Republikę Komi.
W Chanty-Mansyjskim Okręgu Autonomicznym, będącym w założeniu jednostką podziału terytorialnego, w którym Mansowie posiadają autonomię i od których wziął on swą nazwę, Mansowie stanowią ok. 0,67% populacji.
Historia.
Nazwa "Manś" ("Moańś") w języku mansyjskim oznacza „człowiek”.
Naród wykształcił się w rezultacie zmieszania się miejscowych, neolitycznych plemion uralskich z napływowymi plemionami uralskimi, które w II–I tys. p.n.e. przez stepy i lasostepy zachodniej Syberii i Kazachstanu przybyły do północno-wschodniego skrawka Europy (świadomość owego dwuskładnikowego pochodzenia narodu zachowana została w tradycji podziału Mansów na dwie grupy: "Por" i "Moś").
Pierwotnie Mansowie zamieszkiwali tereny położone na zachód od obecnie zasiedlanych ziem, w górach Uralu i po ich zachodniej, europejskiej stronie, jednak w XI–XIV w. z obszarów tych wyparli ich Komiacy oraz Rosjanie. Pierwsze kontakty z cywilizacją europejską Mansowie nawiązali za pośrednictwem ruskim (nowogrodzkim) w XI w. W staroruskich kronikach Mansowie nazywani są mianem Jugrowie, która to nazwa została przez Nowogrodzian zapożyczona od Komiaków, określających Mansów mianem "Jögra". (Tą samą nazwą określani byli także spokrewnieni z Mansami Chantowie, zamieszkujący bardziej na wschód).
W XVI w. tereny obecnie zamieszkane przez Mansów zostały przyłączone do Rosji. Kolonizacja rosyjska sprawiła, iż już w XVII w. Mansowie stali się mniejszością na zajmowanych terenach.
Po utworzeniu Związku Radzieckiego Mansowie, wspólnie z pokrewnymi kulturalnie i językowo Chantami otrzymali niewielką autonomię w ramach utworzonego 10 grudnia 1930 Ostjako-Wogulskiego Okręgu Autonomicznego (w 1940 r. przemianowanego na Chanty-Mansyjski Okręg Autonomiczny). Autonomia ta istnieje do dziś.
Religia.
Do XVIII w. Mansowie wyznawali szamanizm, następnie lud ten formalnie został schrystianizowany, jednak liczne przeżytki poprzedniej religii przetrwały do dziś. Po okresie walki z rodzimymi wierzeniami w XIX w., a następnie po walce z wszelkimi przejawami religii w Związku Radzieckim, większość Mansów wyznaje prawosławie, zaś niektórzy wracają do tradycyjnych, rodzimych wierzeń. Nawet wśród prawosławnych istnieją silne tradycje nawiązujące do starej religii: żywy jest kult duchów opiekuńczych i przodków, istnieje kult niedźwiedzia.
Kultura.
W obrębie narodu Mansów istnieją dwie grupy ludzi: "Por" i "Moś". Różnią je obyczaje i tradycyjnie wywodzone pochodzenie. "Por" uważani są za potomków autochtonicznych ludów łowiecko-rybackich, zaś "Moś" – za potomków napływowych, koczowniczych Ugrów. W wersji bardziej zmitologizowanej przodkiem "Por" był niedźwiedź, zaś "Moś" – kobieta "Kałtasz", przedstawiana w postaci rysia, zajęczycy lub motyla.
Charakterystyczną cechą Mansów jest egzogamia. Mężczyźni z grupy "Por" mogą zawierać związki małżeńskie tylko z kobietami z grupy "Moś", zaś mężczyźni z grupy "Moś" – z kobietami z grupy "Por".
Mansowie posiadają bogaty folklor i mitologię; zaliczani są do rdzennych ludów Syberii; podobnie jak w przypadku innych ludów z tej grupy rodzime tradycje są zagrożone poprzez wypieranie ich przez kulturę zachodnią, głównie rosyjską.
Dla ochrony mansyjskiego dziedzictwa kulturowego powołanych zostało kilka fundacji, jednak proces zaniku tradycji narodowych postępuje i jest związany z rozwojem gospodarczym i procesami urbanizacyjnymi.
Tradycyjne domy Mansów dzielą się na stałe i sezonowe – zakładane w miejscach pobytu przez myśliwych i hodowców reniferów, w okresie wiosenno-jesiennym.
Język.
Język mansyjski (dawniej język wogulski), zaliczany do grupy ugryjskiej w uralskiej rodzinie językowej, jest językiem zagrożonym wymarciem, wypieranym przez rosyjski; spośród ok. 10 000 Mansów ojczystym językiem posługuje się tylko ok. 3000 osób zamieszkujących głównie małe ośrodki osadnicze; w większych Mansowie posługują się rosyjskim. Badaniem języka mansyjskiego zajmowali się uczeni węgierscy i fińscy, którzy wyodrębnili w nim cztery podstawowe dialekty. Najwięcej mówiących używa dialektu północnego, dialekt południowy praktycznie wymarł. Od XX wieku język mansyjski posiada skromną literaturę zapisywaną początkowo alfabetem łacińskim, a od 1937 r. – cyrylicą.
Gospodarka.
Tradycyjne zajęcia Mansów to: myślistwo, rybołówstwo i hodowla reniferów (przejęta od plemion samojedzkich w XIV w.), a od XVIII w. także uprawa roli i chów bydła.
W okresie ZSRR działalność gospodarcza w tych dziedzinach odbywała się w obrębie kołchozów.

</doc>
<doc id="53794" url="https://pl.wikipedia.org/wiki?curid=53794" title="Jugrowie">
Jugrowie

Jugrowie, Jugra (od komijskiego "Jögra") – dawna, staroruska nazwa plemion ugrofińskich zamieszkujących okolice północnego Uralu, które następnie, pod naporem Rosjan i Komiaków przesiedliły się na wschód, za Ural, na tereny zachodniej Syberii, na obszar nazwany Jugrą, tj. tereny obecnego Chanty-Mansyjskiego Okręgu Autonomicznego – Jugry.
Przyjmuje się, że ówcześni Jugrowie to dzisiejsze narody Chantów i Mansów, które nie były rozróżniane przez Rosjan; nie jest jednak pewne, czy w omawianym okresie (X–XIII wiek) istniał już wyraźny podział plemion jugryjskich na owe dwie nacje, czy też wykształcił się on w okresie późniejszym.
Nazwa "Jugra", w formie zlatynizowanej – "Ugra", stała się podstawą do utworzenia nazwy języków ugryjskich – grupy języków z rodziny uralskiej, w skład której weszły dwa języki narodów dawniej nazywanych Jugrami (chantyjski i mansyjski) oraz blisko z nimi spokrewniony język węgierski.
W 2003 r. w nawiązaniu do nazwy "Jugra" – tradycyjnego, staroruskiego określenia terenów zamieszkanych przez Jugrów, tj. dzisiejszych Chantów i Mansów, nazwa zamieszkanego przez nich okręgu autonomicznego została zmieniona na Chanty-Mansyjski Okręg Autonomiczny – Jugra.

</doc>
<doc id="53796" url="https://pl.wikipedia.org/wiki?curid=53796" title="Plemiona ugrofińskie">
Plemiona ugrofińskie



</doc>
<doc id="53799" url="https://pl.wikipedia.org/wiki?curid=53799" title="Wasyl">
Wasyl



</doc>
<doc id="53804" url="https://pl.wikipedia.org/wiki?curid=53804" title="Hendrik Lorentz">
Hendrik Lorentz

Hendrik Antoon Lorentz (ur. 18 lipca 1853 w Arnhem, zm. 4 lutego 1928 w Haarlemie) – holenderski fizyk teoretyk, noblista, wieloletni profesor Uniwersytetu w Lejdzie (Leiden).
Lorentz jest znany głównie z prac nad elektrodynamiką, które nie tylko ukoronowały dorobek Maxwella i zastosowały go do optyki oraz fizyki ciała stałego przez modelowanie budowy materii. Dzieło Lorentza doprowadziło też do rewolucji w mechanice klasycznej i całej fizyce, jaką była późniejsza szczególna teoria względności. Zdołał wyjaśnić zarówno eksperyment Fizeau, jak i doświadczenie Michelsona-Morleya, a jego wyjaśnienia okazały się w znacznym stopniu poprawne i zbieżne z właściwą teorią Einsteina.
Życiorys.
Urodził się w Arnhem jako syn Gerrita Frederika Lorentza i jego żony Geertruidy z Ginkelów. W roku 1870 rozpoczął studia na Uniwersytecie w Lejdzie, które przerwał po dwóch latach, aby wrócić do Arnhem i podjąć pracę nauczyciela, jednocześnie pisząc pracę doktorską. Już w 1875 roku, w wieku 22 lat uzyskał doktorat za pracę udoskonalającą teorię elektromagnetyzmu Maxwella. W roku 1878 został profesorem Uniwersytetu w Lejdzie, obejmując nowo stworzoną katedrę fizyki teoretycznej. W 1912 roku zrezygnował z katedry, przyjmując stanowisko dyrektora Instytutu Teylera w Haarlemie. W dalszym ciągu jednak do końca życia prowadził wykłady na uniwersytecie. Zmarł 4 lutego 1928 roku w Haarlemie.
Odkrycia.
Lorentz był uznawany za jednego z najwybitniejszych fizyków swojego okresu. Zapoczątkował teorię elektronową budowy materii. Prowadził prace nad połączeniem w jedną całość zjawisk elektromagnetycznych i optycznych. Do jego najbardziej znanych osiągnięć należy teoria wyjaśniająca zjawisko dyspersji i przewodnictwa elektrycznego. Wyjaśnił teoretycznie zjawiska rozszczepienia linii widmowych w polu magnetycznym (zjawisko Zeemana).
Aby wyjaśnić doświadczenie Michelsona-Morleya z 1887, w 1891 Lorentz zaproponował wzór na skrócenie ciała sztywnego w ruchu, niezależnie od Fitzgeralda. Rozwinął go potem w teorię znaną jako teoria eteru Lorentza, której elementem jest m.in. transformacja Lorentza. Stała się ona elementem późniejszej Szczególnej teorii względności Einsteina, dla której Lorentz porzucił swoją teorię eteru.
Oprócz fizyki teoretycznej zajmował się też praktyką: w roku 1919 został wybrany przewodniczącym zespołu uczonych i inżynierów pracujących przy przegrodzeniu tamą zatoki Zuiderzee.
Wyróżnienia.
Był członkiem Towarzystwa Królewskiego w Londynie (ang. "Royal Society") i innych stowarzyszeń naukowych, m.in. Polskiej Akademii Umiejętności. W roku 1902 otrzymał Nagrodę Nobla w dziedzinie fizyki, razem z Pieterem Zeemanem (swoim dawnym studentem). Od Royal Society otrzymał Medal Rumforda (1908) i Medal Copleya (1918).
W roku 1925, z okazji pięćdziesięciolecia doktoratu Lorentza, Królewska Holenderska Akademia Sztuk i Nauk (KNAW) ustanowiła medal jego imienia. Ta nagroda naukowa z dziedziny fizyki teoretycznej przyznawana jest co cztery lata.
Lorentz był też wielokrotnym uczestnikiem Kongresów Solvay poświęconym fizyce, przewodnicząc pierwszym pięciu – w latach 1911, 1913, 1921, 1924 i 1927.

</doc>
<doc id="53805" url="https://pl.wikipedia.org/wiki?curid=53805" title="Wacław Szybalski">
Wacław Szybalski

Wacław Szybalski (ur. 9 września 1921 we Lwowie zm. 16 grudnia 2020 w Madison) – polski naukowiec, biotechnolog i genetyk, profesor onkologii w University of Wisconsin–Madison.
Życiorys.
Urodził się w rodzinie inteligenckiej polskiej szlachty (herb Prus I). Jego rodzice przyjaźnili się z wieloma przedstawicielami lwowskiej inteligencji, m.in. z prof. Janem Czekanowskim (antropolog) i z prof. Rudolfem Weiglem (bakteriolog). W 1939 ukończył VIII Państwowe Gimnazjum im. Króla Kazimierza Wielkiego we Lwowie, po czym – już w warunkach okupacji sowieckiej – podjął studia na Wydziale Chemicznym Politechniki Lwowskiej (w czasie okupacji hitlerowskiej Lwowa funkcjonowała ona pod szyldem "Technische Fachkurse"), gdzie zafascynowany był wykładami prof. Adolfa Joszta (znawcy procesów fermentacji).
W czasie okupacji niemieckiej (1941-44) pracował w Instytucie Badań nad Tyfusem Plamistym i Wirusami prof. Rudolfa Weigla jako kierownik grupy karmicieli wszy.
W maju 1944 wyjechał ze Lwowa do Końskich. Bezpośrednio po zakończeniu wojny przyjechał do Gdańska. Pracował równocześnie na czterech posadach: na Politechnice Gdańskiej, w Urzędzie Wojewódzkim, w Inspektoracie Standaryzacji i w Izbie Przemysłowo-Handlowej. Nostryfikował dyplom inżyniera na Politechnice Śląskiej i dysponując wykształceniem biotechnologicznym zdobytym we Lwowie, zorganizował Katedrę Technologii Środków Spożywczych Politechniki Gdańskiej. Tutaj też w 1949 otrzymał tytuł doktora nauk chemicznych. Promotorem był prof. Ernest Sym.
W tym samym roku wyjechał do Kopenhagi, gdzie pracował nad genetyką drożdży u profesora Øjvind Winge w laboratorium Carlsberga w Kopenhadze. Następnie wyjechał do USA, gdzie pracował w Cold Spring Harbor Laboratory (1951-55), a potem w Instytucie Mikrobiologii Uniwersytetu w University of New Brunswick (praca w instytucie noblisty, profesora Waksmana).
W latach 1960–2003 był profesorem na Uniwersytecie Wisconsin w Madison.
Początkiem wielu odkryć prof. Szybalskiego było wprowadzanie przez niego szeregu oryginalnych technik badawczych. Miał udział w opracowaniu metod wirowania i rozdzielania kwasów nukleinowych w chlorku i siarczanie cezu, elektronowo-mikroskopowym badanie tzw. heterodupleksów w mapowaniu DNA oraz opracowaniu zasad wykrywania mutagenności związków chemicznych na bakteriach.
Wiele lat pracował nad mechanizmami chemicznej mutagenezy i jako pierwszy dostarczył bezpośrednich dowodów na przyczynowy związek między mutagenezą a karcenogenezą. Również jego laboratorium stworzyło podstawy mapowania transkrypcji w bakteriofagu lambda. Ostatnie lata pracy profesora to poszukiwanie metod do fizycznego mapowania genomu, modyfikacji enzymów restrykcyjnych, a szczególnie sekwencjonowania dużych genomów.
Aktywnie uczestniczył w realizacji światowego projektu poznania ludzkiego genomu. Dorobek naukowy obejmuje ponad 360 publikacji z zakresu mikrobiologii, genetyki ogólnej, mutagenezy oraz biologii molekularnej.
Założył i był wieloletnim naczelnym redaktorem międzynarodowego czasopisma GENE (Elsevier Publ., Amsterdam) oraz był członkiem redakcji licznych czasopism naukowych.
W 2007 ufundował kryształową tablicę poświęconą zamordowanym przez hitlerowców w 1941 r, we Lwowie polskim profesorom, w Instytucie Biofizyki i Biochemii PAN w Warszawie. Tablicę odsłonił 24 czerwca 2008 jego przyjaciel, prof. James D. Watson, przebywający z wizytą w Polsce. Zmarł 15 grudnia 2020 roku w Madison
Odznaczenia i wyróżnienia.
Otrzymał pięć doktoratów honoris causa:
Był członkiem zagranicznym Polskiej Akademii Nauk i Polskiej Akademii Umiejętności, honorowym członkiem Włoskiego Towarzystwa Biologii Doświadczalnej i Polskiego Towarzystwa Mikrobiologicznego. Był laureatem Medalu Hilldale Uniwersytetu Wisconsin, Złotego Medalu Grzegorza Mendla, przyznawanego przez Akademie Nauk Republiki Czeskiej oraz "The 2003 Casimir Funk Natural Science Award", Polskiego Instytutu Sztuk i Nauk, Nowy Jork, 2003.
Postanowieniem prezydenta Bronisława Komorowskiego z 22 kwietnia 2011 "w uznaniu wybitnych osiągnięć w pracy naukowo-badawczej w dziedzinie biotechnologii i genetyki, za działalność dydaktyczną" został odznaczony Krzyżem Wielkim Orderem Odrodzenia Polski, udekorowany został 3 maja tego samego roku w czasie uroczystości na Zamku Królewskim z okazji Święta Narodowego 3 Maja.

</doc>
<doc id="53806" url="https://pl.wikipedia.org/wiki?curid=53806" title="Stroganow">
Stroganow



</doc>
<doc id="53807" url="https://pl.wikipedia.org/wiki?curid=53807" title="Anikiej Stroganow">
Anikiej Stroganow

Anikiej Stroganow (1497–1570) – przedstawiciel rodu Stroganowów. Założyciel osady Usolsk nad Wyczegdą. Zbudował ekonomiczną i polityczną potęgę swojego rodu.

</doc>
<doc id="53808" url="https://pl.wikipedia.org/wiki?curid=53808" title="Stroganowie">
Stroganowie



</doc>
<doc id="53809" url="https://pl.wikipedia.org/wiki?curid=53809" title="Stroganowowie">
Stroganowowie

Stroganowowie – ród kupców i przemysłowców rosyjskich. W XVI wieku Stroganowowie otrzymali od rządu ogromne obszary gruntu w ziemi permskiej. Gramota carska w 1574 nadała im ziemie za Uralem (ponad milion dziesięcin) i zezwoliła na budowę grodów warownych i osadzenie w nich najemnej załogi. Stroganowowie, wykorzystując siły zbrojne, zajmowali ziemie ludów syberyjskich i osadzali na nich chłopów rosyjskich. Rozwijali rolnictwo, zakładali warzelnie soli i eksploatowali bogactwa naturalne. Stała groźba ze strony Chanatu Syberyjskiego zmusiła Siemiona i Nikitę Stroganowów do przedsięwzięcia na własny koszt wyprawy na chanat oddziału najemnych Kozaków pod wodzą Jermaka Timofiejewicza (1581–1585), od której rozpoczął się podbój Syberii przez Rosję. Stroganowowie niejednokrotnie pożyczali rządowi pieniądze na cele wojenne. W XVIII wieku otrzymali tytuł baronów, następnie hrabiów. W XIX spokrewnili się z domem panującym.

</doc>
<doc id="53810" url="https://pl.wikipedia.org/wiki?curid=53810" title="Jermak">
Jermak



</doc>
<doc id="53811" url="https://pl.wikipedia.org/wiki?curid=53811" title="Campo Formio">
Campo Formio



</doc>
<doc id="53814" url="https://pl.wikipedia.org/wiki?curid=53814" title="Jermak Timofiejewicz">
Jermak Timofiejewicz

Jermak Timofiejewicz (ur. 1532/1534/1542, zm. 6 sierpnia 1585) – rosyjski ataman kozacki, dowódca rosyjski, historyczny zdobywca Syberii dla państwa moskiewskiego. „Timofiejewicz” nie jest nazwiskiem (którego nie będąc szlachcicem nie posiadał), lecz patronimikiem wskazującym, że miał ojca imieniem Timofiej.
Pochodzenie i wczesna działalność.
Nie udało się jednoznacznie określić gdzie i kiedy dokładnie urodził się Jermak. Istnieje co do tego kilka wersji. Według jednej z nich pochodził on znad rzeki Kamy, a według innej znad Donu (w Nowoczerkasku, stolicy Obwodu Wojska Dońskiego, jego imieniem nazwano główny plac ozdobiony pomnikiem Jermaka). Najbardziej popularną wersją jest ta, według której pochodził ze wsi pod Archangielskiem.
Jermak był początkowo atamanem jednej z wielu kozackich szajek, grabiących wzdłuż rzeki Wołgi. Grupa napadała nie tylko na rosyjskich kupców, ale i na perskich posłów oraz statki handlowe należące do cara.
Kiedy przeciwko grupie wysłana została ekspedycja moskiewskich wojewodów, Jermak uratował się, uciekając wraz z grupą ponad 500 Kozaków w górę rzeki Kamy. W czerwcu 1579 roku dotarli do rzeki Czusowoj, do posiadłości kupców Stroganowowów. Tam Kozacy żyli 2 lata, ochraniając posiadłości swoich gospodarzy. Gdy Jermak rozpoczął służbę u Stroganowów, miał już około 50 lat. Następnie brał udział w wojnach inflanckich, walcząc jako setnik kozacki przeciw wojskom litewskim w walkach o Smoleńsk.
Zdobycie Syberii.
1 września 1581 roku wyruszył wraz z ponad 700–800-osobowym oddziałem Kozaków i najemników w wyprawę, dzięki której stał się bohaterem historii Rosji. Inicjatorem wyprawy był sam Jermak, jednak Stroganowowie pomogli w odpowiednim zaopatrzeniu i wyposażeniu drużyny oraz zasilili ją około 300 żołnierzami przekazanymi spod swojej komendy.
Oddział popłynął na strugach (łodzie płaskodenne) w górę rzeki Czusowoj, następnie jej dopływem (Serebrianka) i dzięki przeciąganiu łodzi dostali się w basen rzeki Ob. Tutaj Kozacy przezimowali i dopiero na wiosnę ruszyli dalej. Płynąc pomniejszymi rzekami dotarli w końcu do rzeki Tury. W międzyczasie doszło do dwóch starć z Tatarami oraz z sułtanem chanatu Muhammedem Kuli, wysłanymi przez ostatniego chana Chanatu Syberyjskiego Kuczuma. W końcu Kozacy pokonali siły tatarskie w bitwie na Przylądku Czuwaszskim. Po przegranej Kuczum pozostawił obsadę wojskową głównych miast swojego chanatu, lecz sam uciekł nad rzekę Iszym.
26 października 1582 roku Jermak wszedł do porzuconej przez Tatarów stolicy – twierdzy Kaszłyk nad Irtyszem. Jeszcze w grudniu jeden z pomniejszych oddziałów kozackich został rozbity podczas zasadzki przez wojska Kuczuma, lecz ten wiosną doznał ciężkiej straty, gdyż jego najlepszy dowódca Memetkul (ros. Маметкул) dostał się do kozackiej niewoli nad rzeką Wagaj.
Lato 1583 roku Jermak spędził na zdobywaniu kolejnych miast i miasteczek syberyjskich nad rzekami Irtyszem i Obem, wszędzie spotykając zaciekły opór. Po zdobyciu miasta Sybir Jermak wysłał gońców do Stroganowów oraz posła do cara.
Car Iwan Groźny przyjął posła łaskawie, obdarował Kozaków prezentami i wysłał pomoc wojskową w sile 300 wojowników pod wodzą wojewodów moskiewskich. Pomoc przybyła na Syberię jesienią 1583 roku, lecz posiłki te były zbyt małe, aby wyraźnie pomóc siłom kozackim. Kozacy ponosili coraz to cięższe straty. W walce zginęli kolejni atamani, polegli także przybyli z Moskwy wojewodowie.
6 sierpnia 1585 roku zginął sam Jermak Timofiejewicz. Szedł on z małym (około 50-osobowym) oddziałem wzdłuż rzeki Irtysz, spędzając noc u ujścia jej dopływu, rzeki Wagaj. Nocą Kuczum napadł na śpiących Kozaków wycinając cały oddział. Według legendy Jermak uciekając rzucił się do rzeki i utonął.
Kozaków pozostało już tak niewielu, że ataman Meszczeriak musiał wracać w granice Rosji. Po 2 latach panowania Kozacy opuścili Syberię pozostawiając ją we władaniach Kuczuma, aby już za rok wrócić tam z nowym oddziałem wojsk carskich.
W 1996 r. nakręcono 5-odcinkowy serial historyczny pt. "Jermak" (odcinek 1 "Narodziny atamana" (53 min.), odc. 2 "Nieposłuszni cara" (50 min.), odc. 3 "Niezbadana Syberia", odc. 4 "Od płaczu do honoru" (52 min.), odc. 5 "Nieśmiertelność") w reż. Władymira Krasnopolskiego i Walerija Uskowa. W roli Jermaka wystąpił Wiktor Stiepanow, a cara Iwana Groźnego Jewgienij Jewstigniejew.

</doc>
<doc id="53815" url="https://pl.wikipedia.org/wiki?curid=53815" title="Kaszłyk">
Kaszłyk

Sibir, Kaszłyk – średniowieczny gród tatarski założony na początku XIV w. na prawym brzegu rzeki Irtysz, 17 km powyżej dzisiejszego Tobolska. Do roku 1582 stolica Chanatu Syberyjskiego. 
W roku 1582 Kozacy pod wodzą atamana Jermaka zdobyli i zniszczyli Kaszłyk. Co prawda musieli oni wycofać się z tych terenów po śmierci Jermaka w 1585, ale już po roku zdobyli je ponownie, kontynuując podbój Syberii i zakładając m.in. Tobolsk. Kaszłyk nigdy już nie podniósł się z ruin.
Nazwa "Sibir" wywodzi się od plemienia tureckiego, zamieszkującego rejony dzisiejszego Tobolska. Jest prawdopodobne, że nazwa "Syberia" pochodzi również od tego plemienia.

</doc>
<doc id="53818" url="https://pl.wikipedia.org/wiki?curid=53818" title="Jukagirowie">
Jukagirowie



</doc>
<doc id="53819" url="https://pl.wikipedia.org/wiki?curid=53819" title="Nieńcy">
Nieńcy

Nieńcy (, nazwa własna: ненэць, l. mn. "nienycja", dawniej nazywani Samojedami, Jurat-Samojedami lub Juratami) – naród uralski zaliczany do Samojedów, zamieszkujący północno-wschodni skrawek Europy i leżące przy nim azjatyckie obszary północno-zachodniej Syberii.
Prowadzili tradycyjnie koczowniczy tryb życia. Ich głównym pożywieniem są renifery. Wykorzystują je także do robienia odzieży.
Liczebność i obszary zamieszkiwania.
Populacja Nieńców w 2002 r. liczyła 41 302 osób. Zamieszkują oni polarne rejony północno-wschodniej Europy i północno-zachodniej Azji, od półwyspu Kanin do delty Jeniseju, o powierzchni ok. 1 mln km², aczkolwiek nie są jedyną ludnością rdzenną na tym obszarze.
Obszary te wchodzą w skład głównie rosyjskich okręgów autonomicznych: Nienieckiego i Jamalsko-Nienieckiego oraz Kraju Krasnojarskiego (rejon tajmyrski (dołgańsko-nieniecki), do 31 grudnia 2007 r. Dołgańsko-Nieniecki (Tajmyrski) OA).
Najwyższy odsetek ludności narodowości nienieckiej (18,7%) zamieszkuje w Nienieckim Okręgu Autonomicznym. W okręgu Jamalsko-Nienieckim spadł on do 4,2% w wyniku intensywnego osadnictwa z lat 70. i 80. XX w.
Warunki naturalne na ziemiach zamieszkanych przez Nieńców.
Zdecydowana większość ziem zamieszkanych przez Nieńców znajduje się w strefie klimatów subpolarnych, a jedynie niewielkie obszary – w strefie polarnej i umiarkowanej chłodnej krainie kontynentalnej.
Klimaty te charakteryzują się dużymi zmianami temperatury i innych warunków pogodowych na przestrzeni roku, długą, chłodną i surową zimą z silnymi burzami śnieżnymi, porywistym wiatrem i zamieciami.
Najniższe temperatury spadają poniżej -50 °C. Lato (lub raczej ciepła pora roku) jest krótkie – średnio trwa ok. 50–60 dni, na południu – ok. 80 dni. Temperatura zwykle spada na stałe poniżej zera już we wrześniu lub październiku.
Znaczną część tego obszaru porasta roślinność tundrowa, złożona z mchów i porostów, traw i krzewinek oraz nielicznych karłowatych gatunków drzew (głównie wierzb i brzóz). Tundra w kierunku południowym stopniowo przechodzi w lasotundrę, w której występują pojedyncze drzewa (brzozy, świerki, modrzewie). Południowe krańce ziem zamieszkanych przez Nieńców porasta tajga.
Na obszarach tych znajdują się liczne rzeki i jeziora. Występuje też wieczna zmarzlina, co powoduje, że w okresie pozbawionym mrozów tworzą się liczne bagna.
Historia.
Etnogeneza.
Pochodzenie narodów grupy samojedzkiej (w tym Nieńców) nie jest jasne i na ten temat wykształciło się kilka hipotez.
Według większości teorii ojczyzną Samojedów była południowa Syberia i stamtąd pod naporem ludów tureckich rozprzestrzenili się oni w położone bardziej na północ rejony. Jeszcze w XIX w. na obszarze południowej Syberii zamieszkiwały liczne ludy samojedzkie, m.in. Kamasyńcy, które stopniowo asymilowane były przez tureckojęzycznych sąsiadów. Nieńcy na obecnie zajmowanych obszarach pojawić się mieli ok. tysiąca lat p.n.e.
Według innych koncepcji Nieńcy wykształcili się ze zmieszania napływających z południa ludów z autochtonicznymi mieszkańcami polarnych rejonów pogranicza Europy i Azji.
W wiekach kolejnych ludy te wchłonęły pewne elementy eweńskie i ugryjskie i w wyniku tego na początku II tys. n.e. ostatecznie wykształcili się współcześni Nieńcy.
Systematyczne zasiedlanie przez Nieńców rejonów położonych coraz bardziej na północ jest jednak rzeczą pewną. Miało ono miejsce jeszcze w czasach historycznych, nawet w XIX w., Nieńcy pojawili się na terenach dotąd przez nich niezajmowanych: na południowych krańcach Nowej Ziemi i na Półwyspie Kolskim.
Nieńcy pod wpływami ruskimi i rosyjskimi.
Pierwsze historyczne wzmianki o Nieńcach pojawiają się w kronice Nestora, który w "Powieści minionych lat" nieściśle zaliczał ich do Jugrów.
Od XIII do XV wieku zachodnie plemiona Nieńców znajdowały się pod wpływem Republiki Nowogrodzkiej i płaciły jej daninę. Od XIV wieku część, a do XV wieku niemal wszystkie ziemie Nieńców znalazły się w zależności od Tatarów. Likwidacja przez Rosję Chanatu Syberyjskiego i założenie fortecy w Krasnojarsku (1628) ostatecznie poddało Nieńców pod władzę carów, jednak przez okres ok. 100 kolejnych lat trwały walki nieniecko-rosyjskie.
Od XVIII w. następowały próby chrystianizacji Nieńców. Początkowo były one niezbyt skuteczne. Nieco większą skuteczność zaczęły przynosić od połowy XIX w.
Nieńcy, jako jeden z najliczniejszych narodów dalekiej północy, wywierali silny wpływ na kulturę innych ludów, zwłaszcza ugrofińskich. To od Nieńców przejęły one hodowlę reniferów oraz związany z nią koczowniczy styl życia. Północne plemiona Komi oraz część Chantów i Mansów przejęły także od Nieńców sposób budowy szałasów oraz ubiór.
Nieńcy w XX w..
W okresie Związku Radzieckiego Nieńcom przyznano ograniczoną autonomię, tworząc w latach 1929 i 1930 kilka autonomicznych okręgów (noszących wówczas nazwę "narodowościowy"): Nieniecki Okręg Autonomiczny (z europejskiej części ziem nienieckich), Dołgańsko-Nieniecki (Tajmyrski) OA (wspólny dla Nieńców i Dołgan) oraz Jamalsko-Nieniecki OA (ze znacznym udziałem innych rdzennych narodów północy: Chantów, Selkupów, Nganasan i in.).
W latach 30. Nieńców nie ominęła kolektywizacja. Prowadzona dotąd przez indywidualnych właścicieli działalność gospodarcza (hodowla reniferów, rybołówstwo), odtąd miała odbywać się w obrębie kołchozów. Spowodowało to opór, zwłaszcza ze strony hodowców renów, który przybrał także postać zbrojnych ataków na Rosjan.
W okresie radzieckim poza przymusem przyjęcia uspołecznionego modelu gospodarek Nieńcy znajdowali się w relatywnie dobrej sytuacji, a dążenia do zachowania ich kultury, tradycji i języka spotykały się z pozytywnym przyjęciem ze strony władz.
Od lat 50. tereny zajmowane przez Nieńców zaczęły stawać się obszarem uprzemysłowionym. Rozwijało się m.in. wydobycie metali kolorowych, np. niklu. W latach 70. odkryto tu olbrzymie złoża gazu ziemnego. Spowodowało to gwałtowny napływ osadników z całego obszaru ZSRR, głównie Rosjan. W ciągu kilku lat powstała spora liczba osad i miast, m.in. ponad stutysięczny Nowy Urengoj (założony w 1973 r.) i Nojabrsk (zał. w 1976). W związku z napływem osadników udział Nieńców w populacji Jamalsko-Nienieckiego OA spadł do 4,2%.
Przewaga ludności napływowej spowodowała też, iż z dniem 1 stycznia 2007 zlikwidowano autonomię nieniecką w Dołgańsko-Nienieckim Okręgu Autonomicznym. Obszar ten jako rejon tajmyrski, w wyniku referendum, wszedł w skład Kraju Krasnojarskiego.
Tradycyjny tryb życia.
Gospodarka.
Tradycyjnymi zajęciami Nieńców było na wpół koczownicze myślistwo i rybołówstwo. Polowano na większość gatunków zwierząt zamieszkujących obszary zajmowane przez Nieńców, m.in. na dzikie renifery. Ponadto Nieńcy zajmowali się hodowlą udomowionych reniferów, jednak to zajęcie stało się dominującą gałęzią gospodarki tego ludu dopiero od połowy XVIII w.]
Na obszarach nadmorskich pewne znaczenie miało polowanie na ssaki morskie.
W okresie radzieckim gospodarka nieniecka przeszła znaczące zmiany. Większość Nieńców znalazło zatrudnienie w przemyśle (głównie rybnym, od lat 80. też naftowym i gazowym) i zarzuciło koczowniczy tryb życia. Hodowla reniferów straciła nieco na znaczeniu, jednak nadal część rodzin prowadziła tradycyjną gospodarkę i związany z nią koczowniczy tryb życia. Działalność ta prowadzona była w obrębie kołchozów.
Obecnie koczownicza hodowla renów stanowi źródło utrzymania dla większej niż w okresie ZSRR części Nieńców, niemniej jednak stanowią oni mniejszość populacji. Większość tego ludu zamieszkuje stałe osady i pracuje przy eksploatacji naturalnych bogactw tundry i tajgi oraz usługach.
W okresie ZSRR wykształciła się nieniecka inteligencja, pracująca obecnie m.in. w oświacie i służbie zdrowia.
Ustrój społeczny.
Do końca XIX w. podstawą nienieckiej społeczności były patrylinearne rody. Społeczeństwo (poza obszarami lasów) dzieliło się na dwie egzogamiczne fratrie.
Życie codzienne.
Odzież nieniecka oraz obuwie wykonane były ze skór, głównie renifera. Często były one bogato zdobione.
Głównymi składnikami pożywienia było mięso reniferów i ryby. Dietę tę uzupełniano dzikimi owocami i ziołami porastającymi tundrę i lasotundrę. W okresie późniejszym dość drogie i przez to świąteczne i luksusowe pożywienie stanowiły dobra konsumpcyjne nabywane od Rosjan: mąka, niektóre warzywa.
Podstawowym środkiem transportu były niewielkie, lekkie sanie, zaś w okresie letnim, z uwagi na bogatą sieć rzek i jezior, największe znaczenie miał transport wodny.
Domy.
Do XVIII w. niemal wszyscy Nieńcy, a w okresie dzisiejszym – mniejszość tego ludu zamieszkuje w tradycyjnych domach. Mają one postać szałasów, których konstrukcja wykonana jest z żerdzi, pokrytych w okresie zimowym – skórami reniferów, a latem – korą brzozową.
Obecnie większość Nieńców zamieszkuje w domach budowanych na wzór rosyjski w stałych osadach. Największymi skupiskami Nieńców są m.in. Narjan-Mar, Salechard i Peczora.
Religia.
Tradycyjna religia Nieńców zaliczana była, podobnie jak wierzenia innych syberyjskich ludów, do szamanizmu. Nieńcy wierzyli w liczne duchy władające poszczególnymi elementami otaczającej ich rzeczywistości: niebem, ziemią, ogniem, rzekami, zjawiskami przyrody, itd.
Już w XIX w. część Nieńców, zamieszkujących zwłaszcza w europejskiej części nienieckich ziem, przyjęła prawosławie.
Obecnie większość Nieńców formalnie wyznaje prawosławie, zaś niezbyt wielkie grupy koczowników pozostały nieschrystianizowane. Jednak także wśród formalnie prawosławnych pozostały elementy dawnych wierzeń, tym silniejsze, im bardziej ich życie związane jest z tradycyjnym stylem życia.
Badania nad kulturą i językiem.
Badania nad kulturą i językiem Nieńców przez długi czas miały charakter fragmentaryczny. Zajmowali się nimi m.in. Ph.J. von Strahlenberg, D.G. Messerschmidt, J. von Klaproth, A.G. Schrenk, J.S. Vater i in. Systematyczne badania rozpoczęły się dopiero w połowie XIX w., kiedy to wydano zarys gramatyki języka nienieckiego (1854 r.) i słownik tego języka (1855). Największe jednak znaczenie miały działania podjęte w latach 20. i 30. XX w.
Język.
Językiem ojczystym Nieńców jest język nieniecki, należący do języków samojedzkich (samodyjskich) w obrębie języków uralskich. Język ten posiada 2 główne dialekty:
Od XX wieku coraz częściej językiem ojczystym Nieńców jest język rosyjski. Zdecydowana większość Nieńców (wśród młodszego pokolenia – wszyscy) zna ten język w stopniu umożliwiającym swobodną komunikację, natomiast dla ok. 10 tys. osób (ok. 1/4 populacji) rosyjski jest językiem ojczystym.
Piśmiennictwo.
Piśmiennictwo w języku nienieckim pojawiło się dopiero w XIX wieku, wraz z przybyciem misjonarzy. W okresie wcześniejszym Nieńcy stosowali jedynie znaki piktograficzne.
W 1830 r. archimandryta Wieniamin (Beniamin) Smirnow opublikował pierwsze teksty w języku nienieckim; miały one charakter religijny. W okresie późniejszym publikacje, także zazwyczaj religijne, ukazywały się sporadycznie.
Właściwa literatura nieniecka w formie pisanej pojawiła się dopiero w latach 30. XX wieku, kiedy to w języku nienieckim spisano tradycyjne opowieści tego ludu i pojawiły się książki i czasopisma o różnorakim charakterze. Zdecydowana większość piśmiennictwa wytworzona została w dialekcie tundrowym. Do zapisu języka stosowano początkowo (w latach 1931–1937) alfabet łaciński (uzupełniony o dodatkowe znaki), a następnie cyrylicę, także uzupełnioną o kilka dodatkowych liter.
Alfabet używany do zapisu języka nienieckiego
Problemy społeczne.
Wraz ze zmianą tradycyjnego stylu życia wśród Nieńców pojawiły się liczne problemy społeczne: alkoholizm, bezrobocie, samobójstwa. W wyniku tego, jak też chorób spowodowanych zatruciem środowiska wskutek nieekologicznych metod prowadzenia przemysłu, średnia długość życia wśród Nieńców spadła poniżej 50 lat, co nawet jak na warunki rosyjskie jest wartością bardzo niską.

</doc>
<doc id="53820" url="https://pl.wikipedia.org/wiki?curid=53820" title="Ewenkowie">
Ewenkowie

Ewenkowie (dawna nazwa Tunguzi) – myśliwsko-zbierackie ludy, z grupy tunguskiej, zamieszkujące południowo-środkową Syberię (Rosja). 
Nazwa.
Nazwa „Tunguz” pochodzi od tatarskiego słowa „świnia”, oznaczającego też jedzącego wieprzowinę. Tatarzy wyznający islam nazywali tak plemiona innych religii. Sami Ewenkowie nazywają siebie "Owen", "Ewen", "Ewenk". 
Niegdyś dawna nazwa Ewenków – Tunguzi rozciągała się również na niektóre ludy tungusko–mandżurskiej grupy językowej, m.in.: Ewenów, Oroczonów, Nanajów, Oroków i Ugedejczyków.
Obszar zamieszkiwania.
Ewenkowie zamieszkują wielkie obszary południowej Syberii, zajmujące około 2 mln km², rozciągające się od Jeniseju po Morze Ochockie i Mandżurię. Tereny te należą obecnie do Rosji, Chin i Mongolii. Na dawnych swych ziemiach Ewenkowie generalnie stanowią mniejszość, (np. na terytorium byłego Rejonu Ewenkijskiego – 21%), dominują jednak liczebnie na obszarach pozamiejskich, gdzie nie ma osadników rosyjskich i chińskich.
Język.
Ewenkowie używają języka ewenkijskiego, należącego do grupy tunguskiej (północnej) języków tungusko-mandżurskiej. Język ten jest obecnie w Rosji dość szybko wypierany przez język rosyjski, zaś w Chinach przez chiński; zaledwie około połowy rosyjskich Ewenków zna rodzimą mowę.
Liczebność.
Populacja Ewenków liczy ok. 67–70 tys. osób, z czego 37 843 mieszka w Federacji Rosyjskiej, spośród których najwięcej, bo 21 008 osób zamieszkuje w Jakucji (według wyników spisu powszechnego z 2010 r.). Poza tym Ewenkowie żyją w Chinach (30 505 osób, według wyników spisu z 2000 r.) i Mongolii (1–2 tys.). 
Religia.
Niegdyś Ewenkowie byli wyznawcami szamanizmu i animizmu. Obecnie zamieszkujący w Rosji Ewenkowie są formalnie prawosławni, ale zachowali wiele elementów dawnych wierzeń. Chińscy i mongolscy Ewenkowie wyznają buddyzm oraz tradycyjne szamanistyczne wyznania.
Historia.
Ewenkowie zamieszkiwali południową Syberię od czasów przedhistorycznych. Większość tych ziem została skolonizowana w XVII wieku przez Rosję. Pozostałe tereny weszły w skład państwa chińskiego.
Część rosyjskich Ewenków w okresie ZSRR otrzymała ograniczoną autonomię – 10 grudnia 1930 r. utworzono Tunguski Okręg Narodowościowy (następnie pod nazwą Ewenkijski Okręg Autonomiczny stanowiący podmiot Federacji Rosyjskiej do 1 stycznia 2007 r.). Teren ten zamieszkuje jednak zaledwie około 6% całej ewenkijskiej populacji (tj. tylko około 11% Ewenków rosyjskich).
Tradycje i kultura.
Tradycyjnie Ewenkowie mieszkali w jurtach, przenosząc się z miejsca na miejsce. Zajmowali się hodowlą reniferów, myślistwem i rybołówstwem. Czcili niedźwiedzia, podobnie jak Chantowie. Po jego zabiciu płakali i przepraszali go. 
Cechą charakterystyczną Ewenków jest powściągliwość w stosunku do żony. Żaden Ewenk nigdy nie prowadzi ze swoją małżonką rozmowy: mówi tylko do niej to, co koniecznie wypada w sprawach domowego gospodarstwa. Każde wywnętrzanie się przed żoną, przyjacielskie rozmowy, uważane są za ujmę mężowskiej godności, która stanowi najwyższy szczebel rodzinnej władzy. Mężczyźni jednak nigdy nie krytykują i nie obrzucają obelgami swoich żon. 
Wśród Ewenków panował zwyczaj wyrywania sobie od najmłodszych lat włosów z głowy w celu całkowitego pozbawienia się zarostu.

</doc>
<doc id="53821" url="https://pl.wikipedia.org/wiki?curid=53821" title="Jakuci">
Jakuci

Jakuci ( "Sacha", l.mn. "Sachalar") – naród turecki zamieszkujący rosyjską Jakucję w środkowej Syberii. Najwięcej spośród nich mieszka w relatywnie gęsto zaludnionych dolinach środkowej Leny oraz Ałdanu i Wiluju. Niektórzy przedstawiciele tego narodu żyją też na terenach położonych bardziej na północ, i jakkolwiek obszary te zajmują powierzchnię większą niż doliny rzeczne, liczba ludności z racji trudnych warunków klimatycznych jest niewielka. Obszary zamieszkane przez Jakutów to przede wszystkim tajga.
W 2002 r. Federację Rosyjską zamieszkiwało 456 tysięcy Jakutów, z czego w Jakucji – 382 tys. Pozostali żyli na terenach ościennych, głównie w obwodzie amurskim, obwodzie magadańskim, Ewenkijskim Okręgu Autonomicznym.
Język.
Jakuci używają języka jakuckiego, należącego do języków turkijskich. Na język ten istotny wpływ wywarły języki sąsiednich ludów tunguskich, w największym stopniu języki mongolskie i w nowszych czasach – język rosyjski.
Język jakucki wraz z językiem dołgańskim tworzy osobną grupę w rodzinie turkijskiej.
Historia.
Najwcześniejsze ślady człowieka w Jakucji pochodzą z wczesnego paleolitu. Pod wieloma względami Jakuci różnią się od sąsiednich mieszkańców Syberii. Ich język należy do ałtajskiej rodziny, zaliczanej do języków północnotureckich. Co więcej, Jakuci byli początkowo hodowcami, podczas gdy ich sąsiedzi zajmowali się łowiectwem i rybołówstwem. Z tych powodów, tradycyjna teoria o pochodzeniu Jakutów mówi, iż przybyli znad jeziora Bajkał w X–XIII wieku. Mieli się składać z tureckich stepowych plemion z gór Ałtaj oraz tubylczych syberyjskich ludów, zwłaszcza Ewenów i Ewenków. Ostatnio rosyjscy badacze, jak Okladnikow i Tukarew, stwierdzili, że mimo niemożności wykluczenia południowych elementów rasowe i językowe dowody wskazują, że Jakuci to rdzenny lud obszaru środkowej Leny.
W latach dwudziestych XVII wieku Jakucja została zaanektowana przez Rosję i przez cały XVIII w. region służył jako baza tranzytowa i główna trasa prowadząca do zajmowanych ziem syberyjskich. Rosja nałożyła na Jakutów "jasak" (daninę w naturze, najczęściej w postaci futer) i wysłała tam liczne wojska, które musiały tłumić kolejne powstania. Te walki oraz liczne choroby przynoszone przez Rosjan doprowadziły do znacznego uszczuplenia populacji Jakutów. Wielu uciekło, migrując dalej na wschód. Rosyjscy osadnicy zaczęli osiedlać się na ziemiach Jakutów w drugiej części XVIII w., gdy Katarzyna II Wielka zajmowała kolejne wschodnie tereny (Kamczatkę, Półwysep Czukocki, Aleuty, Alaskę). Mimo to przez długi czas Rosjanie nie stanowili dużego odsetka miejscowej populacji. W XIX w. Jakucja stała się miejscem karnego zesłania i zaczęli się tam pojawiać polityczni zesłańcy (również Polacy), którzy pozostawili po sobie opisy ludu. Jednym z pierwszych autorów, który pisał o Jakutach, był wzięty do niewoli przez Rosjan w 1707 roku polski wojskowy Ludwik Sienicki. Istotne relacje etnograficzne dotyczące Jakutów i ich wierzeń zawierają dzieła Wacława Sieroszewskiego, przede wszystkim "Dwanaście lat w kraju Jakutów". Ponadto Edward Piekarski opracował słownik języka jakuckiego, zaś Feliks Kon prowadził wśród Jakutów badania etnograficzne. 
Innymi wydarzeniami, które odmieniły życie mieszkańców, były: ustanowienie łączności pocztowej, odkrycie złóż złota, konstrukcja Kolei Transsyberyjskiej oraz rozwój handlu rzecznego na rzece Lenie (która, choć przez pół roku zamarznięta, jest po dziś dzień najpewniejszą linią komunikacyjną w kraju). W Jakucji aktywnie działali prawosławni misjonarze i na początku XIX w. wszyscy mieszkańcy zostali zarejestrowani jako prawosławni, choć nie doprowadziło to do zaniku religijnych praktyk ludowych. 
Wraz z ustanowieniem władzy radzieckiej, w 1919 roku Jakuci otrzymali autonomię – w ramach Rosyjskiej utworzona została Jakucka Autonomiczna Socjalistyczna Republika Radziecka. Podzielona ona była na mniejsze obwody zamieszkiwane przez Ewenów, Ewenków i Jukagirów. Jakuci byli najliczniejszą grupą etniczną w regionie i asymilowali wiele sąsiadujących grup, a nawet etnicznych Rosjan (Jakutjanie – Rosjanie, którzy przyjęli jakuckie zwyczaje, Kołymczanie – Rosjanie, którzy przyjęli zwyczaje i język). Populacja Jakutów w 1926 r. wynosiła 235 tys. i była bardzo nierównomiernie rozmieszczona. Dziewięćdziesiąt procent populacji żyło w centralnych regionach – dawnych okręgach Jakuck i Wilujsk. Trzecia grupa – z regionu Olekminska – była względnie zrusyfikowana. Jakuci cieszyli się względną swobodą do 1928 roku, kiedy to Stalin zaczął wdrażać ideę kolektywizacji. Dziesiątki tysięcy Jakutów zginęły i dopiero w latach sześćdziesiątych ich populacja osiągnęła stan sprzed kolektywizacji. W 1991 roku Jakucja proklamowała swą niepodległość jako Republika Jakucka, co jednak nie pociągnęło za sobą żadnych praktycznych skutków – kraj pozostał autonomiczną republiką rosyjską.
Ustrój i gospodarka.
Jakutów i ich sąsiadów najbardziej różniły kwestie ekonomiczne – Jakuci przede wszystkim zajmowali się hodowlą koni i bydła. Ten pastoralizm przyczynił się do zachowania na wpół nomadzkiego stylu życia. Jakuci przemieszczali się dwa razy w roku między zimowymi a letnimi obozami, a ich siedliska były porozrzucane na dużym obszarze. Zimowy obóz składał się z dwóch-trzech osad o populacji poniżej dwudziestu mieszkańców. Letnie obozy były nieco większe. Jurta – dominujący typ mieszkania – była konstrukcją na kwadratowym planie o stożkowym dachu. Ogień według wierzeń religijnych pełnił istotną funkcję w mieszkaniach – chronił rodzinę, toteż palenisko było zawsze centralnym punktem w domostwie.
Rybołówstwo było drugą z najważniejszych gałęzi jakuckiej ekonomii. Polowano przede wszystkim dla futer. Rolnictwo wprowadzili Rosjanie w XIX w., ale nigdy nie było szczególnie praktykowane. Dieta Jakuta składała się głównie z nabiału, następnie z ryb, na trzecim miejscu były warzywa, na ostatnim mięso. 
Przed nawiązaniem kontaktów z Rosjanami Jakuci żyli w ustroju rodowym. Dzielili się na liczne podgrupy zwane "d'on" lub "ajmak", które były ze sobą w permanentnie wrogich stosunkach, co prowadziło do licznych wojen. Klanom (było ich około 80) przewodziła arystokracja – "tojoni", którzy byli zarazem przywódcami wojskowymi. "Tojoni" byli bogaci i mieli liczne stada, zatrudniali pracowników i niewolników oraz zależnych od siebie członków klanu.
Pierwotnym modelem rodzinnym była rodzina nuklearna. Małżeństwa były zazwyczaj monogamiczne, choć na początku XIX w. zamożniejsi praktykowali poligamię. Ta sytuacja była przyczyną powstania błędnego wyobrażenia o klanach matrylinearnych. Klany jakuckie były bez wątpienia patrylinearne, choć dzielone na mniejsze podgrupy. Te podpodziały wywodziły się z istnienia jednego przodka, ale różnych jego żon.
Klany utrzymywały się do czasów rewolucji bolszewickiej w formie jednostek administracyjnych. Każdy klan tworzył społeczność zwaną "aga-usa". Członkowie wybierali starszyznę i powoływali radę. Kolejny etap organizacji to naslegi, a poziom dalej – ulus. Każdy poziom miał swoją radę i wybieraną w drodze głosowania starszyznę. 
Wierzenia.
Jakuci, podobnie jak inne rdzenne ludy Syberii wyznawali szamanizm. Szaman był pośrednikiem w kontaktach z duchami. Odgrywał on ważną rolę mediatora pomiędzy ludźmi, bóstwami i duchami. Przekazywał zarówno różnorakie prośby kierowane przez ludzi do sił pozaziemskich, jak i wolę rządzących światem istot nadprzyrodzonych. Szamanem mógł być zarówno mężczyzna jak i kobieta, choć te ostatnie według Jakutów miały z natury większą moc. Pojawienie się choroby nerwowej było znakiem, że osoba została wybrana przez duchy. Głównymi obowiązkami szamana było leczenie i zapobieganie katastrofom, pełnił też funkcję kapłana. Kowale byli uważani za związanych z szamanami i również mogli leczyć choroby oraz udzielać porad i wygłaszać przepowiednie. Wierzono, że kowale mają moc większą niż duchy, gdyż te boją się dźwięku kutego żelaza.
Tradycje wierzeniowe ludów Syberii są niezwykle trwałe. Pomimo prawie 400-letniego panowania Rosjan Jakuci zachowali tożsamość kulturową i etniczną, a także wiele elementów tradycyjnych wierzeń. Do dziś funkcjonuje świąteczno-rytualny podział syberyjskiej przestrzeni. Syberia rządzi się swoistymi prawami tubylczej konceptualizacji świata. Dla obcych te zasady rzadko bywają zrozumiałe. Pokłonić się duchom tajgi czy tundry to, zwłaszcza dla starszych, rytuał. Tubylec nie przekroczy granicy, którą wskazali szamani nie oddawszy honorów "Baaj Baajanowi" – duchowi tajgi. Według wierzeń Jakutów i wielu innych ludów Syberii wszechświat dzieli się na trzy światy: górny (niebo), środkowy (ziemia) i dolny (podziemia). Świat górny jest siedzibą duchów dobrych, dolny zmarłych i duchów nieżyczliwych człowiekowi, zaś ziemia (środkowy) jest miejscem gdzie przebywają ludzie, zwierzęta i duchy, zarówno dobre jak i złe. Łącznikiem pomiędzy trzema światami bywa „kosmiczne drzewo”, „mityczna rzeka” lub „słup świata” wykorzystywane w kontaktach szamana z duchami i bóstwami.
W XIX wieku Jakuci zostali formalnie nawróceni na prawosławie, jednak tradycyjne wierzenia w dużej części zostały zachowane, czemu sprzyjało rozproszenie osadnictwa i wynikający z tego praktyczny brak kontaktu z duchownymi chrześcijańskimi. Ponadto polityka ateizacyjna z okresu ZSRR w większym stopniu eliminowała wpływy chrześcijańskie, niż szamanistyczne.
Obecnie odradzająca się tożsamość narodowa powoduje zwrot w stronę tradycyjnych wierzeń, zaś sprzyja temu polityka państwowa; m.in. obchodzone przez Jakutów święto przesilenia letniego (21/22 czerwca) jest w Jakucji dniem wolnym od pracy.

</doc>
<doc id="53822" url="https://pl.wikipedia.org/wiki?curid=53822" title="Jakutowie">
Jakutowie



</doc>
<doc id="53823" url="https://pl.wikipedia.org/wiki?curid=53823" title="Tobolsk">
Tobolsk

Tobolsk () – miasto w Rosji, w obwodzie tiumeńskim. Położony w północnej części regionu Tiumeń, u zbiegu rzeki Tobol i Irtyszu. Powstałe na obszarze podbitym przez Carstwo Rosyjskie w 1587 roku, stanowiło ważne centrum podboju Syberii i uważane było wtedy za jej stolicę. Siedziba eparchii tobolskiej i tiumeńskiej Rosyjskiego Kościoła Prawosławnego, z XVII-wiecznym soborem Mądrości Bożej i Zaśnięcia Matki Bożej. W mieście znajduje się też rzymskokatolicki kościół Trójcy Przenajświętszej wybudowany w latach 1900-1907 ze składek rosyjskich Polaków.
Liczba mieszkańców — 98 932 (2020).
Do 1920 Tobolsk był stolicą guberni tobolskiej.
Przyszedł tutaj na świat rosyjski chemik Dmitrij Mendelejew.
Historia.
Za czasów cara.
Od sierpnia 1917 do kwietnia 1918 w Tobolsku przebywał były car Rosji Mikołaj II z rodziną: żoną i pięciorgiem dzieci. Coraz bardziej popularni w mieście Romanowowie byli zagrożeniem dla komunistów i Lenina. W kwietniu 1918 rodzina została wywieziona do Jekaterynburga, gdzie w nocy z 16 na 17 lipca tego samego roku została rozstrzelana przez CzeKa.
Za czasów ZSRR.
W marcu 1917 r. wraz z abdykacją cara Mikołaja II zakończyło się panowanie imperium rosyjskiego, a w sierpniu nowy tymczasowy rząd ewakuował rodzinę cesarską i ich orszak do Tobolska, gdzie zamieszkali w relatywnym luksusie w byłym domu gubernatora. Trzy miesiące później wybuchła rosyjska wojna domowa, a w Tobolsku szybko doszli do władzy bolszewicy. Po tym, jak wojska przeciwnej Białej Armii zbliżyły się do miasta wiosną 1918 r., bolszewicy przenieśli rodzinę cesarską na zachód do Jekaterynburga, gdzie ostatecznie została stracona w lipcu 1918 r. Po zakończeniu wojny zwycięstwem bolszewików i powstaniu rosyjskiego Związku Radzieckiego reformy administracyjne 1920 r. zlikwidowały gubernię tobolską, co zakończyło status Tobolska jako stolicy prowincji (miasto pełniło tę funkcję przez 218 lat). Zamiast tego miasto stało się administracyjnym centrum Prowincji Tiumeńskiej z siedzibą w Tiumeniu. Od 1921 do 1922 r. Tobolsk był miejscem masowych antybolszewickich powstań chłopskich Zachodniej Syberii, związanych z Zieloną Armią. 3 listopada 1923 r. miasto stało się częścią obwodu uralnego, aż do 7 stycznia 1932 r. Od 17 stycznia 1934 r. Tobolsk był częścią obwodu Obsko-Irtyszowskiego, dopóki 7 grudnia tego roku nie został przeniesiony do obwodu omskiego. 14 sierpnia 1944 r. Tobolsk został przeniesiony do obwodu Tiumeńskiego. 10 lipca 1987 r. Dekretem Prezydium Rady Najwyższej ZSRR miasto Tobolsk otrzymało Order Odznaki Honorowej.
Tobolsk dzisiaj.
4 listopada 1996 r. Tobolsk stał się niezależnym miastem, od tego momentu nie należy już do Obwodu Tiumeńskiego.
W 2013 r. Tobolsk-Polymer otworzył największy zakład produkcji polipropylenu w Rosji. W mieście rozwinął się przemysł chemiczny, stoczniowy, drzewny, materiałów budowlanych oraz spożywczy. Tobolsk stał się również popularnym miejscem turystyki na Syberii ze względu na jego historyczne znaczenie, architekturę i naturalne krajobrazy. Jest także ważnym ośrodkiem edukacyjnym Rosyjskiej Cerkwi Prawosławnej oraz siedzibą Diecezji Tobolskiej, pierwszej prawosławnej diecezji na Syberii.
Klimat.
Tobolsk ma wilgotny klimat kontynentalny (Klasyfikacja klimatów Köppena) graniczący z klimatem subarktycznym. Zimy są bardzo zimne, ze średnią temperaturą od -21,6 °C (-6,9 °F) do -12,7 °C (9,1 °F) w styczniu, natomiast lata są łagodne, a średnie temperatury wynoszą od +13,8 °C do +23,9 °C (od 56,8 do 75,0 °F). Opady są umiarkowane i są nieco wyższe latem niż w innych porach roku.

</doc>
<doc id="53835" url="https://pl.wikipedia.org/wiki?curid=53835" title="Skamieniałości">
Skamieniałości

Skamieniałości – zachowane w skałach szczątki organizmów (skamieniałości właściwe, strukturalne), a także ślady ich aktywności życiowej (skamieniałości śladowe). Skamieniałości powstają w wyniku procesu fosylizacji. Najczęściej fosylizacji ulegają tylko części szkieletowe. Proces ten zachodzi w wyniku zastąpienia pierwotnej substancji budującej części twarde organizmu innymi związkami mineralnymi (najczęściej węglanem wapnia lub krzemionką, a rzadziej np. dolomitem, syderytem, limonitem, pirytem lub fosforanami) o tym samym składzie chemicznym (np. przejście aragonitu w bardziej stabilny kalcyt) lub odmiennym składzie chemicznym. W przypadku części twardych zbudowanych ze stabilnych substancji (np. kalcytu, krzemionki) zachowują się one czasami bez żadnych przekształceń.
Najrzadszym typem skamieniałości są skamieniałości kompletne, do których zalicza się organizmy z zachowanymi również tkankami miękkimi, czasami w stanie niemal niezmienionym, dzięki szczególnemu zbiegowi okoliczności (zamrożenie, zakonserwowanie np. w asfalcie, mumifikacja itp.). Swoistą formą fosylizacji są szczątki zachowane w bursztynie (tzn. kopalnej żywicy pochodzącej z różnych gatunków drzew) oraz w martwicach wapiennych.
Osobnym typem skamieniałości są ośródki i odciski pośrednio tylko związane z elementami twardymi, odwzorowujące jedynie ich morfologię.
Znaczenie skamieniałości.
Skamieniałości dostarczają wiadomości o wyglądzie fauny i flory w minionych epokach. Są także jednym z podstawowych źródeł informacji o środowisku i klimacie tych epok, gdyż niektóre taksony żyły tylko w ściśle określonych warunkach (np. koralowce rafotwórcze wymagają wód morskich, płytkich, ciepłych). Wiele grup skamieniałości (np. graptolity, konodonty, amonity, otwornice) jest podstawą datowań skał osadowych, a w konsekwencji podstawą podziału czasu geologicznego na jednostki chronostratygraficzne. Masowe nagromadzenia skamieniałości skutkują ich skałotwórczym znaczeniem, np. węgiel i torf to nagromadzenia sfosylizowanych szczątków roślinnych, kreda pisząca to nagromadzenia glonów z grupy kokkolitów. Na podstawie różnowiekowych skamieniałości jednej grupy organizmów można też prześledzić jej rozwój i zmiany w czasie, toteż skamieniałości dostarczają także dowodów na ewolucję naturalną organizmów.
Czasem stosuje się pojęcie żywej skamieniałości, na określenie tych współcześnie żyjących taksonów, które są obecnie skrajnie nieliczne i słabo zróżnicowane gatunkowo, a w przeszłości były znacznie bardziej rozwinięte.
Badaniem skamieniałości zwierzęcych zajmuje się paleozoologia, a roślinnych – paleobotanika. Ogólnie nauka o skamieniałościach nosi nazwę paleontologia.
Za najstarsze odkryte skamieniałości uznaje się hematytowe struktury, które mogą być śladem działalności bakterii sprzed około 4 miliardów lat (możliwy zakres 3770 mln – 4300 mln lat). Znaleziono je w formacji skalnej Nuvvuagittuq w Quebecu wśród prawdopodobnych pozostałości kominów hydrotermalnych.

</doc>
<doc id="53840" url="https://pl.wikipedia.org/wiki?curid=53840" title="Overlord">
Overlord



</doc>
<doc id="53842" url="https://pl.wikipedia.org/wiki?curid=53842" title="Basso continuo">
Basso continuo

Basso continuo (bas generalny, bas cyfrowany, generałbas, b.c.)
Geneza basu generalnego sięga renesansu. W XVI wieku następował powolny, lecz konsekwentny proces porzucania równorzędnego traktowania głosów, polaryzacji głosu najniższego i najwyższego ("basso seguente", "basso pro organo" i jego rozwinięcie). Właściwe basso continuo, tj. niezależny głos basowy realizujący podstawę harmoniczną utworu, pojawiło się we Włoszech około roku 1600 wśród kompozytorów Cameraty Florenckiej. Jego narodzenie ściśle związane jest z powstaniem monodii akompaniowanej i barokowej "seconda pratica". Z początku linia basu była cyfrowana bardzo oszczędnie, a basso continuo spełniało drugorzędną rolę podpory harmonicznej. Pod koniec XVII wieku jednak rola basu wzrosła, ocyfrowanie basu stało się coraz gęstsze, rosła rola harmoniki i dysonansowości.
Zazwyczaj basso continuo realizowały dwie grupy instrumentów:
Realizowanie basso continuo wymaga od wykonawcy nie tylko znajomości reguł kontrapunktu i harmonii, ale również umiejętności samodzielnej improwizacji w stylu wykonywanej kompozycji. Realizacja b.c. mogła bowiem przybierać formę od prostego dopełnienia akordowego po kunsztowną fakturę ornamentalną, figuracyjną czy polifoniczną. Zazwyczaj również dobór instrumentów realizujących generałbas pozostawał w kwestii wykonawcy lub wykonawców. Redukcja zastosowania basu generalnego następowała już od końca XVII wieku (Biber, Pachelbel), by w końcu zaniknąć w drugiej połowie XVIII wieku, kiedy kompozytorzy decydowali się na samodzielne wypisanie wszystkich dźwięków basu ("basso obligato"). W muzyce oratoryjnej i operowej był jednak niekiedy stosowany jeszcze do połowy XIX wieku.
Zapis i realizacja.
Cyfry w systemie basso continuo oznaczają odległość istotnych składników akordu od dźwięku w najniższym głosie, liczoną od niego w górę; za składniki istotne uważa się w tym przypadku prymę, tercję (gdyż decyduje ona o trybie akordu) oraz składniki dysonujące (sekstę dodaną, septymę, nonę, dźwięki obce). Ponadto używa się także znaków chromatycznych na oznaczenie podwyższenia lub obniżenia dźwięku: jeżeli znak występuje wraz z liczbą, chromatyzuje się dźwięk leżący o wyrażony tą liczbą interwał licząc od linii najniższego głosu; jeżeli znak występuje samodzielnie – podwyższa się bądź obniża dźwięk leżący o tercję w górę od dźwięku w najniższym głosie.
Z zasady w zapisie basso continuo wprowadza się tylko cyfry i oznaczenia niezbędne dla prawidłowej identyfikacji akordu. Składniki, które nie zostały opisane za pomocą basso continuo, ustala się poprzez zbudowanie od najniższego znanego dźwięku tylu gamowłaściwych tercji w górę, aby powstał kompletny akord.

</doc>
<doc id="53843" url="https://pl.wikipedia.org/wiki?curid=53843" title="Wieloryby">
Wieloryby



</doc>
<doc id="53844" url="https://pl.wikipedia.org/wiki?curid=53844" title="El Nino">
El Nino



</doc>
<doc id="53845" url="https://pl.wikipedia.org/wiki?curid=53845" title="Mordred">
Mordred

Sir Mordred – legendarny rycerz Okrągłego Stołu, jeden z bohaterów legend arturiańskich.
Był dzieckiem z kazirodczego związku króla Artura i jego przyrodniej siostry Morgany. We wcześniejszych źródłach był jednak synem innej przyrodniej siostry Artura – Anny-Morgause i jej męża króla Lota z Orkadów, bratem Sir Gawaina, Sir Agravaina, Sir Gaherisa i Sir Garetha. W jeszcze innych źródłach Mordred był uważany za brata króla Artura lub syna Nimue, czyli Pani Jeziora.
Słynął z ciętego języka i złośliwości. Gdy większość rycerzy Okrągłego Stołu udała się na poszukiwanie Graala, syn Artura zaczął spiskować przeciwko ojcu, aby przejąć władzę i poślubić Ginewrę. Jego postać zastąpiła tym samym postać Malaganta, który był głównym wrogiem Artura we wcześniejszych opowieściach.
Artur przeciwstawił się Mordredowi nad brzegiem jeziora, na którym znajdowała się wyspa Avalon – w bitwie pod Camlann Mordred zginął, lecz wcześniej śmiertelnie ranił ojca. Obecny przy tym Bedivere (lub Girflet) na prośbę umierającego Artura, wrzucił Excalibur do jeziora. Następca Artura na tronie – król Konstyntyn III musiał jeszcze walczyć z resztkami armii Mordreda pod wodzą jego dwóch synów – Melehana i Meloua.

</doc>
<doc id="53851" url="https://pl.wikipedia.org/wiki?curid=53851" title="Proteusz (mitologia)">
Proteusz (mitologia)

Proteusz (także Proteus, gr. Prōteús, łac. Proteus) – w mitologii greckiej bóstwo morskie, syn boga Posejdona i Tetydy. Jego imię najprawdopodobniej znaczy tyle, co „urodzony jako pierwszy” i należy on wraz z Nereuszem i z Forkosem do tak zwanych „starców morskich”.
Według Homera, Proteusz zazwyczaj mieszka na wysepce Faros, nieopodal Egiptu. W "Odysei" Proteusz ma zwyczaj wynurzania się z morza w południe, aby odpocząć w cieniu skał, otoczony przez trzodę fok Posejdona, którymi się opiekował.
Mit opowiada, że gdy ktoś potrzebował od niego jakieś informacji czy proroctwa, to właśnie o tej porze, należało go złapać mocno i nie puszczać dopóki nie był skłonny do udzielenia odpowiedzi.
Proteusz miał dar przepowiadania przyszłości i zdolność zmieniania swej postaci, stąd wyrażenie „kształt proteuszowy”.
W "Odysei" Proteusz jest ojcem Idotei.

</doc>
<doc id="53853" url="https://pl.wikipedia.org/wiki?curid=53853" title="Fregata żaglowa">
Fregata żaglowa



</doc>
<doc id="53856" url="https://pl.wikipedia.org/wiki?curid=53856" title="Zjawisko nadciekłości">
Zjawisko nadciekłości



</doc>
<doc id="53857" url="https://pl.wikipedia.org/wiki?curid=53857" title="Ronnie Simpson">
Ronnie Simpson

Ronald „Ronnie” Campbell Simpson (ur. 11 października 1930 w Glasgow, zm. 19 kwietnia 2004 tamże) – szkocki piłkarz grający na pozycji bramkarza.
Życiorys.
Debiutował jako 14-latek w lidze angielskiej, w barwach klubu Queen’s Park. Jako zawodnik Newcastle United dwukrotnie zdobywał Puchar Ligi.
Od 1960 występował w klubach szkockich, początkowo w Hibernian, następnie w Celticu Glasgow. Wraz z Celticem zdobył w 1967 Klubowy Puchar Europy, po pokonaniu w finale w Lizbonie Interu Mediolan 2:1. Było to pierwsze zwycięstwo klubu z Wysp Brytyjskich w najważniejszych europejskich rozgrywkach pucharowych w piłce nożnej.

</doc>
<doc id="53858" url="https://pl.wikipedia.org/wiki?curid=53858" title="Liczba Poissona">
Liczba Poissona

Współczynnik (liczba) Poissona formula_1 – stosunek odkształcenia poprzecznego do odkształcenia podłużnego przy jednoosiowym stanie naprężenia.
Jednoosiowy stan naprężenia to stan reprezentowany tylko przez jedno niezerowe naprężenie główne.
"Współczynnik Poissona" jest wyrażony bezjednostkowo - znaczy to, że jest wielkością bezwymiarową, nie określa sprężystości materiału, a jedynie sposób, w jaki się on odkształca.
Jeżeli w przypadku materiału izotropowego w rozpatrywanym punkcie ciała wyróżnimy kierunek formula_2 i jeżeli w tym punkcie jedynie naprężenie formula_3 (zaś pozostałe składowe naprężenia są równe zero), to współczynnik Poissona:
gdzie:
Jeżeli pręt o średnicy formula_8 (lub dowolnym innym stałym przekroju) i długości formula_9 zostanie poddany jednoosiowemu rozciąganiu tak, że wydłuży się o formula_10 to jego średnica zmieni się (zmniejszy się, stąd dla uniknięcia wartości ujemnych współczynnika znak minus we wzorze) o:
Wzór ten jest słuszny w przypadku małych odkształceń. Jeżeli odkształcenia są znaczne (patrz: duże odkształcenia), to dokładniejsze wyniki daje wzór (w założeniu formula_13):
Powyższe wzory są jednym ze sposobów bezpośredniego wyznaczenia "współczynnika Poissona" w statycznej próbie rozciągania, chociaż ze względu na niewielkie odkształcenia jest to metoda niedokładna.
Ze względu na zależność opisującą stosunek współczynnika Poissona do modułu Younga i modułu Helmholtza można określić, że:
W przypadku dwuwymiarowej sprężystości relacja ta przybiera postać:
Nazwa współczynnika pochodzi od nazwiska Siméon Denis Poissona (1781–1840), francuskiego matematyka.
Metodę określania współczynnika Poissona przedstawia norma ASTM E-132.
Współczynnik Poissona można również wyznaczyć, przekształcając równianie wiążące ten współczynnik z modułem Younga
gdzie:
Po przekształceniach uzyskujemy równanie:

</doc>
<doc id="53859" url="https://pl.wikipedia.org/wiki?curid=53859" title="Ruryk">
Ruryk

Ruryk (staroruski: "Рюрикъ" trl: "Riurikъ", ukr. , ; ur. ok. 830, zm. 879) – według tradycji kronikarskiej przywódca oddziału Waregów, który osiadł na zaproszenie zbuntowanej ludności przyszłego księstwa Nowogrodzkiego i został ich władcą około 862 roku. Uważany za założyciela państwa ruskiego i protoplastę rodu Rurykowiczów, dynastii panującej w różnych państwach ruskich nieprzerwanie do śmierci cara Fiodora I.
Życie według kronikarstwa ruskiego.
Według najstarszego, znanego współcześnie, źródła historycznego Rusi, czyli Powieści minionych lat w Waregowie ściągali dań ze Słowian Ilmeńskich, Krywiczów, a także następujących ugrofińskich ludów: Czudów, Merian i Wesian. W ludy te zbuntowały się i wygnały Waregów za morze. Wyzwoleńcy nie umieli się porozumieć co do swojej przyszłości, rozpoczęli więc wojować między sobą. Po wyczerpującej wojnie domowej postanowili szukać księcia, który nie byłby uwikłany w ich wewnętrzne spory, a który będzie rządził i sądził według prawa. Mieli oni udać się do Rusów, którzy byli uważani za Waregów, tak jak Szwedzi właściwi, Norwegowie, Goci czy Anglowie. Stwierdzili tam: „Ziemia nasza wielka jest i obfita, a ładu w niej nie ma. Przychodźcie więc rządzić i władać nami”. Wtedy Ruryk razem ze swoimi młodszymi braćmi, Sineusem (st.rus. Синеѹсъ) i Tuworem (st.rus. Труворъ), oraz ze swoimi rodami i Rusią przybyli do ziemi nowogrodzkiej. Później bracia podzielili ziemię, według następującego klucza: Ruryk miał władać w Nowogrodzie, Sineus na Biełoozierze (obecna nazwa Biełoziersk), a trzeci Tuwor w Izborsku. Po dwóch latach umarli Sineus i Tuwor, a Ruryk objął władzę sam i dzierżył ją do swojej śmierci. Swoim wojownikom porozdawał grody: Połock, Rostów i Murom. W tym czasie dwóch jego wojów, Askold i Dir (st.rus. Асколдъ Диръ), niebędących co prawda jego krewnymi ale bojarami, mieli uprosić go o zezwolenie na wyprawę łupieżczą do Carogrodu, dokąd wyruszyli wraz ze swoimi rodami. Kronika opisuje bunt ludności i wszystkie wydarzenia z życia Ruryka pod rokiem 862, pozostawiając dalsze lata niezapisane, odnotowując dopiero śmierć Ruryka pod rokiem . Ruryk miał przekazać władzę, wywodzącemu się z jego rodu, Olegowi (st.rus. Ѡлегъ). Syn Ruryka, Igor (st.rus. Игорь), nie mógł sprawować rządów, gdyż był bardzo mały. Ruryk posiadał także przynajmniej jeszcze jedno dziecko, prawdopodobnie córkę, której imienia nie znamy, ale jej potomstwo (Igora i Akuna - st.rus. Игоръ oraz Акунъ) wymienia traktat rusko-bizantyński z .
Według tej kroniki Ruryk jest założycielem dynastii Rurykowiczów, której przedstawiciele nieprzerwanie panowali na Rusi do 1598. Ostatnim członkiem tego rodu zasiadającym na tronie był car rosyjski Wasyl IV Szujski (1606-1610). Potomkiem Ruryka był także premier Rosji Gieorgij Lwow, sprawujący ten urząd w 1917 roku.
Według różnych innych, późniejszych odpisów Powieści, miał on osiąść początkowo w Ładodze, a Nowogród miał być założony po śmierci braci, skąd rządził już nowym państwie z nowym grodem (stąd też miała wziąć się nazwa Nowogród). Niektóre późniejsze kroniki wymieniają imię Gostomysła, który miał być nowogrodzkim starszym i zainicjować przywołanie Waregów. Także późniejsze kroniki mówią o buncie nowogrodzian w 864 roku, a którego przyczyną było traktowanie ich jak niewolników i poczynione zło przez księcia i jego ród. Na czele tego buntu stanął Wadim Chrobry, którego Ruryk wraz z jego sprzymierzeńcami miał zabić. Kronika Joakima uznaje Ruryk za wnuka rzeczonego Gostomysła ze strony jego córki, a Rurykowi przypisuje żonę Elefantynę z Norwegii, która miałaby być siostrą Olega Mądrego i matką Igora Rurykowicza, niemniej jednak zaznacza, że Ruryk posiadał wiele żon.
Krytykowana jest historiografia braci Ruryka. Z historii tej wynika, że Rurykowicze pochodzili od Waregów, posługujących się zapewne językiem staronordyckim. Legenda ta była przekazywana ustnie, najbliżej do 1037 roku, kiedy to powstał pierwszy latopisarski zwój. Dlatego też część naukowców uważa, że bracia Ruryka w rzeczywistości nie istnieli, a błąd wynikałby ze zniekształcenia słów sine-hus (w staronordyckim oznaczających krewniaków) oraz thru-voring (w staronordyckim oznaczających wojowników), przy tłumaczeniu tej sagi na język staroruski.
Spory wokół imienia.
Ruryk (Rothrekr; Rørik, Rurik, Hrœrekr) prawdopodobnie pochodził z regionu Roslagen w Szwecji, choć bywa utożsamiany z Rorikiem z Dorestad, urodzonym na Półwyspie Jutlandzkim. Istnieją przypuszczenia, że imię Ruryk pochodzi ze staronordyjskiego "Rørik" i jest odpowiednikiem staroislandzkiego "Roðrekr", "sternik". Według niemieckich publikacji Ruryk jest nordycką i rosyjską formą imienia Roderyk. Fiński historyk Eero Kuussaari uważał, że imię to jest zniekształconą formą fińskiego imienia Rurikko/Ruuri.
Pochodzenie Ruryka.
Duże kontrowersje wśród badaczy wzbudza kwestia pochodzenia Ruryka. Do XIX wieku powszechne w Rosji było przekonanie, że był miejscowego, wschodniosłowiańskiego pochodzenia, a zapis w latopisie "Powieść minionych lat" jest nieprawdziwy lub zniekształcony. Teorię o wikińskich korzeniach Rusi wysunął w 1749 roku niemiecki uczony Gerhardt Friedrich Müller, zaproszony do badań przez członków Rosyjskiej Akademii Nauk. Gdy niemiecki historyk zaczął przekonywać o podbiciu Rusi przez Skandynawów, członkom akademii tak się to nie spodobało, że na posiedzeniu przerwano wykład Müllera. Z czasem hipoteza o nordyckich korzeniach Ruryka zaczęła zyskiwać popularność, a niektórzy badacze zaczęli go utożsamiać z duńskim przywódcą Hrörekiem z Dorestad. W 2006 roku zaczęto przeprowadzać badania nad Y-DNA największych rosyjskich rodów skoligaconych z legendarnym Rurykiem, pod kierownictwem dr inż. Andrzeja Bajora. Okazało się, że dominuje tam haplogrupa N1c1, powszechna wśród Finów bałtyckich i na ziemiach, gdzie w przeszłości dominowała ludność mówiąca językami ugrofińskimi (Łotwa, północna Szwecja i Rosja). Wykryto też mutację DYS390=23, powszechnie występującą u Finów, Estończyków i Liwów, ale rzadkiej u Karelów i Wotów, czyli grup żyjących na terenie Rosji. Obecność haplogrupy R1a świadczy o skoligaceniu z rodami słowiańskimi. Badania nie wykazały istnienia haplogrupy R1, typowej dla ludów germańskich. Fiński uczony Kalevi Wiik wysunął hipotezę, że region Roslagen, z którego miał się wywodzić protoplasta dynastii, do połowy I tysiąclecia n.e. był zamieszkany przez ludy ugrofińskie, na północ od terenów na których osiedlały się plemiona germańskie, więc Ruryk musiał być potomkiem mieszkającej tam fińskiej ludności. Estoński badacz Pekka Erelt przypuszcza, że wielką wodą, o której wspominała kronika Nestora, nie był Bałtyk lecz jezioro Pejpus, na zachód od którego mieszkało plemię Estów. 
Nie wiadomo, jakim językiem mówił Ruryk i jego towarzysze. Wiadomo jednak, że obszar na którym mieszkała ludność posługująca się językiem fińskim (dialekty Meänkieli i Kven) w Szwecji był znacznie większy niż obecnie. Uppland, z którego miał się wywodzić Ruryk, graniczył z Norrlandem, który był regionem, na którym w jego czasach germańska ludność mogła jeszcze nie dominować. Znaleziska archeologiczne wskazują, że plemiona ugrofińskie i bałtyckie miały większy udział w penetracji Rusi niż się powszechnie uważa i niewykluczona jest hipoteza, że drużyna Ruryka mogła być wymieszana etnicznie. Jedynym źródłem świadczącym o jego normańskim pochodzeniu jest "Powieść minionych lat", która nie zachowała się w oryginale, a jest odpisem, który mógł być kilkakrotnie przekształcany.

</doc>
<doc id="53860" url="https://pl.wikipedia.org/wiki?curid=53860" title="Igor Rurykowicz">
Igor Rurykowicz

Igor Rurykowicz, właściwie Ingwar (st. rus. i scs.: Игорь "Igor", staronord. Ingvar Røriksen, śr. grec.: 'Ιγγωρ "Ingor" łac.: Inger, zm. 945) – władca Rusi Kijowskiej, według tradycji kronikarskiej syn protoplasty dynastii Rurykowiczów, księcia nowogrodzkiego Ruryka. 
Daty panowania Igora budzą pewne wątpliwości w literaturze historycznej. Tradycyjnie umieszcza się je w latach 912–945. Niektórzy badacze przesuwają objęcie rządów Igora na lata późniejsze – Constantine Zuckerman wysunął hipotezę, że władca ten panował od lata 941 do początku 945 roku.
Rządy objął po śmierci swojego opiekuna i domniemanego krewnego Ruryka, Olega. Podczas swego panowania włączył do państwa ruskiego ziemie Uliczów i Tywerców. W 915 odparł najazd Pieczyngów. Dwukrotnie, 941 i 944, wyprawiał się przeciwko Cesarstwu Bizantyńskiemu. W 941 roku został pokonany przez Jana Kurkuasa. Efektem drugiej wyprawy było zawarcie traktatu (944) ustalającego warunki wymiany handlowej między Rusią i Bizancjum.
Najwięcej trudności sprawiało Igorowi podbicie plemienia Drewlan, żyjących w dzikich puszczach na południe od Prypeci. Wśród Drewlan wybuchały częste bunty przeciw władzy księcia. Ostatecznie Igor zginął zabity przez Drewlan podczas poboru daniny, przekraczającej określone przez obyczaj normy. Został pochowany koło Iskorostenia.
Po jego śmierci władzę w Rusi Kijowskiej przejęła żona Olga (Helga), (jako regentka w imieniu ich syna Światosława), która pomściła męża i ostatecznie podbiła ziemie drewlańskie w 946.

</doc>
<doc id="53861" url="https://pl.wikipedia.org/wiki?curid=53861" title="Światosław I">
Światosław I

Światosław I Igorowicz (Chrobry) (st. rus. i scs: Свѧтославъ /Svętoslavŭ/ śr. grec. Σφενδοσθλάβος /Sfendosthlávos/), (ur. ok. 942 r., zm. 972 r.) – książę (kniaź) Rusi Kijowskiej w latach 945–972. Syn Igora Rurykowicza i Olgi Kijowskiej.
Rządy księcia rozpoczęły się w 957 roku. Podczas jego kampanii wojennych władzę w kraju sprawowała jego matka Olga, która zmarła w 969 roku. Książę zajmował się głównie prowadzeniem licznych wypraw handlowych i łupieżczych na czele swej drużyny. W 965 roku spustoszył Chazarski Kaganat i zdobył dwa ważniejsze grody Chazarów – Itil i Sarkel. Walczył z zamieszkującymi Kaukaz Jasami i Kasogami. Podporządkował sobie słowiańskich Wiatyczów.
W 967 r., pozostając w sojuszu z Bizancjum, podjął wyprawę przeciw Bułgarom naddunajskim. Zajął ujście Dunaju i próbował zorganizować tam państwo ze stolicą w Presławcu. Plany te się nie powiodły ze względu na najazd Pieczyngów, którzy w 968 r. oblegli Kijów. Światosław powrócił i odparł wroga. Po śmierci Olgi druga wyprawa naddunajska Światosława przekształciła się w wojnę z Bizancjum – po stronie Rusi stanęli Bułgarzy i Węgrzy. Zwycięskie Bizancjum, rządzone wówczas przez cesarza Jana Tzimiskesa, zmusiło księcia ruskiego do podpisania ugody w Durostolonie. Światosław zobowiązał się nie organizować wypraw na Bałkany, wypuścić wszystkich jeńców, a w razie potrzeby wesprzeć cesarza zbrojnie. W drodze powrotnej Światosław spędził zimę u ujścia Dniepru, a na wiosnę 972 r. wyruszył w górę rzeki łodziami. Przed porohami na Dnieprze łodzie wyciągano na ląd i ciągnięto. Tam też Światosław wpadł w zasadzkę przygotowaną przez Pieczyngów. Światłosław oraz większość jego żołnierzy i towarzyszy zginęli podczas walki. Na znak zwycięstwa Pieczyngowie z jego czaszki mieli sporządzić puchar.
Źródła o panowaniu Światosława.
Podstawowym źródłem informacji na temat ówczesnej Rusi pozostaje dzieło ruskiego rocznikarza Nestora, "Powieści minionych lat" (około 1113 r.). Wiele informacji pochodzi także z opisów i kronik bizantyjskiego historyka Leona Diakonosa, który żył w czasach panowania Światosława. Z powodu jego licznych interwencji i wypraw w sprawach Cesarstwa, na bieżąco opisywał on dzieje i historię księcia ruskiego.
Pochodzenie.
Z powodu skromnej liczby i często legendarnego charakteru źródeł, dotyczących początków dynastii książąt kijowskich, ustalenie pochodzenia Światosława nastręcza wiele problemów. Światosław to pierwszy znany współcześnie ruski książę, noszący słowiańskie imię (aczkolwiek istnieje też teoria, w myśl której imię to jest sztucznym złożeniem imion jego poprzedników: Olega i Ruryka, w staronordyckim odpowiednio znaczących "święty" i "sławny"). Był on synem Igora i wnukiem kronikarskiego Ruryka – założyciela państwa ruskiego i protoplasty rodu Rurykowiczów, który został przywołany wraz ze swymi drużynami przez Słowian Ilmeńskich. Niemniej jednak, historycy są podzieleni w kwestii historyczności dziadka Światosława.
Charakterystyka.
Ojcem Światosława był Igor, syn Ruryka, a matką żona Igora Olga. O początkach państwowości Rusi i o pierwszych władcach dość zwięźle pisze Karol Koranyi opisując narodziny państwowości poszczególnych państw w średniowieczu. Przedstawia on Olega panującego w latach 879-912, pierwszego księcia nowogrodzkiego, który zawładnął Kijowem i wyprawiał się na Konstantynopol w latach 907 oraz 911-912. Igor, syn Ruryka, nie tracąc impetu działań swojego poprzednika, coraz bardziej poszerzał ziemie Rurykowiczów, organizując wyprawy na Pieczyngów i Konstantynopol (941-944). Został zabity podczas ściągania okupu z Drewlan w 945 roku. Olga, matka Światosława, organizowała reformy podatkowe i jeszcze długo pomagała synowi podczas jego wypraw wojennych. Samego Światosława przedstawiano jako władcę zaradnego i śmiałego zarazem. O młodzieńczych latach Światosława nie wiemy zbyt wiele, ponieważ dawni kronikarze nie zwykli rozpisywać się o życiu prywatnym książąt i królów, a koncentrowali się właściwie na przedstawianiu barwnych historii z wypraw wojennych i zawieranych traktatów politycznych. Bardzo trudno jest znaleźć coś konkretnego na jego temat, ponieważ w pierwszych latach swojego życia syn władcy żył w cieniu ojca i nie dokonywał wielkich czynów ani bitewnych, ani politycznych. Wiemy na pewno z opisów historyka Rusi Borisa Rybakowa, że już w młodzieńczych latach Światosław otrzymał od ojca swoje własne miasto, był nim Nowogród.
Wiemy, że Światosław był nieprzychylny chrześcijaństwu i nawet po tym, jak jego matka przyjęła chrzest w Konstantynopolu w 955 roku, on pozostał wierny religii swych nordyckich przodków. Potrafił podobno przepowiadać wyniki bitew z chmur i gwiazd przed wyruszeniem na wojnę. Ilość informacji o Światosławie jako o człowieku, a nie władcy, zwiększa się po śmierci ojca, kiedy podczas pierwszych wypraw wojennych odznacza się nieprzeciętnym zmysłem taktycznym, odwagą i oddaniem, które zaskarbia mu serca wielu wojowników walczących pod jego komendą. Także wrogowie wypowiadają się o nim nadzwyczaj dobrze i pochlebnie, chyląc czoło przed jego niesamowitą umiejętnością wyjścia z każdej sytuacji z podniesioną głową i korzyściami dla swojego państwa. Ciągłe przebywanie władcy poza granicami państwa nie wpływało pozytywnie na jego wizerunek w kraju, gdzie ludzie z niezadowoleniem patrzyli na to, że książę jest cały czas poza stolicą. Z sytuacją tą doskonale radziła sobie matka Światosława, Olga, która zarządzała państwem pod nieobecność syna i była w stanie sprostać wyzwaniom stawianym jej przez politykę ówczesnej Rusi. Stwierdzenie „zapalony, śmiały, porywczy i czynny”, jak charakteryzuje go bizantyjski historyk Leon Diakonos, doskonale oddaje charakter postaci tego władcy. Błyskawiczne kampanie wojenne i przemyślane posunięcia polityczne nadały mu miano władcy śmiałego, ale i rozsądnego. Jakkolwiek obie te cechy mogą iść ze sobą w parze, takie miano świadczy o twardej woli i niezwykłym harcie ducha, jakie posiadało niewielu wodzów z tego okresu. Kolejną wielką cechą Światosława, poza wyżej wymienionymi, a dającą o sobie znać już od pierwszych lat panowania księcia, była niewiarygodna lojalność w stosunku do swoich poddanych. Nie wywyższanie się ponad zwykłych wojów, podróżowanie i walczenie z nimi ramię w ramię sprawiły, że był wręcz uwielbiany przez własnych drużynników i darzony przez nich wielkim zaufaniem, co w wielu trudnych sytuacjach stanowiło niesamowitą podporę dla niego samego i spraw, o które walczył.
Najlepszym dowodem na to może być relacja kronikarza ruskiego, opisującego Światosława: „Gdy Światosław książę wiek męski osiągnął, zebrał książę wielu wojów chrobrych, jako sam był mężny. W pochodach pomykał szybko jak wilk, mnogich ziem dobywając, Szedł bez wozów bez ciężkiego taboru, Mięsiwa piekąc na węglach. Nie sypiał w namiotach - jako inni woje Siodło sobie jeno podkładał pod głowę.”
Cytat ten doskonale przedstawia nam człowieka, jakim był Światosław. Poza oddaniem drużynie, posiadał on wiele innych zalet. Potrafił wykorzystywać korzyści idące z nie obarczania kolumny wojska taborami, co zwiększało wydatnie mobilność i szybkość jego armii. Pożywienie zdobywał na bieżąco i nie otaczał się zbędnymi luksusami. Owszem był wytworny, kiedy zaszła taka potrzeba. Jak relacjonuje to doskonale znany nam już dziejopisarz Leon Diakonos, opisując zawarcie pokoju po bitwie pod Dorostolon, kiedy to zmęczona i zdziesiątkowana armia Rusinów uległa armii Tzimiskesa, Światosław w białej szacie podpłynął łodzią do Greków, którzy wraz z cesarzem stali na drugim brzegu rzeki i przyglądali się z podziwem księciu Rusinów. Bizantyjscy dziejopisarze sportretowali Światosława następująco:
„Z wyglądu tak oto się on przedstawiał: średniego wzrostu, ani zbyt wysoki, ani zbyt mały, o krzaczastych brwiach, błękitnych oczach, płaskim nosie, z ogoloną brodą i z gęstymi, długimi wiszącymi na górnej wardze włosami. Głowę miał całkiem gołą; po jednej tylko stronie głowy wisiał pukiel włosów, oznaczający znakomitość rodu; szyja gruba, ramiona szerokie i cała postać dość kształtna. Wydawał się ponury i surowy. W jednym jego uchu wisiała złota zausznica, ozdobiona dwiema perłami z rubinem umieszczonym pośrodku. Odzież miał białą, niczym prócz czystości nie różniącą się on innych...”
Wzrost potęgi ruskiej.
Polityczne życie Światosława rozpoczęło się dopiero w 957 roku. Pełnię władzy uzyskał dopiero po śmierci matki w 969 roku. Jego ojciec zginął w roku 945 z rąk Drewlan, podczas poboru daniny przekraczającej określone wcześniej w ramach porozumienia normy. Olga po śmierci męża wyprawiła się na Drewlan, podporządkowała Kijowowi księstwo nowogrodzkie i odnowiła traktaty handlowe z Bizancjum, zawarte jeszcze przez Igora. W 955 roku przyjęła w Konstantynopolu chrzest i rozpoczęła proces chrystianizacji kraju. Została kanonizowana w XII lub XIII wieku.
Światosław kontynuował politykę ojca z jeszcze większą zawziętością i upartością, nie były to już jednak, jak by mogło się wydawać, walki w wyłącznym interesie Rusi. Na arenie międzynarodowej zaszło wiele zmian: handel kwitł, szczególnie wymiana między wschodem a zachodem, a popyt w Europie na wyszukane towary wschodu niósł ze sobą ogromne korzyści, tak natury materialnej, jak i politycznej. Ogromne karawany z Chin, Indii, Iranu i Egiptu ciągnęły na zachód do europejskich dworów. U schyłku IX wieku ten bardzo delikatny element polityki międzynarodowej został zachwiany pojawieniem się na mapie Europy Węgrów i Pieczyngów. Ich siedziby sięgały daleko na wschód. W tym momencie w Europie znaczenie nabrało również księstwo kijowskie, a temat dalekiego kraju Rusinów nie schodził z ust ludu, zarówno kupców, jak i arystokracji na dworach w Bizancjum i w Bagdadzie, w Niemczech i we Francji. Zaczęto np. mówić o ruskich jedwabiach, gdzie w rzeczywistości Słowianie jedynie pośredniczyli w sprowadzaniu ich z dalekiego wschodu. Istniały dwa główne szlaki handlowe, którymi ruscy kupcy wieźli swoje towary. Pierwszy biegł z Kijowa przez Kraków, gdzie spotykali się z polskimi kupcami, a dalej przez Pragę na ziemie środkowej Europy. Drugi natomiast tak zwany „drogą od Greków do Waregów”, przez Połock lub Smoleńsk i Nowogród nad „Morze Wareskie” i dalej na ziemie Słowian zachodnich, Niemców i Franków.
Wyprawy z lat 965–972.
Wyprawy Światosława z lat 965-966 znakomicie przedstawiają mistrzowskie zrozumienie sytuacji i doskonałe posunięcia, mające na celu przyniesienie jak największych korzyści państwu ruskiemu. Najdokładniej opisuje je B. Grekow.
Pierwszym celem księcia kijowskiego było państwo Chazarów. Obrany kierunek na Okę i Wołgę, na północny wschód od Kijowa, był drogą pełną zwycięstw i chwały. Kolejno padały grody warowne Chazarów: Sarkel, Itil i Samender. Ówczesny geograf arabski Ibn Haukal opisuje druzgocącą porażkę Chazarów we wszystkich walkach ze Światosławem, w rezultacie czego państwo Chazarów przestało istnieć. Resztki jego znane były nad dolną Wołgą pod nazwą państwa Saksynów i nie przedstawiały sobą już żadnej wartości politycznej.
Po podboju Chazarów Światosław poszedł dalej, do ich posiadłości na północnym Kaukazie i tam podbił Jasów i Kasogów, po czym założył warowny gród Tmutorakań, stanowiący bazę wypadową na greckie kolonie na Krymie.
Kolejnym wielkim przedsięwzięciem Światosława, także opisanym przez Griekowa, jest wyprawa na Bułgarię. Było to państwo powstałe w VII wieku, składające się z ludności słowiańskiej i tiurskiej, które krok po kroku pięło się w górę, aby w IX – X wieku dojść do szczytu swej potęgi za panowania cara Symeona Borysewicza w latach 893-927. Wzrosło znaczenie Bułgarii, a jej siła zaczęła zagrażać Konstantynopolowi. Po śmierci Symeona jego państwo rozpadło się na dwie części i z tej okazji postanowiło skorzystać Bizancjum. Z początku podburzono przeciwko bułgarskiemu wrogowi Węgrów, lecz po ich doszczętnym rozbiciu cesarz bizantyjski Nicefor Fokas zwrócił się w stronę Rusi. Wysłał przebiegłego i zręcznego dyplomatę Kalokirosa do Kijowa w celu podburzenia Światosława przeciwko Bułgarii. Podobno ów dyplomata miał doręczyć 1500 funtów złota ruskiemu księciu i obiecać Bułgarię na własność. Światosław przemyślał wszystkie korzyści i zdobycze wynikające z tej wyprawy, i zarządził przygotowania do kampanii. Wyruszono w 967 roku, przy czym już na samym początku działania księcia kijowskiego pokrzyżowały plany Bizancjum, które zakładało długą i wyczerpującą wojnę obu stron. Światosław niespodziewanie w pierwszych paru bitwach rozgromił armię bułgarską i dotarł aż do centrum kraju, gdzie w Perejesławcu postanowił zatrzymać się na stałe „"stwierdzając, że tu całe bogactwo się schodzi"”. W tej sytuacji kolejny cesarz bizantyjski Konstantyn Porfirogeneta, wykorzystując tę samą taktykę, tylko przeciw Rusinom, podburzył przeciw nim Pieczyngów i wysłał ich na Kijów. Światosław szybko się wycofał, pokonał i przepędził spod stolicy oblegające wojska i od razu zawrócił do Perejasławca. W tym czasie Bizancjum zdążyło już wmieszać się w sprawy pozostawionej Bułgarii. Tym razem stanęło w jej obronie i gdy Światosław na wiosnę 969 roku znalazł się na jej ziemiach, doszło do kolejnych walk. Zdezorientowani Bułgarzy, w tym momencie już wrogo nastawieni do Bizancjum, stanęli po stronie wojsk ruskich. W wyniku takiej polityki Greków część wrogich cesarzowi Bułgarów, Węgrów i Pieczyngów wyruszyło pod wodzą księcia Kijowa na Konstantynopol. Po bitwie pod Arkadiopolis Światosław przekroczył Bałkany, zdobył Filipopol i zbliżał się do Greckiej stolicy. Według relacji Leona Diakonosa sytuacja wyglądała bardzo poważnie, ponieważ wojska Rusów niszczyły wszystko na swojej drodze i bardzo szybko zbliżały się pod mury stolicy. Po przewrocie pałacowym władze objął Jan Tzimiskes. Na spotkanie Rusinów nowy cesarz wysłał wojska pod dowództwem patrycjusza Piotra i magistra Sklerosa, lecz mieli oni jedynie obserwować działania Światosława, który zdążył już spustoszyć Trację, i czekać na resztę wojsk, która w tym czasie była zaangażowana w tłumienie buntu Fokasa. Dopiero w 972 roku, po zdławieniu buntu, Tzimiskes natychmiast wyruszył z resztą wojsk ku zachodniej granicy na spotkanie z Rusinami, rozbijając po drodze wysunięte oddziały Bułgarów, a następnie skierował się bezpośrednio do Dorostolon, gdzie przebywał Światosław. Zdając sobie sprawę z przewagi militarnej Bizancjum, część możnych Bułgarii zerwała sojusz z Rusinami i zaczęła się wycofywać. Światosław wraz ze swoim wojskiem znalazł się w bardzo poważnej sytuacji. Jak opisuje Leon Diakonos, z 60 tysięcy wojska zostało mu już tylko 22 tysiące głodnych i rannych wojów. Po długich pertraktacjach między cesarzem a księciem kijowskim, w których Jan Tzimiskes starał się odwieść Światosława od walki, powołując się na dawne traktaty z Igorem i na przewagę liczebną wojsk bizantyjskich, Rurykowicz odmówił wycofania wojsk i rozpoczęła się bitwa. Książę kijowski tak powiedzieć miał przed bitwą do swych wojów dla pokrzepienia ich serc i dusz: „"Zginie sława, towarzyszka oręża Rusów, którzy bez trudu zwyciężali ludy sąsiednie i bez krwi przelewu podbijali całe kraje, jeśli teraz haniebnie ustąpimy przed Rzymianami. A więc z męstwem przodków naszych i z tą myślą, że ruska siła była do tego czasu niezwyciężona, będziemy się bić dzielnie o życie nasze. Nie mamy zwyczaju ratować się ucieczką do ojczyzny, lecz albo żyć jako zwycięzcy, albo dokonawszy znakomitych czynów, umrzeć ze sławą..."”.
Śmierć.
Przewaga sił nieprzyjacielskich była znaczna. Pomimo męstwa i odwagi wojska ruskie były wyczerpane długą kampanią i wieloma ranami. Nie były w stanie stawić czoła żołnierzom cesarza. Bitwa była długa i ciężka, a wielu Rusinów poległo. Pomimo przegranej Światosław był w stanie wynegocjować dobre warunki, m.in. zastrzegł sobie prawo odprowadzenia całego wojska wraz z uzbrojeniem do domu i otrzymanie prowiantu na całą tę drogę. Niewiarygodne musiało być męstwo oddziałów ruskich w tej bitwie, skoro sam Leon Diakonos stwierdza, ”...że zwyciężeni Tauroscytowie (tak nazywa Rusinów) nigdy żywi się nie poddają... i że naród ten odważny jest do szaleństwa, dzielny i potężny...”.
Światosław, książę kijowski, poległ jednak gdzie indziej. Po bitwie Światosław wysłał wojewodę Swenelda z wojskiem do Kijowa, a sam został na zimę w Białobrzeżu nad Dunajem. Świadczyć to mogło o jego dalszych planach politycznych związanych z Bułgarią. Tam właśnie zastali ich Pieczyngowie powiadomieni przez Greków. Światosław syn Igora Rurykowicza został zabity w 973 roku, mając trzydzieści jeden lat. Według legendy władca Pieczyngów kazał zrobić sobie z czaszki Światosława puchar oprawiony w złoto. Po śmierci Światosława doszło do walk o władzę między jego synami, z której jako jedyny cało wyszedł Włodzimierz I Wielki, który rządził od 978 do 1015 roku, a za czasów którego nastało wiele zmian w państwie ruskim. 
Światosław I, syn Igora, książę kijowski pozostawił po sobie państwo parokrotnie większe niż otrzymał w spadku po ojcu, a jego działania zarówno na polu bitwy, jak i w polityce świadczą o wybitnym talencie tego władcy, o jego inteligencji i odwadze. Lata jego panowania to nie tylko nieustanne wojowanie, ale także poważne zabiegi dyplomatyczne, kontrakty i ugody handlowe, jak i przede wszystkim pojawienie się spójnej państwowości ruskiej. Za czasów tego księcia młode państwo kijowskie zaistniało na arenie międzynarodowej.
Potomstwo.
+ Przedsława:
+ Malusza:

</doc>
<doc id="53862" url="https://pl.wikipedia.org/wiki?curid=53862" title="Tachion">
Tachion

Tachion (z greckiego ταχύς "tachýs" – szybki, prędki) – hipotetyczna cząstka elementarna, która porusza się z prędkością nadświetlną, czyli większą niż prędkość światła w próżni ("c"). Nie ma jednak żadnego dowodu na istnienie tych cząstek.
Te hipotetyczne cząstki posiadać mają następujące, paradoksalne właściwości (wynikają one z pewnych rozwiązań równań szczególnej teorii względności):
Istnieje hipoteza, według której tachionami mogą być neutrina. Oscylacje neutrin wskazują jednak, że neutrina posiadają bardzo niewielką masę rzeczywistą, a doniesienia o przekroczeniu przez nie prędkości światła w próżni nie znajdują potwierdzenia.
Powyższe właściwości tych hipotetycznych cząstek mają zaskakujące konsekwencje. Dla przykładu tachion zderzający się z atomami pewnego ciała, traci energię a co się z tym wiąże – zwiększa swoją prędkość; kolejne interakcje z materią powodują, iż prędkość ta może rosnąć nieograniczenie.

</doc>
<doc id="53863" url="https://pl.wikipedia.org/wiki?curid=53863" title="Jaropełk I">
Jaropełk I

Jaropełk I, Jaropołk, (st. rus.: "Яропълъ"; ur. ok. 956, zm. 11 czerwca 978) – książę Rusi Kijowskiej (972-978), najstarszy syn Światosława I z dynastii Rurykowiczów, starszy brat Włodzimierza I Wielkiego.
Życiorys.
Światosław I, wyjeżdżając na wojnę z Bizancjum w 970 roku, podzielił kraj pomiędzy swych synów, Jaropełkowi powierzył sprawowanie władzy w Kijowie, Olegowi ziemie Drewlan a Włodzimierzowi Nowogród. Po tym, jak resztki armii Jaropełka wróciły z wojny pod dowództwem Swenelda w 972 roku, przynosząc wieści o śmierci Światosława w bitwie z Pieczyngami, rozpoczęły się walki pomiędzy braćmi o władzę nad całą Rusią. Jaropełk najpierw najechał ziemie Olega, gdzie podczas zdobywania stolicy Oleg zginął. Następnie Jaropełk skierował swe wojska w kierunku Nowogrodu, który zajął bez wysiłku. Sam Włodzimierz przezornie uciekł do Skandynawii, gdzie rozpoczął przygotowywanie drużyny Waregów. 
Jaropełk w czasie sprawowania władzy utrzymywał kontakty dyplomatyczne z cesarzem Ottonem II. Przypuszcza się, że zamierzał przyjąć lub przyjął chrzest.
W 978 roku Włodzimierz na czele swej drużyny zaatakował Kijów, który został zdobyty po krótkim oblężeniu. Jaropełk zdołał uciec i ukryć się w warownym grodzie Rodnia. Jednak najemnicy Włodzimierza odnaleźli go tam i zamordowali. Według "Powieści minionych lat" śmierć księcia Jaropełka datuje się na rok 980. Według dzieła "Śmierć i pochwała księcia Jaropełka" autorstwa Mnicha Jakuba - na 11 czerwca 978.
Według relacji obecnie kwestionowanych przez literaturę historyczną wdowa po Jaropełku została nałożnicą Włodzimierza i wkrótce urodziła syna Świętopełka. Świętopełk, oficjalnie uważany za syna Włodzimierza, sam uważał się za syna Jaropełka, a Włodzimierza za uzurpatora.

</doc>
<doc id="53864" url="https://pl.wikipedia.org/wiki?curid=53864" title="Steffi Graf">
Steffi Graf

Stefanie Maria Graf, lub krócej Steffi Graf (ur. 14 czerwca 1969 w Mannheim) – niemiecka tenisistka, występująca na światowych kortach od 1982 do 1999 roku, jedna z najwybitniejszych zawodniczek w historii tej dyscypliny, mistrzyni dwudziestu dwóch turniejów wielkoszlemowych w grze pojedynczej, mistrzyni Wimbledonu 1988 w grze podwójnej, półfinalistka Wimbledonu 1999 w grze mieszanej, pięciokrotna triumfatorka Mistrzostw WTA w grze pojedynczej i trzykrotna półfinalistka w grze podwójnej, mistrzyni olimpijska w grze pojedynczej z Seulu (1988), zdobywczyni Złotego Wielkiego Szlema (1988), klasyfikowana w rankingu WTA na 1. miejscu w grze pojedynczej (1987) przez rekordową liczbę 377 tygodni i na 3. miejscu w grze podwójnej (1987); dwukrotna zdobywczyni Pucharu Federacji wraz z drużyną Niemiec (1987, 1992), zdobywczyni Pucharu Hopmana 1993 w barwach Niemiec. Żona Andre Agassiego. Tenisistka praworęczna z jednoręcznym backhandem i niezwykle silnym uderzeniem forehandowym. W 2004 roku została uhonorowana członkostwem w Międzynarodowej Tenisowej Galerii Sławy.
Kariera tenisowa.
Steffi Graf posiadała niezwykle skuteczne uderzenie forhendowe, które przyniosło jej przydomek "Fräulein Forehand"; ze względu na zdecydowaną dominację strony forhendowej grę bekhendem ograniczała przede wszystkim do podcinanego slajsu, jednak i to uderzenie opanowała do perfekcji, zmuszana konsekwentną przez lata taktyką przeciwniczek, kierujących większość piłek na lewą stronę kortu.
Karierę zawodową rozpoczęła z dniem 18 października 1982 roku. Tydzień później wystąpiła w swoim pierwszym turnieju w niemieckim Stuttgarcie. Odpadła w pierwszej rundzie z Tracy Austin. W czerwcu 1983 zadebiutowała w imprezie wielkoszlemowej. Miało to miejsce na kortach Rolanda Garrosa. Przegrała wtedy w drugim spotkaniu. Po raz pierwszy dała o sobie znać w maju 1984, kiedy to w Berlinie wyeliminowała rozstawioną z najwyższym numerem Bonnie Gadusek. Potem nie poradziła sobie ze znaną rodaczką, Claudią Kohde-Kilsch. Wkrótce Graf osiągnęła czwartą rundę Wimbledonu i pierwszy zawodowy finał w Stuttgarcie. Uległa w nim Szwedce Catarinie Lindqvist.
W lutym 1985 odniosła imponującą serię zwycięstw nad wyżej klasyfikowanymi koleżankami po fachu podczas rozgrywek w Miami. Pokonała tam między innymi Sylvię Hanikę, Virginię Wade i Andreę Temesvári. Zatrzymana została w półfinale przez Chris Evert. W ciągu najbliższych miesięcy Amerykanka notorycznie odbierała jej możliwość dalszej gry w turnieju. Tymczasem Graf zdobyła powszechne uznanie, znajdując się w półfinale wielkoszlemowego US Open, gdzie pokonała Pam Shriver. Awans do finału przegrała z Martiną Navrátilovą.
Sezon 1986 zaczęła niekorzystnie od dwóch porażek z Evert (wszystkie w finałach). W kwietniu nastąpił jednak przełom, niemiecka tenisistka wyeliminowała Magdalenę Maleewą, Hanę Mandlíkovą i właśnie amerykańską rywalkę w Hilton Head, zostając zwyciężczynią tych zawodów. To pierwszy profesjonalny turniej, który Graf zakończyła jako niepokonana. Triumfalną passę kontynuowała przez kilka tygodni, dorzucając do swojej kolekcji następne tytuły. Momentalnie Niemka z Mannheim wyrosła na faworytkę French Open. W Paryżu przytrafiła się jej jednak porażka z Mandlikovą w ćwierćfinałach. Do końca sezonu wygrała wszystkie swoje starty, ale poza Wielkim Szlemem i Masters. Tam rywalki przeważnie brały odwet za wcześniejsze przegrane.
Zdominowała rozgrywki w roku 1987, przegrywając zaledwie dwa z siedemdziesięciu sześciu meczów! Zdobyła pierwszy tytuł wielkoszlemowy na kortach paryskich, wygrywając z Navrátilovą 6:4, 4:6, 8:6. Jednak na Wimbledonie i US Open uległa starszej koleżance, zadowalając się jedynie tytułem wicemistrzyni. 17 sierpnia została pierwszy raz w karierze numerem jeden światowych klasyfikacji. Sezon 1988 w wykonaniu Steffi Graf uznać można za najważniejszy w dziejach tenisa. Niemka rozpoczęła od występu w Australian Open. Melbourne opuściła z pucharem imienia Daphne Akhurst, wywalczonym bez straty seta (finał z Evert). Następnie obroniła tytuł na Roland Garros, pokonując tam Natallę Zwierawą. Jej kolejnym startem był dopiero Wimbledon. Publiczność na całym świecie oniemiała, gdy Graf zdetronizowała dotychczasową królową londyńskich kortów – Martinę Navrátilovą, niepokonaną tam od 1982 roku! W tenisie zaczęto z dużym prawdopodobieństwem myśleć o Wielkim Szlemie, który stał przed Graf na wyciągnięcie ręki. Tenisistka zapewniła sobie miejsce w historii w wieku dziewiętnastu lat, wygrywając z Gabrielą Sabatini w finale w Nowym Jorku. Wkrótce pojawiła się w Seulu w ramach igrzysk olimpijskich. Steffi zdobyła złoty medal, podnosząc rangę swojego sukcesu do Złotego Wielkiego Szlema – pierwszego w historii (Klasycznego Szlema zdobyła wcześniej Maureen Connolly w 1953 oraz Margaret Smith Court w 1970). W roku 1988 Steffi zeszła z kortu pokonana zaledwie trzy razy.
Wysoki poziom swojej gry utrzymała także w roku następnym. Po raz kolejny bliska była zagarnięcia Wielkiego Szlema. Przegrała tylko dwa mecze, ale jeden z nich był finałem French Open (nieoczekiwanie z Arantxą Sánchez Vicario). Zwycięstwo w Australian Open zapisało na jej koncie pierwszego Niekalendarzowego Wielkiego Szlema (od French Open 1988 do Australian Open 1989). Drugi przegrany mecz to finał w Amelia Island z Sabatini. Jako trzecia kobieta w historii (po raz czwarty, Navrátilova dokonała tego dwukrotnie) zaliczyła finały wszystkich turniejów wielkoszlemowych w jednym sezonie. Jej wynik powtórzyła trzy lata później Monica Seles.
To właśnie ta tenisistka miała wkrótce pokrzyżować plany mistrzyni. Graf bez problemów wygrała kilka imprez w pierwszej połowie roku 1990, będąc niepokonaną aż do maja. Wtedy to przed niemiecką publicznością w Berlinie Steffi uległa Seles w fazie półfinałów, tracąc do niej wyraźnie. Sytuacja powtórzyła się w finale French Open. Do końca roku nie grały już ze sobą, a Niemka wciąż dominowała w rozgrywkach światowych.
Rok 1991 nie rozpoczął się po myśli Graf, która przegrała szybko w Melbourne z Janą Novotną. Następnie odpadła w drugim meczu w Tokio z Sabatini. Na Argentynkę trafiła w dwóch kolejnych finałach i również nie poradziła sobie z nią. W pozostałych Wielkich Szlemach przytrafiły się Niemce niespodzianki typu przegrana z Martiną Navrátilovą czy z Arantxą Sánchez Vicario. Ostatecznie wygrała jeden turniej z tej serii, Wimbledon (trzy pozostałe padły łupem Moniki Seles). Steffi straciła pozycję liderki rankingu tenisowego. W roku 1992 Graf stała się tłem dla wyśmienicie grającej Jugosłowianki, która to czterokrotnie awansowała do finałów imprez wielkoszlemowych. Tradycyjnie już zawodniczce z Mannheim przypadła w udziale korona Wimbledonu, poza tym wicemistrzostwo French Open (8:10 z Seles w trzecim secie). Zdobyła srebrny medal igrzysk olimpijskich w Barcelonie, nie dając rady Jennifer Capriati.
Powróciła do gry w roku 1993, choć porażka w finale Australian Open zapowiadała kontynuację dominacji Seles. Pamiętne zdarzenie z Hamburga, w którym napadnięto na tenisistkę z Nowego Sadu, wykluczyło ją na długie lata z rozgrywek i przerwało karierę. Należy dodać, że na Monicę napadł kibic Graf, nie mogący pogodzić się z porażkami swojej ulubionej zawodniczki. Tak czy inaczej, od French Open 1993 do Australian Open 1994 Niemka ustanowiła drugiego swojego Niekalendarzowego Wielkiego Szlema. Po Roland Garros powróciła na pierwsze miejsce w rankingu. Tymczasem sezon 1994 wyłonił nowe twarze w światowym tenisie, wśród których prym wiodły Hiszpanki Conchita Martínez i Arantxa Sánchez Vicario. Obecne były we wszystkich finałach prestiżowych turniejów w roku, podczas gdy Graf triumfowała jedynie w Melbourne. W półfinałach w Paryżu przegrała z pupilką kibiców, Mary Pierce. Na Wimbledonie sensacyjnie odpadła już w pierwszej rundzie z Lori McNeil, a w walce o mistrzostwo US Open uległa Arantxy Sánchez Vicario.
W 1995 znów została potrójną mistrzynią Wielkiego Szlema, oddając pole w Australii, gdzie nie wystartowała. W Nowym Jorku ograła Seles, powracającą do rozgrywek. Wyniki powtórzyła w roku 1996, który rozpoczęła z opóźnieniem (od zawodów w Miami). Wówczas to na kortach pojawiła się nowa groźna postać – Szwajcarka Martina Hingis. Początkowo nie czyniąca Niemce poważniejszych problemów, pokonała ją w ćwierćfinale Italian Open. W finale turnieju Masters rozegrały pasjonujące pięciosetowe spotkanie, zakończone wynikiem 6:3, 4:6, 6:0, 4:6, 6:0 na korzyść Graf.
W styczniu 1997 Steffi odpadła w czwartej rundzie Australian Open, okazując się słabszą od Amandy Coetzer, reprezentantki Republiki Południowej Afryki. Tenisistka ta wygrała z nią również w Berlinie. 30 marca Graf po raz ostatni opuściła fotel liderki światowej klasyfikacji na rzecz Hingis. Nigdy później nie udało się jej powrócić na szczyt. Problemy zdrowotne spowodowały, że turniej French Open był ostatnim, w jakim wzięła udział w sezonie 1997. Wypadła wtedy poza czołową dziesiątkę klasyfikacji WTA.
Powróciła w lutym 1998 w Hanowerze, gdzie uległa w jednej czwartej finału Belgijce Sabine Appelmans. W marcu skreczowała w półfinale w Indian Wells przeciwko Lindsay Davenport. Uraz leczyła do czerwca. Jednak jej występy na trawie oraz w amerykańskich turniejach poprzedzających US Open nie były najlepsze. Wówczas Graf pozwoliła się ograć Magüi Sernie, Natalli Zwierawej, Annie Kurnikowej czy Ai Sugiyamie. Zwyciężyła dopiero w New Haven, w finale z Janą Novotną. Na US Open pokonana w czwartej rundzie przez Patty Schnyder.
Jako dziesiąta tenisistka świata rozpoczęła rok 1999 występem w Sydney. Po zwycięstwie nad obiema siostrami Williams uległa Davenport. Wkrótce Seles wyeliminowała ją w ćwierćfinałach Australian Open. W kilku kolejnych startach przegrywała drugi lub trzeci mecz, m.in. z Sereną Williams, Venus Williams czy Julie Halard-Decugis. Nikt nie dawał jej szans na kortach Rolanda Garrosa. Graf udowodniła jednak swoją klasę, pokonując wszystkie rywalki, w tym trzy potencjalnie najtrudniejsze: Hingis, Davenport i Seles. Pamiętny finał z Hingis, podczas którego nastoletnia Szwajcarka zgotowała istne przedstawienie, rozstrzygnęła na swoją korzyść wynikiem 4:6, 7:5, 6:2. A Martina już do zakończenia kariery nie została posiadaczką trofeum imienia Suzanne Lenglen.
To był ostatni wielkoszlemowy tytuł wybitnej Niemki, która osiągnęła jeszcze wicemistrzostwo Wimbledonu, w finale z Davenport. Po dłuższej przerwie wystąpiła na początku sierpnia w San Diego. Tam skreczowała w meczu drugiej rundy przeciwko Amy Frazier, przegrywając w trzecim secie 1:2. 13 sierpnia 1999 Steffi Graf ogłosiła zakończenie kariery tenisowej. Była wówczas trzecią tenisistką na świecie.
Graf ma na koncie dwadzieścia dwa zwycięstwa wielkoszlemowe w grze pojedynczej (dodatkowo przegrała dziewięć finałów); łącznie wygrała sto siedem turniejów w singlu i jedenaście w deblu. Rekordem jest długość przebywania przez nią na szczycie listy rankingowej; była liderką przez 377 tygodni, w tym 186 z rzędu (17 sierpnia 1987 – 10 maja 1991). Jest jedyną zawodniczką, która wygrywała każdy z turniejów wielkoszlemowych przynajmniej cztery razy. W 2004 została wpisana do Międzynarodowej Tenisowej Galerii Sławy.
Działalność po zakończeniu kariery.
W kwietniu 2007 roku podczas pokazowego turnieju w Houston została niechcący uderzona przez męża rakietą tenisową. Z rozciętymi ustami trafiła do szpitala. 27 października wzięła udział w pokazowym meczu gry mieszanej, którego dochód przeznaczony został na konto jej fundacji "Children for Tomorrow". Steffi grała w parze z mężem, Andre, natomiast po drugiej stroni siatki stanęli Belgijka Justine Henin i Chorwat Goran Ivanišević. Graf i Agassi przegrali 5:7, 2:6.
Życie prywatne.
Jej rodzice noszą imiona Heidi i Peter. Graf ma młodszego brata, Michaela. 22 października 2001 roku spodziewająca się narodzin dziecka Steffi poślubiła amerykańskiego tenisistę, Andre Agassiego. Pięć dni później na świat przyszedł ich syn, Jaden Gil. W październiku 2003 urodziła córkę, Jaz. Założyła własną fundację, wspierającą chore dzieci. Organizacja nosi nazwę "Children for Tomorrow".
Nietypowe rozstrzygnięcia meczów.
Mecze wygrane bez utraty gema (wynikiem 6:0 6:0)
Mecze wygrane poprzez krecz rywalki
Mecze wygrane walkowerem
Mecze poddane

</doc>
<doc id="53874" url="https://pl.wikipedia.org/wiki?curid=53874" title="1 Polskie Skrzydło Myśliwskie">
1 Polskie Skrzydło Myśliwskie

1 (131) Polskie Skrzydło Myśliwskie – skrzydło lotnictwa myśliwskiego Polskich Sił Powietrznych w Wielkiej Brytanii.
Powstanie i działalność bojowa 1 Polskiego Skrzydła Myśliwskiego.
1 Skrzydło Myśliwskie sformowane zostało w okresie od 15 marca do 15 kwietnia 1941 r. na lotnisku w Northolt pod Londynem. W jego skład włączono wcześniej już utworzone dywizjony myśliwskie (dm): 303 Warszawski i 306 Toruński oraz brytyjski 601 „County of London”. 1 maja 1941 r. 601 dm wyłączony został ze składu skrzydła i przeniesiony na Stację RAF Manston. 24 czerwca w miejsce jednostki brytyjskiej włączony został 308 Dywizjon Myśliwski Krakowski. Skrzydło podporządkowane było operacyjnie dowódcy brytyjskiej 11 Grupy Myśliwskiej. Zadaniem skrzydła była obrona południowo-wschodniej Anglii. W 1941 r. rozpoczęto zadania ofensywne przeciwko hitlerowskiej Luftwaffe w zachodniej Francji i Belgii. Obszar ten rozszerzał się stopniowo.
Osłaniano wyprawy lekkich bombowców typu Blenheim bombardujące lotniska koło Berck-sur-Mer na wybrzeżu kanału La Manche. 26 czerwca 1941 r. w czasie atakowania niemieckiego lotniska w St. Omer w północnej Francji został zestrzelony dowódca skrzydła mjr Piotr Łaguna. 13 lipca 303 dm przeniesiony został do 9 Grupy Myśliwskiej, a w jego miejsce włączony został 315 Dywizjon Myśliwski Dębliński. W następnych miesiącach 1941 r. skład skrzydła ulegał częstym zmianom. Następowała wymiana dywizjonów pomiędzy 1 a 2 Skrzydłem Myśliwskim.
17 lipca 1941 r. doszło do walki w czasie nalotu na obiekty na północ od Lille ze 120 samolotami niemieckimi typu Me-109 E. Skrzydło polskie zestrzeliło wówczas 5 samolotów przeciwnika. W tym okresie dywizjony skrzydła wykonały również loty na tzw. wymiatanie samolotów przeciwnika. Zadania te polegały na wyciąganiu samolotów niemieckich w powietrze i atakowaniu ich.
14 sierpnia 1941 r. skrzydło, w pełnym składzie, wspierało dwa skrzydła brytyjskie w osłonie sześciu samolotów Blenheim (lot bojowy „Circus 73”). Nad miejscowością Ardres skrzydło stoczyło walkę powietrzną z niemieckimi eskadrami 2 i 26 Pułków Myśliwskich. Według oficjalnych danych Polacy przy stracie czterech pilotów, zniszczyli na pewno czternaście Messerschmittów Bf 109, a kolejne trzy prawdopodobnie
7 października 1941 r. w skład skrzydła ponownie wcielony został 303 dm, natomiast w grudniu tego roku skrzydło opuściły dywizjony 306 i 308, a dołączył 316 Dywizjon Myśliwski Warszawski.
1 kwietnia 1942 r. w skład skrzydła, w miejsce 315 dm, włączony został 317 Dywizjon Myśliwski Wileński pod dowództwem kpt. Piotra Ozyry.
29 kwietnia 1942 r. podczas walk skrzydła z grupą 15 myśliwskich samolotów FW-190 nad brzegami Francji w okolicy Le Tréport polegli: dowódca skrzydła mjr Marian Pisarek i dowódca 317 dm kpt. pil. Piotr Ozyra. Nowym dowódcą skrzydła został mjr pil. Stefan Janus, a dowódcą 317 dm kpt. pil. Stanisław Skalski.
7 maja 1942 r. w skład skrzydła włączony został 302 Dywizjon Myśliwski Poznański pod dowództwem kpt. Juliana Kowalskiego. Od tego dnia skrzydło występowało w składzie:
15 czerwca 1942 r., po raz drugi w skład skrzydła, w miejsce 303 dm, włączony został 306 dm pod dowództwem kpt. pil. Tadeusza Czerwińskiego. Od tego dnia skrzydło występowało w składzie:
30 lipca 1942 r., po raz drugi w skład skrzydła, w miejsce 316 dm, włączony został 308 dm pod dowództwem kpt. pil. Walerego Żaka. Od tego dnia skrzydło występowało w składzie:
19 sierpnia 1942 r. skrzydło w składzie pięciu dywizjonów: 302, 303, 306, 308 i 317, wspierając desant wojsk alianckich pod Dieppe, wykonało 224 loty strącając 15 samolotów przeciwnika na pewno i 5 prawdopodobnie. Był to najlepszy wynik osiągnięty w tej operacji w całym RAF-ie.
131 Skrzydło Myśliwskie w przygotowaniach i inwazji na kontynent.
4 października 1943 r., w ramach przygotowań do inwazji na kontynent, jednostka przeformowana została w 131 Skrzydło Myśliwskie i 131 Polowy Port Lotniczy oraz podporządkowana dowódcy 18 Polskiego Sektora Myśliwskiego. Przewidywano użycie skrzydła w walkach na froncie. Nowe zadania operacyjne wymagały przystosowania do działań ruchowych i częstych zmian lotnisk w ślad za przesuwaniem się linii frontu. 131 Polowy Port Lotniczy spełniał funkcję ruchomej bazy zaopatrzenia, posiadając przy tym odrębny status organizacyjny. W skład 131 Skrzydła Myśliwskiego włączone zostały dywizjony myśliwskie:
Taki skład dywizjonów zachowany został do czasu rozformowania skrzydła.
W czerwcu 1944 r. skrzydło bazowało w pobliżu Chichester w hrabstwie Sussex nad brzegiem kanału La Manche naprzeciw wyspy Wight. W dniu rozpoczęcia inwazji na kontynent, skrzydło w składzie dywizjonów: 302, 308 i 317, ubezpieczało i wspierało lądujących spadochroniarzy w Eastern Beach Area.
1 Polskie Skrzydło w walkach na kontynencie i okupacji Niemiec.
12 lipca 1944 r. połączono 131 Skrzydło Myśliwskie i 131 Polowy Port Lotniczy w 131 Polskie Skrzydło.
Na początku sierpnia 1944 r. stacjonowało w północnej Francji na lotnisku Piumetot koło Caen, a we wrześniu bazowało na lotniskach Goupilieres i Venderville na południe od Lille. W tym czasie wykonywało loty na kierunku natarcia brytyjskiej 21 Grupy Armii marszałka Montgomery’ego i polskiej 1 Dywizji Pancernej gen. Maczka. Na początku października przesunięto skrzydło bliżej linii frontu na lotnisko Deurne pod Antwerpią, a następnie do St. Denijs pod Gandawą. W czasie kontrofensywy w Ardenach w styczniu 1945 r., około 40 myśliwców Luftwaffe zaatakowało lotnisko polskiego skrzydła pod Gandawą. Zostały jednak one przechwycone przez powracające z zadania dywizjony 308 i 317. W rezultacie boju powietrznego zestrzelono 18 samolotów na pewno, 1 prawdopodobnie i 5 uszkodzono. Własne straty wyniosły: 23 rannych, w tym 2 pilotów. Na terenie Niemiec skrzydło stacjonowało m.in. na lotnisku B-101 Nordhorn (od 13 IV 1945 r.) i B-113 Varrelbusch koło Bremy (od 30 IV 1945 ).r.
Działając w ramach brytyjskiego lotnictwa taktycznego (2 TAF) w okresie od 6 czerwca 1944 do 8 maja 1945 r. skrzydło zniszczyło lub uszkodziło 37 samolotów niemieckich oraz 3078 wszelkiego rodzaju pojazdów mechanicznych i innych środków transportowych przeciwnika.
Po zakończeniu działań wojennych w Europie skrzydło pozostało w brytyjskiej strefie okupacyjnej i weszło w skład Brytyjskich Okupacyjnych Sił Powietrznych (BAFO – British Air Forces of Occupation). Od 10 września 1945 r. skrzydło w niezmienionym składzie stacjonowało na lotnisku Ahlhorn.
3 stycznia 1947 r. odbyła się ostatnia zbiórka personelu skrzydła. Wacław Król tak wspominał ten dzień „Przypadł mi smutny obowiązek pożegnania żołnierzy i wypowiedzenia smutnej formuły – 131 Polskie Skrzydło Myśliwskie uważa się za rozwiązane. Następnie przekazałem władzę nad personelem brytyjskiemu dowódcy stacji Porteath, Wing Commanderowi White’owi. Tego samego dnia rozdano wszystkim do wypełnienia deklaracje o wstępowaniu do Lotniczego Korpusu Przysposobienia i Rozmieszczenia (Polish Air Force Resettlement Corps)”. Do korpusu (LKPR) wstąpiła większość członków personelu latającego i naziemnego. W praktyce przysposobienie lotników polskich do życia cywilnego w ramach LKPR nie spełniło swego zadania. Mimo trzyletniego istnienia korpusy organizowane kursu i działalność pośrednictwa pracy napotykała na duże trudności. Większość żołnierzy znajdowała pracę sama. W 1949 LKPR został rozwiązany.
Obsada personalna.
Dowódcy 1 Polskiego Skrzydła Myśliwskiego:
Dowódcy 131 Polskiego Skrzydła:
Zastępcy dowódcy 131 Polskiego Skrzydła do spraw szkolenia lotniczego i dowodzenia w powietrzu:

</doc>
<doc id="53876" url="https://pl.wikipedia.org/wiki?curid=53876" title="3 Polskie Skrzydło Myśliwskie">
3 Polskie Skrzydło Myśliwskie

3 Polskie Skrzydło Myśliwskie – skrzydło lotnictwa myśliwskiego Polskich Sił Powietrznych w Wielkiej Brytanii.
Skrzydło zorganizowane zostało 29 czerwca 1943 na Stacji RAF Parranporth w Kornwalii, w składzie 302 i 317 Dywizjonu Myśliwskiego. Od 3 sierpnia tego roku 317 dm operował z lotniska Fairlop. We wrześniu 1943 oba dywizjony włączone zostały do 131 Skrzydła Myśliwskiego.
Początkowo osłaniało środkową część Anglii oraz patrolowało wody przybrzeżne i ubezpieczało konwoje morskie.
15 lutego 1944 w Woodvale zostało zreorganizowane. W październiku w skład skrzydła włączone zostały dywizjony myśliwskie: 303 w Coltishall i 316 w Andrews Field. 3 kwietnia 1945 dywizjon 303 przeniesiony został do Andrews Field. 16 maja tego roku oba dywizjony przeniesione zostały do Coltishall. 15 sierpnia 1945 dywizjon 316 przebazowany został na Andrews Field. 3 października tego roku do 316 dm dołączył dywizjon 303. W marcu 1946 oba dywizjony przeniesione zostały na Stację RAF Hethel, gdzie pozostawały do rozformowania, co nastąpiło w grudniu tego roku.

</doc>
<doc id="53877" url="https://pl.wikipedia.org/wiki?curid=53877" title="Piotr Kapica">
Piotr Kapica

Piotr Leonidowicz Kapica (ros. Пётр Леонидович Капица; ur. w Kronsztadzie, zm. 8 kwietnia 1984 w Moskwie) – rosyjski fizyk, badacz fizyki niskich temperatur, odkrywca zjawiska nadciekłości helu w 1937, za co otrzymał nagrodę Nobla w dziedzinie fizyki w 1978 (dzieląc ją z Arno Penziasem i Robertem Woodrowem Wilsonem, odkrywcami kosmicznego mikrofalowego promieniowania reliktowego).
Życiorys.
Ojcem Piotra Kapicy był Leonid Pietrowicz Kapica, oficer korpusu inżynieryjnego carskiej armii, a matką była Olga Jeronimowna z domu Stebnickaja (zm. 1937), córka polskiego inżyniera kartografa Hieronima Stebnickiego.
Kapica ukończył studia na wydziale elektromechanicznym Politechniki w Piotrogrodzie w roku 1918 i podjął w niej pracę jako wykładowca, w instytucie kierowanym przez Abrama Ioffego. Opracował tam, wspólnie z Nikołajem Siemionowem metodę wyznaczania momentu magnetycznego atomów za pomocą niejednorodnego pola magnetycznego, użytą kilka lat później w słynnym doświadczeniu Sterna-Gerlacha.
W roku 1921, za namową Ioffego, Kapica wyjechał do Cambridge w Anglii, gdzie rozpoczął pracę u Ernesta Rutherforda w słynnym Laboratorium Cavendisha. Początkowo kontynuował swoje prace nad metodami wytwarzania silnych pól magnetycznych i badaniem zachowania metali w takich polach, potem zaczął interesować się fizyką niskich temperatur, opracował między innymi nowy typ skraplarki do uzyskiwania ciekłego helu. W roku 1929 został członkiem Royal Society, a także członkiem korespondentem Akademii Nauk ZSRR.
W roku 1934 wyjechał na wakacje do ojczyzny. Według niektórych źródeł, zrobił to za namową "nielegała" INO NKWD, Rudolfa Abla. Po przyjeździe do ZSRR skonfiskowano mu paszport i zakazano wyjazdu. Rutherford usiłował interweniować u władz radzieckich, by – dla dobra nauki – pozwoliły Kapicy na przyjazd i dokończenie rozpoczętych badań, otrzymał jednak odpowiedź odmowną: „Jest w pełni zrozumiałym, że Anglia chciałaby pana Kapicy i tak samo Związek Radziecki, ze swej strony, chciałby pana Rutherforda”.
W ZSRR Kapica został mianowany dyrektorem powołanego specjalnie dla niego Instytutu Problemów Fizycznych przy Akademii Nauk i otrzymał polecenie zorganizowania go i rozpoczęcia badań. Część wyposażenia instytutu została przez ZSRR odkupiona i sprowadzona z jego laboratorium w Cambridge. Instytutem tym kierował aż do śmierci, z przerwą we wczesnych latach 50., kiedy to po konflikcie z Berią popadł w niełaskę, został pozbawiony stanowiska i znalazł się na pewien czas w areszcie domowym.
Kariera naukowa.
Początkowo, po powrocie do ZSRR, Kapica kontynuował swoje badania w dziedzinie fizyki niskich temperatur, które doprowadziły w roku 1937 do jego najsłynniejszego odkrycia naukowego – zaobserwowania nadciekłości helu i opisania jego własności w tym stanie. W roku 1939 wynalazł niskociśnieniową skraplarkę powietrza.
Podczas wojny zaangażował się w badania stosowane, związane z wysiłkiem wojennym. Był członkiem komitetu naukowego do spraw obronności, a jego niskociśnieniowe skraplarki używane były, pod jego nadzorem, do produkcji tlenu na potrzeby przemysłu wojennego. Stał się jednym z doradców naukowych Stalina. Krótkotrwale zaangażował się w program budowy radzieckiej bomby atomowej, złożył jednak rezygnację po konflikcie z Kurczatowem na temat strategii prowadzenia projektu.
Po wojnie zainteresował się innymi dziedzinami badań: zajmował się m.in. fizyką plazmy i kontrolowaną fuzją jądrową. Skonstruował nowego typu generatory mikrofal. W roku 1957 został członkiem prezydium Akademii Nauk ZSRR.
Zaszczyty.
Wielokrotnie nagradzany międzynarodowymi nagrodami i odznaczeniami. Otrzymał honorowe doktoraty kilkunastu uczelni, m.in. Uniwersytetu Jagiellońskiego (1964) i Uniwersytetu Wrocławskiego (1972). Honorowy członek kilkudziesięciu towarzystw naukowych, od 1962 członek zagraniczny PAN. Sześciokrotnie odznaczony Orderem Lenina, a dwukrotnie tytułem Bohatera Pracy Socjalistycznej. Dwukrotny laureat Nagrody Stalinowskiej (1941 i 1943). Odznaczony złotym medalem Łomonosowa.
Rodzina.
W roku 1927 poślubił Annę Aleksejewnę Kryłową, córkę matematyka Aleksieja Kryłowa. Mieli dwóch synów: Siergieja (ur. 1928) i Andrieja (ur. 1931).

</doc>
<doc id="53886" url="https://pl.wikipedia.org/wiki?curid=53886" title="Hans Guido Mutke">
Hans Guido Mutke

Hans Guido Mutke (ur. 25 marca 1921 w Nysie; zm. 8 kwietnia 2004 w Monachium) – niemiecki lotnik. Pretenduje do miana pierwszego pilota, który zdołał przekroczyć w locie barierę dźwięku.
Podczas II wojny światowej służył w niemieckim lotnictwie wojskowym Luftwaffe. Początkowo latał przez 3 lata w jednostce myśliwców nocnych Messerschmitt Bf 110. W marcu 1945 został przeniesiony do III eskadry dywizjonu treningu operacyjnego EJG 2 (III./EJG 2), stacjonującego na lotnisku Lagerlechfeld, w celu przeszkolenia go na dzienne myśliwce odrzutowe Messerschmitt Me 262. Pierwszy lot na Me 262 odbył 5 kwietnia.
9 kwietnia 1945 Mutke odbywał kolejny lot nad Innsbruckiem, samolotem Me 262 numer: 500071 – "Biała 3". Lecąc na dużej wysokości ponad 12 000 m, uzyskał wiadomość przez radio, że startujący samolot jego kolegi jest atakowany nad lotniskiem przez myśliwiec amerykański P-51 Mustang. Mutke rzucił się na pomoc, przechodząc w stromy lot nurkowy pod kątem ok. 40° i rozwijając pełny ciąg silników. Po kilku sekundach jego Me 262 zaczął silnie wibrować, trząść się i kołysać na boki, a wskaźnik prędkości utknął na końcowej wartości 1100 km/h. Na chwilę samolot przestał reagować na stery, po czym wszedł w pogłębiające się nurkowanie. Po zmniejszeniu ciągu silników, samolot zwolnił i dał się opanować, aczkolwiek po wylądowaniu okazało się, że skrzydła samolotu są zdeformowane i odpadły niektóre nity od poszycia.
Po wojnie, po pierwszym potwierdzonym przełamaniu bariery dźwięku, dokonanym przez Charlesa Yeagera w 1947 i lepszym poznaniu zjawisk związanych z jej przekraczaniem, Mutke porównując swoje doznania doszedł do wniosku, że 9 kwietnia przekroczył barierę dźwięku.
Przekroczenie bariery dźwięku przez Mutkego nie może być jednak jednoznacznie potwierdzone lub zanegowane. Efekty opisywane przez niego mogły wiązać się z osiągnięciem prędkości poddźwiękowej, kiedy występują drgania samolotu (buffeting). Według testów fabrycznych Messerschmitta, Me 262 był zdolny do osiągnięcia prędkości poddźwiękowej 0,86 Ma w locie nurkowym, po której przekroczeniu wpadał w niekontrolowane pogłębiające się nurkowanie, dlatego przekraczanie prędkości 950 km/h było surowo zabronione. Nie jest pewne, czy wskazanie prędkości 1100 km/h w locie Mutkego było dokładne; a nawet w przypadku osiągnięcia takiej prędkości, nie wiadomo na jakiej wysokości została osiągnięta, co nie musiało wiązać się z przekroczeniem prędkości dźwięku.
Sam Mutke nie wykluczał, że prędkości naddźwiękowe mogły być wcześniej uzyskane przez niektórych innych pilotów na Me 262, którzy nie byli jednak tak szczęśliwi i ginęli w wypadkach. Amerykańska instrukcja samolotu Me 262 ze stycznia 1946 sugeruje, że bariera dźwięku mogła być przekroczona również przez amerykańskich pilotów testujących Me 262 po wojnie.
Po wojnie pracował jako pilot cywilny w Boliwii. Potem został ginekologiem
Zmarł 8 kwietnia 2004 w Monachium podczas operacji zastawki serca.
Mutke zdecydował, że po śmierci jego ciało poddane zostało procesowi plastynacji i przekazane na cele wystawy Body Worlds, organizowanej przez Gunthera von Hagensa.

</doc>
<doc id="53890" url="https://pl.wikipedia.org/wiki?curid=53890" title="Norris McWhirter">
Norris McWhirter

Norris McWhirter (ur. 12 sierpnia 1925, zm. 19 kwietnia 2004) – brytyjski sportowiec, dziennikarz telewizyjny, współtwórca i wieloletni autor "Księgi rekordów Guinnessa".
Pracował m.in. jako komentator sportowy dla BBC, był świadkiem rekordu Rogera Bannistera, który 6 maja 1954 przebiegł dystans mili poniżej czterech minut. Zafascynowany rekordami, McWhirter, wraz z bratem bliźniakiem Rossem stworzył rocznik, znany jako "Księga rekordów Guinnessa". W latach 1955–1975 autorami byli obaj bracia, po śmierci Rossa (1975) Norris McWhirter pozostawał autorem do 1985. Bracia prowadzili także program telewizyjny w BBC "Record Breakers" (również ten cykl McWhirter kontynuował po śmierci brata sam, do 1994).
Działacz polityczny prawicy, kandydował bez powodzenia z ramienia konserwatystów w wyborach parlamentarnych.
Inne publikacje:

</doc>
<doc id="53891" url="https://pl.wikipedia.org/wiki?curid=53891" title="Lleyton Hewitt">
Lleyton Hewitt

Lleyton Glynn Hewitt (ur. 24 lutego 1981 w Adelaide) – australijski tenisista. W latach 2001–2003, przez 80 tygodni był liderem rankingu światowego ATP.
W zawodowym tenisie zadebiutował w styczniu 1997 podczas Australian Open meczem z Sergim Bruguerą.
Zwyciężył w dwóch turniejach Wielkiego Szlema: US Open w 2001 oraz Wimbledonie w 2002. Dwukrotnie wygrywał kończący sezon Tennis Masters Cup (2001 i 2002). Pierwsze turniejowe zwycięstwo odniósł w Adelaide w 1998 roku, a ostatnie w lipcu 2014 roku w Newport. W sumie wygrał 30 zawodów z cyklu ATP World Tour w grze pojedynczej. Od połowy listopada 2001 roku do połowy czerwca 2003 roku był liderem rankingu "ATP Entry", z wyjątkiem dwóch tygodni, kiedy prowadził Andre Agassi. W grze podwójnej wygrał 3 turnieje ATP World Tour, w tym US Open z 2000 roku.
Australijczyk jest zdobywcą Pucharu Davisa z 1999 i 2003 roku. Był również finalistą rozgrywek w 2000 i 2001 roku. Ponadto zwyciężył w Drużynowym Pucharze Świata w roku 2001 oraz był finalistą mikstowego Pucharu Hopmana z 2003 roku.
W 2021 został uhonorowany miejscem w Międzynarodowej Tenisowej Galerii Sławy.
Kariera tenisowa.
Lata juniorskie.
W gronie juniorów zadebiutował w styczniu roku 1996 podczas Australian Open. Pierwszy turniej w tej kategorii wygrał podczas austriackiego "Fischer Junior Open" w grze podwójnej. W tym samym roku zwyciężył w Młodzieżowych Mistrzostwach Świata, grając wspólnie z Nathanem Healeyem.
W 1997, w deblu odniósł kolejne turniejowe zwycięstwo, tym razem w rozgrywkach "21st Victorian Junior Championships" na kortach twardych w Szwajcarii. Partnerem Hewitta był Nathan Healey. W kwietniu, w grze pojedynczej zatriumfował na Filipinach, w turnieju "8th Mitsubishi Lancer Int. Junior Champs of Philippines". W finale pokonał Wesleya Whitehouse’a 6:4, 6:3. W grze podwójnej wygrał (w parze z Healeyem) rozgrywki "Japan Open Junior Championships" w Tokio. W lipcu wygrał brytyjski "LTA Int. Junior Championships, East Molesey" w grze podwójnej.
Australijczyk najwyżej sklasyfikowany był w juniorskim rankingu singlistów na 17. pozycji (31 grudnia 1997), a klasyfikacji deblistów na 13. miejscu (31 grudnia 1997).
Sezony 1997–1998.
Pierwszy start Australijczyka w zawodowym Tourze miał miejsce podczas wielkoszlemowego Australian Open. Miał wtedy niespełna 17. lat i tym samym został najmłodszym tenisistą w historii Wielkiego Szlema. Najpierw przeszedł eliminacje, a w I rundzie zagrał z Sergim Bruguerą, z którym przegrał 3:6, 4:6, 3:6. W tym samym roku osiągnął finał australijskiego turnieju z serii "ITF Futures" (futures F4).
Pierwszy tytuł rozgrywek ATP World Tour Hewitt wywalczył w rodzinnym Adelaide w styczniu 1998 roku, pokonując po drodze m.in. Andre Agassiego 7:6, 7:6 oraz w finale 3:6, 6:3, 7:6 Jasona Stoltenberga. W Australian Open odpadł jak przed rokiem w I etapie. Tego roku po raz pierwszy wystąpił w turnieju rangi ATP Masters Series, najpierw w Indian Wells, a potem w Miami (przegrywał w I rundach). W październiku doszedł do finału rozgrywek z cyklu ATP Challenger Tour w Hongkongu. Mecz o tytuł oddał walkowerem Danielowi Nestorowi. Na koniec sezonu wygrał rozgrywki ATP Challenger Tour w Perth, pokonując w finale Marka Drapera 6:4, 6:4. Sezon ukończył blisko pierwszej setki rankingu światowego – był na 113. miejscu. Wraz z końcem roku szkoleniowcem Hewitta przestał być Peter Smith, a zastąpił go Darren Cahill.
Sezon 1999.
W nowym sezonie Australijczyk osiągał kolejne sukcesy. Najpierw po raz drugi z rzędu awansował do finału w Adelaide. Pojedynek o tytuł przegrał z Thomasem Enqvistem 6:4, 1:6, 2:6, a podczas Australian Open uzyskał II rundę. Na początku marca awansował do kolejnego finału w sezonie, w Scottsdale. Wcześniej pokonał nr 5. w rankingu, Patricka Raftera. W meczu o tytuł przeciwnikiem Hewitta był Jan-Michael Gambill, który wygrał rywalizację 7:6(2), 4:6, 6:4.
W maju tenisista australijski zdobył swój drugi tytuł, na twardych kortach w Delray Beach, pokonując w finale Xaviera Malisse’a 6:4, 6:7(2), 6:1. Tego roku zadebiutował również w paryskim Roland Garrosie, lecz przegrał w I rundzie z Martínem Rodríguezem 6:4, 4:6, 4:6, 6:4, 4:6.
W przygotowawczym do Wimbledonu turnieju rozgrywanym na kortach Queen’s Clubu Hewitt uzyskał półfinał, w którym nie sprostał trzeciemu zawodnikowi na świecie, Pete’owi Samprasowi. W samym Wimbledonie Hewitt doszedł do III rundy, gdzie uległ Borisowi Beckerowi 1:6, 4:6, 6:7(5). Ten sam rezultat powtórzył w US Open.
Podczas azjatyckiego tournée Australijczyk awansował do półfinału imprezy w Singapurze. Na dywanowych kortach w Lyonie awansował do finału, pokonując po drodze m.in. Rogera Federera. W pojedynku o mistrzostwo nie sprostał Nicolasowi Lapenttiemu przegrywając 3:6, 2:6.
Rok 1999 Hewitt skończył na 24. miejscu w rankingu "ATP Entry System".
Sezon 2000.
Rok 2000 Hewitt zaczął wygrywając turniej w Adelaide. W finale zrewanżował się Thomasowi Enqvistowi za porażkę z 1999, zwyciężając 3:6, 6:3, 6:2. Hewitt osiągnął również finał w rozgrywkach deblowych. Będąc w parze z Sandonem Stollem przegrali decydujący o tytule mecz z parą Todd Woodbridge-Mark Woodforde. Drugi w sezonie triumf w singlu Hewitt odniósł w Sydney, wygrywając w finale z Jasonem Stoltenbergiem 6:4, 6:0. Z kolei w deblu ponownie uzyskał finał, ponownie tworząc parę z Sandonem Stollem. W finale po raz kolejny ulegli Woodbridge’owi i Woodforde’owi. W Australian Open doszedł do IV rundy, w której przegrał z Magnusem Normanem. W marcu Hewitt wygrał turniej w Scottsdale, pokonując w finale Tima Henmana 6:4, 7:6. We wcześniejszych etapach rozgrywek zdołał wyeliminować m.in. Marcelo Ríosa i Juana Carlosa Ferrero. Pierwszy półfinał turnieju kategorii ATP Masters Series Australijczyk osiągnął w Miami. Pojedynek o finał przegrał z Pete’em Samprasem.
Okres gry na nawierzchni ceglanej Hewitt rozpoczął od awansu do półfinału w Rzymie (porażka z Magnusem Normanem). We French Open dotarł do IV rundy, gdzie uległ Albertowi Coscie.
W czerwcu Hewitt wygrał turniej na kortach londyńskiego Queen’s Clubu, gdzie w finale pokonał Pete’a Samprasa 6:4, 6:4. Po tym triumfie Australijczyk przystąpił do Wimbledonu, jednak odpadł już w I rundzie, po porażce 3:6, 2:6, 5:7 z Janem-Michaelem Gambillem.
Podczas cyklu US Open Series Hewitt dotarł do półfinału rozgrywek w Indianapolis, gdzie w pojedynku o finał uległ Gustavo Kuertenowi. Australijczyk wystartował również w konkurencji debla i odniósł wraz Sandonem Stollem swoje pierwsze turniejowe zwycięstwo w karierze. W finale australijska para pokonała duet Jonas Björkman-Maks Mirny. Ostatni wielkoszlemowy turniej, US Open rozpoczął od zwycięstwa w czterech setach nad Andreasem Vinciguerrą. Przez dalsze etapy imprezy przechodził nie tracąc seta. W półfinale zmierzył się z Samprasem, który wynikiem 7:6(7), 6:4, 7:6(5) pokonał Australijczyka. Razem z Maksem Mirnym Hewitt wziął udział również w grze podwójnej i odniósł zwycięstwo w zawodach, pokonując w finałowym pojedynku 6:4, 5:7, 7:6(5) parę Ellis Ferreira-Rick Leach.
Pod koniec października Hewitt doszedł do półfinału rozgrywek w Bazylei (porażka z Federerem), a w listopadzie dotarł do finału turnieju halowego z serii ATP Masters Series w Stuttgarcie, gdzie przegrał z Wayne’em Ferreirą po pięciosetowej setowej walce 6:7(6), 6:3, 7:6(5), 6:7(2), 2:6.
Na koniec sezonu Hewitt zakwalifikował się do turnieju Tennis Masters Cup, w którym gra ośmiu tenisistów z najwyższym rankingiem w sezonie. Australijczyk został rozlosowany w grupie tzw. „Round Robin” z Maratem Safinem, Pete’em Samprasem oraz Àlexem Corretją. Australijczyk wygrał jedno spotkanie (z Safinem), a dwa pozostałe przegrał. Tym samym odpadł z rywalizacji w fazie grupowej.
Sezon Hewitt zakończył na 7. miejscu w rankingu "Entry System".
Sezon 2001.
Nowy sezon Hewitt rozpoczął od awansu ćwierćfinału w Adelaide (porażka z Tommym Haasem). W Sydney Australijczyk obronił tytuł, pokonując w finale Magnusa Normana 6:4, 6:1. W Australian Open Hewitt doszedł do III rundy, eliminując wcześniej m.in. Haasa. Pojedynek o IV fazę przegrał 6:4, 1:6, 7:5, 2:6, 5:7 z Carlosem Moyą.
Na początku marca Australijczyk osiągnął półfinał imprezy w Scottsdale (porażka z Francisco Clavetem). W Indian Wells osiągnął półfinał, jednak w meczu o finał uległ Andre Agassiemu. W Miami powtórzył wynik z wcześniejszego sezonu docierając do półfinału, eliminując m.in. Nicolasa Lapenttiego oraz rozpoczynającego wówczas karierę Andy’ego Roddicka. O finał zagrał z Janem-Michaelem Gambillem, który wygrał rywalizację 7:5, 6:4.
Sezon gry na kortach ceglanych Hewitt zaczął od III rundy w Rzymie. Następnie awansował do półfinału rozgrywek w Hamburgu (porażka z Albertem Portasem). Wielkoszlemowy Roland Garros zakończył na ćwierćfinale, w którym lepszym od Australijczyka okazał się Juan Carlos Ferrero.
W czerwcu Hewitt wygrał dwa turnieje rangi ATP International Series, najpierw w Queen’s Clubie, pokonując w finale Tima Henmana 7:6(3), 7:6(3) (w półfinale był lepszy od Samprasa). Potem zwyciężył w holenderskim ’s-Hertogenbosch wygrywając w finale z Guillermo Cañasem 6:3, 6:4. Wimbledon Australijczyk ukończył na 1/8 finału przegrywając 6:4, 4:6, 3:6, 6:4, 4:6 z Nicolasem Escudé.
US Open Series Hewitt rozpoczął od II rundy w Monteralu, natomiast w Cincinnati uzyskał półfinał, w którym nie sprostał Patrickowi Rafterowi. Podczas US Open Hewitt wywalczył swój pierwszy wielkoszlemowy tytuł w singlu. Najpierw w trzech setach pokonał Magnusa Gustafssona, a w II rundzie stoczył pięciosetowy pojedynek z Jamesem Blakiem zakończony wynikiem 6:4, 3:6, 2:6, 6:3, 6:0. W dalszej fazie rozgrywek wyeliminował Alberta Portasa i Tommy’ego Haasa. W ćwierćfinale rozegrał kolejny pięciosetowy mecz, tym razem z Andym Roddickiem wygrywając 6:7(5), 6:3, 6:4, 3:6, 6:4, a w półfinale okazał się być lepszy od Jewgienija Kafielnikowa. W finałowym pojedynku Hewitt po raz kolejny w roku zmierzył się z Samprasem. Spotkanie zakończyło się zwycięstwem Hewitta 7:6(4), 6:1, 6:1. Po tym meczu Sampras powiedział o Hewicie:
Na początku października Australijczyk osiągnął finał turnieju Tokio. W meczu o tytuł pokonał Szwajcara Michela Kratochvila 6:4, 6:2.
Tegoż sezonu Hewitt po raz drugi zakwalifikował się do turnieju Tennis Masters Cup. W etapie zasadniczym zmierzył się z Andre Agassim, Patrickiem Rafterem i Sébastienem Grosjeanem, wygrywając wszystkie mecze. W półfinale wyeliminował Juana Carlosa Ferrero 6:4, 6:3, a w finale ponownie spotkał się z Grosjeanem, zwyciężając 6:3, 6:3, 6:4. Tym samym Hewitt jako pierwszy Australijczyk w historii wygrał te rozgrywki (wcześniej, w 1970 roku, w finale był jego rodak Rod Laver).
Dnia 19 listopada 2001 roku Hewitt został sklasyfikowany na 1. miejscu w rankingu światowym. Na szczycie listy znajdował się przez kolejne 75 tygodni. Po zakończeniu sezonu, w grudniu Hewitt zakończył współpracę z Darrenem Cahillem, a w jego miejsce funkcję trenera Australijczyka objął Jason Stoltenberg.
Sezon 2002.
Nowy sezon Hewitt rozpoczął od porażki w I rundzie Australian open z Alberto Martínem. Pod koniec lutego zwyciężył w San José. W półfinale pokonał Jana-Michaela Gambilla, a w finale Andre Agassiego 4:6, 7:6(6), 7:6(4). Kolejny triumf Australijczyk odniósł podczas turnieju ATP Masters Series w Indian Wells. Po drodze zdołał pokonać m.in. Gambilla, Enqvista, Samprasa, a w meczu finałowym 6:1, 6:2 Henmana. Podczas turnieju w Miami Hewitt osiągnął półfinał, w którym musiał uznać wyższość Rogera Federera.
Na ceglanych kortach w Monte Carlo Australijczyk odpadł z rywalizacji w I etapie. Podczas turnieju kategorii ATP International Series Gold w Barcelonie uzyskał półfinał, w którym uległ późniejszemu zwycięzcy imprezy, Gastónowi Gaudio. W Hamburgu Hewitt doszedł do ćwierćfinału (porażka z Maratem Safinem). Paryski French Open ukończył na 1/8 finału, gdzie przegrał z 17. tenisistą świata, Guillermo Cañasem.
Na nawierzchni trawiastej Hewitt raz trzeci z rzędu wygrał rozgrywki w Queen’s Clubie pokonując w finale 4:6, 6:1, 6:4 Tima Henmana. Drugi wielkoszlemowy tytuł Hewitt zdobył podczas Wimbledonu. Przez pierwsze cztery rundy przeszedł bez straty seta. W ćwierćfinale wygrał 6:2, 6:2, 6:7(5), 1:6, 7:5 ze Sjengiem Schalkenem, a w półfinale pokonał 7:5, 6:1, 7:5 Tima Henmana. W decydującym o mistrzostwie meczu przeciwnikiem Australijczyka był David Nalbandian. Spotkanie zakończyło się wynikiem 6:1, 6:3, 6:2 dla Hewitta. Tym samym został pierwszym Australijczykiem, który wygrał rozgrywki wielkoszlemowe na kortach trawiastych od czasów Pata Casha, który triumfował w roku 1987 roku. W trakcie wręczania pucharu Hewitt oświadczył:
Na twardych kortach w Cincinnati Australijczyk doszedł do finału. Po drodze pokonał m.in. Robby’ego Ginepriego bez straty gema (6:0, 6:0), Andre Agassiiego oraz Fernando Gonzáleza. W meczu o tytuł nie sprostał Carlosowi Moyi przegrywając 5:7, 6:7(5). Ostatni w sezonie wielkoszlemowy turniej, US Open, Hewitt zaczął od zwycięstwa w trzech setach nad Nicolasem Coutelotem. W III rundzie pokonał Jamesa Blake’a po pięciosetowym meczu 6:7(5), 6:3, 6:4, 3:6, 6:3. W podobnym stylu wyeliminował Junusa al-Ajnawiego. W półfinale zmierzył się po raz kolejny w sezonie z Agassim. Tym razem lepszy okazał się być Amerykanin, który wygrał pojedynek 6:4, 7:6(5), 6:7(1), 6:2. Do końca sezonu Australijczyk doszedł jeszcze do finału turnieju ATP Masters Series w Paryżu, w którym nie sprostał Maratowi Safinowi.
W listopadzie Hewitt po raz drugi wygrał turniej Tennis Masters Cup. W grupie rywalizował z Maratem Safinem oraz Carlosem Moyą i Albertem Costą. Swój mecz przeciwko Moyi przegrał, ale pozostałe zakończył zwycięstwem. W półfinale pokonał 7:5, 5:7, 7:5 Rogera Federera, a w meczu o tytuł Juana Carlosa Ferrero wynikiem 7:5, 7:5, 2:6, 2:6, 6:4.
Sezon 2003.
Kolejny zawodowy sezon Hewitt rozpoczął od 1/8 finału w Melbourne. Po drodze pokonał m.in. Radka Štěpánka, ale w meczu o ćwierćfinał nie sprostał Junusowi al-Ajnawiemu przegrywając 7:6(4), 6:7(4), 6:7(5), 4:6. Na początku marca wystartował w Scottsdale, gdzie osiągnął finał zarówno w singlu, jak i deblu. W grze pojedynczej pokonał w finałowym pojedynku Marka Philippoussisa, natomiast w grze podwójnej razem z Philippoussisem przegrali decydujący pojedynek z parą James Blake-Mark Merklein. Drugi tytuł w sezonie wywalczył w tym samym miesiącu na kortach w Indian Wells. Po drodze wyeliminował m.in. Junusa al-Ajnawiego i Jewgienija Kafielnikowa, a w samym finale byłego lidera światowego rankingu, Gustavo Kuertena.
Na nawierzchni ziemnej w Hamburgu Australijczyk doszedł do III rundy, a w wielkoszlemowym French Open osiągnął ten sam rezultat. Walkę o dalszą fazę turnieju przegrał 6:4, 6:1, 3:6, 2:6, 3:6 z Tommym Robredo.
Tuż przed sezonem na kortach trawiastych Jason Stoltenberg przestał być trenerem Hewitta. Jego miejsce zajął Francuz Roger Rasheed.
Zmagania o czwarty z rzędu tytuł w prestiżowym Queen’s Clubie Hewitt zakończył na ćwierćfinale, po porażce z Sébastienem Grosjeanem. Jako obrońca tytułu na kortach Wimbledonu uległ w I rundzie kwalifikantowi Ivo Karloviciowi. Został w ten sposób pierwszym obrońcą wimbledońskiego tytułu, który w następnym roku odpadł w pierwszej rundzie. Przed 2003 rokiem w całej historii Wimbledonu tylko raz zawodnik broniący tytułu odpadł w pierwszej rundzie – w 1967 Manuel Santana uległ Charliemu Pasarellowi.
Pod koniec lipca Hewitt doszedł do finału rozgrywek w Los Angeles, jednak w finale nie sprostał Wayne’owi Ferreirze. W US Open Australijczyk uzyskał ćwierćfinał. Wcześniej zwyciężył nr 11. w rankingu singlistów, Paradorna Srichaphana. Mecz o półfinał przegrał z późniejszym finalistą imprezy, nr 3. w klasyfikacji generalnej, Juanem Carlosem Ferrero 6:4, 3:6, 6:7(5), 1:6. Był to ostatni rozegrany przez Hewitta turniej ATP World Tour w sezonie.
Na koniec roku Australijczyk uplasował się na 17. pozycji w rankingu "ATP Entry". W całym sezonie wygrał dwa turnieje (w Scottsdale i Indian Wells). Dnia 28 kwietnia 2003 stracił prowadzenie w klasyfikacji na rzecz Andre Agassiego. Po dwóch tygodniach powrócił na szczyt listy (12 maja 2003), jednak cztery tygodnie później – 16 czerwca 2003 został ponownie wyprzedzony przez Agassiego. Wtedy to po raz ostatni Hewitt zajmował pozycję lidera w zestawieniu najlepszych tenisistów.
Sezon 2004.
Siódmy sezon w profesjonalnym Tourze Hewitt zainaugurował od zwycięstwa w turnieju na twardych kortach w Sydney. W finale pokonał Carlosa Moyę. Przy stanie 4:3 w pierwszym secie dla Australijczyka Moyà poddał mecz z powodu kontuzji. W Australian Open Australijczyk odpadł z rywalizacji w 1/8 finału po porażce z późniejszym triumfatorem imprezy, Rogerem Federerem. W połowie lutego Hewitt wygrał turniej ATP International Series Gold w Rotterdamie. W drodze po tytuł wyeliminował kolejno Fernando Gonzáleza, Thomasa Johanssona, Rainera Schüttlera, Tima Henmana, a w finale Juana Carlosa Ferrero.
Okres gry na nawierzchni ceglanej Hewitt zaczął od turnieju w Hamburgu, gdzie doszedł do półfinału. W pojedynku o finał uległ liderowi światowego rankingu, Rogerowi Federerowi. We French Open wyrównał swój najlepszy jak dotąd wynik – ćwierćfinał, który osiągnął wcześniej w roku 2001. Mecz, którego stawką był półfinał przegrał ze zwycięzcą całych rozgrywek, Gastónem Gaudio 3:6, 2:6, 2:6.
Sezon na kortach trawiastych Australijczyk zaczął od startu w Queen’s, gdzie uzyskał półfinał, w którym przegrał z Andym Roddickiem. Na trawiastych kortach Wimbledonu osiągnął ćwierćfinał, gdzie po raz kolejny w sezonie nie sprostał Federerowi. Spotkanie zakończyło się rezultatem 6:1, 6:7(1), 6:0, 6:4 dla Szwajcara.
Podczas cyklu turniejów wchodzących w skład US Open Series Hewitt wygrał dwa turnieje. Pierwsze zwycięstwo odniósł w Waszyngtonie, pokonując w finale 6:3, 6:4 Gilles’a Müllera. Drugi tytuł wywalczył w Long Island, gdzie w spotkaniu o tytuł wygrał z Luisem Horną 6:3, 6:1. Ponadto Australijczyk awansował do finału turnieju ATP Masters Series w Cincinnati, lecz w pojedynku o mistrzostwo nie sprostał Andre Agassiemu. W wielkoszlemowym US Open Hewitt uzyskał finał, nie tracąc po drodze seta. W decydującym spotkaniu zmierzył się z Rogerem Federerem. Pierwszego seta Hewitt przegrał do zera. W drugiej partii o końcowym wyniku seta zadecydował tie-break wygrany przez Federera 7:6(3). W trzecim, jak się okazało ostatnim secie Australijczyk ponownie przegrał do zera. Końcowy wynik konfrontacji to 6:0, 7:6(3), 6:0 dla Szwajcara. W Tokio Hewitt doszedł do półfinału, w którym uległ Jiříemu Novákowi, a w turnieju ATP Masters Series w Paryżu odpadł w ćwierćfinale z trzykrotnym zwycięzcą tych rozgrywek, Maratem Safinem.
Po roku nieobecności Hewitt wystąpił w zawodach Tennis Masters Cup. W meczach grupowych pokonał Carlosa Moyę i Gastóna Gaudio, a przegrał z Rogerem Federerem. W 1/2 finału wygrał pojedynek 6:3, 6:2 z Andym Roddickiem. Finałowe spotkanie rozegrał z Federerem, który wynikiem 6:3, 6:2 pokonał Australijczyka.
We wrześniu Hewitt powrócił do czołowej trójki światowego rankingu tenisistów. Plasował się tuż za Rogerem Federerem i Andym Roddickiem i tę pozycję utrzymał do końca sezonu.
Sezon 2005.
Nowy sezon Hewitt rozpoczął od ćwierćfinału w Adelaide(porażka z Taylorem Dentem). W Sydney wygrał po raz czwarty w karierze. W finale zwyciężył z Ivo Minářem 7:5, 6:0. W Australian Open doszedł po raz pierwszy w karierze do finału. Najpierw pokonał w trzech setach Arnauda Clémenta. W kolejnej fazie wyeliminował Jamesa Blake’a, a w III rundzie Juana Ignacio Chelę. W 1/8 finału wygrał 7:5, 3:6, 1:6, 7:6(3), 6:2 z zajmującym wówczas 56. miejsce w rankingu ATP, Rafaelem Nadalem, a w ćwierćfinale pokonał 9. tenisistę świata, Davida Nalbandiana 6:3, 6:2, 1:6, 3:6, 10:8. W kolejnym etapie rozgrywek zmierzył się z rozstawionym z nr 2. Andym Roddickiem. Spotkanie zakończyło się zwycięstwem Hewitta 3:6, 7:6(3), 7:6(4), 6:1. Tym samym po 17 latach Australijczycy doczekali się swojego reprezentanta w finale turnieju. Ostatnim przedstawicielem gospodarzy w tej fazie rozgrywek był w roku 1988 Pat Cash, który przegrał wtedy z Matsem Wilanderem. Rywalem Hewitta w walce o mistrzostwo był Marat Safin. Mecz zakończył się wynikiem 1:6, 6:3, 6:4, 6:4 dla Safina. W marcu Hewitt awansował do finału imprezy w Indian Wells. Zanim doszedł do tej fazy rozgrywek, stoczył zwycięski pojedynek z Roddickiem, zakończony wynikiem 7:6(2), 6:7(3), 7:6(4). Mecz trwał ponad dwie i pół godziny, a główną przyczyną, dzięki której Hewitt okazał się być lepszy była skuteczność wygrywania piłek przy drugim serwisie – Australijczyk wygrał 63% piłek, przy 46% Roddicka. Finałowym przeciwnikiem Australijczyka był Roger Federer, który wygrał spotkanie w stosunku 6:2, 6:4, 6:4.
Z powodu kontuzji żebra Hewitt nie wystąpił we French Open. Do gry powrócił podczas turnieju na nawierzchni trawiastej w Queen’s Clubie, gdzie doszedł do ćwierćfinału, w którym zmierzył się z Ivo Karloviciem, z którym przegrał 6:7(4), 3:6. W Wimbledonie Hewitt awansował do półfinału, eliminując m.in. Taylora Denta oraz Feliciano Lópeza. W pojedynku o finał spotkał się z Federerem, który w trzech setach 6:3, 6:4, 7:6(4) pokonał Hewitta.
Na betonowej nawierzchni w Cincinnati Australijczyk osiągnął kolejny półfinał w sezonie, pokonując m.in. będącego na 7. miejscu w rankingu, Nikołaja Dawydienkę. W pojedynku o finał uległ Roddickowi 4:6, 6:7(4). US Open rozpoczął od wygranej w trzech setach nad Albertem Costą. W tym samym stosunku pokonał José Acasuso, a w kolejnym etapie zwyciężył w pięciu setach nad Taylorem Dentem. W 1/8 finału pokonał Dominika Hrbatego, a w ćwierćfinale stoczył kolejny pięciosetowy pojedynek zakończony zwycięstwem nad Jarkko Nieminenem. W półfinale spotkał się z Federerem, który wynikiem 6:3, 7:6, 4:6, 6:3 zapewnił sobie grę w półfinale. Ostatni turniej w jakim Hewitt brał udział sezonie miał miejsce w Bangkoku. Doszedł tam do ćwierćfinału, jednak uraz pachwiny spowodował rezygnację Australijczyka z kontynuowania rywalizacji w zawodach.
Od 31 stycznia do 18 lipca Hewitt był wiceliderem rankingu ATP, jednak ostatecznie sezon zakończył na 4. miejscu.
Sezon 2006.
Na początku nowego sezonu Hewitt uzyskał ćwierćfinał w Sydney (porażka z Andreasem Seppim). W Australian Open nie obronił punktów wywalczonych sprzed roku, odpadając w II rundzie z Juanem Ignacio Chelą. W lutym awansował do dwóch finałów rozgrywek ATP International Series, najpierw w San José, gdzie uległ Andy’emu Murrayowi 6:2, 1:6, 6:7(3), a potem w Las Vegas, przegrywając w decydującym pojedynku z Jamesem Blakiem 5:7, 6:2, 3:6.
Turniej im. Rolanda Garrosa Hewitt zakończył na IV rundzie, po porażce z Rafaelem Nadalem 2:6, 7:5, 4:6, 2:6.
Pierwszy turniej jaki Hewitt wygrał w sezonie odbył się w Queen’s Clubie. W drodze po tytuł pokonał odpowiednio w trzech setach Fernando Vicente, Maksa Mirnego. W ćwierćfinale okazał się być lepszy od nr 2. w zestawieniu najlepszych tenisistów, Rafaela Nadala. W półfinale wygrał z Timem Henmanem, a w finale pokonał nr 7. na świecie, Jamesa Blake’a 6:4, 6:4. Wimbledon Australijczyk rozpoczął od pokonania Filippo Volandriego. W II rundzie stoczył blisko czterogodzinny pojedynek z będącym wówczas na 102. miejscu w rankingu ATP, Lee Hyungiem-taikiem, zakończony zwycięstwem Australijczyka 6:7(4), 6:2, 7:6(6), 6:7(5), 6:4. W kolejnym etapie wygrał z Olivierem Rochusem, a w IV rundzie z Davidem Ferrerem. W ćwierćfinale przeciwnikiem Hewitta był Markos Pagdatis, który rezultatem 6:1, 5:7, 7:6(5), 6:2 zapewnił sobie udział w dalszej fazie rozgrywek.
Zawody w Waszyngtonie Hewitt ukończył na ćwierćfinale po porażce z Arnaudem Clémentem. Występ Hewitta w wielkoszlemowym US Open był niepewny z powodu kontuzji kolana jakiej doznał po turnieju w Waszyngtonie, jednak ostatecznie zdecydował się wziąć udział w imprezie. Dotarł tam do ćwierćfinału, w którym uległ Andy’emu Roddickowi 3:6, 5:7, 4:6. Jak się okazało był to ostatni w sezonie turniej ATP World Tour w jakim wystartował.
Sezon Hewitt zakończył na 20. miejscu w klasyfikacji generalnej.
Sezon 2007.
Na początku roku doszło do zmiany trenera w sztabie Australijczyka. Rogera Rasheeda zastąpił na tym stanowisku Scott Draper. Rok 2007 Hewitt rozpoczął od III rundy w Melbourne, pokonując Michaela Russella oraz Franka Dancevica, a przegrywając z Fernando Gonzálezem. Pierwsze w sezonie zwycięstwo odniósł na twardych kortach w Las Vegas, eliminując odpowiednio Vinca Spadeę, Thomasa Johanssona, Feliciano Lópeza, Marata Safina i w finale Jürgena Melzera.
W turnieju Masters Series Hamburg, rozgrywanym na nawierzchni ceglanej w Hamburgu Australijczyk doszedł do półfinału, pokonując m.in. nr 3. w światowym rankingu, Nikołaja Dawydienkę. Przeciwnikiem Hewitta w meczu o finał był drugi tenisista świata, Rafael Nadal, który wynikiem 2:6, 6:3, 7:5 pokonał Australijczyka. Kolejny półfinał Hewitt osiągnął w austriackim Pörtschach (porażka z Gaëlem Monfilsem). W wielkoszlemowym Roland Garrosie doszedł do 1/8 finału, gdzie na jego drodze ponownie stanął Nadal. Hiszpan wygrał rywalizację 6:3, 6:1, 7:6(5).
Podczas Wimbledonu Australijczyk osiągnął 1/8 finału. Pogromcą Hewitta w walce o dalszy etap rozgrywek był Novak Đoković, który wynikiem 7:6(8), 7:6(2), 4:6, 7:6(5) wygrał rywalizację.
W połowie lipca ponownie doszło do zmiany trenera Australijczyka. Piątym szkoleniowcem Hewitta w karierze został Tony Roche. US Open Series Hewitt zaczął od awansu do ćwierćfinału w Montrealu (porażka z Federerem). W Cincinnati doszedł do półfinału, jednak po raz kolejny na drodze Hewitta stanął Federer, który okazał się być lepszy od Australijczyka, zwyciężając 6:3, 6:4. Na kortach Flushing Meadows w I rundzie pokonał w trzech setach Amera Delicia. W kolejnym etapie zmierzył się z Agustínem Callerim, który wygrał pojedynek rezultatem 4:6, 6:4, 6:4, 6:2. Do końca sezonu Hewitt zagrał w dwóch ćwierćfinałach, najpierw w Mumbaju (porażka z Rainerem Schüttlerem), a potem w Tokio (porażka z Ivo Karloviciem).
Na koniec sezonu zajmował 21. pozycję w światowym rankingu "ATP Entry".
Sezon 2008.
Rok 2008 Hewitt zainaugurował od startu w Adelaide, gdzie uzyskał ćwierćfinał (porażka z Jo-Wilfriedem Tsongą). W Australian Open w I rundzie pokonał Steve’a Darcisa. W dalszej fazie wyeliminował Denisa Istomina, oraz finalistę z 2006 roku, Markosa Pagdatisa. W meczu 1/8 finału zagrał z Novakiem Đokoviciem, który wygrał spotkanie 7:5, 6:3, 6:3 i jak się później okazało cały turniej. W marcu Hewitt awansował do IV rundy imprezy w Indian Wells (porażka z Mardym Fishem).
Drugi w sezonie wielkoszlemowy turniej, French Open, zaczął od zwycięstw w trzech setach nad Nicolasem Mahutem oraz Mardym Fishem, jednak w III rundzie przegrał 2:6, 6:3, 6:3, 3:6, 4:6 z Davidem Ferrerem.
W czerwcu wystartował w zawodach na trawiastych kortach Queen’s Clubu dochodząc do ćwierćfinału. W meczu o półfinał rozstawiony z nr 11. Hewitt zagrał z Novakiem Đokoviciem, który w dwóch setach 6:2, 6:2 wyeliminował Australijczyka. Podczas Wimbledonu Hewitt w I rundzie stoczył pięciosetowy pojedynek z Robinem Haasem, zakończony zwycięstwem Australijczyka 6:7(4), 6:3, 6:3, 6:7(1), 6:2. W II i III etapie w trzech setach wyeliminował Alberta Montañésa i Simone Bolelliego. W 1/8 finału przegrał z Rogerem Federerem.
Tego roku wystąpił również w igrzyskach olimpijskich w Pekinie. W I fazie pokonał Jonasa Björkmana, natomiast w II rundzie uległ Rafaelowi Nadalowi. Okazało się, że był to ostatni w sezonie turniej Hewitta. Doznał kontuzji biodra, która była na tyle poważna, że tenisista poddał się operacji.
Ostatecznie sezon zakończył na 67. miejscu w klasyfikacji generalnej.
Sezon 2009.
Nowy rok Australijczyk zaczął od turnieju w Sydney osiągając ćwierćfinał (porażka z Davidem Nalbandianem). W Australian Open przegrał swoje spotkanie w I rundzie z Fernando Gonzálezem 7:5, 2:6, 2:6, 6:3, 3:6. W połowie lutego Hewitt wziął udział w rozgrywkach na twardych kortach w Memphis. W I rundzie pokonał Jamesa Blake’a, w II fazie swojego rodaka Chrisa Guccione’a, a w ćwierćfinale Belga Christophe Rochusa. Mecz o finał przegrał z Andym Roddickiem 6:2, 6:7(4), 4:6. Podczas turniejów ATP World Tour Masters 1000 w Indian Wells i Miami odpadał z rywalizacji w II fazie.
Na początku kwietnia Hewitt wygrał swój 27 zawodowy turniej ATP World Tour, na ceglanych kortach w Houston nie tracąc seta. Po drodze pokonał odpowiednio Diego Junqueirę, Sergio Roitmana, Guillermo Garcíę Lópeza, Jewgienija Korolowa oraz w finale Wayne’a Odesnika. W Monachium uzyskał ćwierćfinał (porażka z Tomášem Berdychem). We French Open doszedł do III rundy. W I etapie po pięciosetowej walce pokonał Ivo Karlovicia 6:7(1), 6:7(4), 7:6(4), 6:4, 6:3, który w tym meczu zaserwował 55 asów. W II rundzie pokonał Andrieja Gołubiewa, jednak w dalszym etapie nie sprostał Rafaelowi Nadalowi (nr 1. na świecie), przegrywając 1:6, 3:6, 1:6.
Rozgrywki inaugurujące okres gry na nawierzchni trawiastej w Queen’s Clubie rozpoczął od zwycięstwa nad Eduardo Schwankiem. W II rundzie pokonał Frederico Gila, lecz w III rundzie uległ Andy’emu Roddickowi. Podczas wielkoszlemowego Wimbledonu Australijczyk pokonał w I rundzie Robby’ego Ginepriego. W dalszej fazie wyeliminował piątego zawodnika na świecie, Juana Martína del Potro oraz również w trzech setach Philippa Petzschnera. W 1/8 finału pokonał Radka Štěpánka (mimo że przegrywał w setach 0:2). W ćwierćfinale zmierzył się z dwukrotnym finalistą rozgrywek Andym Roddickiem. Trwający 3 godziny i 50 minut mecz zakończył się zwycięstwem Amerykanina 6:3, 6:7(10), 7:6(1), 4:6, 6:4.
W sierpniu Australijczyk nawiązał współpracę z Nathanem Healeyem i zarazem kończąc z Tonym Rochem. Cykl turniejów US Open Series Hewitt zaczął od występu na kortach w Waszyngtonie, dochodząc do III rundy (porażka z Juanem Martínem del Potro). W Montrealu przegrał w I rundzie z Juanem Carlosem Ferrero, natomiast w Cincinnati awansował do ćwierćfinału, w którym przegrał z Rogerem Federerem. Na kortach Flushing Meadows najpierw pokonał 6:0, 6:3, 6:4 Brazylijczyka Thiaga Alvesa, a w następnym etapie Juana Ignacio Chelę 6:3, 6:3, 6:4. W III fazie ponownie zagrał przeciwko Federerowi, przegrywając 6:4, 3:6, 5:7, 4:6.
Podczas azjatyckiego tournée Hewitt osiągnął półfinał rozgrywek ATP World Tour 500 w Tokio, gdzie nie sprostał Michaiłowi Jużnemu. Ostatni w sezonie turniej rozegrał w imprezie rangi ATP World Tour Masters 1000 w Szanghaju, eliminując w I rundzie Johna Isnera, a w kolejnej przegrywając z Gaëlem Monfilsem.
Rok zakończył na 22. pozycji w światowym rankingu tenisistów.
Sezon 2010.
Sezon 2010 Hewitt rozpoczął od turnieju w Sydney. W I rundzie rozgrywek miał wolny los i bezpośrednio przeszedł do dalszej fazy. W II rundzie wyeliminował Andreasa Seppiego. Mecz ćwierćfinałowy przegrał z Markosem Pagdatisem 6:4, 2:6, 3:6. W rozpoczynającym się w połowie stycznia Australian Open został rozstawiony z nr 22. W I, II i III rundzie pokonał bez straty seta Ricardo Hocevara, Donalda Younga oraz Markosa Pagdatisa. W meczu o ćwierćfinał spotkał się z Federerem. Spotkanie zakończyło się porażką Hewitta w trzech setach 2:6, 3:6, 4:6. Po turnieju w Melbourne Hewitt przeszedł operację biodra, podobną do tej z roku 2008.
Do gry powrócił na początku kwietnia, na rozgrywki w Houston, gdzie bronił tytułu wywalczonego z 2009 roku. Rozstawiony z nr 4. Hewitt doszedł do ćwierćfinału mając w I rundzie wolny los, a w kolejnej fazie pokonując Somdeva Devvarmana. Pojedynek o półfinał przegrał z późniejszym triumfatorem rozgrywek, Juanem Ignacio Chelą. Kolejny start z udziałem Australijczyka miał miejsce w Barcelonie. Hewitt doszedł do II rundy, gdzie przegrał z Eduardo Schwankiem. Australijczyk wziął udział również w zawodach deblowych. Wraz z Markiem Knowlesem doszli do finału, w którym przegrali wynikiem 6:4, 3:6, 6-10 z liderami rankingu deblowego, Danielem Nestorem i Nenadem Zimonjiciem. W turnieju rangi ATP World Tour Masters 1000 w Rzymie Hewitt osiągnął II rundę po pokonaniu Michaiła Jużnego; przegrał z Guillermo Garcíą Lópezem. Wielkoszlemowy Roland Garros Hewitt rozpoczął od pokonania w trzech setach Jérémy’ego Chardy’ego. W II rundzie po pięciosetowym pojedynku wyeliminował Denisa Istomina, a w meczu o 1/8 finału zmierzył się z Rafaelem Nadalem, który wygrał spotkanie wynikiem 3:6, 4:6, 3:6.
Sezon gry na kortach trawiastych Hewitt rozpoczął od swojego premierowego występu w Halle. Hewitt rozstawiony z nr 8. osiągnął swój pierwszy w sezonie singlowy finał, eliminując odpowiednio bez straty seta Petera Luczaka, Thiemo de Bakkera, Andreasa Becka. W półfinale po trzysetowym meczu pokonał Benjamina Beckera, a w finale Rogera Federera wynikiem 3:6, 7:6(4), 6:4. Było to pierwsze zwycięstwo Australijczyka nad Federerem z ich ostatnich piętnastu meczów. Po meczu Australijczyk powiedział:
W wielkoszlemowym Wimbledonie Hewitt został rozstawiony z nr 15. Australijczyk doszedł do IV rundy, gdzie uległ Novakowi Đokoviciowi 5:7, 4:6, 6:3, 4:6.
Po Wimbledonie Hewitt wystartował w Atlancie, gdzie przegrał swój pojedynek już w II rundzie z Lukášem Lacko. Następnie Australijczyk zagrał w Waszyngtonie, odpadając z rywalizacji również na II etapie, po porażce z Alejandro Fallą. W trakcie meczu z Fallą Hewitt doznał urazu łydki, która wykluczyła go ze startu w Toronto. Podczas zawodów w Cincinnati Australijczyk doszedł do II rundy. W I fazie wyeliminował Lu Yen-hsuna, natomiast w kolejnym etapie turnieju przegrał w trzech setach z Robinem Söderlingiem. Na kortach Flushing Meadows rozstawiony z nr 32. Hewitt przegrał w I rundzie z Paulem-Henrim Mathieu. Jak się później okazało był to ostatni w sezonie turniej Australijczyka, ponieważ niebawem doznał kolejnej kontuzji, urazu prawej ręki.
Sezon ukończył będąc na 54. miejscu w zestawieniu ATP.
Sezon 2011.
Pomiędzy 2010 a 2011 rokiem w sztabie Australijczyka zaszła zmiana – w miejsce Nathana Healeya nowym szkoleniowcem został Tony Roche, który już po raz drugi trenuje Hewitta. Wcześniej współpracowali ze sobą od lipca 2007 do sierpnia 2009 roku. W połowie stycznia Hewitt wziął udział w Australian Open. W I rundzie zmierzył się z rozstawionym z nr 27. Davidem Nalbandianem. Mecz trwający ponad 4.30 godz. zakończył się porażką Hewitta 6:3, 4:6, 6:3, 6:7(1), 7:9, który w piątym secie nie wykorzystał dwóch piłek meczowych. W lutym doszedł do ćwierćfinału turnieju w San José. Będąc rozstawionym z nr 7. Hewitt pokonał w dwóch pierwszych rundach najpierw Björna Phau i Briana Dabula, a w meczu o półfinał przegrał z Juanem Martínem del Potro. Tego samego miesiąca Australijczyk uzyskał jeszcze jeden ćwierćfinał, w Memphis. Wyeliminował odpowiednio Lu Yen-hsuna oraz Adriana Mannarino; przegrał z Andym Roddickiem.
W marcu, w trakcie trwania turnieju ATP World Tour Masters 1000, w Indian Wells Hewitt odpadł w I rundzie po porażce z Lu Yen-hsunem. Po tych zawodach Hewitt przeszedł operację stopy, a powrót do gry zapowiedział na Roland Garrosa, jednak i na paryskich kortach nie wystąpił, ponieważ doznał kontuzji kostki, na dzień przed rozpoczęciem zawodów.
Po wyleczeniu urazu Hewitt na początku czerwca wystąpił w Halle. Australijczyk doszedł do ćwierćfinału zawodów po wyeliminowaniu Leonardo Mayera i Andreasa Seppiego. Pojedynek o półfinał zakończył się porażką Hewitta z Philippem Kohlschreiberem. Podczas turnieju w Eastbourne Hewitt w meczu I rundy z Olivierem Rochusem poddał mecz przy stanie 6:2, 3:0 dla Rochusa, z powodu urazu stopy. Wimbledon Australijczyk rozpoczął od zwycięskiego pojedynku z Japończykiem Keim Nishikorim. W II rundzie Hewitt zmierzył się z Robinem Söderlingiem, z którym przegrał w pięciu setach.
W połowie lipca Australijczyk zagrał w Atlancie, odpadając z rywalizacji w II rundzie po porażce z Rajeevem Ramem. Później Hewitt wycofał się z planowanego startu w Waszyngtonie z powodu urazu stopy. Pod koniec sierpnia Australijczyk zagrał w Winston-Salem, przegrywając w I rundzie z Blažem Kavčiciem. Po tych zawodach Hewitt wycofał się z US Open, podając jako przyczynę przewlekającą się kontuzję stopy. Jak się później okazało, był to również ostatni rozegrany przez Hewitta turniej w sezonie, a rok 2011 zakończył na 186. miejscu w zestawieniu ATP.
Sezon 2012.
Rok 2012 Hewitt rozpoczął od turnieju w Sydney, gdzie został pokonany w I rundzie przez Viktora Troickiego. Następnie Australijczyk wystartował z dziką kartą w Australian Open, dochodząc do IV rundy, po wyeliminowaniu m.in. Andy’ego Roddicka, z którym nie wygrał od 2005 roku, a także w III rundzie pokonał Milosa Raonicia. Pojedynek o awans do ćwierćfinału zawodów zakończył się porażką Hewitta z Novakiem Đokoviciem 1:6, 3:6, 6:4, 3:6. Po zakończeniu turnieju Hewitt przeszedł operację stopy, która wykluczyła jego starty aż do sezonu połowy sezonu. Sam zawodnik przyznał, że zabieg był niezbędny z powodu bólu jaki doskwierał przy każdym meczu przez ponad dwa lata. Operacja polegała na wstawieniu metalowej płytki na dużego palca u lewej stopy.
Pod koniec maja Hewitt po czteromiesięcznej przerwie wystartował w rozgrywkach ATP World Tour, otrzymując dziką kartę do turnieju Rolanda Garrosa. Australijczyk odpadł jednak z rywalizacji w I rundzie przegrywając w czterech setach z Blažem Kavčiciem.
Rywalizację na kortach trawiastych Hewitt rozpoczął od występu w londyńskim Queen’s Clubie, gdzie odpadł w I rundzie po porażce z Ivo Karloviciem. Na Wimbledonie Australijczyk również poniósł porażkę w I rundzie, a pokonał go Jo-Wilfried Tsonga. W lipcu, jako zawodnik z dziką kartą, Hewitt awansował do finału turnieju w Newport. Był to pierwszy finał Australijczyka po ponad dwóch i pół roku. Pojedynek o mistrzostwo zakończył się przegraną Hewitta z Johnem Isnerem 6:7(1), 3:6.
Tego roku odbyły się również igrzyska olimpijskie w Londynie. Hewitt zagrał w singlu, dochodząc do III rundy. Wyeliminował po drodze Serhija Stachowskiego oraz Marina Čilicia, a odpadł z Novakiem Đokoviciem. We wrześniu, na US Open Australijczyk osiągnął III rundę, po pokonaniu Tobiasa Kamke oraz po pięciosetowym zwycięstwie z Gilles’em Müllerem. Spotkanie o awans do dalszej rundy Hewitt przegrał z Davidem Ferrerem.
W połowie października Hewitt doszedł do ćwierćfinału w Sztokholmie ponosząc porażkę z Nicolásem Almagro. Ostatni w sezonie turniej z udziałem Australijczyka odbył się w Walencji, gdzie pokonał w I rundzie Juana Mónaco. W dalszej rundzie uległ Ivanowi Dodigowi.
Sezon 2012 Australijczyk zakończył będąc na 83. miejscu w klasyfikacji singlowej.
Sezon 2013.
Pierwszy turniej w 2013 roku Hewitt zagrał w Brisbane, dochodząc do II rundy. Najpierw pokonał Igora Kunicyna, a w następnej rundzie nie sprostał Denisowi Istominowi. Na Australian Open Hewitt został wyeliminowany w I rundzie, po trzysetowej porażce, przez Janko Tipsarevicia. W połowie lutego zawodnik zagrał w San José awansując do finału gry podwójnej, w parze z Marinko Matoševiciem. W ćwierćfinale wygrali z czołowym deblem w rankingu, Bobem i Mikiem Bryanami, jednak w finale ulegli 0:6, 7:6(5), 4-10 Xavierowi Malisse i Frankowi Moserowi.
Podczas wielkoszlemowego Rolanda Garrosa zawodnik australijski został wyeliminowany w I rundzie przez Gilles’a Simona po porażce 6:3, 6:1, 4:6, 1:6, 5:7.
Na nawierzchni trawiastej pierwszy w sezonie turniej Hewitt zagrał w Londynie (Queen’s). Australijczyk odniósł w zawodach cztery zwycięskie pojedynki, m.in. w ćwierćfinałowym meczu 6:2, 2:6, 6:2 z Juanem Martínem del Potro i osiągnął półfinał, w którym zmierzył się z Marinem Čiliciem. Spotkanie, przerywane przez opady deszczu, wygrał Čilić 6:4, 4:6, 6:2. Wimbledon tenisista australijski rozpoczął od zwycięstwa nad Stanislasem Wawrinką. W dalszej rundzie zmierzył się z Dustinem Brownem ponosząc porażkę w czterech setach. Po tych zawodach Hewitt zagrał w Newport, dochodząc po raz drugi z rzędu do finału. Wyeliminował m.in. w półfinale Johna Isnera, natomiast w finale nie sprostał Nicolasowi Mahutowi przegrywając 7:5, 5:7, 3:6.
US Open Series Hewitt zaczął od występu w Atlancie, gdzie doszedł do półfinału, w którym przegrał z Johnem Isnerem. Na US Open Hewitt dotarł do IV rundy. Odniósł zwycięstwa z Brianem Bakerem, Juanem Martínem del Potro i Jewgienijem Donskojem. Odpadł po porażce 3:6, 6:3, 7:6(3), 4:6, 5:7 z Michaiłem Jużnym.
Rok 2013 Australijczyk zakończył jako 60. tenisista na świecie.
Sezon 2014.
Pierwsze zawody w sezonie Hewitt zagrał w Brisbane, odnosząc 29 zwycięstwo turniejowe w karierze, a pierwsze w Australii od 2005 roku, gdy był najlepszy w Sydney. W drodze po trofeum wyeliminował m.in. Feliciano Lópeza, Keiego Nishikoriiego oraz w finale Rogera Federera. Dla Hewitta była to 9 wygrana nad Federerem z rozegranych 27 meczów. Z turnieju wielkoszlemowego w Melbourne odpadł w I rundzie pokonany 6:7(4), 3:6, 7:5, 7:5, 5:7 przez Andreasa Seppiego.
W połowie lutego Australijczyk doszedł do ćwierćfinału w Memphis, a wyeliminował go Michael Russell. Z zawodów ATP World Tour Masters 1000 w Indian Wells i w Miami Hewitt odpadał w II rundach.
Na kortach ziemnych tenisista australijski podczas Rolanda Garrosa przegrał w I rundzie 6:3, 2:6, 1:6, 4:6 z Carlosem Berlocqiem.
Na nawierzchni trawiastej Hewitt osiągnął drugą rundę Wimbledonu w grze pojedynczej, w której przegrał z Jerzym Janowiczem 5:7, 4:6, 7:6(7), 6:4, 3:6. W grze podwójnej awansował do trzeciej rundy. Na kortach w Newport po raz trzeci z rzędu awansował do finału gry pojedynczej, tym razem zwyciężył w nim z Ivo Karloviciem 6:3, 6:7(4), 7:6(3). Odniósł też triumf w rywalizacji deblowej, razem z Chrisem Guccione pokonując debel Jonatan Erlich–Rajeev Ram wynikiem 7:5, 6:4.
Ostatni w sezonie turniej Hewitt zagrał podczas US Open odpadając w I rundzie po porażce z Tomášem Berdychem.
Sezony 2015 i 2016.
W styczniu Hewitt zagrał w Brisbane i Melbourne przegrywając odpowiednio w I i II rundzie. Po turnieju Australian Open Hewitt ogłosił, że jego ostatni start w karierze będzie miał miejsce podczas Australian Open 2016. Hewitt także od sezonu 2016 ma objąć posadę kapitana reprezentacji Australii w Pucharze Davisa.
Z udziału w turniejach rozgrywanych na podłożu ziemnym Australijczyk zrezygnował, a na nawierzchni trawiastej wystąpił w ’s-Hertogenbosch, Londynie (Queen’s) i Wimbledonie ponosząc porażki w I rundach.
W sierpniu Hewitt został trenerem-konsultantem Nicka Kyrgiosa i Thanasiego Kokkinakisa.
Na Australian Open w 2016 awansował do II rundy singla i III rundy debla. Jednak nie był to ostatni turniej z udziałem Hewitta. Zagrał jeszcze na Wimbledonie w deblu i doszedł do II rundy wspólnie z Jordanem Thompsonem. Australijski debel najpierw pokonał 6:7(6), 6:4, 19–17 parę Nicolás Almagro–David Marrero broniąc 8 piłek meczowych. W II rundzie Hewitt i Thompson ulegli 4:6, 4:6 Vaskowi Pospisilowi i Jackowi Sockowi.
Rozgrywki międzypaństwowe.
Do reprezentacji daviscupowej po raz pierwszy Hewitt otrzymał powołanie w lipcu 1999 roku na mecze ćwierćfinałowe przeciwko zespołowi USA. W swoim debiutanckim spotkaniu pokonał 6:4, 6:7(1), 6:3, 6:0 Todd Martina, a w kolejnym Alexa O’Briena 7:5, 6:4. W 1/2 finału rywalami Australijczyków byli Rosjanie. Hewitt wygrał oba swoje spotkania (z Maratem Safinem i Jewgienijem Kafielnikowem), a jego drużyna wygrała konfrontację 4:1. W finale Australia pokonała Francję 3:2, zdobywając tym samym pierwszy raz od roku 1986 tytuł. Oba swoje pojedynki Hewitt przegrał, najpierw z Cédricem Pioline, a potem z Sébastienem Grosjeanem.
W edycji z roku 2000 awansował z reprezentacją do finału eliminując Szwajcarię, Niemcy i Brazylię. W finałowej rundzie przeciwnikami Australijczyków byli Hiszpanie. Rywalizacja zakończyła się zwycięstwem tenisistów z Półwyspu Iberyjskiego 3:1, a jedyny punkt dla swojej drużyny zdobył Hewitt, pokonując 3:6, 6:1, 2:6, 6:4, 6:4 Alberta Costę.
W 2001 roku Hewitt i jego zespół doszli po raz kolejny do finału rozgrywek. Australijczycy wyeliminowali odpowiednio Ekwador, Brazylię przeciwko której Hewitt wystąpił po raz pierwszy w deblu oraz Szwecję. W finale, przeciwko Francji, pokonał Sébastiena Grosjeana 6:3, 6:2, 6:3, a przegrał z Nicolasem Escudé oraz w grze podwójnej (w parze z Patrickem Rafterem) z duetem Cédric Pioline-Fabrice Santoro. Ostatecznie Francuzi wygrali 3:2.
Drugi triumf w rozgrywkach Hewitt odniósł w 2003 roku, nie przegrywając w drodze po tytuł żadnego meczu. Jego reprezentacja pokonała Wielką Brytanię, Szwecję, Szwajcarię, a w finale Hiszpanię, przeciwko, której Hewitt pokonał Juana Carlosa Ferrero 3:6, 6:3, 3:6, 7:6(0) 6:2.
W sezonie 2004 australijska drużyna przegrała w I rundzie ze Szwecją 1:4. Swój pojedynek Hewitt zakończył zwycięstwem nad Robinem Söderlingiem. Aby utrzymać się w tzw. grupie światowej Australijczycy musieli wygrać w play-offach z Marokiem. Hewitt pokonał w trzech setach Mehdiego Tahiriego, a jego zespół ostatecznie wygrał 4:1.
Podczas rozgrywek w 2005 roku doszedł do ćwierćfinału, w którym Australia uległa Argentynie 1:4. Hewitt rozegrał trzy spotkania, najpierw pokonując Guillermo Corię, a potem przegrywając z Davidem Nalbandianem i w grze podwójnej z parą David Nalbandian-Mariano Puerta. W kolejnym roku osiągnął półfinał, gdzie ponownie lepsi okazali się być Argentyńczycy, wygrywając konfrontację 5:0 (Hewitt przegrał mecz z José Acasuso).
W edycji z 2007 roku Australijczycy przegrali w I rundzie z Belgią 2:3 (Hewitt pokonał w singlu Oliviera Rochusa oraz w deblu parę Olivier Rochus-Kristof Vliegen, a przegrał mecz singlowy z Kristofem Vliegenem). W play-offach o utrzymanie w gronie najlepszych drużyn, reprezentacja Australii nie sprostała Serbii, przegrywając 1:4. Tym samym zespół Hewitta spadł do niższej klasy rozgrywek, Strefy Azja/Oceania.
W roku 2008 Hewitt awansował do ćwierćfinału Strefy Azja/Oceania, pokonując Chińskie Tajpej 4:1 oraz Tajlandię 5:0. W dalszej fazie rozgrywek nie wystąpił z powodu kontuzji biodra.
W 2010 roku Australia wraz z Hewittem była bliska powrotu do grupy światowej, po wcześniejszym zwycięstwie nad Tajlandią 5:0. W play-offach o awans do najwyższej klasy rozgrywek Australijczycy zmierzyli się z Belgią, z którą jednak przegrali 2:3. Hewitt w swoim singlowym meczu pokonał Rubena Bemelmansa, a w deblu razem z Paulem Hanleyem parę Olivier Rochus-Ruben Bemelmans.
W połowie lipca 2011 roku Hewitt wystartował w Pucharze Davisa przeciwko Chinom, prowadząc zespół do wygrania zmagań 3:1. W połowie września Australijczycy zmierzyli się ze Szwajcarią w barażach o awans do grupy światowej. Hewitt najpierw zmierzył się z Rogerem Federerem, ponosząc porażkę w czterech setach. Następnie zagrał w zwycięskim spotkaniu deblowym razem z Chrisem Guccionem przeciwko Rogerowi Federerowi i Stanislasowi Wawrince. Ostatni pojedynek, który miał wyłonić zwycięzcę rywalizacji zakończył się porażką Hewitta w pięciu setach ze Stanislasem Wawrinką.
W 2012 roku Hewitt w lutym zagrał przeciwko Chinom zdobywając dla drużyny dwa punkty w zwycięskiej rywalizacji 5:0. We wrześniu Australia zagrała w barażach o awans do grupy światowej przeciwko Niemcom, którzy triumfowali 3:2. Hewitt poniósł dwie porażki singlowe, z Florianem Mayerem i Cedrikiem-Marcelem Stebe, a w deblu zdobył w parze z Chrisem Guccionem punkt po wygranej nad Benjaminem Beckerem i Philippem Petzschnerem.
Podczas edycji turnieju z 2013 Hewitt i reprezentacja Australii wywalczyła awans do grupy światowej eliminując Tajwan, Uzbekistan i w play-off Polskę. Hewitt zagrał łącznie w 4 zwycięskich meczach, 2 w singlu i 2 w deblu.
W 2014 Australia przegrała rywalizację I rundy grupy światowej z Francją, a Hewitt poniósł 2 porażki, po 1 w singlu i deblu. W play-off o utrzymanie w elicie Australia pokonała Uzbekistan, natomiast Hewitt zdobył po punkcie w grze pojedynczej i grze podwójnej.
W sezonie 2015 Australia osiągnęła półfinał Pucharu Davisa. W ćwierćfinale przeciwko Kazachstanowi Hewitt zdobył decydujący punkt o awansie pokonując Ołeksandra Nedowiesowa. Półfinałową rundę z Wielką Brytanią Australia przegrała 2:3, a Hewitt zagrał w zakończonym porażką meczu gry podwójnej.
Po raz ostatni Hewitt zagrał w turnieju o Puchar Davisa w meczu gry podwójnej I rundy grupy światowej przeciwko Stanom Zjednoczonym, już jako kapitan reprezentacji. Wspólnie z Johnem Peersem przegrał z Bobem i Mikiem Bryanami 3:6, 3:6, 6:4, 6:4, 3:6, a do kolejnej rundy przeszli Amerykanie po zwycięstwie 3:1.
W Drużynowym pucharze świata zatriumfował w 2001 roku, będąc w zespole ze Scottem Draperem, Wayne’em Arthursem oraz Patrickiem Rafterem. W finale Australijczycy pokonali reprezentację Rosji 2:1.
W Pucharze Hopmana, turnieju uznawanego za nieoficjalne mistrzostwa świata zespołów mieszanych, Hewitt doszedł do finału w roku 2003, grając w parze z Alicią Molik, eliminując Czechy, Włochy i Słowację. W finale rywalami Hewitta i Molik byli Amerykanie, Serena Williams i James Blake. Rywalizacja zakończyła się wynikiem 3:0 dla USA. Hewitt przegrał 3:6, 4:6 z Blakiem, Molik z Sereną Williams, a w deblu para amerykańska okazała się być lepsza od Australijczyków.
Życie prywatne.
Jest synem Cherilyn Rumball i Glynna Hewittow. Matka była nauczycielką wychowania fizycznego, a ojciec – piłkarzem. Ma młodszą siostrę, Jaslyn. Po raz pierwszy zetknął się z tenisem w wieku trzech lat. Prócz sukcesów na kortach tenisowych aktywnie wspiera osoby poszkodowane. m.in. Charles J. Lyons, wyróżnił kilku graczy (również Hewitta), którzy poprzez występ w turnieju gwiazd nazwanym „Gramy o lepsze jutro”, przeznaczyli dochód finansowy na pomoc ofiarom Tsunami.
W przeszłości związany był z tenisistką belgijską, Kim Clijsters. Poznali się na przyjęciu u Patricka Raftera w 2000. Rozstali się jesienią 2004, krótko przed planowanym ślubem, który miał się odbyć w lutym 2005.
Krótko po rozłące z Clijsters zaczął spotykać się z australijską aktorką Bec Cartwright. 31 stycznia 2005 para zaręczyła się, a 21 lipca 2005 wzięli ślub w Sydney Opera House. Mają troje dzieci, Mię Rebeckę (ur. 2005), Cruza Lleytona (ur. 2008) i Avę Sydney (ur. 2010).
W wolnym czasie lubi grać golfa oraz oglądać Futbol australijski (jego ulubiony zespół to Adelaide Crows). Ponadto chętnie biega po wydmach piaskowych oraz jest fanem filmów z udziałem Sylvestra Stallone, grającego pięściarza, Rocky'ego Balboę.
W 2016 został nagrodzony Orderem Australii za „zasługi w tenisie”.
Na kortach tenisowych łącznie zarobił 20 787 586 dolarów amerykańskich.
Statystyki.
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda

</doc>
<doc id="53892" url="https://pl.wikipedia.org/wiki?curid=53892" title="Ross McWhirter">
Ross McWhirter

Alasdair Ross McWhirter (ur. 12 sierpnia 1925, zm. 27 listopada 1975) – brytyjski sportowiec, dziennikarz, współtwórca "Księgi rekordów Guinnessa", polityk.
Wraz z bratem Norrisem był współtwórcą (1955) i wieloletnim autorem rocznika odnotowującego rekordy – "Księgi rekordów Guinnessa". Bracia prowadzili także program telewizyjny dla stacji BBC "Record Breakers".
Był zaangażowany w działalność polityczną; znany ze zdecydowanych, prawicowych poglądów i ostrych komentarzy na temat sytuacji w Irlandii Północnej. W 1975, po serii zamachów bombowych w Londynie, ogłosił nagrodę 50 tysięcy funtów dla osób mogących wskazać sprawców; stał się wówczas sam celem terrorystów, zginął zastrzelony przez członków Tymczasowej Irlandzkiej Armii Republikańskiej ("Provisional Irish Republican Army") przed swoim domem w Enfeld.
Po jego śmierci brat kontynuował pracę przy "Księdze Guinnessa", a także napisał biografię "Ross: The Story of a Shared Life".

</doc>
<doc id="53893" url="https://pl.wikipedia.org/wiki?curid=53893" title="Mewowate">
Mewowate

Mewowate (Laridae) – rodzina ptaków z rzędu siewkowych (Charadriiformes). Polska nazwa pochodzi od niemieckiego "Möwe".
Zasięg występowania.
Rodzina obejmuje gatunki wodne występujące na całym świecie.
Systematyka.
Do rodziny należą następujące podrodziny:

</doc>
<doc id="53898" url="https://pl.wikipedia.org/wiki?curid=53898" title="Lenny Kravitz">
Lenny Kravitz

Lenny Kravitz, właściwie Leonard Albert Kravitz (ur. 26 maja 1964 w Nowym Jorku) – amerykański muzyk, kompozytor, wokalista, autor tekstów, producent muzyczny i aranżer, a także aktor. Czterokrotny laureat nagrody amerykańskiego przemysłu fonograficznego Grammy.
Życiorys.
Wczesne lata.
Jest jedynym dzieckiem Seymoura „Sy” Kravitza (ur. 10 grudnia 1924, zm. 29 października 2005 na białaczkę), czołowego producenta telewizyjnej sieci NBC pochodzenia ukraińsko-żydowskiego i pochodzącej z Bahamów aktorki Roxie Alberthy Roker (ur. 28 sierpnia 1929, zm. 2 grudnia 1995 na raka piersi).
Kravitz spędził dzieciństwo głównie na Manhattanie i Brooklynie w towarzystwie Milesa Davisa, Counta Basiego, Elli Fitzgerald i Duke’a Ellingtona.
Kariera.
Po przeprowadzce do Los Angeles wraz z rodziną w 1974 roku, Kravitz przez trzy lata śpiewał w chłopięcym chórze kalifornijskim i występował w miejscowej The Metropolitan Opera w takich klasycznych dziełach, jak "Czarodziejski flet" i "Carmen". Śpiewał w Hollywood Bowl pod dyrekcją Erika Leinsdorfa i nagrywał płyty z Zubinem Mehta. W wieku piętnastu lat odszedł od rodziców i zamieszkał w wynajętym samochodzie. W 1982 roku ukończył Beverly Hills High School, gdzie zaprzyjaźnił się ze Slashem, późniejszym gitarzystą zespołu Guns N’ Roses.
We wrześniu 1989 roku ukazała się jego debiutancka płyta "Let Love Rule", której krytycy zarzucali zbyt duży wpływ twórczości Jimiego Hendriksa, lecz która zyskała przychylność publiczności. W 1990 roku współpracował z Madonną i był kompozytorem inspirowanej rapem piosenki „Justify My Love”. Na początku 1991 roku wydany został jego drugi album "Mama Said", który uzyskał w Stanach Zjednoczonych status złotej płyty. Stworzył nową aranżację do utworu Johna Lennona „Give Peace a Chance” i napisał przebój „It Ain’t Over ‘Til It’s Over”, który nagrał pod wspólną nazwą Peace Choir (Chór Pokoju) wraz z Yoko Ono i Seanem Lennonem. W marcu roku 1993 została zrealizowana trzecia płyta "Are You Gonna Go My Way", która zdobyła miano złotej, miesiąc później platynowej, a w styczniu 1995 roku album miał w USA status podwójnej płyty platynowej. Jego piosenka „Are You Gonna Go My Way” została nagrodzona przez MTV tytułem najlepszego męskiego teledysku. W maju drugi album "Mama Said" został także platynowy. W sierpniu tego roku do grona złotych płyt dołączył "Let Love Rule".
Kolejny album "Circus" pojawił się we wrześniu 1995 roku, a w maju 1998 roku do sprzedaży trafiła płyta "5", po kilku nominacjach w poprzednich latach w końcu wokalista za utwór „Fly Away” otrzymał nagrodę Grammy w kategorii najlepsza męska piosenka rockowa. Napisał soundtrack do komedii "" (1999) z utworami „American Woman” i „Like Father Like Son” w duecie z Eltonem Jonem. W lutym 2000 roku odebrał drugą nagrodę Grammy za „American Woman”. Na rynku ukazała się składanka najlepszych przebojów "Greatest Hits", w kwietniu 2001 została potrójną platynową płytą w USA, a w lutym Kravitz został uhonorowany trzecią z nagrodą Grammy za utwór „Again”. W październiku 2001 roku została wydana płyta "Lenny", w grudniu płyta została platynową, a za utwór „Dig In” Lenny otrzymał czwartą w swojej karierze nagrodę Grammy. Pod koniec 2001 roku nagrał przebój „God Gave Me Everything” w duecie z Mickiem Jaggerem.
18 maja 2004 roku w sklepach ukazała się kolejna studyjna płyta "Baptism", a 4 lutego 2008 roku ujrzał światło dzienne ósmy album "It Is Time for a Love Revolution". W 2011 została wydana studyjna płyta "Black And White America".
23 września 2014 roku miał premierę dziesiąty longplay "Strut", który promowały single „The Chamber”, „New York City” i „Sex”. Album został pozytywnie przyjęty przez krytyków muzycznych.
W 2020 został ambasadorem Y, męskiego zapachu od Yves Saint Laurent Beaute.
Życie prywatne.
Spotykał się z Naomi Campbell. W 1985 roku poznał aktorkę Lisę Bonet, znaną z sitcomu NBC "The Cosby Show", z którą ożenił się 16 listopada 1987. Mają córkę Zoë Kravitz (ur. 1 grudnia 1988). 13 kwietnia 1993 doszło do rozwodu. Spotykał się z Kylie Minogue (1991), Vanessą Paradis (1992-97), Natalie Imbruglią (1998), Kate Moss (1999), Ananda Lewis (2000), Devon Aoki (2001), brazylijską modelką Adrianą Limą (2001-2003), Nicole Kidman (2003–2004), Marisą Tomei (2004), Isis Arrudą (2004) i Michelle Rodriguez (2005).
Występy w Polsce.
Pierwszy raz wystąpił w Polsce, koncertując na lotnisku Bemowo w Warszawie w 2004 w ramach trasy koncertowej promującej album "Baptism". 20 czerwca 2009 zagrał w ramach krakowskich Wianków. W ramach trasy koncertowej "Black and White Europe ("płyta "Black And White America)" zagrał na warszawskim Torwarze (9 listopada 2011 roku). W ramach trasy koncertowej "Strut" Lenny Kravitz zagrał w łódzkiej Atlas Arenie (15 grudnia 2014 roku), w hali Ergo Arena na granicy Gdańska i Sopotu (8 sierpnia 2015) oraz w krakowskiej Tauron Arenie (8 czerwca 2018). 8 maja 2019 wystąpił ponownie w Atlas Arenie w Łodzi przed ponad 12 tys. widzów.

</doc>
<doc id="53900" url="https://pl.wikipedia.org/wiki?curid=53900" title="Eduardo Frei Montalva">
Eduardo Frei Montalva

Eduardo Nicanor Frei Montalva (ur. 11 stycznia 1911 w Santiago, zm. 22 stycznia 1982 tamże) – chilijski polityk, prezydent kraju, z wykształcenia prawnik.
Od 1949 senator, w 1957 (m.in. razem z Patricio Aylwinem) współtwórca Chrześcijańsko-Demokratycznej Partii Chile (hiszp. "Partido Demócrata Cristiano de Chile"). Kandydował w wyborach prezydenckich w 1952, 1958 i 1964 – prezydent w latach 1964-1970.
Działacz opozycji w okresie dyktatury generała Pinocheta.
Jego najstarszy syn, Eduardo Frei Ruiz-Tagle był prezydentem Chile w latach 1994-2000.

</doc>
<doc id="53901" url="https://pl.wikipedia.org/wiki?curid=53901" title="Posiew">
Posiew

Posiew, badanie mikrobiologiczne – podstawowa metoda diagnostyki mikrobiologicznej polegająca na przeniesieniu pobranego materiału biologicznego (od pacjenta, ze środowiska z przedmiotu) na odpowiednie podłoże hodowlane umożliwiające wzrost drobnoustrojów w taki sposób, aby ostatecznie uzyskać pojedyncze, odizolowane kolonie bakterii lub grzybów. Posiew jest podstawą do identyfikacji drobnoustrojów, określenia ich ilości w wyjściowej zawiesinie oraz lekooporności (antybiogram, mykogram).
Posiew ze względu na badane drobnoustroje dzielimy na:
Najczęściej stosowana laboratoryjna metoda hodowania bakterii to posiew redukcyjny.

</doc>
<doc id="53910" url="https://pl.wikipedia.org/wiki?curid=53910" title="Bitwa pod Noreią">
Bitwa pod Noreią

Bitwa pod Noreią (Neumarkt) – starcie zbrojne, które miało miejsce w roku 113 p.n.e. w trakcie najazdów Cymbrów i Teutonów na Galię.
W roku 113 p.n.e. plemiona Cymbrów i Teutonów w poszukiwaniu nowych siedzib dotarły do okolicy Norei - miasta stołecznego Noricum w dzisiejszej Karyntii zagrażając pograniczu Republiki Rzymskiej. Okolice te kulturowo halsztadzkie a ludnościowo mieszane (Celtowie, Ligurowie, Ilirowie) obfite były w bogactwa naturalne, w tym żelazo i złoto. Rzymianie postanowili zająć przełęcze alpejskie pod wodzą konsula Gnejusza Papiriusza Karbona, który miał zagrodzić przeciwnikowi drogę w głąb Italii. 
Karbon w rozmowie ze swoimi dowódcami proponował ułożenie się z najeźdźcami. Dowódcy legionów zamierzali jednak zwabić przeciwnika w pułapkę, spodziewając się łatwego zwycięstwa nad naiwnymi barbarzyńcami. W starciu pod Noreią doszło jednak do klęski Rzymian. Niedobitki legionistów umknęły w kierunku lasów. Ratunkiem dla nich stała się gwałtowna burza, którą Germanie poczytali za oznakę gniewu swych bogów. Jak pisały kroniki: "Germanie z przerażeniem usłyszeli błyski i grzmoty piorunów. Wydawało im się, że ich bóstwa otworzyły niebo by ciskać w nich gromy." Skutkiem tego barbarzyńcy nie kontynuowali pościgu za rozbitymi legionami, a Rzymianie uniknęli całkowitej klęski. 
Bitwa unaoczniła Rzymianom siły lekceważonych przez nich Germanów. 
Badanie archeologiczne zlokalizowały pole bitwy w pobliżu Magdalensbergu w Karyntii. Już w XVIII w. znaleziono wiele wartościowych hełmów z brązu należących do Germanów. Na jednym z nich tzw. Hełmie B (dziś znajdującym się w Muzeum Sztuki Historycznej w Wiedniu) znajduje się najstarszy zachowany germański zapis. Czytając go od prawej do lewej strony otrzymujemy słowa: HA-RI, GAS-TI, TEIVA. HARI to po germańsku władca, GASTI oznacza gościa. TEIVA natomiast to bóg Germanów.

</doc>
<doc id="53911" url="https://pl.wikipedia.org/wiki?curid=53911" title="Drzewo czerwono-czarne">
Drzewo czerwono-czarne

Drzewo czerwono-czarne – rodzaj samoorganizującego się binarnego drzewa poszukiwań – struktury danych stosowanej w informatyce najczęściej do implementacji tablic asocjacyjnych. Została ona wynaleziona przez Rudolfa Bayera w 1972 roku, który nazwał je "symetrycznymi binarnymi B-drzewami". Współczesną nazwę oraz dokładne zbadanie ich właściwości zawdzięcza się pracy "A dichromatic framework for balanced trees" z 1978 roku autorstwa Leo J. Guibasa oraz Roberta Sedgewicka.
Drzewa czerwono-czarne są skomplikowane w implementacji, lecz charakteryzują się niską złożonością obliczeniową elementarnych operacji, takich jak wstawianie, wyszukiwanie czy usuwanie elementów z drzewa.
Problem.
Podstawowe binarne drzewo poszukiwań pozwala na szybkie wyszukiwanie porównywalnych danych, np. liczb dzięki zorganizowaniu ich w formę drzewa binarnego, przez co czas wykonywania elementarnych operacji jest uzależniony od średniej głębokości "h" takiego drzewa i wynosi O(h). Jednak drzewo takie nie posiada żadnych mechanizmów, które dążą do jego zrównoważenia, przez co nietrudno jest uzyskać słabo rozgałęzioną strukturę o dużej głębokości. Czas wykonywania operacji będzie wtedy niewiele lepszy, niż dla zwykłych list.
Drzewo czerwono-czarne jest rozszerzeniem podstawowej struktury o algorytm równoważenia wykonywany po każdej operacji "INSERT" oraz "DELETE". W przypadku tej struktury elementy-liście nie przechowują żadnych informacji, dlatego często w ich miejsce wprowadza się dla zaoszczędzenia pamięci i uproszczenia kodu pojedynczego wartownika.
Właściwości.
W drzewie czerwono-czarnym z każdym węzłem powiązany jest dodatkowy atrybut, "kolor", który może być czerwony lub czarny. Oprócz podstawowych własności drzew poszukiwań binarnych, wprowadzone zostały kolejne wymagania, które trzeba spełniać:
Wymagania te gwarantują, że najdłuższa ścieżka od korzenia do liścia będzie co najwyżej dwukrotnie dłuższa, niż najkrótsza. Wynika to wprost z własności:
Zatem łączna długość drugiej ścieżki może wynieść co najwyżej "2n", gdzie "n" jest długością pierwszej ścieżki zbudowanej wyłącznie z węzłów czarnych.
Można udowodnić, że dla "n" węzłów głębokość drzewa czerwono-czarnego "h" wyniesie najwyżej "2 log (n+1)", przez co elementarne operacje będą wykonywać się w czasie O(log n).
Operacje.
Podstawowymi operacjami służącymi do reorganizacji drzewa są operacje rotacji w lewo oraz rotacji w prawo przedstawione na rysunku obok. Rotacja w lewo powoduje spłynięcie danego węzła na lewo w dół i wysunięcie do góry jego prawego syna. Rotacja w prawo zachodzi w drugą stronę - węzeł spływa w prawo, zaś w górę wyciągany jest jego lewy syn. Ze schematu widać, że podczas rotacji nie trzeba przepinać poddrzew "a" oraz "c", natomiast poddrzewo "b" przenoszone jest między węzłami, zależnie od kierunku rotacji. Można przyjąć, że każda rotacja wykonuje się w czasie "O(1)".
Rotacja w prawo węzła "X" jest wykonalna, jeżeli jego lewy syn istnieje. Odpowiednio, możemy wykonać rotację w lewo, jeżeli "X" posiada prawego syna. Obie rotacje są operacjami odwracalnymi. Na poziomie rotacji nie uwzględniamy kolorowania węzłów, jest ono poprawiane później niezależnie.
Wstawianie.
Wstawianie elementu do drzewa składa się z trzech kroków:
Przywracanie własności rozpoczynamy ze wskaźnikiem "z", który początkowo wskazuje na czerwony węzeł, który właśnie dodaliśmy. Kończymy je, gdy rodzic węzła "z" będzie czarny, zatem podczas każdej iteracji wiemy także, że rodzic jest czerwony. W algorytmie musimy rozważyć sześć przypadków, przy czym wystarczy rozpatrywać tylko trzy. Druga trójka jest ich symetrycznym odbiciem, a my wybieramy odpowiedni przypadek zależnie od tego, czy "z" jest lewym, czy prawym synem swojego rodzica. Poniżej rozpatrzymy jedynie przypadki, gdy ojciec "z" jest lewym synem swojego ojca. Możliwe są wtedy następujące sytuacje:
Aby rozwiązać pierwszy przypadek, kolorujemy zarówno ojca, jak i jego brata na czarno, a następnie przesuwamy "z" na ich ojca, którego kolorujemy na czerwono:
 z.parent.color = black; // kolorujemy ojca na czarno
 z.parent.parent.right.color = black; // kolorujemy prawego brata ojca na czarno
 z = z.parent.parent; // przenosimy się dwa poziomy do góry do ojca ojca.
 z.color = red; // i kolorujemy go na czerwono
Przypadki 2 i 3 nie wykluczają się wzajemnie, a wręcz przeciwnie. Przypadek 2 możemy bowiem rozwiązać, sprowadzając go do przypadku 3: ustawiamy "z" na ojca dotychczasowego "z" i wykonujemy jego rotację w lewo:
 z = z.parent; // przesuwamy się na ojca
 left-rotate(z); // wykonujemy rotacje w lewo
Rozwiązanie przypadku 3 polega na przekolorowaniu ojca "z" na czarno, jego ojca na czerwono i wykonaniu na tymże ojcu ojca rotacji w prawo:
 z.parent.color = black; // ojciec na czarno
 z.parent.parent.color = red; // jego ojciec na czerwono
 right-rotate(z.parent.parent); // rotacja w prawo ojca ojca.
Wskaźnika "z" już nie przesuwamy. Zauważmy, że po rozwiązaniu przypadku 3 element "z" jest czerwony, zaś jego ojciec czarny, co oznacza jednocześnie zakończenie przywracania własności czerwono-czarnych.
Przypadki dla sytuacji, gdy ojciec "z" jest prawym synem swego ojca wyglądają analogicznie. Należy jedynie odwrócić kolejność wszystkich operacji (lewo → prawo, prawo → lewo).
Usuwanie.
Do usuwania węzła "z" wykorzystujemy standardowy algorytm usuwania elementu z drzewa poszukiwań binarnych z wprowadzoną jedną modyfikacją. Jeśli usuwany węzeł "y" (mający zawsze co najwyżej jednego syna "x") jest czarny, drzewo traci właściwości czerwono-czarne, które muszą zostać przywrócone:
 jeśli y.color == BLACK wtedy
 delete-restore(x);
 remove(y);
Procedura codice_1 przywraca własności czerwono-czarne przed wykonaniem fizycznego usunięcia, zaczynając od jedynego syna usuwanego węzła "y". Jeśli "y" nie miał synów, "x" jest wtedy czarnym wartownikiem. Mogą zajść trzy przypadki:
Po fizycznym usunięciu węzła można rozróżnić następujące przypadki:
Zobacz też.
Wikipedia:
Internet:

</doc>
<doc id="53912" url="https://pl.wikipedia.org/wiki?curid=53912" title="Bitwa pod Aquae Sextiae">
Bitwa pod Aquae Sextiae

Bitwa pod Aquae Sextiae – starcie zbrojne, które miało miejsce jesienią 102 p.n.e. pomiędzy dowodzonymi przez Gajusza Mariusza legionami rzymskimi a armią germańskich Teutonów. Bitwa zakończyła się wielkim zwycięstwem wojsk Mariusza podobnie jak stoczona w następnym roku bitwa pod Vercellae, w której armia rzymska pobiła germańskich Cymbrów.
Kampania Mariusza przeciwko obydwu plemionom była skutkiem ich najazdów na terytorium rzymskie w Galii i Hiszpanii, oraz kilku dotkliwych porażek jakich doznała wówczas armia rzymska, z których największą była klęska pod Arausio w roku 105 p.n.e. Armia dowodzona przez konsulów Gnejusza Maliusza Maksymusa i Kwintusa Serwiliusza Cepiona została wówczas całkowicie zniszczona, zaś nieliczni, którzy ocaleli z pogromu, byli wieszani przez barbarzyńców na drzewach pobliskiego lasu.
Przez kolejne trzy lata konsulem wybierany był Gajusz Mariusz, doświadczony i obdarzony wielkim talentem wojskowym dowódca. Jego zadaniem było przygotowanie nowej armii do walki z Germanami, którzy w każdej chwili mogli najechać Italię. Czas konsulatu od 104 p.n.e. do 102 p.n.e. Mariusz wykorzystał na szkolenie legionistów i hartowanie ich w walkach z ludami alpejskimi.
W 102 p.n.e. do Rzymu dotarły informacje o marszu Cymbrów i Teutonów na Italię. Jednakże oba plemiona postanowiły napaść na Italię osobno. Wtedy Mariusz po zakończeniu zimy wyruszył z wojskiem złożonym z 4 legionów, przekroczył Alpy i założył starannie przygotowany do obrony obóz nad Rodanem. W obozie zgromadzono zapasy żywności i wykopano wokół niego wał oraz wzniesiono fortyfikacje. Germanie rozpoczęli oblężenie obozu Rzymian, ale ich szturmy zostały odparte i ponieśli znaczne straty, wobec tego zrezygnowali z dalszych ataków i wyruszyli w kierunku Alp z zamiarem wkroczenia do Italii. W tym czasie w Italii stacjonowały wojska drugiego konsula Kwintusa Lutacjusza Katulusa, lecz były o połowę mniejsze niż wojska zgromadzone przez Mariusza. Dlatego konieczne dla Rzymian stało się sprowokowanie barbarzyńców do starcia.
Do starcia doszło jesienią 102 p.n.e. pod "Aquae Sextiae" (Wody Sekstiusza, dzisiejsze miasto Aix-en-Provence w południowej Francji). Wstępem do właściwej bitwy była "bitwa przy wodopoju" stoczona kilka dni wcześniej ze strażą tylną maszerujących w kierunku Italii Teutonów, którą stanowiło 30 000 Ambronów. Założyli oni swój obóz na północnym stromym brzegu rzeki L'Arc. Po drugiej stronie rzeki na jednym ze wzgórz założył obóz Mariusz. Walka rozpoczęła się od starć służby obozowej z Germanami, przy czerpaniu wody z rzeki. Mariusz wysłał na pomoc oddziały wojsk posiłkowych Ligurów, którzy zamieszkiwali pobliskie tereny. Gdy Ambronowie wyparli Ligurów na drugą stronę rzeki, zostali zaatakowani przez legiony rzymskie, które atakowały po zboczu i zepchnęły przeciwników w kierunku rzeki. Szyk barbarzyńców załamał się w nurcie rzeki i wtedy rozpoczęła się paniczna ucieczka w kierunku obozu. Ambronowie ponieśli dotkliwą klęskę, a Rzymianie wycofali się do swojego obozu i kontynuowali jego umacnianie.
Na wieść o pogromie Ambronów, król Teutonów Teutobod, postanowił zebrać wszystkie maszerujące oddziały i zaatakować Rzymian całością sił. Oprócz tego utworzył silny przyczółek po drugiej stronie rzeki. Mariusz natomiast postanowił wykorzystać ukształtowanie terenu i wciągnąć barbarzyńców w pułapkę. Ustawił piechotę przez obozem położonym na wzgórzu, a jazdę przed nią z zadaniem zwabienia przeciwnika do ataku pod górę w kierunku obozu. Dodatkowo ukrył w lesie 3000 ciężkozbrojnej piechoty pod wodzą Klaudiusza Marcellusa, przygotowanej do ataku na tyły Germanów w stosownym czasie. Bitwa rozpoczęła się od ataku rzymskiej jazdy, która została odparta przez Germanów i wtedy zwarty szyk Teutonów zaczął atakować pod górę piechotę przeciwnika. Rzymianie zasypali gęsto ustawionych Germanów tysiącami oszczepów, a potem w walce wręcz spychali ich w kierunku rzeki. Tam na płaskim terenie uderzył na tyły Teutonów ukryty w zasadzce oddział Klaudiusza Marcellusa i wywołał panikę w germańskim wojsku.
Mariusz odniósł wielkie zwycięstwo, całkowicie niszcząc armię barbarzyńców. W bitwie poległo łącznie około 100 000 Germanów (z łącznej liczby 110 000). Do niewoli dostał się król Teotobod i uświetnił triumf Mariusza w Rzymie. Wielu ocalałych, nie chcąc oddać się w rzymską niewolę, masowo popełniało samobójstwa, mordując wcześniej swoje żony i potomstwo. Rzymianie stracili w bitwie około 900 ludzi.

</doc>
<doc id="53915" url="https://pl.wikipedia.org/wiki?curid=53915" title="Funkcja mierzalna">
Funkcja mierzalna

Funkcja mierzalna – funkcja zachowująca strukturę przestrzeni mierzalnych; stanowi ona naturalny kontekst dla teorii całkowania (w szczególności całki Lebesgue’a).
Funkcja między przestrzeniami mierzalnymi jest mierzalna, jeżeli przeciwobraz dowolnego zbioru mierzalnego jest mierzalny. Z punktu widzenia teorii kategorii funkcje mierzalne są morfizmami przestrzeni mierzalnych; jest to pojęcie analogiczne np. do funkcji ciągłych między przestrzeniami topologicznymi, czy homomorfizmów struktur algebraicznych.
Definicja ta wydaje się być prosta, jednak należy zwracać szczególną uwagę na stosowane formula_1-algebry. W szczególności, jeżeli o funkcji formula_2 mówi się, że jest mierzalna w sensie Lebesgue’a, to ma się w rzeczywistości na myśli, iż mierzalna jest funkcja formula_3 tzn. dziedzina i przeciwdziedzina różnią się formula_1-algebrami określonymi na tym samym zbiorze (tutaj formula_5 oznacza σ-algebrę zbiorów mierzalnych w sensie Lebesgue’a, zaś formula_6 jest σ-algebrą borelowską na prostej). W wyniku tego złożenie funkcji mierzalnych w sensie Lebesgue’a nie musi być mierzalne w sensie Lebesgue’a.
Jeżeli nie zaznaczono inaczej, to zwykle przyjmuje się, że przestrzeń topologiczna wyposażona jest w σ-algebrę borelowską generowaną przez jej podzbiory otwarte. Najczęściej przestrzenią tą są przestrzenie liczb rzeczywistych bądź zespolonych. Np. funkcja mierzalna o wartościach rzeczywistych – to funkcja, której przeciwobraz dowolnego zbioru borelowskiego jest mierzalny. Analogicznie definiuje się funkcję mierzalną o wartościach zespolonych. Niektórzy autorzy używają terminu „funkcja mierzalna” na oznaczenie funkcji mierzalnych o wartościach rzeczywistych względem σ-algebry borelowskiej.
Funkcje niemierzalne uważane są za "patologiczne", przynajmniej z punktu widzenia analizy. W rachunku prawdopodobieństwa (rzeczywiste bądź zespolone) funkcje mierzalne nazywane są zmiennymi losowymi; funkcje mierzalne o wartościach w przestrzeni euklidesowej nazywane są często wektorami losowymi.
Funkcje niemierzalne.
Spotykane w zastosowaniach funkcje o wartościach rzeczywistych są zwykle mierzalne; jednak nietrudno wskazać funkcje niemierzalne.

</doc>
<doc id="53919" url="https://pl.wikipedia.org/wiki?curid=53919" title="Dialekt małopolski">
Dialekt małopolski

Dialekt małopolski – dialekt języka polskiego, którym posługują się mieszkańcy Małopolski. Nie jest on jednakowy w całym regionie.
W dialekcie małopolskim występowały według Wincentego Pola – trzy „odcienie”: sandomierski, lubelski, i czerwono-ruski (sanocki). Dialekt ten autor uważa za najbardziej urozmaicony.
Najbardziej wysunięte na południe gwary małopolskie, którymi posługują się górale (podhalańska, żywiecka, orawska, spiska, zagórzańska, górolsko godka itd.), są razem nazywane gwarą góralską, mimo że, nie są jednakową gwarą. Większość literatury małopolskiej pisana jest w gwarze góralskiej (głównie podhalańskiej).
Charakterystyka.
Jego cechy to m.in.:
Rodzaje gwar małopolskich.
Poza dialektem używanym przez inteligencję, wśród mieszkańców regionu, a zwłaszcza jego południowej części, występują liczne gwary, które różnią się od ogólnonarodowego języka nie tylko wymową, ale i słownictwem. Najbardziej popularne gwary Małopolski to:
Zasięg występowania.
Dialekt małopolski wywarł wpływ na wschodnie (górnośląskie) odmiany dialektu śląskiego (m.in. przez związki kulturowe, zwłaszcza po wzmocnieniu odrębności Dolnego Śląska od Korony, także przynależność części Górnego Śląska do diecezji krakowskiej, a nie wrocławskiej) oraz na dialekt południowokresowy (ze względu na osadnictwo), a w konsekwencji na nowo tworzące się gwary na tzw. Ziemiach Odzyskanych. W średniowieczu i renesansie dialekt małopolski był jednym z głównych (obok wielkopolskiego) dialektów tworzącego się ogólnopolskiego języka literackiego. Następnie jego rola spadła na rzecz dialektu mazowieckiego. Związki gwar północnomałopolskich z centrum dialektu rozluźniły się zwłaszcza w okresie rozbiorów, przez co gwary tych części Małopolski, które weszły w skład Kongresówki (gwary łęczycko-sieradzkie, radomskie, kieleckie i lubelskie), przejęły wiele cech dialektu mazowieckiego.

</doc>
<doc id="53920" url="https://pl.wikipedia.org/wiki?curid=53920" title="George Hardwick">
George Hardwick

George Hardwick (ur. 2 lutego 1920 w Saltburn-by-the-Sea, zm. 19 kwietnia 2004 tamże) – piłkarz angielski, kapitan reprezentacji Anglii, grający na pozycji obrońcy.
Przez większość kariery zawodniczej związany z Middlesbrough F.C.; występował w barwach tego klubu od 13. roku życia, a debiut w pierwszym zespole zaliczył w sezonie 1937/1938. Łącznie jako gracz Middlesbrough wystąpił w 143 meczach ekstraklasy angielskiej. W latach 1950-1956 był grającym menedżerem Oldham Athletic.
W okresie II wojny światowej służył w Royal Air Force.
W reprezentacji Anglii debiutował w 1942, w meczu przeciwko Walii na Wembley. Do 1946 13-krotnie prowadził zespół narodowy w roli kapitana; kontuzja uniemożliwiła mu udział w serii występów reprezentacji na kontynencie europejskim w 1948.
Pracował jako trener z holenderskim PSV Eindhoven, a także z klubem ekstraklasy angielskiej Sunderlandem oraz grupami młodzieżowymi Middlesbrough. W 1957 roku przez krótki okres prowadził reprezentację Holandii.

</doc>
<doc id="53924" url="https://pl.wikipedia.org/wiki?curid=53924" title="Mátyás Corvinus">
Mátyás Corvinus



</doc>
<doc id="53926" url="https://pl.wikipedia.org/wiki?curid=53926" title="John Maynard Smith">
John Maynard Smith

John Maynard Smith (ur. 6 stycznia 1920 w Londynie, zm. 19 kwietnia 2004 w Susseksie) – brytyjski biolog.
Jeden z najwybitniejszych współczesnych teoretyków ewolucjonizmu, genetyk, który wprowadził elementy teorii gier do badań nad zachowaniami organizmów biologicznych. Pozwoliło to na podkreślenie znaczenia współzależności w opisie zachowań organizmów. Zdaniem Smitha o zachowaniu danego organizmu można sensownie dyskutować jedynie w kontekście zachowań innych organizmów. Zoologia zawdzięcza mu także postawienie lub sprecyzowanie wielu istotnych pytań ewolucjonizmu, takich np. jak pytanie o to, dlaczego w procesie ewolucji doszło do rozróżnienia płci. Laureat Medalu Copleya.
Życiorys.
Był absolwentem Eton College. Studiował nauki inżynieryjne w Trinity College na Uniwersytecie Cambridge. W okresie II wojny światowej pracował jako inżynier w przedsiębiorstwie projektującym samoloty, następnie od 1947 r. podjął studia zoologiczne na University College w Londynie, gdzie był studentem J.B.S. Haldane’a. Od 1965 był profesorem na Uniwersytecie w Sussex, a w latach 1965–1972 także pierwszym dziekanem Szkoły Nauk Biologicznych przy tym uniwersytecie. W 1985 r. przeszedł na emeryturę.
Od 1977 członek Royal Society. Był także członkiem zagranicznym Amerykańskiej Akademii Sztuki i Nauki i doktorem "honoris causa" kilku uczelni, m.in. uniwersytetu w Kent, Cambridge, Chicago i Edynburgu. Laureat prestiżowych nagród: Kioto (2001), Balzana (1991) i przyznawane go przez Royal Society Medalu Darwina (1986).

</doc>
<doc id="53927" url="https://pl.wikipedia.org/wiki?curid=53927" title="Obozy koncentracyjne">
Obozy koncentracyjne



</doc>
<doc id="53934" url="https://pl.wikipedia.org/wiki?curid=53934" title="Młotek (ujednoznacznienie)">
Młotek (ujednoznacznienie)



</doc>
<doc id="53940" url="https://pl.wikipedia.org/wiki?curid=53940" title="Kształt wszechświata">
Kształt wszechświata



</doc>
<doc id="53946" url="https://pl.wikipedia.org/wiki?curid=53946" title="Multimedia Home Platform">
Multimedia Home Platform

Domowa platforma multimedialna (ang. "Multimedia Home Platform", skrót MHP) – usługa dodana oferowana w sieciach cyfrowych.
Otwarty standard oprogramowania w telewizji cyfrowej zdefiniowany przez konsorcjum DVB. Umożliwia uruchomienie aplikacji pisanych przez niezależnych dostawców na różnych urządzeniach do odbioru telewizji cyfrowej. MHP umożliwia użytkownikowi korzystanie z aplikacji nadawanych razem z programem telewizyjnym w trakcie oglądania telewizji.
MHP 1.0.X definiuje rozszerzalne środowisko wykonawcze dla cyfrowej telewizji interaktywnej, niezależne od wykorzystywanego sprzętu, systemu, dostawcy. Środowisko to jest oparte na maszynie wirtualnej Javy i ogólne API, pozwalając na dostęp do typowych możliwości i zasobów terminalu iTV. W szczególności API umożliwia:
Oparte na Javie aplikacje MHP nadawane są w postaci skompilowanego kodu.
Oprócz aplikacji DVB-J (Xletów), specyfikacja MHP definiuje również aplikacje DVB-HTML umożliwiające dostęp do takich technologii jak HTML, XHTML, CSS, DOM 2.0, ECMAScript.
MHP zostało definiowane jako norma Europejskiego Instytutu Norm Telekomunikacyjnych ETSI TS 102 812 Digital Video Broadcasting (DVB); Multimedia Home Platform (MHP) Specification 1.1.1.

</doc>
<doc id="53948" url="https://pl.wikipedia.org/wiki?curid=53948" title="MHP">
MHP



</doc>
<doc id="53949" url="https://pl.wikipedia.org/wiki?curid=53949" title="Bolesław III Rudy">
Bolesław III Rudy

Bolesław III Rudy (zm. 1034, ewentualnie 1037) – książę czeski w latach 999–1002 i w 1003 roku z dynastii Przemyślidów.
Był drugim synem Bolesława II Pobożnego i jego żony Emmy. Po śmierci starszego brata Wacława został oficjalnym następcą tronu.
W 995 roku na czele czeskich posiłków wziął udział w wyprawie cesarza Ottona III przeciw Obodrytom.
Po śmierci ojca (7 lutego 999) Bolesław III został księciem Czech.
Bolesław III słynął z okrutnych rządów, m.in. prześladował swoich braci Jaromira i Oldrzycha (Udalryka), których wygnał z kraju. W 1002 roku został wygnany z kraju przez opozycję, która oddała władzę księciu Władywojowi. Gdy po śmierci Władywoja władzę przejął Jaromir, książę polski Bolesław Chrobry interweniował na korzyść Bolesława Rudego i pomógł mu odzyskać władzę. Rządy jego były niezwykle okrutne i sprzeczne z polityką Bolesława Chrobrego.
Bolesław Chrobry podstępnie zaprosił go więc do Krakowa, oślepił i osadził w nieznanym grodzie, najprawdopodobniej w Krakowie, a potem sam przejął władzę w Czechach w 1003 roku.
Do roku 1034 na Wawelu zamieszkiwał ślepiec, ubrany w książęce szaty – uważa się, że był to Bolesław Rudy.
Z nieznaną z imienia kobietą Bolesław Rudy miał córkę. W czasie swego panowania wydał ją za przedstawiciela możnego rodu Wrszowców. Jest możliwe, że polityka Bolesława wobec młodszych braci (Jaromira wykastrował, a Oldrzycha próbował zabić) wynikała z chęci zapewnienia dziedziczenia córce i zięciowi.

</doc>
<doc id="53950" url="https://pl.wikipedia.org/wiki?curid=53950" title="Bolesław Rudy">
Bolesław Rudy



</doc>
<doc id="53951" url="https://pl.wikipedia.org/wiki?curid=53951" title="Władywoj">
Władywoj

Władywoj (ur. ok. 970, zm. w styczniu 1003) – książę czeski w latach 1002–1003, przypuszczalnie z dynastii Przemyślidów lub Piastów.
Pochodzenie Władywoja nie jest pewne. Przypuszcza się, że był przedstawicielem dynastii Przemyślidów lub był z nią spokrewniony. Błędność poglądu, jakoby był synem Mieszka I i Dobrawy, udowodnił już w 1895 roku Oswald Balzer. Zdaniem Gerarda Labudy Władywoj pochodził z bocznej linii Przemyślidów, o której jednak nic nie wiadomo, lub co bardziej prawdopodobne był młodszym bratem Bolesława II Pobożnego. Był zapewne człowiekiem starszym, gdyż wkrótce zmarł. Na pochodzenie z dynastii Przemyślidów wskazuje fakt, że objęcie przez niego władzy nie napotkało sprzeciwu ze strony władcy Niemiec. W czeskiej historiografii jest nadal obecny pogląd o przynależności Władywoja do dynastii Piastów. Sformułowano także hipotezę zbliżoną do zapatrywań Gerarda Labudy. Władywoj urodzony ok. 970 jako najmłodszy syn Bolesława I Srogiego był młodszy niż Bolesław III Rudy, a starszy od Jaromira i Oldrzycha. Co w przypadku senioratu dawało mu lepsze prawa do tronu niż jego domniemanym młodszym bratankom.
Po kwietniu 1002 r. został powołany z wygnania w Polsce na czeski tron. Następnie pojechał do Ratyzbony i jako pierwszy z czeskich władców przyjął z rąk króla Henryka II Czechy w lenno. W ten sposób krótkie rządy Władywoja przyniosły ważną zmianę stosunku czeskiego władcy w ramach Rzeszy Niemieckiej. Według relacji Thietmara książę nie szanował prawa i był alkoholikem ("nie mógł on wytrzymać nawet jednej godziny bez picia"). Władywoj bił denary.

</doc>
<doc id="53952" url="https://pl.wikipedia.org/wiki?curid=53952" title="Vladivoj">
Vladivoj



</doc>
<doc id="53953" url="https://pl.wikipedia.org/wiki?curid=53953" title="Jaromir">
Jaromir

Jaromir, Jaromiar, Jeromiar, Jeromier – męskie imię pochodzenia słowiańskiego. Składa się z członów "Jaro" („surowy, ostry”) i "mir" („pokój”).
W staropolskich dokumentach występuje od 1287 roku; jest również popularne w wielu językach słowiańskich (zwłaszcza czeskim, słowackim, serbskim i chorwackim). Żeńskim odpowiednikiem tego imienia jest Jaromira.
Jaromir imieniny obchodzi: 11 kwietnia, 28 maja, 24 września.
Podobne imiona słowiańskie: Jarogniew, Jaropełk, Jarosław i Jarostryj.
Znane osoby noszące imię Jaromir to:
Zobacz też:

</doc>
<doc id="53954" url="https://pl.wikipedia.org/wiki?curid=53954" title="Jaromir (książę czeski)">
Jaromir (książę czeski)

Jaromir (zm. 4 listopada 1035) – książę czeski z dynastii Przemyślidów. Panował w latach 1003, 1004-1012, 1033-1034. Syn Bolesława II Pobożnego i jego żony Emmy, młodszy brat Bolesława Rudego. Po śmierci Władywoja przejął tron, jednak został obalony przez Bolesława Chrobrego, który pomógł odzyskać tron jego starszemu bratu. Powrócił na tron dzięki zbrojnej pomocy króla niemieckiego Henryka II, uzyskanej za cenę złożenia hołdu lennego Henrykowi. Należał do najwierniejszych stronników cesarskich, wspomagał Niemców w wojnie przeciwko Polakom. W roku 1012 został obalony przez swojego brata Oldrzycha i udał się na wygnanie. Udało mu się na krótko powrócić na tron w roku 1033. W roku 1034 Oldrzych odzyskał władzę, a Jaromir został uwięziony przez cesarza Henryka II w Utrechcie. Zmarł rok później, najprawdopodobniej zamordowany. Jak donoszą kroniki, Jaromira wykastrowano z polecenia Bolesława III Rudego. Według Kosmasa został zamordowany przez Wrszowców.

</doc>
<doc id="53955" url="https://pl.wikipedia.org/wiki?curid=53955" title="Digital Video Broadcasting">
Digital Video Broadcasting

DVB (ang. "Digital Video Broadcasting") – zbiór powszechnie akceptowalnych standardów dla telewizji cyfrowej. Standardy DVB są zarządzane przez międzynarodowe konsorcjum składające się z ponad 270 członków i publikowane przez Europejski Instytut Norm Telekomunikacyjnych (ang. "European Telecommunications Standards Institute", ETSI), Europejski Komitet Normalizacyjny Elektrotechniki (, CENELEC) oraz Europejską Unię Nadawców (ang. "European Broadcasting Union", EBU).
Charakteryzuje się jakością obrazu i dźwięku porównywalną do zapisu DVD (480/576i), pozwala na interaktywny odbiór, tj. włączenie napisów w różnych językach oraz przełączenia języka ścieżki audio. W standardzie DVB obraz i dźwięk przesyłane są w systemie MPEG-2, tak jak w DVD. Oryginalna rozdzielczość PAL sygnału DVB to 720×576. Obraz może być również kompresowany w standardzie MPEG-4 (H.264).
Niektóre odbiorniki satelitarne DVB obsługują karty SmartCard odblokowujące płatne kanały. Istnieje pakiet kanałów FTA (ang. "free-to-air"), które każdy może odbierać za darmo.
Użytkownicy telewizji DVB cenią sobie przede wszystkim idealną jakość obrazu – wysoką rozdzielczość i efektywną jakość obrazu w przypadku telewizji HDTV i kolorystykę zgodną z emitowanym oryginałem – oraz wysokiej jakości dźwięk stereo.
Standardy nośnikowe DVB.
Istnieją 4 standardy nośnikowe, głównie różniące się modulacją i częstotliwością nadawania:
Obowiązującym w Polsce standardem naziemnej telewizji cyfrowej jest DVB-T z kodowaniem MPEG4.
Europejski Instytut Norm Telekomunikacyjnych (ETSI), Europejski Komitet Normalizacyjny Elektrotechniki (CENELEC) i Europejska Unia Nadawców (EBU) utworzyły wspólny komitet techniczny do opracowania rodziny standardów DVB.
Opublikowane standardy i specyfikacje DVB są udostępniane bezpłatnie przez ETSI za pośrednictwem Internetu.

</doc>
<doc id="53956" url="https://pl.wikipedia.org/wiki?curid=53956" title="DVB">
DVB



</doc>
<doc id="53957" url="https://pl.wikipedia.org/wiki?curid=53957" title="Obraz i przeciwobraz">
Obraz i przeciwobraz

Obraz – zbiór wszystkich wartości (należących do przeciwdziedziny) przyjmowanych przez funkcję dla każdego elementu danego podzbioru jej dziedziny.
Przeciwobraz to zbiór wszystkich elementów dziedziny, które są odwzorowywane na elementy danego podzbioru przeciwdziedziny.
Obraz i przeciwobraz można zdefiniować nie tylko dla funkcji, ale ogólnie dla wszystkich relacji dwuargumentowych.
Definicja.
Słowo „obraz” może oznaczać jedno z trzech poniższych, powiązanych ze sobą, pojęć. Dalej formula_1 oznacza funkcję (w szczególności, np. w algebrze liniowej, operator) ze zbioru formula_2 w zbiór formula_3
Notacja.
Tradycyjne sposoby zapisu przedstawione w wyżej mogą prowadzić do nieścisłości. Alternatywą może być wyodrębnienie oddzielnych nazw dla obrazu i przeciwobrazu jako funkcji między zbiorami potęgowymi:
Własności.
Niech dana będzie funkcja formula_93 Dla wszystkich podzbiorów formula_94 oraz formula_95 zachodzą następujące własności:
Wyżej przedstawione stosunki łączące obrazy i przeciwobrazy z algebrą (Boole’a) przekrojów i sum zachodzą nie tylko dla par zbiorów (a przez indukcję – skończonej ich liczby), ale także dla dowolnej rodziny podzbiorów (także nieprzeliczalnej). Niech formula_111 będzie rodziną indeksowaną podzbiorów formula_5 a formula_113 będzie rodziną indeksowaną podzbiorów formula_3 Wówczas
oraz
W języku algebry podzbiorów powyższe obserwacje oznaczają, że funkcja brania przeciwobrazu jest homomorfizmem krat, zaś funkcja obrazu jest tylko homomorfizmem półkrat (ponieważ nie zawsze zachowuje przekroje).
Przeciwobraz zbioru formula_119 względem złożenia formula_120 dwóch funkcji formula_1 oraz formula_122 dany jest wzorem:
Obraz w ogólności nie zachowuje mocy podzbiorów. formula_124 a równość zachodzi tylko dla iniekcji (funkcji różnowartościowych). Analogicznie jest z przeciwobrazem: formula_125 i równość zachodzi pod tym samym warunkiem.

</doc>
<doc id="53958" url="https://pl.wikipedia.org/wiki?curid=53958" title="Rodinal">
Rodinal

Rodinal – popularny, stężony wywoływacz AGFY stosowany do wywoływania filmów i błon fotograficznych w fotografii czarno-białej. Znany również jako ORWO R-09. „Klony” Rodinala produkowane są nadal przez czeską FOMĘ i niemieckiego ADOXa. Jego podstawowym składnikiem jest p-aminofenol. Rodinal jest bardzo trwały w zamkniętej butelce. Rozcieńczony, do jednorazowego użytku, musi być szybko użyty. W zależności od rozcieńczenia, można go stosować jako wywoływacz kontrastowy i szybki (1:10) lub miękki i wolny (1:100).

</doc>
<doc id="53959" url="https://pl.wikipedia.org/wiki?curid=53959" title="Telewizja cyfrowa">
Telewizja cyfrowa

Telewizja cyfrowa – metoda transmisji sygnału telewizyjnego w postaci sygnału cyfrowego do odbiorników indywidualnych, np. odbiorników satelitarnych. Dzięki cyfrowej kompresji obrazu i dźwięku (w systemie MPEG-2 oraz MPEG-4) umożliwia przesłanie od 4 do 16 razy więcej programów telewizyjnych, niż w przypadku telewizji analogowej przy wykorzystaniu podobnego pasma.
Pierwszy telewizor cyfrowy na świecie zaprezentowano w 1981 w Niemczech.
Usługi dodatkowe.
Transmisja cyfrowa umożliwiła łatwe dodanie szeregu usług dodatkowych, jak:
W zależności od wykorzystywanego medium transmisyjnego, telewizja cyfrowa może być nadawana jako telewizja satelitarna (DVB-S, DVB-S2), telewizja naziemna (DVB-T, DVB-T2), telewizja kablowa (DVB-C, DVB-C2), telewizja mobilna (DVB-H).

</doc>
<doc id="53962" url="https://pl.wikipedia.org/wiki?curid=53962" title="Winrich von Kniprode">
Winrich von Kniprode

Winrich von Kniprode (ur. ok. 1310 k. Monheim am Rhein, zm. 24 czerwca 1382 w Malborku) i został pochowany w kaplicy św. Anny na Zamku Wysokim – wielki mistrz zakonu krzyżackiego w latach 1351–1382.
Życiorys.
Winrich von Kniprode pochodził z okolic Monheim am Rhein. Nie jest znana data jego wstąpienia do zgromadzenia. Wiadomo, że od 1334 roku był kompanem prokuratora pasłęckiego. W 1338 roku został komturem Gdańska. Od 1342 roku pełnił funkcje komtura Bałgi i wójta Natangii. W 1344 roku został mianowany wielkim marszałkiem zakonu krzyżackiego, a od 1346 roku był wielkim komturem, czyli zastępcą Wielkiego Mistrza. Tak szybkie awansy w hierarchii zakonnej świadczą o dużych zdolnościach dyplomatycznych i wojskowych.
Jako wielki komtur krzyżacki brał udział w wojnie z Litwą o Żmudź. Jako główny dowódca armii zakonu, 2 lutego 1348 roku zadał druzgocącą klęskę armii litewskiej w bitwie nad rzeką Strawą.
W 1351 został wybrany wielkim mistrzem zakonu krzyżackiego. Pełnienie urzędu zaczął od niefortunnej wyprawy na Żmudź zakończonej klęską, która zmusiła go do zawieszenia broni i pertraktacji z Wielkim Księstwem Litewskim. Von Kniprode rozpoczął wówczas działania dyplomatyczne. W 1358 roku zdołał zawrzeć krótkotrwały sojusz z książętami litewskimi skierowany przeciwko Polsce. Załamał się on jednak w 1360 roku, gdy Olgierd wydał swoją córkę za wnuka Kazimierza III Wielkiego, Kaźka Słupskiego.
W 1360 roku Winrich von Kniprode rozpoczął kolejną wojnę z Litwą. Armia zakonu krzyżackiego dotarła do środkowego biegu Niemna, zniszczyła Kowno. Podeszła pod Grodno, Troki i Wilno. W czasie walk do niewoli krzyżackiej dostał się wielki książę litewski Kiejstut, który jako zakładnik był przetrzymywany w specjalnej celi na Zamku Wysokim w Malborku, zdołał jednak uciec z niewoli.
Jednocześnie z prowadzeniem walk na Litwie von Kniprode rozpoczął konflikt z Danią. W 1367 zorganizował zjazd miast hanzeatyckich w Elblągu i w Kolonii, na którym zdołał zbudować silną koalicję przeciwko Waldemarowi IV.
W roku 1365 król polski Kazimierz Wielki złożył niezapowiedzianą wizytę w Malborku, gdzie gościł przez trzy dni i prowadził rozmowy z Winrychem von Kniprode. Była to pierwsza i jedyna wizyta władcy Polski w stolicy państwa krzyżackiego.
W roku 1370 wojska dowodzone przez Winricha von Kniprode odparły kolejny najazd wojsk litewskich pod wodzą Kiejstuta i Olgierda. 17 lutego zadał im klęskę w bitwie pod Rudawą.
W roku 1379 Winrich von Kniprode wraz ze świtą odbył podróż szlakiem wodnym z Wielkich Jezior Mazurskich do Wisły. Jego podróż rozpoczęła się w Węgorzewie, następnie biegła jeziorami do Rynu i Pisza i dalej rzekami Pisą, Narwią i Wisłą aż do Torunia i Malborka. Poprzez przesmyki lądowe łódź wielkiego mistrza przewożono wozem zaprzężonym w woły. Według dzisiejszych szlaków wodnych cała długość tej trasy wynosi ok. 722 km.
Panowanie Winricha von Kniprode uważa się za szczyt potęgi państwa zakonu krzyżackiego i moment największego rozwoju gospodarczego. W tym czasie zwiększyła się gęstość zaludnienia w państwie krzyżackim, która znacząco podniosła produkcję. Rozkwitło budownictwo.

</doc>
<doc id="53963" url="https://pl.wikipedia.org/wiki?curid=53963" title="Kniprode">
Kniprode



</doc>
<doc id="53965" url="https://pl.wikipedia.org/wiki?curid=53965" title="Zoofilia">
Zoofilia

Zoofilia (gr. , "zōon" – „zwierzę” i , "philia" – „przyjaźń” lub „upodobanie”) – rodzaj parafilii seksualnej: stan, w którym jedynym lub preferowanym sposobem osiągania satysfakcji seksualnej jest wykonywanie czynności seksualnych przy udziale zwierząt.
Przykładowo można wymienić: avisofilię (pobudzenie seksualne związane z ptakami), ekwinofilię (pociąg seksualny do koni), kynofilię (zoofilia związana z psami), ofidyfilię (podniecenie związane z kontaktem z wężami) czy nawet formikofilię (pobudzenie związane z owadami).
Zoofilia w psychologii.
Światowa Organizacja Zdrowia umieściła zoofilię w Międzynarodowej Klasyfikacji Chorób ICD-10 jako rodzaj „innych zaburzeń preferencji seksualnych”, natomiast Amerykańskie Towarzystwo Psychologiczne umieściło czynności seksualne z udziałem zwierząt w klasyfikacji DSM-III i IV jako rodzaj „parafilii niewyspecyfikowanej gdzie indziej”.
Zoofilia w dziejach.
Już w starożytności ujawniła się zoofilia, która najwyraźniej trapiła ówczesne społeczeństwa. Liczne przykłady tego zachowania seksualnego podaje Biblia (Wj. 22, 18(); (Kpł. 18, 23; 20, 15-16); (Pwt. 27, 21). W Księdze Kapłańskiej określana jest jako „obyczaj kanaanejski”. Grecki historyk Herodot notuje, że tego typu praktyki pojawiały się w Egipcie jeszcze w V wieku p.n.e.
Jak pisze Jerzy A. Kowalski, musiały to być zachowania o rodowodzie niezbyt wówczas odległym w czasie i prawdopodobnie związane były z udomowieniem zwierząt. Zachowaniom zoofilnym musiało najwidoczniej sprzyjać pasterstwo oraz związane z tym oddalenie od siedzib ludzkich. Mogło to być także echo dawnej sakralizacji hodowli zwierząt, dawnych agrarnych kultów zooseksualnych, w których zwierzętom domowym nadawano niezwykle wysoką rangę. Znalazło to między innymi wyraz w ubóstwianiu zwierząt hodowlanych oraz w celebrowaniu rytualnych kopulacji z udziałem zwierząt. Być może nie zawsze seks ze zwierzętami był potępiany. Na przykład w mitologii greckiej motywy zoofilne są dość liczne. Samej postaci byka dotyczą co najmniej dwie opowieści. W jednej z nich Zeus pod postacią byka posiadł Europę; drugi zaś mit opowiada o spółkowaniu Pazyfae, żony króla Krety Minosa, z bykiem. Legendy te mogą być reminiscencją jakichś przedwiecznych, rytualnych praktyk, które naprawdę miały miejsce.
W pewnym momencie zjawisko nadmiernego spoufalania się ze zwierzętami przybrało tak dużą skalę, że władze zabrały się za ostre zwalczanie tego zjawiska. Na przykład w Mezopotamii i Azji Mniejszej za seks ze świnią, owcą czy suką groziła kara śmierci. Jeśli zwierzę skoczyło na człowieka, zabijano je, a dodatkowo, niejako w zastępstwie poszkodowanego człowieka spalano inną owcę jako substytut tego człowieka. Człowieka uważano więc za współuczestnika czynu powodującego nieczystość magiczną, choć nie ponosił on za to winy.
Aspekty prawne.
W polskim kodeksie karnym art. 202 § 3 stanowi, że „Kto w celu rozpowszechniania produkuje, utrwala lub sprowadza, przechowuje lub posiada albo rozpowszechnia lub publicznie prezentuje treści pornograficzne z udziałem małoletniego albo "treści pornograficzne związane z prezentowaniem przemocy lub posługiwaniem się zwierzęciem", podlega karze pozbawienia wolności od 6 miesięcy do lat 8”.
W wielu krajach (m.in. w Wielkiej Brytanii, Francji i Szwecji wszelkie formy aktów seksualnych ze zwierzętami są zakazane, w innych krajach karane jest tylko złe traktowanie zwierząt, bez konkretnej wzmianki o aktywności seksualnej. W Polsce art. 6 ustawy o ochronie zwierząt z 1997 roku w ust. 2. stanowi, że "Przez znęcanie się nad zwierzętami należy rozumieć zadawanie albo świadome dopuszczanie do zadawania bólu lub cierpień, a w szczególności":
Zoofilia została bezpośrednio wyszczególniona jako rodzaj znęcania się nad zwierzętami w ustawie o ochronie zwierząt z 1997 roku wraz ze zmianą ustaw o ochronie zwierząt i o utrzymaniu czystości i porządku w gminach z dnia 16 września 2011 roku. Art. 35 ustawy o ochronie zwierząt za przestępstwo znęcania się przewiduje karę pozbawienia wolności do lat 3, a w przypadku szczególnego okrucieństwa karę od 3 miesięcy do 5 lat pozbawienia wolności. Oprócz tego przewidziane jest odebranie zwierzęcia oraz zakaz posiadania zwierząt do lat 15. Sąd może także orzec nawiązkę na cel związany z ochroną zwierząt w wysokości od 1000 do 100 000 złotych.

</doc>
<doc id="53967" url="https://pl.wikipedia.org/wiki?curid=53967" title="Bolko II">
Bolko II



</doc>
<doc id="53969" url="https://pl.wikipedia.org/wiki?curid=53969" title="Telewizja interaktywna">
Telewizja interaktywna

Telewizja interaktywna – połączenie zaawansowanych metod przekazu łączących telewizję i innych formy komunikacji (sieć Internet, telefonię) w celu zaangażowania odbiorcy w transmitowane treści. 
Odbiorca może mieć wpływ na nadawane treści, tworzyć ramówkę stacji lub brać aktywnie udział w tworzeniu programu, jak również zadawać pytania prezenterom i ich gościom. Telewizja interaktywna zmienia tradycyjny model przekazywania pasywnego treści w model, gdzie odbiorca w głównej mierze decyduje co i jak chce oglądać.
Telewizja interaktywna może dostarczyć odbiorcy usługi typowe dla Internetu jak poczta elektroniczna, handel, usługi finansowe i programy na życzenie przez nadawane wraz z programem aplikacje np. w standardzie MHP.

</doc>
<doc id="53970" url="https://pl.wikipedia.org/wiki?curid=53970" title="Władysław Opolczyk">
Władysław Opolczyk

Władysław Opolczyk zwany "Naderspan" (ur. pomiędzy 1326 a 1332, zm. 18 maja 1401 w Opolu) – książę opolski w latach 1356–1401 (jako lennik czeski, do 1370 formalne współrządy z braćmi), 1367–1372 palatyn węgierski, 1368–1372 w Lublińcu, 1370–1392 w ziemi wieluńskiej i Częstochowie, od 1370 (dożywotnio) w Bolesławcu, 1372–1378 Namiestnik na Rusi Halickiej, 1375–1396 w Pszczynie, w 1378 wielkorządca Polski 1385–1392 w Karniowie, 1378–1392, książę dobrzyński i kujawski (jako lennik Polski), od 1383 w Głogówku, 1382–1385 regent w Strzelcach i Niemodlinie, od 1396 w księstwie opolskim tylko formalnie.
Genealogia.
Władysław pochodził z dynastii Piastów. Był najstarszym synem księcia opolskiego Bolka II i Elżbiety świdnickiej (wnuczki Władysława Łokietka). Jeszcze za życia ojca zmarłego w 1356 r. Władysław, chcąc zdobyć doświadczenie polityczne, wyjechał na Węgry, gdzie ok. 1353 r. ożenił się z Elżbietą, córką hospodara wołoskiego Mikołaja Aleksandra Besaraba.
Władysław księciem opolskim.
Po śmierci Bolka II w 1356 r. Władysław został władcą niewielkiego księstwa opolskiego poddanego zwierzchnictwu czeskiemu, do którego prawa mieli również bracia Bolko III i Henryk. Osobowość najstarszego syna Bolka II pozwoliła mu jednak na całkowite zdominowanie młodszych braci i skłonienie ich do nierozdrabniania skromnego dziedzictwa.
Około 1364 roku zmarła pierwsza żona Władysława Elżbieta wołoska. Nowej książę opolski poszukał sobie na Mazowszu, żeniąc się z córką Siemowita III Eufemią.
Wielka polityka Władysława Opolczyka u boku Andegawenów.
Karierę polityczną Opolczyk rozpoczął w połowie lat sześćdziesiątych XIV w. wiążąc swoją fortunę z dworem króla węgierskiego Ludwika. W 1364 r. Władysław wziął udział w orszaku węgierskim w zjeździe władców w Krakowie. Ważniejszą misję Władysław wypełnił dwa lata później, kiedy z polecenia Ludwika negocjował warunki ożenku bratanicy Andegawena z Wacławem IV Luksemburgiem.
Służba Andegawenom zaowocowała bardzo szybko - już na początku 1367 r., w związku ze zmianą polityki Węgier z uwagi na spodziewaną sukcesję w Polsce, Ludwik mianował Władysława palatynem, co uczyniło księcia opolskiego najważniejszym po królu człowiekiem w państwie. Władysław uzyskał m.in. władzę sądowniczą - od jego postanowień można było odwołać się tylko do króla. Na pełnionym urzędzie Opolczyk wykazywał duże zaangażowanie i zdolności, zwołując w ciągu pięciu lat rządów trzydzieści cztery "congregatio generalis", na których załatwiano sprawy sądowe. Nie bez znaczenia oczywiście były dochody, jakie wpływały do kieszeni opolskiego władcy, jako palatynowi bowiem przysługiwało mu dwie trzecie wnoszonych przez petentów opłat i zasądzanych kar.
Śmierć Kazimierza Wielkiego. Otrzymanie lenn w Polsce.
W okresie sprawowania urzędu palatyna książę opolski nie zaniedbywał polityki zagranicznej biorąc udział m.in. w wyprawie do Bułgarii w 1368 r. W 1370 r. wobec śmierci Kazimierza Wielkiego Opolczyk wziął udział w przygotowaniach gruntu pod objęcie tronu polskiego przez Ludwika. Doprowadził do obalenia testamentu Kazimierza Wielkiego w jego punktach dotyczących Kaźka Słupskiego i nieślubnych synów króla. Dokonania Piastowicza zostały docenione w postaci otrzymanej od władcy węgierskiego jako lenno ziemi wieluńskiej oraz zamków Bolesławiec, Stara Brzeźnica, Krzepice, Olsztyn, Bobolice wraz z przynależnymi im ziemiami, stanowiących łącznik pomiędzy Małopolską i Wielkopolską, w której istniała opozycja sprzeciwiająca się władzy Ludwika Węgierskiego.
Nabytki terytorialne i zaangażowanie w sprawy wielkiej polityki skłoniły Władysława do ostatecznego rozwiązania sprawy księstwa opolskiego. W 1370 r. Opolczyk wydzielił jedynemu pozostałemu przy życiu bratu Bolkowi III odziedziczone właśnie po stryju Albercie księstwo ze stolicą w Strzelcach Opolskich. Sam zachował władzę w ziemi opolskiej.
W 1371 r. Władysław stanął na czele wyprawy zbrojnej skierowanej przeciwko Luksemburgom (doszło do spustoszenia Moraw). Rok później stanął na czele misji mediacyjnej mającej rozstrzygnąć spór pomiędzy Karolem IV a Ludwikiem Węgierskim.
Namiestnictwo ziemi halickiej.
W październiku 1372 r. książę opolski został pozbawiony dochodowego urzędu palatyna. Wprawdzie zachował większość posiadanych na Węgrzech z tego tytułu dóbr i zamków, lecz jego znaczenie polityczne spadło. Rekompensatą było uczynienie Opolczyka namiestnikiem króla Węgier na Rusi Halickiej. Na nowym stanowisku Władysław przyczynił się do rozwoju gospodarczego powierzonych mu terytoriów. Pod jego szczególną opieką znalazł się Lwów, który w tym okresie ostatecznie prześcignął znaczeniowo pobliski Halicz. Jedynym zgrzytem związanym z jego namiestnictwem było udzielenie poparcia Kościołowi katolickiemu, co nie podobało się ruskim bojarom.
 w 1374 r. do wydania w Koszycach przez króla węgierskiego przywileju ziemskiego dla szlachty, który miał zapewnić następstwo po Ludwiku jego córkom. W tym samym roku Władysław wziął udział w wyprawie do Mołdawii. W 1375 roku nadał przywileje lokacyjne Jarosławiowi, a rok później Lubaczowowi.
Latem 1377 roku Opolczyk wziął udział z królem Ludwikiem i rycerstwem małopolskim i śląskim w wyprawie przeciwko Litwinom, w trakcie której zdobyto Bełz, Chełm, Horodło, Grabowiec i Sewołoż.
Rządy namiestnicze w Polsce. Uzyskanie dzierżaw kujawskich.
W 1378 r., w związku z wydarzeniami, jakie miały miejsce w Krakowie (pogrom Węgrów i wyjazd Elżbiety Łokietkówny z kraju) Ludwik zdecydował się odwołać Opolczyka z Rusi i mianować go na opróżnione stanowisko wielkorządcy Polski. Na stanowisku tym Władysław nie wytrwał zbyt długo na skutek oporu szlachty polskiej niezadowolonej z zaangażowania księcia w sprawę zapewnienia dziedzictwa po Ludwiku jego córkom, oraz obarczanie go współwiną za oderwanie od Polski na rzecz Węgier Rusi Halickiej.Jako odszkodowanie za niezrealizowane ambicje Opolczyk otrzymał od władcy węgierskiego ziemię dobrzyńską oraz część Kujaw z Bydgoszczą, Inowrocławiem i Gniewkowem. Uzyskane w 1379 r. terytoria leżały przy granicy z zakonem krzyżackim, z którym książę opolski wszedł wkrótce w bliskie kontakty, pozwalając m.in. na ściganie przez rycerzy krzyżackich w granicach swojego władztwa przestępców.
Obejmując księstwa na Kujawach Władysław wdał się w spór o finanse z biskupem płockim Dobiesławem Sówką, co spowodowało obłożenie księcia klątwą kościelną, uchyloną rok później przez arcybiskupa gnieźnieńskiego. Jedną z form zadośćuczynienia Władysława była fundacja klasztoru paulinów w 1382 r. w Częstochowie na wzgórzu, nazywanym od 1388 r. Jasną Górą. Książę nadał zakonnikom dwie wsie oraz dziesięcinę celną i zbożową. Władca pragnął z klasztoru uczynić centrum religijne księstwa, dlatego w 1384 r. sprowadził z ruskiego Bełza cudowny obraz Matki Boskiej z Dzieciątkiem, który już wtedy cieszył się sławą. Władysław Opolczyk złożył go w klasztorze 31 sierpnia 1384 r. 
W 1382 roku otrzymał od Ludwika Węgierskiego zamek w Ostrzeszowie wraz z okolicami. W 1382 r. w krótkim odstępie czasu zmarli: młodszy brat Władysława, książę strzelecki Bolko III, pozostawiając czwórkę nieletnich synów oraz, bezpotomnie, książę niemodliński Henryk. Zgony te umożliwiły Władysławowi rozszerzenie swoich wpływów na Górnym Śląsku poprzez objęcie rządów namiestniczych Strzelcach i Niemodlinie (dziedziczonym przez bratanków po Bolku III) oraz bezpośrednich w Głogówku. Opolczyk zajął się również karierą kościelną swojego najstarszego bratanka Jana zwanego Kropidłem, dla którego wystarał się o godność biskupa poznańskiego. W 1383 Władysław kupił od Przemka opawskiego okolice Sośnicowic i Prudnika wraz z zamkiem Gryżów w Piorunkowicach.
Śmierć Ludwika Węgierskiego. Stosunki z Władysławem Jagiełłą.
Po śmierci Ludwika Węgierskiego, pomimo wcześniejszego poparcia udzielonego sprawie następstwa córek zmarłego władcy, Władysław wystąpił ze swoją własną kandydaturą do korony królewskiej. Wobec niepopularności wśród polskich możnych poparł (w związku z upadkiem projektu małżeństwa Jadwigi Andegaweńskiej z Wilhelmem Habsburgiem) kandydaturę Siemowita IV płockiego.
Wbrew starszej literaturze obecnie raczej wyklucza się możliwość współpracy Opolczyka z Władysławem II Jagiełłą w pierwszym okresie jego rządów. Tym bardziej nie do przyjęcia są przypuszczenia, że w 1386 r. książę opolski został ojcem chrzestnym nowego króla Polski, bowiem według archiwaliów książę dwa dni po chrzcie przebywał w oddalonych około 90 km od Krakowa Woźnikach, gdzie podpisał dwa nadania. Musiałby zatem opuścić ślub Jagiełły z Jadwigą, co wydaje się mało prawdopodobne.
Do ostatecznego zerwania między Opolczykiem a Jagiełłą doszło w 1388 r., kiedy w związku z odebraniem przez króla Polski należącej do dzierżaw Władysława Bydgoszczy doszło do próby zamachu stanu i opanowania zamku na Wawelu. Pokonany i wzięty do niewoli przez starostę generalnego Sędziwoja z Szubina Opolczyk został zmuszony do tymczasowej rezygnacji ze swoich zamiarów. Władysław II Jagiełło zablokował też kandydaturę jego krewnego Jana Kropidły na stanowisko arcybiskupa gnieźnieńskiego. Około 1390 roku doszło do zbliżenia Opolczyka z Jagiełłą, co spowodowało zajęcie przez Krzyżaków w październiku części dóbr Opolczyka w Ziemi Dobrzyńskiej. Jednocześnie Krzyżacy obiecali zwrócić Opolczykowi zamki w zamian za zwrot długu lub zerwanie porozumienia z Jagiełłą. Z braku środków Opolczyk zastawił swoją koronę książęcą w Toruniu.
Współpraca z zakonem krzyżackim. Wojna z królem polskim i klęska planów Władysława.
W maju 1391 roku Władysław zastawił Krzyżakom zamek w Złotorii wraz z pięcioma pobliskimi wsiami za 6632 florenów węgierskich, co umożliwiło mu odebranie z zastawu książęcej korony i wyjazd na węgierski dwór Zygmunta Luksemburskiego. Zastawienie zamku w Złotorii doprowadziło do konfliktu z Jagiełłą. Król zdając sobie sprawę z niebezpieczeństwa posiadania przez Opolczyka dzierżaw u granic z Krzyżakami i jego bliskich stosunków z Zygmuntem Luksemburskim, wydał rozkaz pozbawienia go lenn na terytorium Polski. W związku z tym, w sierpniu 1391 roku Krystyn z Ostrowa zajął ziemię gniewkowską, a następnie całą ziemię dobrzyńską z Dobrzyniem i Rypinem, oprócz zamku w Bobrownikach, który obronił się dzięki odsieczy krzyżackiej. Wojska królewskie w październiku zajęły wszystkie posiadłości Opolczyka w ziemi wieluńskiej, sieradzkiej i krakowskiej, z wyjątkiem zamków w Bolesławcu i Ostrzeszowie.
W lipcu 1392 r. Władysław Opolczyk zastawił Krzyżakom za 50 tys. florenów węgierskich swoje prawa do ziemi dobrzyńskiej, co spowodowało dalszą eskalację konfliktu z Jagiełłą, który uznawał, że Opolczyk nie miał 
do tego prawa. Opolczyk próbował też zachęcić wielkiego mistrza krzyżackiego Konrada von Wallenrode do planu rozbioru Polski pomiędzy zakon, Węgry i Czechy, jednak wobec nieprzygotowania Krzyżaków do konfliktu plan ten nie został zrealizowany. 3 listopada Opolczyk spotkał się w Ujvar z Zygmuntem Luksemburczykiem.
W styczniu 1393 roku doszło do kolejnej wojny Jagiełły z Opolczykiem, który w wyniku oblężenia przez wojska królewskie utracił w marcu zamek w Ostrzeszowie oraz poparcie bratanków: Jana Kropidły, Bolesława IV i Bernarda, którzy podpisali rozejm z Jagiełłą. W lipcu obie strony zawarły rozejm w Nowym Mieście Korczynie. W sierpniu Spytek z Melsztyna i Jan z Tęczyna wyruszyli na Strzelce Opolskie, co doprowadziło do podpisania rozejmu. W lutym 1394 roku oddziały Opolczyka podjęły nieskuteczną próbę odbicia zamku Pławniowice na Górnym Śląsku, a w kwietniu obie strony podpisały rozejm.
Ostatnie starcie Jagiełły z Opolczykiem miało miejsce w lipcu 1396 roku, kiedy wojska królewskie pod dowództwem Spytka z Melsztyna podjęły wyprawę na górnośląskie dzierżawy Opolczyka. Wobec zdobycia przez wojska królewskie Strzelec Opolskich, Gorzowa Śląskiego, Olesna, Lublińca i Bolesławca oraz pojawienia się armii królewskiej 6 sierpnia pod Opolem bratankowie Władysława (Bolesław IV, Bernard i Jan Kropidło) zdecydowali się zawrzeć pokój, w którym zobowiązali się przypilnować starzejącego się księcia, aby nigdy już nie podejmował żadnych kroków przeciwko królowi Polski. Od tej pory ster rządów w księstwie opolskim praktycznie przejęli młodzi Bolkowicze usuwając Władysława na drugi plan.
W 1397 roku Jagiełło podpisał w Starej Wsi Spiskiej na 16 lat traktat pokojowy z Zygmuntem Luksemburskim, który objął też Opolczyka.
Śmierć i następstwo.
Zawiedziony z powodu klęski swoich planów Władysław Opolczyk zmarł w maju 1401 r. w Opolu. Został pochowany pod kaplicą św. Anny w kościele Świętej Trójcy przy klasztorze franciszkanów w Opolu.
Władysław miał dwie żony, z których doczekał się wyłącznie córek.
Córki:
Wobec braku męskich potomków księstwo opolskie zostało przejęte przez bratanków Władysława – Bolka IV i Bernarda z wyjątkiem Głogówka, który otrzymała jako oprawę wdowią zmarła pomiędzy 1418 a 1424 r. księżna Eufemia.

</doc>
<doc id="53973" url="https://pl.wikipedia.org/wiki?curid=53973" title="Ryn">
Ryn

Ryn (, prus. ) – miasto w północno-wschodniej Polsce, w woj. warmińsko-mazurskim, w powiecie giżyckim, siedziba gminy miejsko-wiejskiej Ryn.
Według danych z 1 stycznia 2018 Ryn liczył 2865 mieszkańców.
Położenie.
Ryn leży na Mazurach, na obszarze historycznej Galindii. Położony jest nad dwoma jeziorami: Ryńskim i Ołów. 
Nad jeziorem Ryńskim znajduje się promenada wraz z przystanią Ekomarina, natomiast nad jeziorem Ołów znajduje się plaża i ścieżka spacerowo-rekreacyjna o długości 4250 m okalająca jezioro.
Historia.
Początki miasta.
Najstarsze ślady obecności ludzkiej na terenie gminy Ryn sięgają epoki neolitu (4500–1700 lat p.n.e.). Podczas prac wykopaliskowych w miejscowości Jeziorko odkryto wyroby kamienne z tego okresu. Każda następna epoka pozostawiała coraz więcej śladów. Wyroby z epoki brązu (700–600 r. p.n.e.) i charakterystyczne dla tego okresu kurhany odkryto w Sterławkach Wielkich. Z końca ub. ery znane są pojedyncze kurhany i cmentarzyska kurhanów z Orła, Skorupek i Sterławek Wlk. Na ten okres datowane są również osady obronne budowane na wzniesieniach (Jeziorko, Orło) i osady nawodne (Knis).
Po raz pierwszy w źródłach pisanych wspomina mieszkańców tych ziem – Prusów, ok. I w. n.e. Tacyt. Klaudiusz Ptolemeusz zaś mówi już o plemionach pruskich, wymieniając m.in. Galindów, którzy zamieszkiwali teren dzisiejszej gminy Ryn. To mające swoje oryginalne obrzędy, tradycje i wierzenia pogańskie plemię zostało przetrzebione i unicestwione przez przybyłych tu na początku XIII w. Krzyżaków. W efekcie tych działań cała porośnięta gęstą puszczą okolica została wyludniona. Akcję kolonizacyjną przeprowadzono dopiero w XV i XVI w., sprowadzając na te tereny głównie chłopów polskich z Mazowsza. W tym czasie powstały prawie wszystkie istniejące do dziś na terenie gminy wsie.
Około 1283 w miejscu osady Galindów Krzyżacy budują niewielką drewnianą strażnicę "Rhein". Najstarsze informacje o Rynie pochodzą z Kroniki Wiganda z Marburga z 1377 r., który to rok przyjmuje się za początek budowy ryńskiego zamku (niektóre źródła podają 1376 r., a prace archeologiczne sugerują, że nastąpiło to o całe 100 lat wcześniej), w 1393 zostaje ustanowiona komturia ryńska.
Rozwój miasta.
Wraz z zamkiem rozwijała się osada (podzamcze), która dała początek przyszłemu miastu. Komturowi podlegała wówczas flota rybacka, młyn oraz istniejąca w latach 1412–1420 huta żelaza. W 1455 Ryn był jednym z ośrodków powstania ludności puszczańskiej, bartników, drwali, myśliwych i tzw. wolnych chłopów. Pod koniec 1455 oblegli oni miasto, gdzie zostali zaskoczeni przez wojska von Schliebena idące z odsieczą. Wywiązała się bitwa z ciężko zbrojnym rycerstwem, w której poległo 500 wolnych chłopów i 11 zaciężnych krzyżackich, a powstańcy zostali rozgromieni. Ok. 1485 podzamcze otrzymało prawo osiedla targowego, co w znacznym stopniu przyczyniło się do jego rozwoju. W XVI w. Ryn stał się centrum administracyjno-osiedleńczym. Po likwidacji zakonu i utworzeniu na tych ziemiach świeckiej państwowości Prus Książęcych (do 1657 r. lenna Królestwa Polskiego), ustanowiono tu siedzibę starostwa. Najazd Tatarów w 1657 doprowadził do zniszczenia zabudowy, wymordowania i wzięcia w jasyr części mieszczan i zahamowania dalszego rozwoju miasta. Ocalał jedynie zamek. Pół wieku później epidemia dżumy dokonała tak wielkich spustoszeń, że niektóre wsie wyludniły się niemal całkowicie. Pozostali przy życiu mieszkańcy opuszczali swoje domostwa chroniąc się w pobliskich lasach.
Bodźcem do dalszego rozwoju Rynu stała się zmiana jego statusu. Król Prus Fryderyk Wilhelm I nadał 21 lipca 1723 roku prawa miejskie dla Rynu. Od tego roku Ryn posiadał Radę Miejską z burmistrzem na czele oraz ławę, czyli sąd miejski. Wybrukowano ulice, ustawiono urządzenia przeciwpożarowe i wagę publiczną. Przybywającym tu osadnikom oferowano wiele przywilejów. Przyznawano bezpłatnie plac pod budowę domu, pokrywając jedną trzecią kosztów. Zezwalano na bezpłatny wyrąb drzew itd.
W 1806/07 w mieście przebywali żołnierze francuscy.
Okres germanizacji.
Do końca XVIII w. w Rynie i okolicach tradycyjnie przeważali polscy ewangelicy. W 1724 nabożeństwa w Rynie odprawiano wciąż wyłącznie w języku polskim. W XIX w. w samym mieście proporcje etniczne zaczęły ulegać istotnej zmianie ze względu na rozwój państwowej administracji i szkolnictwa, a także procesy gospodarcze. Państwo pruskie, a potem niemieckie zaczęło rozwijać także świadomą politykę germanizacyjną, spychając gwarę mazurską do zamkniętych środowisk wiejskich. W połowie XIX w. stosunek ludności polskiej do niemieckiej wynosił już tylko 2:1. Mimo polskich korzeni kulturowych Mazurowie prezentowali lojalny stosunek wobec państwa pruskiego – podczas ogłoszonego w 1920 r. plebiscytu narodowościowego za Polską nie padł ani jeden głos. Mimo germanizacji, nabożeństwa w języku polskim odprawiano w Rynie do pożaru kościoła w 1940 r.
W roku 1923 przewodnik po Mazurach notuje:
Z czasem socjaldemokraci zdobyli parę mandatów w Radzie Miejskiej Rynu, a w wyborach do Reichstagu 1924 i 1928 roku zyskali ponad trzecią część ogółu głosów. W 1930 roku także komuniści odnotowali pierwszy sukces. W wyborach z 5 marca 1933 roku, już po dojściu Hitlera do władzy, na 1111 ważnych głosów oddanych w Rynie, socjaldemokraci zyskali 140, a komuniści 118.
Początek XX wieku nie zmienił zbytnio wyglądu miasta. Nowych budynków wznoszono bardzo mało. Miasto nie miało sali kinowej ani stałego kina. Z zakładów użyteczności publicznej zbudowano gazownię, podstację elektrowni i wodociągi. II wojna światowa przerwała rozwój miasta.
Okres powojenny.
W 1945 roku z 21 na 22 stycznia zarządzono ewakuację ludności. Wojska radzieckie wkroczyły do Rynu 27 stycznia 1945 roku. W domach z miejscowych zostali tylko starcy. Niektóre budynki spłonęły. Wyglądem swym straszyły mury kościoła. Do miasta powróciła część zasiedziałych tu Mazurów. Przybyli też ze swoimi rodzinami robotnicy przymusowi i byli więźniowie zamkowych cel, których hitlerowcy nie zdążyli wymordować. Powstała radziecka komendantura miasta Ryn. 22 lipca 1945 roku ustanowiono stałą władzę polską. Jesienią 1946 roku, gdy życie się unormowało, komendantura radziecka opuściła miasto. Wznowiona została nauka w szkole (istniejącej od 1529 roku) i organizowane były kursy "repolonizacyjne" dla Mazurów. Istniała też poczta i nadleśnictwo. Powstały liczne placówki handlowe i usługowe. Zamek pokrzyżacki co jakiś czas zmieniał właścicieli i ciągle był tylko częściowo wykorzystany. Uruchomiona została kolejka wąskotorowa i komunikacja PKS. Od 16 stycznia 1949 roku działać zaczęła biblioteka miejska. Powstała też Spółdzielnia Pracy Inwalidów „Zorza”. Utworzone zostały także: ośrodek zdrowia z izbą porodową, apteka, ośrodek weterynaryjny. Wyremontowano przystań dla statków i utworzono kąpieliska. Społeczeństwo miasta systematycznie co roku pracowało nad jego upiększaniem. Rozrosła się szkoła. Uruchomiono Dom Kultury, ułożono asfalt na trasie Ryn – Olsztyn i Ryn – Sterławki. Autobusy rozpoczęły regularne kursy.
W latach 1975–1998 miasto administracyjnie należało do województwa suwalskiego.
Zabytki.
Zabytki w Rynie:
Demografia.
Według danych z 30 czerwca 2012 roku, miasto liczyło 2974 mieszkańców.
Edukacja i nauka.
Ryn jest stosunkowo niewielkim ośrodkiem edukacyjnym, lecz jednym z tylko dwóch na terenie gminy Ryn i jednym z pięciu na terenie powiatu giżyckiego. W obszarze miasta obecnie funkcjonuje Zespół Szkolno-Przedszkolny obejmujący:
Kultura.
Na terenie miasta funkcjonują placówki kulturalne:
Wspólnoty wyznaniowe.
Na terenie miasta działalność religijną prowadzą następujące kościoły i związki wyznaniowe:
W mieście niegdyś był cyklicznie organizowany przez księży pallotynów, prowadzących działalność duszpasterską w Rynie, Festyn „Pallotti Day”, który odbywał się zazwyczaj na początku czerwca.
Współpraca międzynarodowa.
Miasta partnerskie:
Od 2012 r. Ryn jest członkiem Międzynarodowego Stowarzyszenia Miast – Cittaslow.

</doc>
<doc id="53975" url="https://pl.wikipedia.org/wiki?curid=53975" title="Dźwierzuty">
Dźwierzuty

Dźwierzuty (dawniej "Swersutten", niem. "Mensguth") – wieś w Polsce położona w województwie warmińsko-mazurskim, w powiecie szczycieńskim, w gminie Dźwierzuty.
W latach 1954–1972 wieś należała i była siedzibą władz gromady Dźwierzuty. W latach 1975–1998 miejscowość administracyjnie należała do województwa olsztyńskiego.
Miejscowość jest siedzibą gminy Dźwierzuty. Znajduje się tu przystanek PKS, urząd gminy, ośrodek zdrowia, poczta, bank spółdzielczy z ogólnodostępnym bankomatem, gminny ośrodek kultury, sklepy. Założona na planie owalnicy ze stawem pośrodku. Na wysokiej skarpie znajduje się późnogotycki kościół (później ewangelicki) otoczony drzewami oraz cmentarzem. Z drugiej strony wsi znajduje się murowany kościół katolicki z XIX w.
Historia.
Około 1374 r. wielki mistrz krzyżacki Winrich von Kniprode nadał 250 włók ziemi wokół Dźwierzut rycerzowi "Mentzlowi von Wildenau" (Mieczysław Wildenaw – od jego nazwiska dobra ziemskie później nazywane były wildenowskimi), który około 1383 roku zbudował obronny zamek (chroniący przed najazdami Litwinów). Jego syn Filip uważał się za niezależnego władcę na obszarze ok. 600 włók ziemi. W 1399 we wsi był kościół, a w 1483 wybudowano młyn. W 1438 właściciele ziemscy Mikołaj Targowski, Konez Zybułtowski i Jan Pilawski nadali „wiernemu słudze” Gedowtowi karczmę we wsi. W wieku XVII miejscowość miała prawo organizowania jarmarków, a w latach 1770–1818 była siedzibą urzędu skarbowego. Gotycki kościół po pożarze z 1691 r., został odbudowany, z zachowaniem części murów.
W latach 1763–1776 proboszczem Dźwierzutach był "Jan Samuel Gregorovius", autor kazań opublikowanych w "Postylii polskiej" Od 1735 r. studiował teologię na uniwersytecie w Królewcu, później był pastorem i rektorem szkoły ewangelickiej w Dzierzgoniu (od 1753), następnie adiunktem (1762-63) i proboszczem w Dźwierzutach. Urodził się w 1717 r. jako syn długoletniego pastora Jana (zm. 1763). Jan Samuel Gregorovius zmarł w Dźwierzutach w 1778 r.
Na początku XX w. Orłowicz określił Dźwierzuty jako miasteczko mazurskie z ludnością na pół niemiecką, o 1250 mieszkańcach. W tym czasie w kościele znajdowała się Biblia z 1708 r. z licznymi sztychami Sandrarta, w oprawie z rzeźbami z mosiądzu. W miejscowości, oprócz dwóch kościołów (ewangelicki i katolicki) znajdowały się dwa młyny wodne i gorzelnia. W latach 1927–1928 wybudowano we wsi nowoczesny (jak na tamten okres) kompleks budynków szkolnych z domem dla nauczycieli.
Religia.
Na terenie wsi działalność duszpasterską prowadzą następujące kościoły lub inne związki wyznaniowe:

</doc>
<doc id="53976" url="https://pl.wikipedia.org/wiki?curid=53976" title="Zapomniane Krainy">
Zapomniane Krainy

Zapomniane Krainy () – świat fantasy stworzony na potrzeby gry fabularnej "Dungeons &amp; Dragons" przez Eda Greenwooda.
Zapomniane Krainy są największym i najpopularniejszym światem (settingiem) w tej grze, obecnym już w pierwszej edycji AD&amp;D (1986) i wszystkich późniejszych.
Świat przedstawiony.
Świat Forgotten Realms kojarzony jest głównie z jego centralnym i najdokładniej opisanym kontynentem Faerûn, położonym na planecie zwanej Torilem (pierwotnie Abeir-Toril). Na zachód od Faerûnu znajduje się kontynent zwany Maztica. Na kontynencie tym żyją plemiona o kulturze i rozwoju cywilizacyjnym podobnym do naszych ziemskich Indian Ameryki Południowej i Środkowej sprzed czasów odkrycia Ameryki. Na południe, za bezkresnymi oceanami, leży Zakhara (znana z innego settingu D&amp;D – Al-Quadim). Na wschodzie zaś są Bezkresne Pustkowia, na których żyją koczownicze ludy o kulturze podobnej do Mongołów Czyngis-chana, a dalej jeszcze znajdują się krainy przypominające daleki wschód w realiach feudalnej Japonii i Chin.

</doc>
<doc id="53977" url="https://pl.wikipedia.org/wiki?curid=53977" title="PSP Polska Ekipa Myśliwska">
PSP Polska Ekipa Myśliwska



</doc>
<doc id="53979" url="https://pl.wikipedia.org/wiki?curid=53979" title="Zbiór wszędzie gęsty">
Zbiór wszędzie gęsty

Zbiór wszędzie gęsty lub zbiór w sobie gęsty – zbiór, którego każdy punkt jest jego punktem skupienia.
W przestrzeni metrycznej jest to równoważne stwierdzeniu, że każdy punkt jest granicą ciągu punktów tej przestrzeni różnych od niego.
Przykłady:
Jeżeli przez formula_1 oznaczyć pochodną zbioru formula_2 to zbiór formula_3 jest w sobie gęsty wtedy i tylko wtedy, gdy:
W przestrzeni T1 domknięcie zbioru wszędzie gęstego jest również zbiorem wszędzie gęstym.
Zbiór domknięty i jednocześnie wszędzie gęsty nazywamy zbiorem doskonałym.
Przykładem zbioru doskonałego jest domknięcie dowolnego zbioru otwartego przestrzeni euklidesowej. Zbiorem doskonałym jest również zbiór Cantora.

</doc>
<doc id="53980" url="https://pl.wikipedia.org/wiki?curid=53980" title="Zbiór doskonały">
Zbiór doskonały

Zbiór doskonały – zbiór domknięty i wszędzie gęsty.
Przykładem zbioru doskonałego jest dowolny przedział domknięty zbioru liczb rzeczywistych. Innym, nietrywialnym już przykładem jest zbiór Cantora.
Jeżeli formula_1 oznacza pochodną zbioru formula_2 to w przestrzeni T1 zbiór formula_3 jest doskonały wtedy i tylko wtedy, gdy jest identyczny ze swoją pochodną: formula_4
Okazuje się, że każda przestrzeń T1 jest rozłączną sumą dwóch zbiorów, z których jeden jest doskonały, a drugi nie zawiera żadnego niepustego podzbioru w sobie gęstego.
Zbiory doskonałe w przestrzeniach polskich.
Przestrzeń topologiczną formula_5 nazywamy przestrzenią polską jeśli jest metryzowalna w sposób zupełny i ośrodkowa.
Jeśli formula_5 jest doskonałą przestrzenią polską, to zawiera kopię homeomorficzną zbioru Cantora. W szczególności oznacza to, że formula_5 jest mocy formula_8
Twierdzenie Cantora-Bendixsona. Niech formula_5 będzie przestrzenią polską. Wówczas formula_5 można przedstawić w sposób jednoznaczny w postaci formula_11 gdzie formula_12 jest zbiorem doskonałym a formula_13 zbiorem przeliczalnym otwartym. W szczególności każda nieprzeliczalna przestrzeń polska jest mocy formula_14.

</doc>
<doc id="53981" url="https://pl.wikipedia.org/wiki?curid=53981" title="Niegosława">
Niegosława

Niegosława — staropolskie imię żeńskie, złożone z członów "Niego-" ("rozkosz") i "-sława" ("sława"). Mogło oznaczać "tę, która sławi rozkosz".
Niegosława imieniny obchodzi 2 lipca.
Męski odpowiednik: Niegosław.

</doc>
<doc id="53982" url="https://pl.wikipedia.org/wiki?curid=53982" title="Kuria (religia)">
Kuria (religia)

Kuria – zespół kolegialnych urzędników duchownych; ogół instytucji zarządzających Kościołem na czele z biskupem (te dawniej określano mianem "konsystorzy") lub papieżem (Kuria Rzymska).
Wyróżnia się następujące typy kurii:

</doc>
<doc id="53987" url="https://pl.wikipedia.org/wiki?curid=53987" title="Republika Cispadańska">
Republika Cispadańska

Republika Cispadańska (1796–1797) – państwo w północnej części obecnych Włoch o ustroju parlamentarno-komitetowym i stolicy w Bolonii, utworzone 16 października 1796 przez generała Napoleona Bonaparte podczas Kongresu w Modenie z Księstwa Modeny i Reggio oraz Bolonii i Ferrary. Traktatem pokojowym w Tolentino (19 lutego 1797) powiększona o Romanię. 9 lipca 1797 przyłączona do Republiki Cisalpińskiej.

</doc>
<doc id="53989" url="https://pl.wikipedia.org/wiki?curid=53989" title="Republika Transpadańska">
Republika Transpadańska

Republika Transpadańska, inna nazwa Republika Lombardzka (1796–1797) – państwo w północnej części obecnych Włoch, utworzone w 21 maja 1796 przez generała Napoleona Bonaparte, po zajęciu przez wojska francuskie północnych Włoch (w miejsce Księstwa Mediolanu). W jej skład wchodziły tereny położone na północ od rzeki Pad, z miastami m.in.: Mediolan (stolica), Bergamo, Brescia, Cremona. 29 czerwca 1797 przekształcona w Republikę Cisalpińską.

</doc>
<doc id="53994" url="https://pl.wikipedia.org/wiki?curid=53994" title="Królestwo Włoch (1805–1814)">
Królestwo Włoch (1805–1814)

Królestwo Włoch (wł. "Regno d'Italia") – historyczne państwo ze stolicą w Mediolanie, położone w północnej i środkowej części dzisiejszych Włoch, utworzone w 1805 roku przez Napoleona Bonapartego w miejsce założonej trzy lata wcześniej Republiki Włoskiej. Napoleon koronował się przy tym na króla tego państwa, zaś swoim zastępcą (wicekrólem) uczynił Eugeniusza de Beauharnais. 
Państwo początkowo obejmowało tereny, z których składała się Republika Włoska, po czym w 1806 roku jego terytorium zostało rozszerzone o Wenecję Euganejską, w 1808 roku o Marche, zaś w 1810 roku - o Górną Adygę. W szczytowym momencie zajmowało obszar o powierzchni 84 tysięcy km² i było zamieszkiwane przez 6,7 miliona ludzi. Przestało istnieć w 1814 roku, niedługo po abdykacji Napoleona Bonapartego we Francji.

</doc>
<doc id="53995" url="https://pl.wikipedia.org/wiki?curid=53995" title="Gwara krakowska">
Gwara krakowska

Gwara krakowska – odmiana polszczyzny charakterystyczna dla mieszkańców Krakowa i okolic. Wiele z podanych słów i wyrażeń spotyka się także na Górnym Śląsku i Podhalu.
Jej cechy to m.in.:

</doc>
<doc id="53998" url="https://pl.wikipedia.org/wiki?curid=53998" title="Republika Włoska (1802–1805)">
Republika Włoska (1802–1805)

Republika Włoska (1802–1805) – państwo w północno-środkowej części obecnych Włoch, zależne od Francji, proklamowane w miejsce Republiki Cisalpińskiej i obejmujące jej terytorium (Lombardia i Emilia-Romania), z Napoleonem Bonapartem, jako prezydentem. 
17 marca 1805 przekształcona w Królestwo Włoch z Napoleonem - wówczas Cesarzem Francuzów - jako królem.

</doc>
<doc id="54000" url="https://pl.wikipedia.org/wiki?curid=54000" title="Neutrino elektronowe">
Neutrino elektronowe



</doc>
<doc id="54004" url="https://pl.wikipedia.org/wiki?curid=54004" title="Joseph Blackburne">
Joseph Blackburne

Joseph Henry Blackburne (ur. 10 grudnia 1841 w Manchesterze, zm. 1 września 1924 w Londynie) – najwybitniejszy angielski szachista II połowy XIX wieku.
Życiorys.
Szachy poznał w wieku osiemnastu lat, zainspirowany sławą Paula Morphy’ego, który właśnie święcił swoje wielkie tryumfy w Europie. Blackburne czynił zadziwiająco szybkie postępy w nauce szachów, pobierając nauki od Bernharda Horwitza w klubie szachowym w Manchesterze, dość szybko stając się czołowym graczem tego klubu. Pod koniec lat sześćdziesiątych, po wygraniu mistrzostw Wielkiej Brytanii w 1869 r. był już uważany za najsilniejszego angielskiego szachistę.
Przez następne 20 lat Blackburne objechał świat, uczestnicząc zarówno w turniejach i meczach z udziałem szachowej elity, jak i grając tysiące partii pokazowych, w symultanach i „na ślepo”. Zwyciężył lub podzielił pierwsze miejsce w następujących prestiżowych turniejach: w Wiedniu w 1873 r. (wspólnie z Wilhelmem Steinitzem, któremu uległ w dogrywce), w Londynie w 1876 r., w Wiesbaden w 1880 r., w Berlinie w 1881 r. (aż o trzy punkty przed Johannesem Zukertortem) i w Londynie w 1893 r.
Bilans bezpośrednich meczów Blackburne’a z najsilniejszymi szachistami świata nie był dla niego korzystny. Dwukrotnie przegrał z Wilhelmem Steinitzem w 1862 r. (+1, -7, =2) i w 1876 r. (+0 -7 =0). Równie łatwo dał się pokonać Emanuelowi Laskerowi w 1892 r. (+0 -6 =4). Konfrontacje z Zukertortem i Isidorem Gunsbergiem były bardziej wyrównane. Z Zukertortem przegrał pierwszy mecz w 1881 r. (+2 -7 =5), lecz w 1887 wziął rewanż (+5 -1 =7). Z Gunsbergiem pierwszy mecz w 1881 roku wygrał (+7 -4 =3), po czym w 1887 roku doznał goryczy porażki (+2 -5 =6).
Głównym źródłem utrzymania Blackburne’a były pokazy gry jednoczesnej i gry „na ślepo”. Partie odbywały się o określone z góry stawki, przy czym stawka w partii na ślepo była podwojona. W latach dziewięćdziesiątych Blackburne rozgrywał ok. dwóch tysięcy partii rocznie, jeżdżąc po całym świecie. Odwiedził nawet Australię i Nową Zelandię. Szacuje się, że w całej karierze rozegrał rekordową liczbę ponad stu tysięcy partii. W ciągu 53 lat brał udział w 53 międzynarodowych turniejach. W lekkich partiach często grał czarnymi swój słynny "gambit za szylinga": 1.e4 e5 2.Sf3 Sc6 3.Gc4 Sd4!? – ryzykowny wariant, nieskuteczny przeciwko dobrym graczom, lecz zabójczy dla amatorów. Także i w partiach z dobrymi szachistami reprezentował romantyczny, agresywny i pełen polotu styl gry, oparty głównie na biegłości taktycznej, chociaż był również znany z dobrej techniki rozgrywania końcówek.
W 1899 r. wydał zbiór swoich partii, uzupełniony o dwadzieścia problemów szachowych własnego autorstwa i krótką biografię, pod tytułem "Mr Blackburne’s Games at Chess" ("Partie szachowe pana Blackburne’a"). Do późnych lat pozostawał bardzo silnym szachistą. W 1914 r., w wieku 72 lat brał udział w słynnym turnieju arcymistrzowskim w Petersburgu. Odebrał wówczas nagrodę za najpiękniejszą partię turnieju, za wygraną z Aronem Nimzowitschem. Był to jego ostatni występ na arenie międzynarodowej. Do końca życia zajmował się szachami, redagując kolumnę szachową w gazecie "The Field".
Według retrospektywnego systemu Chessmetrics, najwyżej sklasyfikowany był we wrześniu 1873 r., zajmował wówczas 2. miejsce (za Wilhelmem Steinitzem) na świecie.

</doc>
<doc id="54005" url="https://pl.wikipedia.org/wiki?curid=54005" title="Wargacz leniwy">
Wargacz leniwy

Wargacz leniwy, wargacz, aswal ("Melursus ursinus") – gatunek drapieżnego ssaka z rodziny niedźwiedziowatych (Ursidae), jedyny żyjący współcześnie przedstawiciel rodzaju wargacz ("Melursus").
Zasięg występowania i biotop.
Obecny zasięg jego występowania obejmuje Indie, Sri Lankę, Nepal, Bangladesz i Bhutan. W Indiach i Sri Lance był gatunkiem licznym do lat 90. XX wieku. Obecnie jest rzadko spotykany. Zasiedla tereny lesiste i trawiaste.
Charakterystyka.
Długość ciała 140–190 cm, długość ogona 8–17 cm; masa ciała samców 70–145 kg, samic 50–95 kg. Różni się od pozostałych niedźwiedzi wydłużonym pyskiem o bardzo ruchliwych wargach, dających się składać w rurkę ssącą. Ma czarne, gęste futro z długim włosem. Żeruje w nocy lub o zmierzchu, żywi się przeważnie pokarmem roślinnym, także termitami. Łapy wargacza zakończone są mocnymi pazurami, którymi rozdrapuje termitiery i wykopuje bulwy roślin.
Wargacza łatwo się oswaja – jest jednak groźnym drapieżnikiem, nierzadko atakującym ludzi, sprawcą licznych okaleczeń, a nawet przypadków śmierci.
Samica wydaje na świat od 1 do 3 młodych, które ważą 300 do 400 dag. Wargacze żyją w grupach złożonych z 4-5 osobników.

</doc>
<doc id="54006" url="https://pl.wikipedia.org/wiki?curid=54006" title="Produkt rozpadu">
Produkt rozpadu

Produkt rozpadu ("produkt przemiany promieniotwórczej", "produkt pochodny", "izotop pochodny", "nuklid pochodny") – w fizyce jądrowej nuklid powstały w wyniku rozpadu promieniotwórczego.
Reakcja promieniotwórcza często zachodzi przez następujące po sobie kolejne rozpady tworzące szereg promieniotwórczy, w których tworzą się izotopy pochodne. Na przykład U-238 rozpada się do Th-234, który dalej rozpada się do Pa-234, by po kilku następnych etapach przejść w stabilny izotop Pb-206:
formula_1
W powyższym przykładzie:
Produkty rozpadu i zachodzące reakcje następcze są jednym z głównych zagadnień w zarządzaniu odpadami promieniotwórczymi, ze względu na stałość zachodzących reakcji promieniotwórczych, i tworzących się w ich wyniku izotopów.
Dla pierwiastków o liczbie atomowej większej niż liczba atomowa ołowiu (l.a. 82) szereg promieniotwórczy na ogół kończy się izotopem ołowiu. W wielu przypadkach izotopy pochodne wchodzące w skład szeregu promieniotwórczego są znacznie bardziej radioaktywne niż nuklid wyjściowy. Stąd, mimo że czysty uran nie jest niebezpiecznie promieniotwórczy, to produkty jego rozpadu otrzymane z blendy smolistej, będącej rudą uranu, mogą stanowić zagrożenie ze względu na zawartość silnie promieniotwórczego radu, będącego produktem rozpadu uranu.
Produktami rozpadu naturalnego promieniotwórczych izotopów są
Typowymi procesami rozpadu jądra są:
Produkty rozpadu a energia wiązania.
Produkty rozpadu mają masę mniejszą, niż masa pierwotnego jądra. Różnica mas pomnożona przez kwadrat prędkości światła w próżni jest energią rozpadu unoszoną przez produkty rozpadu w postaci ich energii kinetycznej.

</doc>
<doc id="54008" url="https://pl.wikipedia.org/wiki?curid=54008" title="Piotr Swidler">
Piotr Swidler

Piotr Swidler, ros. Пётр Вениаминович Свидлер (ur. 17 czerwca 1976 w Leningradzie) – rosyjski szachista, arcymistrz od 1994 roku.
Kariera szachowa.
Szachy poznał w wieku sześciu lat. W 1993 roku został mistrzem świata juniorów do 18 lat. Rok później wypełnił trzy arcymistrzowskie normy i otrzymał tytuł arcymistrza.
Siedmiokrotnie zdobył tytuły indywidualnego mistrza Rosji, w latach 1994, 1995, 1997, 2003, 2008, 2011 i 2013. Do największych międzynarodowych sukcesów Swidlera należą zwycięstwa w turniejach światowej czołówki w Tilburgu w 1997 roku, gdzie pokonał Garriego Kasparowa oraz w Dortmundzie (1998, wspólnie z Michaelem Adamsem i Władimirem Kramnikiem). W 2003 r. podzielił I miejsce w jednym z najsilniejszych turniejów szwajcarskich "Aerofłot Open" w Moskwie oraz zwyciężył (wraz z Joel Lautierem) w miejscowości Pojkowskij. W 2006 r. podzielił I miejsce (wraz z Władimirem Kramnikiem) w turnieju "Dortmunder Schachtage" w Dortmundzie, natomiast w 2009 r. zwyciężył (wspólnie z Wadimem Miłowem) w Gibraltarze.
Od 1997 r. Swidler uczestniczy w mistrzostwach świata FIDE. Dwukrotnie awansował do pierwszej szesnastki turniejów rozgrywanych systemem pucharowym, gdzie był wyeliminowany przez Adamsa (2 - 4 w 1997 roku w Groningen oraz 1½ – 2½ w Nowym Delhi w 2000 roku). W Moskwie w 2001 roku awansował do półfinału, w którym uległ przyszłemu mistrzowi świata Rusłanowi Ponomariowowi 1½ – 2½. W 2005 osiągnął życiowy sukces, dzieląc wraz z Viswanathanem Anandem II-III miejsce w turnieju o mistrzostwo świata w San Luis. W roku 2007 wystąpił w Meksyku w turnieju o mistrzostwo świata, zajmując V miejsce. W 2011 r. zwyciężył w rozegranym w Chanty-Mansyjsku turnieju o Puchar Świata.
Wielokrotny reprezentant Rosji w turniejach drużynowych, m.in.:
Najwyższy ranking w dotychczasowej karierze (stan na 1 maja 2022) osiągnął 1 maja 2013 r., z wynikiem 2769 punktów zajmował wówczas 9. miejsce na światowej liście FIDE, jednocześnie zajmując 3. miejsce (za Władimirem Kramnikiem i Aleksandrem Griszczukiem) wśród rosyjskich szachistów.

</doc>
<doc id="54010" url="https://pl.wikipedia.org/wiki?curid=54010" title="Szymon Winawer">
Szymon Winawer

Szymon Winawer (ur. 6 marca 1838 w Warszawie, zm. 29 listopada 1919 w Warszawie) – polski szachista pochodzenia żydowskiego.
Życiorys.
Pochodził z zamożnej kupieckiej rodziny, miał dziewięciu braci. Studiował prawo, lecz studiów nie ukończył z konieczności zajęcia się rodzinnym interesem. Jako młodzieniec lubił odwiedzać warszawskie kawiarnie, w których zawsze można było spotkać chętnego do partii szachów. Na początku lat sześćdziesiątych był już jednym z najsilniejszych szachistów w Warszawie. Był zupełnym amatorem. Twierdził, że nie przeczytał ani jednej książki szachowej.
Na arenie międzynarodowej Winawer zadebiutował w 1867 roku, w pierwszym swoim występie odnosząc duży sukces. Na turnieju w Paryżu podzielił drugie miejsce z przyszłym mistrzem świata Wilhelmem Steinitzem. Od tego czasu grywał w turniejach szachowej elity, spotykając się na równych prawach z najsilniejszymi szachistami świata. Mocno zaangażowany w prowadzenie kupieckich interesów, pozostawał szachistą amatorem. Jeździł na międzynarodowe turnieje rzadziej niż inni wielcy szachiści, odniósł jednak kilka spektakularnych sukcesów na najwyższym poziomie. Wspólnie z Johannesem Zukertortem wygrał turniej w Paryżu w 1878 roku, wyprzedzając m.in. Josepha Blackburne'a, Henry'ego Birda i Adolfa Anderssena. Cztery lata później w Wiedniu podzielił pierwsze miejsce ze Steinitzem, w pokonanym polu pozostawiając m.in. Zukertorta, Blackburne'a, Louisa Paulsena i Michaiła Czigorina. W 1883 roku zwyciężył w turnieju w Norymberdze, przed Josephem Blackburnem.
Te rezultaty sytuowały Winawera w ścisłej światowej czołówce, jednak najwidoczniej nie traktował on szachów jako życiowego powołania. W 1883 roku porzucił szachy turniejowe na długi czas. Nie brał udziału w międzynarodowych turniejach prawie przez dziesięć lat. Pod koniec wieku rozegrał kilka turniejów, lecz nigdy już nie wrócił do formy z lat osiemdziesiątych. Do końca życia cieszył się jednak zasłużoną estymą, w 1914 roku otrzymał zaproszenie na sławny turniej arcymistrzowski w Petersburgu, jednak z zaproszenia nie skorzystał.
Według retrospektywnego systemu Chessmetrics, najwyżej sklasyfikowany był w lipcu 1878 r., zajmował wówczas 2. miejsce (za Louisem Paulsenem) na świecie.
Nazwisko Winawera nosi jeden z wariantów obrony francuskiej:
Swoją popularność wariant zawdzięcza przede wszystkim analizom Arona Nimzowitscha i Michaiła Botwinnika.
Szymon Winawer jest pochowany na cmentarzu żydowskim przy ulicy Okopowej w Warszawie (kwatera 46). Jego wnukiem był adwokat Władysław Winawer, natomiast praprawnuczką jest dziennikarka Kazimiera Szczuka.

</doc>
<doc id="54011" url="https://pl.wikipedia.org/wiki?curid=54011" title="Prezydenci Fidżi">
Prezydenci Fidżi



</doc>
<doc id="54013" url="https://pl.wikipedia.org/wiki?curid=54013" title="Pandkowate">
Pandkowate

Pandkowate, pandowate, pandy (Ailuridae) – rodzina ssaków z podrzędu psokształtnych (Caniformia) z rzędu drapieżnych (Carnivora), klasyfikowana do niedawna jako podrodzina pandowatych (Ailurinae) w obrębie rodziny niedźwiedziowatych (Ursidae), a wcześniej do szopowatych. Do rodziny zaliczana jest obecnie tylko pandka ruda oraz spokrewnione z nią gatunki wymarłe.
Systematyka.
Przez długi czas do pandkowatych (w randze podrodziny) zaliczano pandę wielką ("Ailuropoda melanoleuca") i pandkę rudą ("Ailurus fulgens"). Obydwa gatunki klasyfikowano początkowo w rodzinie szopowatych – na podstawie podobieństw w budowie czaszki i uzębienia oraz kilku innych cech morfologicznych i behawioralnych, przede wszystkim roślinożerności. W wyniku dalszych badań morfologicznych i molekularnych pojawiały się różne hipotezy dotyczące filogenezy pand. Zaliczano je do niedźwiedziowatych (Ursidae) lub też proponowano wydzielenie odrębnej rodziny pandowatych (Ailuridae). Kolejną propozycją w taksonomicznej historii pand było utworzenie odrębnych rodzin dla obydwu gatunków, ponieważ stwierdzono, że ich pokrewieństwo jest znacznie dalsze od pierwotnie zakładanego. Badania genetyczne prowadzone w ostatnich dekadach XX w. wykazały, że panda wielka jest bliżej spokrewniona z niedźwiedziami niż z jakimikolwiek innymi ssakami drapieżnymi (Carnivora). Na tej podstawie zaliczono ją do rodziny niedźwiedziowatych ("Ursidae").
Dalsze badania molekularne oraz odkrycie wymarłych gatunków o cechach podobnych do "Ailurus fulgens" skłoniły naukowców do wydzielenia rodziny pandkowatych (Ailuridae).
Podział systematyczny.
Do rodziny należy jeden występujący współcześnie rodzaj:
Opisano również rodzaje wymarłe:

</doc>
<doc id="54017" url="https://pl.wikipedia.org/wiki?curid=54017" title="Paolo Boi">
Paolo Boi

Paolo Boi (ur. 1528 w Syrakuzach na Sycylii, zm. 1598 w Neapolu) – włoski szachista, uznawany, obok swego ucznia i przyjaciela Leonarda di Bona, za najsilniejszego gracza w szesnastowiecznej Europie. Znany jako "il Siracusano" (Syrakuzańczyk) utrzymywał się z gry w szachy jeżdżąc po Europie w poszukiwaniu przeciwników i sponsorów. Jego protektorami byli m.in. król Portugalii Sebastian I i Katarzyna Medycejska. W 1549 roku wygrał mecz z papieżem Pawłem III.
Uznawany za najsilniejszego gracza w Italii, prowadził w Neapolu, w pałacu księcia Fabrizio Gesualdo di Venosa, akademię szachową, do której około 1572 roku trafił Leonardo di Bona. Obaj szachiści różnili się bardzo. Leonardo był lichej postury, grał powoli i ostrożnie. Boi (którego nazywano również "il Bove", czyli "Wół") był ponadprzeciętnych rozmiarów, grał szybko i ryzykownie. Rozegrany między nimi mecz po dwuletniej edukacji Leonarda w akademii zakończył się niespodziewanym remisem. Szachiści zostali przyjaciółmi i długoletnimi rywalami, ich drogi później wielokrotnie krzyżowały się.
W 1575 roku w Madrycie, na dworze króla Hiszpanii Filipa II rozegrano pierwszy odnotowany przez historyków międzynarodowy mecz szachowy pomiędzy Leonardem di Boną a Ruyem Lópezem, wygrany przez Leonarda. Wydarzenie zgromadziło w Madrycie kilku najsłynniejszych szachistów. Był wśród nich Paolo Boi, który również pokonał Lopeza, za co został nagrodzony przez króla Filipa solidną rentą. Z Madrytu zarówno Leonardo jak i Boi, chociaż osobno, udali się do Lizbony, gdzie pokonawszy na dworze króla Sebastiana tamtejszych mistrzów, rozegrali mecz pomiędzy sobą. Tym razem Boi musiał przełknąć gorycz porażki.

</doc>
<doc id="54018" url="https://pl.wikipedia.org/wiki?curid=54018" title="Leonardo di Bona">
Leonardo di Bona

Giovanni Leonardo di Bona (ur. 1542 w Cutro, zm. 1587) – jeden z najsilniejszych szachistów XVI wieku. 
Życiorys.
Znany również jako Leonardo di Cutri od rodzinnego miasta lub "il Puttino" ("Malec") z racji niskiego wzrostu, Leonardo był zawodowym szachistą. Podobnie jak Paolo Boi jeździł po Europie w poszukiwaniu godnych przeciwników i możnych protektorów. W 1560 roku w Rzymie, gdzie studiował prawo, spotkał się po raz pierwszy z najsilniejszym hiszpańskim szachistą, księdzem Ruyem Lópezem, który wówczas pokonał wszystkich włoskich mistrzów królewskiej gry. Dwanaście lat później szachiści spotkali się ponownie w Rzymie, dokąd López przyjechał na inaugurację pontyfikatu papieża Grzegorza XIII. I tym razem López pozostał niezwyciężony. Znane są zapisy dwóch partii z 1572 roku pomiędzy Lópezem a Leonardem, łatwo wygranych przez hiszpańskiego duchownego.
Po przegranym meczu z Lopezem Leonardo udał się do Neapolu, gdzie pobierał nauki w szachowej akademii, prowadzonej przez najsilniejszego wówczas włoskiego szachistę Paola Boi. Po dwóch latach intensywnych studiów nad szachami rozegrał remisowy mecz ze swoim mistrzem. Celem Leonarda było pokonanie Ruy Lopeza. W 1575 roku wybrał się do Madrytu, gdzie wygrał kilka partii na stawki pieniężne ze swoim dotychczasowym pogromcą, Lopezem. Król Hiszpanii Filip II, miłośnik i propagator szachów, dowiedziawszy się o tym, wyznaczył dużą nagrodę i ustalił warunki meczu pomiędzy szachistami. Rywale mieli rozegrać pięć partii, do trzech wygranych. Mecz obserwowali inni sławni szachiści, towarzyszący Leonardowi jego przyjaciel Giulio Polerio i przybyły nieco później Paolo Boi. Leonardo przegrał dwie pierwsze partie, lecz trzy następne wygrał i odebrał bardzo wysoką nagrodę. Na dworze króla Filipa odbyły się również inne mecze, w których górą byli szachiści włoscy. Zarówno Polerio, jak i Boi zostali hojnie przez króla Hiszpanii nagrodzeni.
Po sukcesach w Madrycie Leonardo i Boi udali się na dwór króla Portugalii Sebastiana I w Lizbonie, gdzie pokonali portugalskich mistrzów. W Lizbonie również rozegrali mecz między sobą, zakończony zwycięstwem Leonarda. Spotkali się jeszcze raz kilka lat później w Neapolu, gdzie rozegrali remisowy mecz.
Z postacią Leonarda di Bona, podobnie jak z Paolem Boi, związane są liczne barwne i romantyczne opowieści, o których zgodności z faktami trudno wyrokować. Według nich Boi genialną grą w szachy sam wykupił się z rąk piratów, Leonardo natomiast grał z kapitanem piratów o życie swojego brata, oczywiście z dobrym skutkiem. Obaj podobno zostali otruci przez zawistników.

</doc>
<doc id="54019" url="https://pl.wikipedia.org/wiki?curid=54019" title="Giulio Polerio">
Giulio Polerio

Giulio Cesare Polerio (ur. 1548 w Lanciano, zm. 1612 w Rzymie) – czołowy włoski szachista drugiej połowy XVI wieku, autor cenionych rękopiśmiennych traktatów szachowych.
Lanciano to miasto we włoskiej Abruzji, stąd przydomek szachisty "l'Abruzzese" ("Abruzyjczyk"). W młodości Polerio towarzyszył swojemu mistrzowi i przyjacielowi Leonardowi di Bona w szachowych wojażach. W 1575 roku był uczestnikiem ważnego szachowego wydarzenia, meczu pomiędzy Leonardem a hiszpańskim mistrzem Ruyem Lópezem na dworze hiszpańskiego króla Filipa II w Madrycie. Razem z Leonardem i Paolem Boi został hojnie wynagrodzony przez króla Filipa za dobrą grę przeciwko hiszpańskim i portugalskim mistrzom. Po powrocie do Włoch Polerio otrzymał posadę w pałacu Giacoma Boncompagni, księcia Sory, który był jednym z największych możnych miłośników i patronów królewskiej gry w szesnastowiecznej Italii.
W latach 1572–1594 Polerio napisał kilka traktatów szachowych, które zawierały w sumie 148 partii, 38 problemów szachowych i 36 wierszy autorstwa Rotilio Graccy. W manuskryptach opisano partie najwybitniejszych ówczesnych szachistów: Leonarda di Bona, Paola Boi, Ruya Lópeza i wielu innych. Zawierały one również analizy otwarć szachowych, m.in. obrony skandynawskiej, dwóch i czterech skoczków, a także po raz pierwszy wzmiankowanych: obrony sycylijskiej, holenderskiej i gambitu królewskiego. Pod względem głębokości i rzetelności analizy manuskrypty znacznie przewyższały wszystkie dotychczasowe szachowe wydawnictwa, w tym popularny podręcznik Ruya Lópeza. Porównanie prac Poleria z wcześniejszymi daje dobre pojęcie o tym, jak wielki rozkwit przeżywały szachy w szesnastowiecznej Europie i jak szybko rozwijała się szachowa teoria.

</doc>
<doc id="54020" url="https://pl.wikipedia.org/wiki?curid=54020" title="Samowyzwalacz">
Samowyzwalacz

Samowyzwalacz – urządzenie zazwyczaj wbudowane w klasyczny aparat fotograficzny lub element oprogramowania cyfrowego aparatu fotograficznego, pozwalające na ustawienie wartości opóźnienia momentu wyzwolenia migawki. Samowyzwalacza używa się po unieruchomieniu wycelowanego aparatu, zwykle przy pomocy montażu na statywie.
Zastosowania samowyzwalacza:

</doc>
<doc id="54021" url="https://pl.wikipedia.org/wiki?curid=54021" title="Obiektyw długoogniskowy">
Obiektyw długoogniskowy

Obiektyw długoogniskowy – w optyce jest to każdy obiektyw, którego ogniskowa jest dłuższa od średnicy tworzonego obrazu.
W praktyce fotograficznej jest to obiektyw fotograficzny, w którym dysproporcja pomiędzy ogniskową i średnicą obrazu jest tak duża, że w utworzonym obrazie widoczna jest deformacja perspektywy. Przyjmuje się zatem, że typowe fotograficzne obiektywy długoogniskowe mają ogniskową dłuższą co najmniej dwa razy od średnicy obrazu i nazywa się je, ze względu na zastosowanie, obiektywami wąskokątnymi, czyli obiektywami do fotografowania zbliżeń. Natomiast obiektywy długoogniskowe o ogniskowych krótszych niż w obiektywach wąskokątnych nazywa się, ze względu na ich najczęstsze zastosowanie, obiektywami portretowymi i zazwyczaj zalicza (np. w ofertach handlowych) do grupy obiektywów o ogniskowych zbliżonych do standardowych lub też wydziela w osobnej grupie.
Szczególną postacią obiektywów długoogniskowych są teleobiektywy, czyli obiektywy tak skonstruowane, że całkowita długość obudowy jest znacznie krótsza niż wynikałoby to z ich ogniskowej.
Obiektywy długoogniskowe są wykorzystywane w całym szeregu zastosowań, jednak potocznie używa się tej nazwy w technikach fotograficznych, filmowych i pokrewnych, w innych zaś zastosowaniach podaje się raczej stopień powiększenia obrazu aniżeli odniesienie do proporcji związanych z jego ogniskową.

</doc>
<doc id="54022" url="https://pl.wikipedia.org/wiki?curid=54022" title="Obiektyw krótkoogniskowy">
Obiektyw krótkoogniskowy

Obiektyw krótkoogniskowy – obiektyw, którego ogniskowa jest krótsza od przekątnej kadru (materiału światłoczułego). Używany jest do uzyskiwania małej średnicy ogniskowanej wiązki świetlnej.

</doc>
<doc id="54023" url="https://pl.wikipedia.org/wiki?curid=54023" title="Ruy López">
Ruy López

Ruy Lopez de Segura (ur. 1530 w Zafrze, zm. 1580) – hiszpański ksiądz, jeden z najsilniejszych szachistów XVI wieku.
Życiorys.
Służył na dworze króla Hiszpanii, Filipa II, wielkiego miłośnika i mecenasa szachów. Przez wiele lat uchodził za niezwyciężonego szachistę. Jako ksiądz odbywał podróże do Rzymu, gdzie spotykał się z włoskimi mistrzami królewskiej gry. W latach 1560 i 1572 wracał z Rzymu do Madrytu niepokonany. Wśród jego przeciwników był Leonardo di Bona, zachowały się zapisy partii pomiędzy tymi dwoma mistrzami. Nie wiadomo jednak, czy Lopez spotkał się we Włoszech z najsilniejszym wówczas włoskim szachistą, Paolem Boi.
W 1575 roku do Madrytu przyjechał Leonardo di Bona, głównie w celu wzięcia rewanżu na Lopezie za dotychczasowe porażki. Król Filip dowiedziawszy się o przyjeździe Leonarda, ufundował wysokie nagrody i zaprosił szachistów do rozegrania meczu na swoim dworze. Zwycięzcą miał zostać ten z rywali, który wygra trzy partie z rzędu. Pierwsze dwie partie tego wielce prestiżowego meczu wygrał Lopez, jednak trzy kolejne zakończyły się jego porażką. Leonardo został hojnie nagrodzony przez króla, podobnie jak dwaj inni obecni wówczas w Madrycie włoscy szachiści, Giulio Polerio i Paolo Boi. Chociaż zachowały się jedynie zapisy partii pomiędzy Lopezem i Leonardem, wiele wskazuje na to, że Lopez został wówczas pokonany również przez Paola Boi. Spotkanie wielkich szachistów na dworze króla Hiszpanii można traktować jako pierwszy znany międzynarodowy turniej mistrzów szachowych, zakończony tryumfem włoskich szachistów. Rok 1575 to symboliczna data początku dominacji włoskiej szkoły szachów w Europie.
W 1561 roku Ruy Lopez wydał "Libro de la invencion liberal y el arte del juego del Axedrez" ("Księga o odkryciach i sztuce gry w szachy"). Książka Lopeza była znacznie bardziej dojrzała od wcześniejszych książek szachowych. Autor skoncentrował się na teorii bardziej niż na rozwiązywaniu konkretnych problemów szachowych. Była to pierwsza próba usystematyzowania i analitycznej oceny znanych otwarć szachowych. Lopez analizował m.in. partię hiszpańską (zwaną często, zwłaszcza w języku angielskim, "Ruy Lopez"), jednak nie był on wynalazcą tego otwarcia. Partia hiszpańska była już opisana w manuskrypcie z Getyngi, którego autorstwo przypisuje się Luisowi Lucenie. Lopez w swojej pracy po raz pierwszy posłużył się też słowem gambit, które traktował jako synonim podstępnej pułapki.
Książka Lopeza miała ogromny wpływ na rozwój szachów. Była popularna i prawdopodobnie przyniosła autorowi znaczne dochody. Merytorycznie dojrzalsza od podręcznika Pedra Damiana, przez późniejszych mistrzów i historyków oceniana jednak niżej niż manuskrypty Giulia Poleria.
Pierwszy w historii polski podręcznik szachowy w znacznej mierze opierał się na pracy hiszpańskiego duchownego. Napisany w latach 1602–1610 przez Jana Ostroroga (kasztelana i wojewodę poznańskiego) manuskrypt nosił tytuł "Nauka o szachach, obszernie w polskim języku przełożona z ksiąg Damiana Portugalczyka z uwagami Rui Lopeza, Hiszpana". Nie był on wiernym przekładem, lecz kompilacją obu dzieł z wieloma własnymi uwagami autora (bezcenny polski manuskrypt zaginął po powstaniu warszawskim w 1944 roku).

</doc>
<doc id="54024" url="https://pl.wikipedia.org/wiki?curid=54024" title="Pedro Damiano">
Pedro Damiano

Pedro Damiano (ur. ok. 1480, zm. 1544) – portugalski aptekarz i szachista, autor jednego z pierwszych podręczników szachowych. 
W 1512 roku w Rzymie wydał "Questo libro e da imparare giocare a scachi" ("Książka do nauki gry w szachy"), która, ośmiokrotnie przedrukowywana, była najpopularniejszą książką szachową w pierwszej połowie XVI wieku. Zawierała 124 strony, z których 89 było poświęcone problemom szachowym. W książce omówiono kilka otwarć szachowych, zawarto praktyczne rady i wskazówki oraz opisano kilka motywów matowych. Jeden z tych motywów dzisiaj znany jest pod nazwą mata Damiano. Również jedno z opisanych otwarć (tzw. „obrona Damiano”) nosi nazwę pochodzącą od nazwiska autora książki.
Debiut ten powstaje po posunięciach:
i był znany już Lucenie, ale szczegółowo przeanalizował je Pedro Damiano, łącznie z „gambitem Damiano” 3. S:e5!, który zapewnia białym dużą przewagę (zachowują one przewagę także po innych odpowiedziach, np. 3.Gc4 lub 3.d4).
, zawierał jednak podstawowe wskazówki, które do dzisiaj nie straciły aktualności, np.:

</doc>
<doc id="54027" url="https://pl.wikipedia.org/wiki?curid=54027" title="Luis Lucena">
Luis Lucena

Luis Ramirez Lucena (ur. ok. 1465, zm. ok. 1530) – hiszpański szachista.
Autor najstarszej drukowanej książki o szachach, której egzemplarze przetrwały do dzisiaj. Książka została wydana w 1497 roku w Salamance, pod tytułem "Repeticion de Amores e Arte de Axedrez con CL Juegos de Partido" ("Rozprawa o miłości i sztuce szachowej ze stu pięćdziesięcioma przykładami partii"). Do dzisiaj przetrwało osiem znanych egzemplarzy oryginalnego wydania. Książka zawiera analizę dziesięciu otwarć szachowych oraz stu pięćdziesięciu pozycji i problemów szachowych. Wśród omówionych debiutów znajdują się m.in. otwarcia obecnie znane jako obrona francuska i obrona skandynawska. 
Autor posługiwał się nowymi regułami dotyczącymi ruchów hetmana i gońca, jednak odwoływał się również do starych zasad. Między innymi dzięki temu wiemy, że współczesne reguły gry w szachy (poza roszadą i patem, które były różnie interpretowane jeszcze w latach późniejszych), ukształtowały się w XV wieku. Niektóre z opisanych w książce problemów szachowych można znaleźć w manuskrypcie z Getyngi – napisanym po łacinie pergaminowym manuskrypcie datowanym około 1490 roku, zawierającym opis dwunastu otwarć i trzydziestu problemów z rozwiązaniami. Na tej podstawie historycy uznają za prawdopodobne, że Lucena był również autorem tego manuskryptu. 
W teorii szachów znana jest pozycja Luceny – ważne studium gry końcowej. Trudno powiedzieć, dlaczego nosi tę właśnie nazwę, w książce Luceny bowiem nie występuje.
Dwa lata wcześniej niż rozprawa Luceny, w 1495 roku w Walencji została wydrukowana inna książka szachowa, "Libre dels Jochs Partits dels Schacs en Nombre de 100" ("Księga partii szachowych w liczbie stu"), której autorem był Francesch Vicent. Była napisana w języku katalońskim i zawierała opis stu problemów szachowych. Jej treść nie jest dokładnie znana, ponieważ ostatni znany egzemplarz zaginął w 1811 roku, gdy biblioteka klasztoru benedyktynów w Montserrat została przetrzebiona przez żołnierzy armii napoleońskiej.

</doc>
<doc id="54030" url="https://pl.wikipedia.org/wiki?curid=54030" title="Penaia Ganilau">
Penaia Ganilau

Penaia Ganilau (ur. 28 lipca 1918 na Taveuni, zm. 15 grudnia 1993 w Waszyngtonie, USA) – fidżyjski polityk.
Życiorys.
Studiował m.in. na uniwersytecie oksfordzkim. Od 1937 pracował w administracji kolonialnej na Fidżi; w czasie II wojny światowej służył jako oficer w siłach zbrojnych Fidżi pod dowództwem Brytyjczyków. Po wojnie przez kilka lat ponownie w administracji cywilnej, od 1953 w armii (doszedł do stanowiska dowódcy batalionu).
Był członkiem Rady Zarządu Fidżi, od 1965 ministrem ds. Fidżi, a od 1967 (po reformie administracji) członkiem ścisłego gabinetu pod kierownictwem Kamisese Mary. Po proklamowaniu niepodległości w 1970 minister kilku resortów w rządzie Mary, od 1973 wicepremier.
Od 12 lutego 1983 był ostatnim gubernatorem generalnym Fidżi, reprezentantem królowej brytyjskiej Elżbiety II (zastąpił na tym stanowisku Ratu Sir George Cakobau). Odmówił ustąpienia po pierwszym zamachu stanu pułkownika Rabuki w maju 1987, dążył do załagodzenia sytuacji; zrezygnował ostatecznie po drugim przewrocie Rabuki w październiku t.r.
5 grudnia 1987 został zaprzysiężony jako pierwszy prezydent republiki Fidżi; doprowadził do przyjęcia konstytucji w 1990 oraz pierwszych od 1987 wyborów parlamentarnych (1992).
Przez ostatnie dwa lata życia ciężko chorował i w obowiązkach prezydenta zastępował go wiceprezydent, Kamisese Mara.
Czołowym politykiem Fidżi został także jego syn, Epeli Ganilau (żonaty z córką Kamisese Mary).

</doc>
<doc id="54032" url="https://pl.wikipedia.org/wiki?curid=54032" title="Epeli Ganilau">
Epeli Ganilau

Epeli Ganilau (ur. 10 października 1951, zm. 23 marca 2023) – fidżyjski polityk, wojskowy.
Syn pierwszego prezydenta Republiki Fidżi, Sir Penaia Ganilau. W latach 1987-1998 był szefem sztabu generalnego, odszedł w stan spoczynku jako generał brygadier. W 1999 współzałożyciel Partii Chrześcijańsko-Demokratycznej, został także mianowany senatorem (do 2001).
Od 2001 pełnił wpływową rolę przewodniczącego Wielkiej Rady Wodzów (zastąpił Sitiveniego Rabukę, oskarżonego o współudział w zamachu stanu George Speighta w 2000). W lipcu 2004 został odwołany ze stanowiska po tym, jak publicznie zażądał ustąpienia wiceprezydenta Jope Seniloli. Seniloli był oskarżony o zdradę w związku z udziałem w przewrocie Speighta i ostatecznie stracił stanowisko wiceprezydenta w listopadzie 2004. Następcą Epeli Ganilau na stanowisku przewodniczącego Wielkiej Rady Wodzów został Ovini Bokini.
Żona Ganilau, Adi Ateca Mara, jest córką Kamisese Mary, pierwszego premiera niepodległego Fidżi i późniejszego prezydenta.

</doc>
<doc id="54037" url="https://pl.wikipedia.org/wiki?curid=54037" title="Pozycja Luceny">
Pozycja Luceny

Pozycja Luceny – jedna z najbardziej znanych i najważniejszych pozycji w szachowej teorii gry końcowej. Nazwa pochodzi od hiszpańskiego szachisty Luisa Luceny, chociaż w jego dziele "Repeticion de Amores e Arte de Axedrez con CL Juegos de Partido" z 1497 roku nie ma takiej pozycji. Pozycja Luceny została po raz pierwszy omówiona przez Alessandra Salvia w książce "Il Puttino", wydanej w 1634 roku, poświęconej życiu i grze słynnego włoskiego szachisty Leonarda di Bony.
Pozycja Luceny jest przedstawiona na diagramie po prawej stronie. Białe zaczynają i wygrywają. Warto zwrócić uwagę, że cała pozycja może być przesunięta w prawo (lub może być lustrzanym odbiciem). Pion białych może znajdować się w dowolnej kolumnie od b do g. Celem białych jest promocja piona na hetmana lub zmuszenie czarnych do oddania wieży za piona. Oba przypadki prowadzą do wygranej. Białym udało się doprowadzić piona na siódmą linię, lecz w promocji przeszkadza im własny król. Proste 1. Wd1+ Ke7 2. Kc7 nie prowadzi do celu. Czarne będą prześladować szachami białego króla: 2... Wc2+ 3. Kb6 Wb2+ 4. Ka7 Wa2+ 5. Kb8 i nie pozwolą białym na jakikolwiek postęp. Białe jednak mają sposób, by wygrać:
Czarne są zmuszone do wykonania wyczekującego ruchu (np. Wa1), w nadziei, że będą mogły szachować białego króla, jak pokazano powyżej. Jednak precyzyjne ustawienie wieży na d4 pozwoli jej na wkroczenie w odpowiednim momencie w obronie swojego króla i piona:
Teraz czarne nie mają sposobu, by przeszkodzić pionowi w promocji. Próby innego rozegrania przez czarne tej końcówki również nie przyniosą rezultatu, np. 2... Wb2 3. Wa4! Kd7 4. Ka7 Kc7 5. Wc4+ odrzucając czarnego króla od piona i umożliwiając promocję. 
Gra białych nie jest zbyt skomplikowana, jednak podczas partii warto wiedzieć, że wieża jako obrońca króla i piona będzie skuteczna na czwartej linii. W grze praktycznej przy szachownicy może nie starczyć czasu, by do tego dojść samodzielnie, stąd duże znaczenie znajomości takich pozycji. Często w końcówkach „wieża i pion przeciw wieży” strona silniejsza dąży do pozycji Luceny (wiedząc, że jej osiągnięcie oznacza wygraną), strona słabsza próbuje do tego nie dopuścić.

</doc>
<doc id="54041" url="https://pl.wikipedia.org/wiki?curid=54041" title="Sitiveni Rabuka">
Sitiveni Rabuka

Sitiveni Rabuka (ur. 13 września 1948 w Cakaudrove) – fidżyjski wojskowy i polityk, w 1987 pełniący obowiązki prezydenta, w latach 1992–1999 i od 2022 premier Fidżi.
Życiorys.
Jako pułkownik armii Fidżi kierował bezkrwawymi zamachami stanu w 1987 roku; w maju odsunął od władzy premiera Timociego Bavadrę, przywracając wiodącą rolę polityczną rdzennym mieszkańcom kraju, w październiku doprowadził do proklamowania republiki i pełnego uniezależnienia się od Wielkiej Brytanii. W okresie od października do grudnia 1987 roku stał na czele państwa jako szef tymczasowego rządu wojskowego, w grudniu przekazał władzę pierwszemu prezydentowi republiki, Ratu Sir Penaia Ganilau.
Jako lider Soqosoqo ni Vakavulewa ni Taukei wygrał wybory parlamentarne w 1992 roku i stanął na czele rządu, zastępując dotychczasowego premiera Kamisese Marę. Nawiązał rozmowy z liderami ludności pochodzenia hinduskiego i doprowadził do zmian w konstytucji. 
W wyborach parlamentarnych w 1999 roku poniósł porażkę, w wyniku której w maju urząd premiera objął po raz pierwszy przedstawiciel ludności hinduskiej, Mahendra Chaundhry. W tym samym roku Rabuka objął wpływowe stanowisko szefa Wielkiej Rady Wodzów (organ ten m.in. wybiera prezydenta i mianuje 14 z 32 senatorów); ustąpił w 2001 roku pod naciskiem opinii publicznej – został oskarżony przez byłego prezydenta Kamisese Marę o faktyczne kierowanie przewrotem George Speighta w 2000 roku. W rezultacie tego przewrotu swoje stanowiska utracili zarówno prezydent Mara, jak i premier Chaundhry.

</doc>
<doc id="54042" url="https://pl.wikipedia.org/wiki?curid=54042" title="Pozycja Saavedry">
Pozycja Saavedry

Pozycja Saavedry – szachowe studium gry końcowej „pion przeciw wieży”, w którym wygrywa słabsza materialnie strona. Pozycja została przeanalizowana w 1895 roku na łamach tygodnika "Weekly Citizen", ukazującego się w Glasgow. Przy okazji analizy pewnej partii redakcja umieściła tę pozycję z przeświadczeniem, że czarne remisują po sprytnym 5... Wd4! Czytelnik, Fernando Saavedra (1849-1922), znalazł jednak piękną odpowiedź 6. c8=W!! i w ten sposób, nie będąc wybitnym szachistą, zapisał się w historii szachów. W grze praktycznej końcówka „pion przeciw wieży” jest zazwyczaj łatwo wygrana przez stronę silniejszą lub przynajmniej remisowa, jako że strona silniejsza w ostateczności może wymienić wieżę za piona. Opisana poniżej pozycja jest wyjątkowa, ze względu na zaawansowanie piona i niefortunną pozycję wieży. 
Studium ukazuje sposób rozgrywania tego rodzaju końcówek, z wykorzystaniem motywu patowego i słabej promocji. Pozycja Saavedry została przedstawiona na diagramie po prawej stronie. Białe zaczynają i wygrywają. 
Białe grożą promocją w następnym posunięciu. Czarne nie mogą zapobiec promocji inaczej niż przez szachowanie białego króla. Jeśli teraz białe zagrają 2. Kc5? czarne łatwo remisują: 2...Wd1! i białe nie mogą uniknąć wymiany wieży za piona (3. c8=H?? Wc1+ z wygraniem hetmana). Białe zatem muszą odciąć czarną wieżę od pola c1:
Czarne teraz nie mogą grać Wd1, bo stracą wieżę, ale mogą zastawić pułapkę:
Nieprzemyślana promocja na hetmana doprowadzi do remisu: "6. c8=H? Wc4+! 7. Hxc4" i czarny król jest w pacie! Saavedra znalazł jednak drogę do wygranej:
Białe grożą matem: "7.Wa8+ Wa4 8 Wxa4#." 
W obronie przed matem ("8. Wc1#") czarne muszą oddać wieżę.

</doc>
<doc id="54045" url="https://pl.wikipedia.org/wiki?curid=54045" title="James Stirling (matematyk)">
James Stirling (matematyk)

James Stirling (ur. maj 1692, zm. 5 grudnia 1770) – szkocki matematyk, członek Towarzystwa Królewskiego w Londynie (ang. "Royal Society").
Stirling zajmował się teorią szeregów nieskończonych, teorią krzywych algebraicznych trzeciego stopnia oraz opracował wzór Abrahama de Moivre na silnię n!.

</doc>
<doc id="54050" url="https://pl.wikipedia.org/wiki?curid=54050" title="Montserrat (góra)">
Montserrat (góra)

Montserrat – masyw górski w Hiszpanii, w regionie Katalonia, na przedmieściach Barcelony. Nazwa, która oznacza górę „postrzępioną”, odnosi się do malowniczych kształtów mocno zerodowanego masywu. Z pewnej odległości góra przypomina piłę, z zębami skierowanymi ku niebu lub chmurę. Najwyższy szczyt, Sant Jeroni, wznosi się na wysokość 1237 m n.p.m.
Położenie.
Masyw Montserrat leży około 35 km na północny zachód od centrum Barcelony. Ciągnie się na długości ok. 10 km z południowego zachodu na północny wschód.
Geologia.
Góry te zbudowane są głównie z konglomeratów i zlepieńców, które powstały w niewielkim, wewnętrznym morzu katalońskim przed 50-35 milionami lat. Materiał na nie, w postaci zróżnicowanego wymiarowo skalnego granulatu (od drobnego żwirku po otoczaki o średnicy sięgającej do kilkudziesięciu centymetrów), przyniosły dawne wartkie rzeki z pobliskiego, znacznie starszego masywu katalońsko-balearskiego. Warstwa kamieni, spojonych ilastym, wapiennym lepiszczem, osiągnęła grubość sięgającą 1000 m. Na początku oligocenu została ona wydźwignięta i potrzaskana licznymi pęknięciami, które wyznaczyły główne kierunki działania erozji. Z czasem powstały tu całe zgrupowania obłych szczytów i turni o prawie gładkich ścianach, nierzadko podciętych od dołu, dzielących się na wyraźne piętra. W warstwach o mniejszej odporności, rozdzielających te piętra, powstały liczne nisze i schroniska skalne, a nawet płytkie jaskinie, zaadaptowane znacznie później przez mnichów z klasztoru Montserrat na pustelnie.
Roślinność.
Flora Montserrat liczy ok. 1250 gatunków. Roślinność – podobnie jak w innych niezbyt wysokich górach strefy śródziemnomorskiej – jest tu mocno zróżnicowana nie tylko w zależności od wysokości n.p.m., ale również w zależności od wystawy zboczy. Po stronie zacienionej (północnej i wschodniej), pas regla dolnego sięga do 650 m n.p.m., regla górnego – do 800 m n.p.m. Powyżej rozciąga się strefa bezleśna, poza obszarami litych skał i skalistych usypisk porośnięta niską roślinnością krzaczastą lub zielną. Najbardziej charakterystycznym gatunkiem drzewa w lasach gór Montserrat jest dąb ostrolistny. Występuje on tu w kilku odmianach różniących się kształtem liści (jedne są wydłużone, całobrzegie, drugie – owalne, z brzegami kolczastymi, jeszcze inne wyraźnie ząbkowane, spodem kutnerowato owłosione), zarówno w formie drzewiastej, jak i krzaczastej. Obok niego znajdziemy tu sosnę alepską o długich, wiotkich igłach i szereg gatunków krzewów, m.in. świdośliwę jajowatą. W strefie regla górnego rosną m.in. typowy przedstawiciel zbiorowisk roślinności twardolistnej, zwanej tu "bosc" – dąb portugalski, klon włoski, klon polny, cis pospolity, a w warstwie krzewów towarzyszą im m.in. leszczyna pospolita, kalina wawrzynowata i bukszpan.
Strona słoneczna – cieplejsza i bardziej sucha – ma jedno piętro leśne, sięgające ok. 1000 m n.p.m. Gatunkami lasotwórczymi są tu również głównie dąb ostrolistny i sosna alepska. Towarzyszy im jednak znacznie więcej gatunków krzewów: jałowiec pospolity, jałowiec fenicki, jałowiec kolczasty, sięgający niespełna 2 m wysokości krzaczasty dąb skalny o wieczniezielonych liściach, przewiercień krzewiasty, biało kwitnący wrzosiec drzewiasty oraz kwitnący kwiatami wyraźnie różowymi wrzosiec wielokwiatowy. Pospolite są rośliny znane z kuchni: rozmaryn i tymianek.
Fauna.
Fauna gór jest stosunkowo uboga. Z większych ssaków występuje tu dzik, poza tym kuna domowa i wiewiórka. Bardzo rzadko pojawia się nocny drapieżnik – żeneta. Szczeliny skalne i jaskinie stanowią kryjówki dla 12 gatunków nietoperzy. W 1995 r. introdukowano w masywie Montserrat małe stadko koziorożców pirenejskich ("Capra pyrenaica hispanica", przez katalończyków nazywanych "la cabra salvatge" – czyli "dzika koza"), sprowadzonych z niedalekiego masywu Ports de Beseit. Dwa lata później na świat przyszły pierwsze młode. Obecnie żyje tu ok. 100 koziorożców, a więc tyle, na ile naukowcy oceniają naturalną pojemność tego niewielkiego masywu.
Spośród ptaków gór Montserrat przeważają gatunki ściśle związane z gołymi skałami: jerzyk alpejski (po katalońsku "ocell"), większa od naszych gatunków jaskółka skalna (kat. "roquerol") oraz pomurnik. Gnieździ się tu też orzeł południowy o półtorametrowej rozpiętości skrzydeł oraz sokół wędrowny.
Z gadów najczęściej spotkamy jaszczurki: piaskarkę algierską, mniejszą od niej murówkę hiszpańską oraz największą europejską jaszczurkę – dochodzącą do 60 cm, jaszczurkę perłową. W niższych położeniach występują gekon murowy oraz płochliwy, duży (do 180 cm) wąż – malpolon. Inne gatunki węży to gniewosz południowy, wąż drabinkowy ("Rhinechis scalaris") i jadowita żmija iberyjska.
Ochrona przyrody.
W celu ochrony przyrody masywu w 1987 r. powołany został Park Przyrodniczy Montserrat (hiszp. "Parc Natural de Montserrat"). Jego powierzchnia wynosi 3630 ha (w tym 1981 ha rezerwatów przyrody), zaś strefa ochronna – 4039 ha.
Klasztor Montserrat.
Na zboczach masywu znajduje się klasztor benedyktynów, najświętsze miejsce Katalończyków, sanktuarium Czarnej Madonny z Montserrat.
Koleje górskie.
Na terenie masywu funkcjonują połączenia kolejowe:

</doc>
<doc id="54051" url="https://pl.wikipedia.org/wiki?curid=54051" title="Opactwo Matki Bożej w Montserrat">
Opactwo Matki Bożej w Montserrat

Opactwo Matki Bożej w Montserrat – męski klasztor benedyktyński, położony w masywie górskim Montserrat w Katalonii, 40 km na północny zachód od Barcelony, znany z kultu figury Matki Boskiej o ciemnej twarzy, tzw. „Czarnulki” (es "La Moreneta"). Usytuowany jest na zlepieńcowych formacjach skalnych, w trzech czwartych drogi na szczyt, ok. 1000 m n.p.m. Drugi co do ważności, zaraz po Santiago de Compostela ośrodek pielgrzymkowy w Hiszpanii oraz ośrodek patriotyzmu i nacjonalizmu katalońskiego. Malownicza góra, na której znajduje się klasztor, jest najwyżej położonym miejscem na równinie katalońskiej i z tego powodu bywa odwiedzana przez ludzi chcących zobaczyć z jej szczytu wschód słońca. Ze szczytu widać całą Katalonię.
Legenda.
Według legendy ok. 50 roku n.e. przybył do Montserrat św. Piotr i w grocie-pustelni pozostawił drewnianą figurę Matki Bożej z Dzieciątkiem, wyrzeźbioną przez św. Łukasza. Grota i góra zostały wcześniej przygotowane na miejsce spoczynku figury przez anioły używające złotej piły. To w wyniku ich działalności góra miała uzyskać obecny kształt (jej nazwa „Montserrat” znaczy „przepiłowana góra”). Podczas najazdu muzułmańskich Maurów na Półwysep Iberyjski na początku VIII w. figura zaginęła, ale w 880 została cudownie odnaleziona w Świętej Grocie ("Santa Cova"), a jej odnalezieniu towarzyszyło wiele cudów, wizje i niebiańska muzyka. W miejscu jej odnalezienia zbudowano kaplicę.
Legenda mówi też o tym, że to w tym miejscu Parsifal miał odnaleźć świętego Graala.
Historia.
Do X w. było to ważne miejsce kultu ludowego. W 976 benedyktyni wybudowali na górze klasztor i słynna z cudów figura stała się celem pielgrzymek znanym w Katalonii i całej Hiszpanii. Klasztor szybko stał się jednym z najważniejszych centrów pielgrzymkowych średniowiecznej Hiszpanii. Miał własną flagę i cieszył się niezależnością. Dzięki licznym donacjom i przywilejom rozwijał się także jako centrum katalońskiej kultury i sztuki. Od 1499 istnieje tu jedna z najstarszych wciąż działających drukarni. W 1522, po nawróceniu, pielgrzymkę do klasztoru odbył Ignacy Loyola.
W 1811 wojska napoleońskie zniszczyły oryginalny XII-wieczny klasztor, zaś obecny kościół pochodzi z 1874. W 1881 "La Moreneta" została ogłoszona patronką Katalonii. Podczas hiszpańskiej wojny domowej klasztor padł ofiarą prześladowań, 22 mnichów zostało zamordowanych.
W czasach dyktatury Francisco Franco, kiedy używanie języka katalońskiego było zakazane, góra z klasztorem była miejscem schronienia dla uczonych, artystów i studentów zaangażowanych w katalońskim ruchu oporu. Z tego powodu była pod stałą obserwacją policji. W 1947 odbyła się tu uroczysta msza św. w której uczestniczyło 100 tys. ludzi – wbrew ówczesnemu prawu została ona odprawiona w języku katalońskim.
Zwiedzanie.
Obecnie kompleks jest wciąż czynnym klasztorem benedyktyńskim i najważniejszym ośrodkiem religijnym w Katalonii. Już w XIX wieku stał się miejscem przechowywania dorobku kultury katalońskiej. W 1920 w gmachu bazyliki powstało muzeum ("Museo de Montserrat"). Obecnie muzeum posiada obrazy wielu znanych hiszpańskich malarzy, takich jak El Greco, Pablo Picasso, Dalí, a także zagranicznych jak Caravaggio, Tiepolo, Degas, Monet. Klasztorna biblioteka zgromadziła 300 tys. ksiąg.
Sczerniała od palonych przez setki lat świec figura Matki Boskiej znajduje się w niszy, nad ołtarzem głównym bazyliki. Wbrew legendzie, datowanie radiowęglowe wykazało, iż pochodzi ona z XII wieku. Klasztor jest odwiedzany przez turystów, pielgrzymów i młode małżeństwa proszące o pomyślność dla związku. Największe pielgrzymki mają miejsce 27 kwietnia i 8 września.
W Montserrat działa również 50-osobowy chłopięcy chór gregoriański, jeden z najstarszych w Europie, zwany "Escolania de Montserrat".
Jest to ważny ośrodek turystyczny regionu Barcelony. Można się do niego dostać drogą jezdną (niedostępną dla samochodów bez zezwolenia) oraz koleją zębatą z Monistrol de Montserrat lub koleją linową. Prowadzą do niego również cztery oznakowane piesze szlaki turystyczne.
Większą część masywu Montserrat obejmuje górski park przyrodniczy.
Na górze działają dwa funikulary, jeden z nich prowadzi do pustelni "Sant Joan," skąd w 15 minut można dojść na szczyt, a drugi do groty znalezienia posążku Czarnej Madonny.
4 listopada 2022 roku na terenie bazyliki odsłonięto popiersie św. Jana Pawła II, wzorowane na popiersiu znajdującym się przy Bazylice Kolegiackiej w Sieradzu.

</doc>
<doc id="54052" url="https://pl.wikipedia.org/wiki?curid=54052" title="Ulam">
Ulam



</doc>
<doc id="54053" url="https://pl.wikipedia.org/wiki?curid=54053" title="PlayStation 2">
PlayStation 2

PlayStation 2 (jap. プレイステーション２ "Pureisutēshon Tsu," skrót PS2) – konsola gier wideo produkcji Sony Computer Entertainment, następca PlayStation. Konsola miała swoją premierę 4 marca 2000 w Japonii, a w Stanach Zjednoczonych 26 października 2000.
Konsola pozwala na uruchamianie gier przeznaczonych specjalnie na tę platformę zapisanych na płytach CD-ROM i DVD-ROM. Urządzenie jest kompatybilne wstecz, tzn. umożliwia również korzystanie z większości starszych gier przeznaczonych dla konsoli "PlayStation". Konsola pozwala również na odtwarzanie filmów na dyskach DVD-Video oraz muzyki na dyskach CD-Audio. Urządzenie sprzedawane jest w wersji standardowej i "slim" (zmniejszonej wersji, znanej również jako PSTwo) w kolorze czarnym oraz dwóch specjalnych wersjach kolorystycznych: "Satin Silver" (srebrnej) oraz "Pink" (różowej). Konsola pozwala również na grę wieloosobową przez Internet – wymaga to dodatkowego urządzenia o nazwie Network Adapter (w wersji "slim" jest on już wbudowany).
W dniu premiery w Stanach Zjednoczonych sprzedano około 500 000 sztuk, a sprzedaż konsoli wygenerowała przychód ok. 149 mln dolarów.
W styczniu 2013 roku przedsiębiorstwo Sony poinformowało, że kończy produkcję i sprzedaż konsoli na całym świecie.
W 2020 opracowano metodę, która pozwala na uruchamianie pirackich kopii gier oraz nieoficjalnego oprogramowania tylko po włożeniu spreparowanej odpowiednio płyty DVD, bez konieczności instalowania tzw. „modchipa” (układu elektronicznego umożliwiającego odczytywanie nieautoryzowanych dysków).

</doc>
<doc id="54054" url="https://pl.wikipedia.org/wiki?curid=54054" title="Polskie Siły Powietrzne w Wielkiej Brytanii">
Polskie Siły Powietrzne w Wielkiej Brytanii

Polskie Siły Powietrzne w Wielkiej Brytanii (PSP) – rodzaj sił zbrojnych w Polskich Siłach Zbrojnych w latach 1940–1947, którego oddziały stacjonowały w Wielkiej Brytanii.
Polskie Siły Powietrzne na terenie Wielkiej Brytanii zaczęły się tworzyć wraz z organizacją Polskich Sił Zbrojnych już w trakcie kampanii francuskiej w 1940. Polski personel lotniczy i naziemny (podobnie jak i innych rodzajów sił zbrojnych) docierał do Wielkiej Brytanii z Polski w 1939 pod koniec kampanii wrześniowej przez kraje skandynawskie, a w 1940 z Francji bezpośrednio lub przez inne kraje.
Historia PSP w Wielkiej Brytanii.
Porozumienia dotyczące przyjmowania polskich lotników.
Pierwsze rozmowy z RAF w sprawie organizacji polskiego lotnictwa w Wielkiej Brytanii podjęto w końcu września 1939. Jednak zorganizowanie polskich jednostek wojskowych w Wielkiej Brytanii było skomplikowane z uwagi na brak podstaw prawnych do uznania suwerenności sił zbrojnych obcego państwa na terytorium brytyjskim i dowództwa nad nimi.
Już 23 października 1939 we Francji strona brytyjska przekazała stronie polskiej memorandum, w którym wyrażono gotowość przyjęcia 300 lotników oraz 2000 osób personelu pomocniczego do tworzonych dwóch dywizjonów bombowych oraz dwóch rezerwowych. Porozumienie w tej sprawie podpisano 19 listopada 1939. Polski personel lotniczy miał mieć umundurowanie brytyjskie, z polskim orłem na czapce i napisem Poland na górnej części rękawów. Na samolotach mogły się pojawić polskie oznaczenia lotnicze (pomniejszona szachownica obok kokardy RAF), a na lotniskach mogła być wywieszana polska flaga lotnicza, poniżej flagi RAF.
Czekając dalej na formalne akty prawne, już od grudnia 1939 rozpoczęto przyjmowanie z Francji: pilotów, nawigatorów, strzelców pokładowych oraz personelu naziemnego do Obozu Lotnictwa Polskiego (potem zwanym Centrum Lotnictwa Polskiego) w bazie RAF Eastchurch. Tam rozpoczęto szkolenia, zaczynając od nauki języka angielskiego. 
Formowanie polskich jednostek lotniczych.
W okresie brytyjskiej ewakuacji wojsk z Dunkierki odbywały się polsko-brytyjskie rozmowy, podczas których 28 maja 1940 generał Władysław Sikorski otrzymał od premiera Winstona Churchilla odręczne pismo wraz z memorandum i projektem umowy określającej zasady formowania polskich jednostek lotniczych na terenie Wielkiej Brytanii. Rozmowy zakończyły się 11 czerwca 1940 podpisaniem umowy lotniczej o ochotniczym zaciągu żołnierzy lotnictwa polskiego do Royal Air Force (RAF) oraz o zorganizowaniu jednostek Polskich Sił Powietrznych ściśle związanych organizacyjnie i operacyjnie z RAF, z utworzeniem dwóch dywizjonów bombowych z ośrodkiem szkolnym w bazie RAF Bramcote. Rozpoczęto też przyjmowanie polskich pilotów na szkolenia bezpośrednio do angielskich dywizjonów myśliwskich, pod ich wyłącznym dowództwem i podlegającym brytyjskim przepisom. Do akcji w okresie Bitwy o Anglię, w sierpniu 1940, weszło dwóch spośród dziesięciu wyszkolonych polskich pilotów (obaj ze składu 65 Dywizjonu Indii Wschodnich): F/O Franciszek Gruszka i F/O Władysław Szulkowski.
Formalne utworzenie PSP.
Po rozejmie w Compiègne, zwiększył się napływ polskich żołnierzy do Anglii i powstała konieczność podpisania kolejnej umowy, która została zawarta 5 sierpnia 1940. Uznano w niej, że Polskie Siły Powietrzne są częścią suwerennych Polskich Sił Zbrojnych (PSP) – lotnicy mieli już składać tylko polską przysięgę wojskową. Zadeklarowano powstanie 4 dywizjonów bombowych, 2 dywizjonów myśliwskich i 1 dywizjonu współpracy z armią lądową oraz przewidziano (w razie potrzeb i możliwości) powstanie 3 kolejnych dywizjonów myśliwskich. Flagi polskie mogły być już umieszczane obok flag brytyjskich, zaś piloci mogli nosić także polskie oznaczenia stopni wojskowych i specjalności lotniczych. Ważnym elementem umowy było powstanie Inspektoratu PSP, którego Inspektor miał współpracować z brytyjskim Ministerstwem Lotnictwa w zakresie administrowania polskim personelem. Polskie jednostki lotnicze w dalszym ciągu miały podlegać dowództwu brytyjskiemu RAF, stacjonując w bazach lotniczych RAF.
Odpowiednia ustawa , formalnie regulująca suwerenność sił zbrojnych obcego państwa na terenie brytyjskim, została uchwalona przez Parlament brytyjski 22 sierpnia 1940. Ustawa rozciągała na PSP prawa przynależne dotychczas siłom wojskowym z państw Wspólnoty Brytyjskiej.
Polskie Dowództwo PSP.
Dopiero 6 kwietnia 1944 podpisano trzecią umowę, na mocy której polskie jednostki lotnicze przeszły wyłącznie pod polskie dowództwo, z polskim regulaminem wojskowym. Inspektorat PSP przemianowano wówczas na Dowództwo PSP.
Rozwiązanie PSP.
W marcu 1946 roku rząd brytyjski powołał Komitet do Spraw Polskich Sił Zbrojnych, który postanowił je rozwiązać, z przeniesieniem personelu do powołanej specjalnej organizacji Polski Korpus Przysposobienia i Rozmieszczenia. PSP zostało rozwiązane w 1947, razem z rozwiązaniem Polskich Sił Zbrojnych.
Mundur PSP w Wielkiej Brytanii.
Żołnierze Polskich Sił Powietrznych nosili stalowoniebieski mundur RAF-u z polskimi guzikami, polskimi oznakami stopni na małych patkach, nałożonych na wyłogi kołnierzy, oraz z brytyjskimi oznakami stopni funkcyjnych na rękawy kurtek, na naramienniki płaszczy i bluz battle-dressu. Szeregowi nosili metalowe godła wzorowane na lotniczych godłach z roku 1936, oficerowie zaś haftowane szychem srebrnym, a skrzydła husarskie — złotym na czarnych podkładkach. Do ubioru polowego piloci poszczególnych dywizjonów nosili różnokolorowe szaliki.
Lotnicy obowiązani byli nosić oznaki stopni RAF (błękitno-czarne) na rękawach kurtek i na naramiennikach płaszczy. Polskie oznaki stopni wojskowych (złote) noszono w formie patki naszytej na kołnierzu kurtki i płaszcza zimowego. Na obu rękawach uniformu, 1,5 cm poniżej szwu naramiennika, wszyscy żołnierze lotnictwa zobowiązani byli nosić naszywkę POLAND wyszytą nićmi błękitnymi na podkładce barwy munduru.
Personel PSP.
Straty personelu latającego.
Okres od 19 lipca 1940 do 8 maja 1945.

</doc>
<doc id="54055" url="https://pl.wikipedia.org/wiki?curid=54055" title="Polskie Siły Powietrzne we Francji">
Polskie Siły Powietrzne we Francji

Polskie Siły Powietrzne we Francji (PSP) – trzeci, obok wojska i marynarki wojennej, rodzaj sił zbrojnych Wojska Polskiego tworzony docierającej do Francji jeszcze w trakcie kampanii wrześniowej polskiej kadry lotniczej
Organizacja Polskich Sił Zbrojnych we Francji.
Po przegranej kampanii wrześniowej zaczęto tworzyć nowe jednostki Wojska Polskiego we Francji. We wrześniu i w pierwszych dniach października 1939 terytorium Polski zdołało opuścić około 80% zmobilizowanego personelu lotniczego. Pełnienie obowiązków dowódcy polskiego lotnictwa powierzono dotychczasowemu Naczelnemu Dowódca Lotnictwa i Obrony Przeciwlotniczej gen. Józefowi Zającowi, a zadanie kierowania ewakuacją personelu lotnictwa z krajów internowania postawiono gen. Stanisławowi Ujejskiemu.
Gen. Zając stał na stanowisku, że lotnictwo polskie powinno być odtwarzane zarówno we Francji, jak i w Wielkiej Brytanii. Jego opinia nie spotkała się jednak z entuzjazmem gen. Władysława Sikorskiego, który zdecydowanie skłaniał się ku wariantowi tworzenia jednostek lotniczych tylko we Francji. Zależało mu bowiem na utrzymaniu całości sił zbrojnych pod jednym dowództwem i na terenie jednego sojusznika. W wyniku rozmów gen. Sikorskiego z premierem i ministrem spraw wojskowych Francji Edouardem Daladierem ustalono, że problematyka przyszłej organizacji lotnictwa polskiego zostanie podjęta w trakcie trójstronnej polsko–francusko–brytyjskiej konferencji zaplanowanej na 25 października 1939 w dowództwie francuskich sił powietrznych w Paryżu.
Wstępne porozumienie przewidywało powstanie Polskich Sił Powietrznych (PSP) we Francji. Ustalono, że także Wielka Brytania przyjmie na swoje terytorium 300 osób personelu latającego oraz 2000 osób personelu technicznego i pomocniczego. Oddzielne umowy w sprawie organizacji oddziałów PSP we Francji i Anglii miały być podpisane z rządami tych państw.
28 października 1939 Rada Ministrów na wniosek ministra spraw wojskowych gen. Sikorskiego przyjęła dokument, zgodnie z którym polskie lotnictwo wojskowe miało być częścią armii polskiej organizowanej u boku aliantów. Rząd polski godził się na tworzenie jednostek lotniczych na terenie Francji i Wielkiej Brytanii, przy czym we Francji miały być organizowane jednostki lotnictwa myśliwskiego i obserwacyjnego, przeznaczonego do współpracy z tworzonymi tam polskimi jednostkami lądowymi. Zaakceptowano ponadto francuską propozycję wykorzystania bazy lotniczej w Lyonie jako ośrodka zbornego lotnictwa polskiego.
Organizacja jednostek lotniczych.
Na podstawie umowy lotniczej z Francją podpisanej 4 stycznia 1940 przystąpiono do sformowania 2 dywizjonów lotniczych wraz z personelem naziemnym, 2 eskadr współdziałania oraz bliżej niekreślonej ilości rezerwowych jednostek kadrowych. 
Powstało też Centrum Wyszkolenia Lotnictwa Polskiego w Lyon-Bron (komendant płk pil. Stefan Pawlikowski, dowódca francuski płk Charles Hug), gdzie rozpoczęto szkolenie pilotów na samolotach francuskich. Naukę polskiego personelu latającego i technicznego podjęto także w ośrodkach szkolenia lotnictwa francuskiego w Montpellier, Saint-Etienne, Clermont-Ferrand, Rennes i innych.
&lt;br&gt;Pierwszą sformowaną jednostką liniową był dywizjon myśliwski tzw. „finlandzki”, który wejść w skład alianckiego Korpusu Ekspedycyjnego przewidzianego do wsparcia Finlandii walczącej ze Związkiem Radzieckim. Zakończenie wojny zweryfikowało te plany, a oddział przemianowano na dywizjon I/145 „Warszawski”.
10 stycznia pierwsza grupa lotników została skierowana do Bazy Lotniczej w Montpellier (grupę tę później nazywano Eskadrą Montpellier) i rozpoczęła szkolenie, które pierwotnie było zaplanowane na 3 do 4 miesięcy, jednak na skutek szybkich postępów u kursantów zostało zakończone po upływie miesiąca. Po zakończeniu szkolenia w dniu 26 marca, podczas uroczystej odprawy, piloci Eskadry zostali przydzieleni kluczami do francuskich dywizjonów celem odbycia praktyki frontowej. Były to klucze dowodzone przez kpt. Stefana Łaszkiewicza, kpt. Jana Pentza, kpt. Mieczysława Sulerzyckiego, por. Władysława Goethela, por. Kazimierza Bursztyna i por. Józefa Brzezińskiego. Służący w nich piloci jako pierwsi Polacy weszli do walki w maju 1940. Do końca kampanii pozostali w jednostkach francuskich.
Po ukończeniu kursu w Montpellier następne grupy szkoliły się już w ośrodku Bron pod Lyonem. A należały do nich: Dywizjon I/145 (warszawski) – który jako jedyny ukończył proces formowania i wziął udział w walkach jako kompletna jednostka wyposażona w myśliwce Caudron CR.714 (przerobione na wojskowe samoloty sportowe, była to jedyna jednostka używająca tych samolotów), Dywizjon II/145 (krakowsko-poznański) – który do dnia zawieszenia broni nie ukończył procesu formowania i nie wziął udziału w walkach oraz Dywizjon III/145 (dębliński) nazywany później tzw. Dywizjonem Fińskim, gdyż był wstępnie przeznaczony do wsparcia brytyjsko-francuskiego korpusu ekspedycyjnego wspierającego wojska fińskie odpierające agresję ZSRR w 1940 – który również nie zdołał wziąć udziału w walkach ze względu na wcześniej podpisane radziecko-fińskie zawieszenie broni.
Lotnictwo obserwacyjne składało się z dwóch dywizjonów: I dywizjon obserwacyjny w bazie Lyon-Bron i II dywizjon obserwacyjny. Polskie lotnictwo bombowe we Francji składało się tylko z I dywizjonu. 
Organizowano były też służby naziemne Polskich Sił Powietrznych. Wykorzystywano do tego celu przybywających do Francji pracowników polskiego przemysłu lotniczego, lotniczych placówek badawczych, konstruktorskich czy doświadczalnych. Personel lotnictwa przybywający do Francji od początku znajdował się pod opieką lotniczej służby zdrowia. W tworzonych oddziałach organizowano przychodnie i izby chorych z polską obsadą pielęgniarsko-lekarską. W bazie w Lyon-Bron zorganizowana została szkoła sanitarna, w której prowadzono sześciotygodniowe kursy sanitarne dla podoficerów. W kwietniu 1940 rozpoczęła pracę komisja lotniczo-lekarska. Wojskowy personel lotniczej służby zdrowia stanowiło trzydziestu siedmiu oficerów lekarzy, czterech podchorążych studentów medycyny oraz ponad stu podoficerów i szeregowych sanitarnych.
W dniu 1 marca odpłynął do francuskiej Afryki Północnej oddział składający się z mechaników, instruktorów oraz uczniów, którzy w Polsce przeszli jedynie częściowe przeszkolenie lotnicze, a w ośrodkach na terenie Afryki mieli zostać doszkoleni. Oddział ten został rozlokowany na 4 lotniskach: w Rabacie, Marakeszu, Blidzie i Maison Blanche. W Rabacie znajdowała się szkoła obserwatorów lotniczych i w niej ulokowano 2 polskie eskadry (37 pilotów i 17 mechaników). W ciągu 4 miesięcy szkolenia wylatano ok. 4000 lotów przy czasie łącznym ok. 2100 godz. W Marakeszu szkoliło się ponad 200 pilotów, którzy w Polsce ukończyli szkolenie wstępne. Po ukończeniu kursu zostali oni w większości zakwalifikowani na kurs wyższego pilotażu w Fezie. W Blidzie znajdowała się szkoła bombardowania i strzelania powietrznego, do której przydzielono 35 pilotów i 95 osób personelu naziemnego. Piloci, w większości instruktorzy polskich szkół lotniczych, po krótkim przeszkoleniu zostali przydzieleni do zadań instruktorskich. W parku lotniczym w Maison Blanche pracowało ok. 200 polskich mechaników lotniczych stanowiąc trzon wykwalifikowanego personelu bazy.
Ponadto w okresie od podpisania umowy lotniczej do dnia podpisania zawieszenia broni ponad 20 wyższych oficerów zostało przydzielonych na praktykę do francuskich sztabów lotniczych, a jeden ukończył Francuską Wyższą Szkołę Lotniczą.
Po ataku niemieckim na Francję dowództwo francuskie poprosiło o odkomenderowanie grupy polskich pilotów, którzy mieli chronić ważne obiekty na terenie Francji i tworzyć klucze DAT (Defense Aerienne du Territoire) Łącznie stworzono 10 takich zespołów chroniących: Etampes, Cognac, Nantes, Chateauroux, Angers, Bourges, La Rochelle, Romorantin, Toulouse i Salon. Podobne zadanie otrzymała szkolna eskadra myśliwska (pt. Mieczysława Wiórkiewicza, która miała bronić rejonu Lyon.
Polscy piloci latali na wielu typach maszyn, m.in. Morane-Saulnier MS.406, Caudron CR.714, Curtiss P-36 Hawk.
Rozkazem Wodza Naczelnego z dnia 1 grudnia 1939 zostały awansowane na stopień podporucznika lotnictwa i przyjęte do PSP wyszkolone jeszcze w kraju 4 pilotki: Wanda Modlibowska, Zofia Szczecińska-Turowicz, Stefania Wojtulanis i Anna Leska.
Walki polskich jednostek lotniczych.
Niemiecki atak lotniczy na Francję 10 maja 1940 obnażył fatalny stan przygotowania sił powietrznych tego kraju do współczesnej wojny, a ich konfrontacja z Luftwaffe w wyjątkowo bolesny dla Francuzów sposób wykazała zdecydowaną wyższość niemieckiej sztuki wojennej. W tym dniu w czynnej służbie w szeregach Polskich Sił Powietrznych znajdowało się 6971 osób, z tego 3304 w bazie Lyon-Bron. Personel latający to 2205 ludzi, z tego 1599 – piloci. Służbę w eskadrach frontowych w tym czasie pełniło jednak zaledwie osiemnastu pilotów z Eskadry Montpellier i sześćdziesięciu dziewięciu żołnierzy obsługi naziemnej, natomiast dwudziestu trzech polskich oficerów było na stażu w jednostkach francuskich. Z całości Polskich Sił Powietrznych we Francji w jej obronie udział wzięły jedynie jednostki lotnictwa myśliwskiego, czyli piętnaście kluczy frontowych we francuskich jednostkach, Warszawski dywizjon myśliwski nr 1/145 oraz kilkanaście kluczy kominowych.
Ogółem w walkach we Francji uczestniczyło 230 polskich pilotów, w tym 180 myśliwskich. Zestrzelili oni 53 samoloty niemieckie, a 9 uszkodzili. Straty własne to14 pilotów. Dalszych 14 pilotów zginęło w wypadkach podczas szkoleń. Po upadku Francji znaczna część żołnierzy lotnictwa zdołała się ewakuować do Wielkiej Brytanii. Do 15 lipca było to 986 oficerów i 3217 podoficerów i szeregowych. Weszli oni w całości w skład organizowanych tam jednostek lotniczych.
Działania kluczy eskadry Montpellier.
Jako pierwsze już pod koniec marca 1940 do działań weszły klucze montpellierczyków. Będąc w składzie dywizjonów francuskich, patrolowały one odcinek granicy od Valenciennes do Maubeuge. Do walk przed 10 maja jednak nie dochodziło, bowiem samoloty niemieckie prowadziły loty rozpoznawcze na wysokości powyżej 9000 metrów, nieosiąganej dla francuskich „Morane-Saulnier” M-S 406. Po ataku niemieckim na Belgię i Francję dywizjon, w składzie którego walczył klucz kpt. Stefana Łaszkiewicza, został zaskoczony na lotnisku Cambrai, ponosząc znaczne straty w samolotach. 11 maja, wyposażony w nowe maszyny, prowadził działania nad Belgią w rejonie Namur i Liege. 17 maja jego macierzysty dywizjon GCIII/2 zaczął się wycofywać z Cambrai do Beauvais i dalej na kolejne lotniska zapasowe. 17 czerwca dywizjon został przebazowany ze środkowej Francji aż do Perpignan, a dowództwo francuskie planowało użyć go na froncie włoskim. Po upadku Francji dywizjon GCIII/2 z polskimi załogami przeleciał do Afryki Północnej.
&lt;br&gt;Drugi polski klucz kpt. pil. Jana Pentza, wszedł w skład francuskiego dywizjonu GCII/6 i rozpoczął działania operacyjne 27 marca na lotnisku w Augłure-Vonarce. Jego zadaniem była obrona okręgu przemysłowego w trójkącie Lille, Valenciennes, Douai. 10 maja klucz zmuszony został do przeniesienia się na lotnisko polowe w Maubeuge, a już 14 maja musiał przenieść się na lotnisko Vertaine. 17 maja do dywizjonu GCII/6 dołączył kolejny polski klucz pod dowództwem por. Arsena Cebrzyńskiego. 13 czerwca dywizjon przeniesiono do Auxerre, zaś tydzień później piloci polscy wyjechali do Tuluzy po nowe samoloty. W nocy z 23 na 24 czerwca otrzymali jednak rozkaz wyjazdu do Port Vendres, a stąd do Oranu. 24 czerwca w południe piloci zostali zaokrętowani na statku Apapa. Po kilkunastu dniach piloci polscy dotarli na wyspy.
&lt;br&gt;Kolejny klucz montpellierczyków walczył w składzie francuskiej 2/GCIII/6 eskadry stacjonującej na lotnisku Wez-Thuisy. Pod koniec kwietnia został przeniesiony został do Arc et Senans, miejscowości odległej o osiemdziesiąt kilometrów od granicy ze Szwajcarią. Do 10 maja aktywność klucza kpt. Mieczysława Sulerzyckiego polegała na lotach patrolowych w rejonie granicy ze Szwajcarią. Po niemieckiej agresji zwalczał niemieckie bombowce. 20 maja przebazowany został do Coulommieres. Po dziesięciu dniach stałej aktywności bojowej w tym rejonie, dywizjon GCIII/6 przerzucony został na lotnisko Le Luc, przezbrojony w samoloty „Dewoitine” D-520 i skierowany do działań na froncie francusko-włoskim.
8 czerwca dywizjon GCIII/6 wzmocniony został polskim kluczem, dowodzonym przez por. Wieńczysława Barańskiego, ale myśliwce „Dewoitine” otrzymał dopiero 15 czerwca i nie wziął już udziału w walkach. 16 czerwca obydwa klucze odleciały do Perpignan, a cztery dni później do Maison Blanche w Algierii. 
&lt;br&gt;Czwarty klucz eskadry „Montpellier” por. pil. Kazimierza Bursztyna stacjonował początkowo na lotnisku w Toul-Crox-de-Metz i wszedł w skład francuskiego dywizjonu GCIII/1. Tam wykonywał loty patrolowe w okolicach granicy z Luksemburgiem. 16 kwietnia przebazowany został na lotnisko Boos-Rouen, a 5 maja na lotnisko Auchy-au-Bois. 16 maja dywizjon GCIII/1 przesunięto w rejon Rouen z zadaniem osłony Rouen i Hawr. W następnych dniach polski klucz po raz kolejny zmieniał miejsce stacjonowania. 21 czerwca większość pilotów i obsługi naziemnej odjechała do Port Vendres, skąd ewakuowano ich do Algierii.
&lt;br&gt; Piąty klucz por. pil. Józefa Brzezińskiego działał w składzie 1/ GCI/2 dywizjonu stacjonującego na lotnisku Xaviervillers. W marcu i kwietniu załogi wykonały kilka lotów eskortowych z Xaviervillers nad obszar graniczny, a po przeniesieniu na lotnisko w Ochey także kilka lotów w osłonie samolotów rozpoznawczych nad obszarem Saarbrücken i Zweibrücken. Po 10 maja przez kilka kolejnych dni klucz bronił lotniska, a także brał udział w wyprawach przeciwko bombowcom w rejon Nancy. 14 maja wszystkie trzy klucze polskie przebazowane zostały na lotnisko w Damblain. 16 czerwca dywizjon GCI/2 przebazowany został do St. Symphorien d’Ozon, a dzień później do Montpellier. Tutaj klucz zakończył swój szlak bojowy. 21 czerwca polscy piloci dotarli pociągiem do St.-Jean-de-Luz, skąd na pokładzie brytyjskiego statku dotarli do Liverpoolu.
&lt;br&gt;Szósty klucz, dowodzony przez por. Władysława Goettla, przydzielony został do 3/GCII/7 francuskiego dywizjonu stacjonującego na lotnisku Luxeuil. Od 7 kwietnia ich głównym zadaniem było przeprowadzanie lotów patrolowych w rejonie własnego lotniska. Polski klucz brał udział również w eskortowaniu samolotów rozpoznawczych. 10 maja nad lotniskiem wziął udział w walkach powietrznych. W związku ze zniszczeniem macierzystego lotniska, dywizjon GCII/7 przebazowany został do Saint Sauveur, gdzie otrzymał nowe myśliwce. 21 maja w skład 4/ GCII/7 dywizjonu wszedł polski klucz dowodzony przez por. pil. Wojciecha Januszewicza. Jednak dopiero 30 maja otrzymał myśliwce „Dewoitine” i w tym dniu wszedł do walki. Pod koniec drugiej dekady czerwca dywizjon dotarł do Perpignan, skąd wyleciał do Algierii. 26 czerwca polscy piloci wyruszyli do Casablanki, skąd transportem morskim przewiezieni zostali do Liverpoolu.
Walki kluczy frontowych.
2 czerwca z Centrum Wyszkolenia Lotnictwa wyruszył na front w rejon Amiens podwójny klucz frontowy mjr. Eugeniusza Wyrwickiego. Czterech pilotów otrzymało przydział do 1 eskadry dywizjonu GCII/10, a dwóch do 2 eskadry tegoż dywizjonu. Po 3-dniowym przeszkoleniu na myśliwcach „Bloch” piloci polscy rozpoczęli wykonywanie zadań bojowych. Do 18 czerwca wykonali około piętnastu lotów, zaliczając jedno zwycięstwo. 3 pilotów zginęło w walkach.
&lt;br&gt; W tym samym czasie skompletowany został w CWL w Lyon-Bron kolejny podwójny klucz pod dowództwem por. Aleksandra Gabszewicza. Został on włączony do francuskiego dywizjonu GCIII/10, stacjonującego na lotnisku w Deauville, a po krótkim przeszkoleniu na myśliwcach „Bloch” już 5 czerwca rozpoczął loty bojowe. W wyniku niekorzystnej sytuacji operacyjnej, klucz kilkakrotnie zmieniał lotniska, działając m.in. z Bemay, Anglure, Les Grandem Chapelles, Montbard, Clermont-Ferrand, Ussel i Bergerac. 22 czerwca Polacy opuścili francuski dywizjon i ewakuowali się do Wielkiej Brytanii.
&lt;br&gt;Kolejny podwójny klucz utworzony został w CWL 18 maja. Dowództwo nad nim objął kpt. Franciszek Jastrzębski. Pododdział przegrupował się na lotnisko Buc, wyposażony został w myśliwce „Bloch” MB 152 i wszedł w skład dywizjonu GCII/1. 2 czerwca francuski dywizjon przebazowany został na lotnisko w miejscowości Bretigny sur Orge. Potem lotnicy startowali z lotnisk Vitry-le-Francis-La Pethe, Troyes-La Caroline, Montbard i Clermont-Ferrand i Valensole. 23 czerwca piloci przetransportowani zostali do Port Vendres, skąd udali się do Oranu, następnie do Casablanki. Później przez Gibraltar dotarli do Wielkiej Brytanii.
&lt;br&gt;W Lyon-Bron utworzono także klucz por. Ludwika Paszkiewicza. Przydzielono go do 4 eskadry dywizjonu GCII/8. Połączenie nastąpiło dopiero na lotnisku w Villacoublay. Latano na myśliwcach „Bloch” MB 152. Od 23 maja Polacy zapewniali obronę francuskiej stolicy oraz Hawru i Cherbourga. Pod koniec maja dywizjon GCII/8 przeniesiony został na lotnisko w Deauville. Tam, w wypadku, zginął jeden z pilotów klucza, plut. Leon Nowak. W kolejnych dniach osłaniano francuskie bombowce atakujące niemieckie kolumny pancerne w rejonie Cherbourga i Nantes. 20 czerwca dywizjon GCII/8 skierowany został do Rochefort, skąd dwaj polscy piloci udali się do portu w La Rochelle i na pokładzie polskiego statku Robur III dotarli do Anglii.
&lt;br&gt;8 czerwca w Lyon-Bron utworzony został kolejny, podwójny klucz dowodzony przez mjr. Edwarda Więckowskiego i przekazany do dyspozycji dowódcy francuskiego dywizjonu GCIII/9. Po przeszkoleniu na myśliwcach „Bloch” MB 152 piloci polscy włączeni zostali pojedynczo do kluczy francuskich. Francuscy piloci tegoż dywizjonu nie wykazywali zbytniej chęci do walki, pozostawiając polskich pilotów w walce z Niemcami samym sobie. 19 czerwca w Le Luc dywizjon zakończył działalność bojową. Polscy piloci 23 czerwca ewakuowali się do Oranu, skąd przez Gibraltar dotarli do Wielkiej Brytanii.
&lt;br&gt;Ostatnią ośmioosobową grupę pilotów utworzono w połowie czerwca z pilotów Warszawskiego dywizjonu myśliwskiego nr 1/145 i skierowano pod dowództwem kpt. Antoniego Wczelika do francuskiego dywizjonu GCI/1. Do jednostki dotarli 15 czerwca i po krótkim zapoznaniu się z samolotami „Bloch” MB 152 już po południu w tym samym dniu osłaniali mosty na Loarze. 17 czerwca dywizjon został przebazowany do Rochefort, a dzień później do Royan-Medis. Stąd polska grupa została ewakuowała do Wielkiej Brytanii.
Walki kluczy kominowych.
W obronie francuskiego nieba udział wzięli także polscy piloci tak zwanych kluczy kominowych. Ich zadanie polegało na obronie najważniejszych elementów zaplecza, okręgów przemysłowych czy pojedynczych fabryk.
15 maja utworzony został i włączony do Paryskiego dywizjonu myśliwskiego klucz plut. Henryka Kowalskiego. Polski klucz nr 9 „Ko” odpowiadał za obronę Chateaudun. Od 12 czerwca piloci polscy dołączyli do klucza kominowego por. Jana Falkowskiego w Cognac.
11 i 12 maja ukazały się dyrektywy władz francuskich sił powietrznych nakazujące dowódcy Mieszanej Bazy Lotniczej i Centrum Wyszkolenia Lotnictwa w Lyon-Bron utworzenie sześciu kluczy kominowych.
16 maja I klucz kominowy „Kr” pod dowództwem mjr. Zdzisława Krasnodębskiego z przydzielonym 14-osobowym personelem naziemnym skierowano do Chateaudun. Dwa dni później piloci polscy wykonali pierwsze loty patrolowe.19 maja klucz mjr. Krasnodębskiego podzielono na dwa nowe klucze. Jednostki te 22 maja rozpoczęły intensywne działania w rejonie Etampes. Nieskuteczność francuskiego systemu dowodzenia powodowała, że załogi były podrywane do zadań zbyt późno i w związku z tym nie miały możliwości przechwycenia przeciwnika. Niejednokrotnie piloci francuscy nie wykazywali woli walki. Powtarzające się tego rodzaju sytuacje spowodowały wystąpienie mjr. Krasnodębskiego z wnioskiem o wysyłanie polskich pilotów wyłącznie z pilotami czeskimi. Do pierwszego kontaktu bojowego doszło dopiero 3 czerwca w czasie niemieckiego ataku bombowego na lotnisko w Chateaudun. 12 czerwca do klucza mjr. Krasnodębskiego dołączył klucz por. Franciszka Skiby. Walczyły one w obronie wytwórni silników w Limoges i obiektów przemysłowych w Clermont-Ferrand. 18 czerwca mjr Krasnodębski otrzymał rozkaz udania się do Rochefort, następnie do La Rochelle, skąd z innymi polskimi pilotami i technikami ewakuowany został na czeskim statku do Wielkiej Brytanii. Klucz ppor. Jana Zumbacha wraz z Warszawskim dywizjonem myśliwskim GCI/145 zaokrętowano została na statek „Kmicic” i 21 czerwca polscy piloci dotarli do Wielkiej Brytanii.
&lt;br&gt;Kolejny klucz kominowy utworzony w połowie maja to pododdział kpt. Tadeusza Opulskiego w składzie sześciu pilotów i 15-osobowa obsługa naziemna. Klucz chronił magazyny francuskich sił powietrznych i zakłady przemysłu lotniczego w Romorantin. Na przełomie maja i czerwca nastąpiło wyraźne nasilenie się walk. Lotnisko i sama miejscowość Romorantin zostały przez Niemców kilka razy bombardowana. Klucz kpt. Opulskiego walczył do 18 czerwca i był najskuteczniejszym polskim kluczem kominowym.
Walki Warszawskiego dywizjonu myśliwskiego.
W momencie ataku Nemiec na Francję dywizjon realizował proces szkolenia na samolotach „Morane” 406. Jednakże ze względu na ograniczone możliwości w wyposażeniu dywizjonu w ten typ samolotów władze francuskie zdecydowały, że otrzyma on samolot myśliwski „Caudron-Cyclone”. 10 maja w trakcie bombardowania Lyon-Bron śmierć poniosło dwunastu polskich pilotów a szesnastu odniosło rany. Jeszcze w tym samym dniu dywizjon przeniesiony został na lotnisko w Mions, zaś 18 maja do Villacoublay. Tu do 20 maja piloci dostali docelowe samoloty. Ten typ myśliwca miał nie zostać dopuszczony do służby we francuskich siłach powietrznych, jednak ze względu na niedostatek innych maszyn trafił do polskiego dywizjonu. 27 maja dywizjon przydzielony został do dyspozycji francuskiego 21 Zgrupowania Myśliwskiego, którego zadaniem była obrona powietrzna rejonu Paryża i Rouen. 2 czerwca dywizjon przeniesiono do Dreux. 6 czerwca dywizjon wszedł w podporzadkowanie 42 Zgrupowania Myśliwskiego. Jego nowe zadanie polegało na obronie dolnej Sekwany od Vemon do Meulan.
8 czerwca w rejonie Rouen piloci dywizjonu warszawskiego odnieśli pierwsze zwycięstwa powietrzne zestrzeliwując pięć „Messerschmittów” Me 110. Następnego dnia do wyniku zwycięstw dodano kolejne cztery, ponosząc jednak straty własne–trzech poległych pilotów. w kolejnych dniach polscy piloci prowadzili walki ze zmiennym szczęściem. Zmieniano też lotniska i podporządkowanie.
12 czerwca decyzją gen. Zająca i francuskiego gen. d’Astiera dywizjon oddelegował ośmiu pilotów do francuskiego dywizjonu GC 1/1 z Janvili-Grandville oraz kolejnych ośmiu do dywizjonu GCI/8 w Malesherbes-Cesar- ville. W jednostkach tych nasi piloci mieli przeszkalać się na samoloty „Bloch” MB152.
14 czerwca dywizjon warszawski przesunięto do Chateauroux, a 17 czerwca do Rochefort. 19 czerwca dywizjon opuścił lotnisko w Rochefort, pozostawiając na nim trzynaście sprawnych samolotów, ewakuując się do portu w La Rochelle, skąd następnego dnia rano piloci odpłynęli do Wielkiej Brytanii.
&lt;br&gt;Od 10 maja do 18 czerwca Warszawski Dywizjon Myśliwski 1/145 wykonał sześćdziesiąt cztery zadania bojowe, uzyskując dwanaście zestrzeleń potwierdzonych i dwa prawdopodobne, tracąc jedenaście własnych samolotów „Caudron-Cyc- lone” 714, trzech pilotów poległych, jednego zaginionego i dwóch rannych.
Podsumowanie działań jednostek PSP.
Wysiłek operacyjny jednostek PSP we Francji.
W okresie 27 marca - 20 kwietnia 1940

</doc>
<doc id="54056" url="https://pl.wikipedia.org/wiki?curid=54056" title="Keja">
Keja

Keja – słowo wywodzące się z istniejącego w XVII wieku słowa "kaai" (jęz. holenderski) lub "quai" (jęz. francuski), lub "quay" (jęz. angielski) oznaczające umocniony kamieniem fragment brzegu rzecznego lub linii brzegowej w porcie morskim, do którego mogły przybijać statki (okręty) oraz dokonywać przeładunku towarów i zaopatrzenia.
W żargonie marynarskim terminem tym określa się nabrzeże. Ma ono to samo znaczenie jak używane w języku niemieckim słowo "Kai".
Potoczne, żeglarskie oraz motorowodniackie określenie niewielkiego nabrzeża lub pomostu w przystani lub niewielkim porcie. Miejsce do cumowania niewielkich pływających jednostek turystycznych, lub sportowych, np. żaglówek, jachtów czy motorówek, a co za tym idzie, przystosowane jedynie do ruchu osobowego oraz obsługi samych jednostek.
Keja różnić się może od zwykłego pomostu lub nabrzeża infrastrukturą ukierunkowaną na potrzeby turystów, oraz innych osób tymczasowo zatrzymujących się w danym porcie poprzez umiejscowienie bezpośrednio na kei źródeł prądu, budek telefonicznych, toalet, sklepów, a nawet pomieszczeń hotelowych. Keja jest również dostosowana w większym stopniu niż inne portowe nabrzeża do ruchu osobowego od strony lądu. Nie zawiera natomiast urządzeń przeładunkowych, czy dużych magazynów.

</doc>
<doc id="54058" url="https://pl.wikipedia.org/wiki?curid=54058" title="Boris Becker">
Boris Becker

Boris Becker (ur. 22 listopada 1967 w Leimen) – niemiecki tenisista i trener tenisa.
W ciągu kariery zwyciężył w sześciu wielkoszlemowych turniejach, trzy razy w zawodach ATP Finals. Został mistrzem 49 turniejów ATP World Tour, przez 12 tygodni był liderem rankingu gry pojedynczej (pierwszy raz w styczniu 1991).
W deblu wygrał 15 zawodowych turniejów, w tym złoty medal igrzysk olimpijskich w Barcelonie (1992).
Reprezentując Niemcy (wcześniej RFN) w Pucharze Davisa, triumfował w latach 1988 i 1989.
Umieszczony przez ESPN w gronie 20 najlepszych tenisistów w historii dyscypliny.
Życie prywatne.
W grudniu 1993 poślubił Barbarę Feltus, z którą ma dwóch synów – Noaha i Eliasa. W połowie 2000 para ogłosiła separację, a pół roku później, w styczniu 2001 rozwiedli się. Feltus wniosła pozew do sądu o opiekę nad dziećmi przyznano jej 14,4 mln dolarów odszkodowania. Stało się tak na skutek zdrady Beckera z Rosjanką Angelą Ermakową, która potem zaszła w ciążę i urodziła córkę, Annę. Przez jakiś czas związany był z niemiecką piosenkarką, Sabriną Setlur. W 2009 zawarł związek małżeński z holenderską modelką, Sharlely „Lilly” Kerssenberg. W lutym 2010 urodził im się syn, Amadeus Benedict Edley Luis Becker.
W 2002 niemiecki sąd skazał go na dwa lata więzienia w zawieszeniu i 500 tys. euro grzywny za ok. 1,7 mln euro zaległych podatków. W listopadzie 2004 zostały ujawnione informacje o zaległych podatkach Beckera względem francuskiego urzędu skarbowego. Niemiec zapłacił instytucji 500 tys. dolarów.
W swojej biografii pt. "Boris Becker – The Player: The Autobiography" z 2004 otwarcie przyznał się do uzależnienia od alkoholu i leków.
Aktywnie udziela się jako pokerzysta, np. w 2007 przystąpił do grupy PokerStars SportStars.
W 2017 został uznany przez angielski sąd za bankruta, gdyż nie był w stanie pokryć zobowiązań. W 2019 długi wyniosły 55 mln funtów. Na aukcje wystawił 82 pamiątki sportowe o wartości 200 tys. funtów.
29 kwietnia 2022 został skazany przez Sąd Najwyższy w Londynie na dwa i pół roku więzienia za oszustwa podatkowe. Uznano go winnym czterech z zarzucanych mu dwudziestu czterech przestępstw, dotyczących przede wszystkim prania brudnych pieniędzy. 
Kariera tenisowa.
W latach 1984–1999 występował jako zawodowy tenisista. Wraz z Michaelem Stichem i Steffi Graf przyczynił się do wielkiego wzrostu zainteresowania tenisem w Niemczech.
Styl gry Niemca idealnie pasował do szybkich nawierzchni, trawiastej, na niektórych twardych kortach i w hali. Uznawano go za wybitnego woleistę, z potężnym serwisem, który przyniósł mu przydomek "Bum-Bum". Do jego słynnych zagrań zaliczały się efektowne pady przy siatce, zazwyczaj skutecznie kończące akcję wolejową.
Jako 17–latek zdobył mistrzostwo Wimbledonu w 1985; pokonując Kevina Currena w finale został na kilka lat najmłodszym triumfatorem turnieju wielkoszlemowego (rekord poprawił na French Open 1989 Michael Chang), był zarazem pierwszym niemieckim mistrzem Wimbledonu oraz pierwszym zwycięzcą, który nie figurował na liście rozstawionych.
Becker obronił tytuł w 1986 (pokonał w finale Ivana Lendla). Trzecie zwycięstwo na Wimbledonie odniósł w 1989 (pokonał Edberga w finale). Ponadto dochodził do finałów w 1988, 1990, 1991 i 1995. Sukcesy te przyniosły mu przydomek "właściciela Kortu Centralnego".
Wygrał także dwukrotnie Australian Open, w 1991 (finał z Lendlem) i 1996 (finał z Changiem), oraz US Open w 1989. Nie udało mu się odnieść końcowego sukcesu na kortach Rolanda Garrosa (osiągnął 3 półfinały) – nie odpowiadała mu nawierzchnia ziemna, na której nie wygrał żadnego turnieju w grze pojedynczej.
W styczniu 1991 po raz pierwszy zajmował miejsce lidera w rankingu światowym. Sezony 1985–1996 kończył w pierwszej dziesiątce na świecie i wielokrotnie kwalifikował się do turnieju ATP Finals. Triumfował w tych zawodach w latach 1988, 1992 i 1995.
W latach 1985–1999 występował w reprezentacji w Pucharze Davisa, w tym w zwycięskich sezonach 1988 i 1989. W 1985 został finalistą tej imprezy. Nie uczestniczył w sukcesie reprezentacji w 1993 ze względu na konflikt wewnątrz kadry.
W 1992 roku wygrał z Michaelem Stichem złoty medal podczas igrzysk olimpijskich w Barcelonie, mimo że debliści byli w nie najlepszych relacjach.
Wygrał łącznie 49 turniejów w singlu oraz 15 w deblu (był nr 6. w rankingu deblistów w 1986).
Becker i Edberg stworzyli jedną z najbardziej interesujących rywalizacji w tenisie. Zagrali ze sobą 35 razy w latach 1984–1996, z czego 25-krotnie zwycięsko kończył mecz Niemiec. Zmierzyli się w 3 wielkoszlemowych finałach, które Edberg 2-krotnie wygrał.
W 2003 został włączony do Międzynarodowej Tenisowej Galerii Sławy.
Starty wielkoszlemowe (gra pojedyncza).
Legenda
Kariera trenerska.
Od grudnia 2013 do grudnia 2016 pełnił funkcję głównego trenera serbskiego tenisisty Novaka Đokovicia, który przez ten czas wygrał 6 turniejów wielkoszlemowych, 2 razy triumfował w ATP World Tour Finals, zdobył 13 tytułów rangi ATP World Tour Masters 1000 oraz sezony 2014 i 2015 zakończył jako nr 1. na świecie.

</doc>
<doc id="54059" url="https://pl.wikipedia.org/wiki?curid=54059" title="PS2">
PS2



</doc>
<doc id="54070" url="https://pl.wikipedia.org/wiki?curid=54070" title="European Telecommunications Standards Institute">
European Telecommunications Standards Institute



</doc>
<doc id="54071" url="https://pl.wikipedia.org/wiki?curid=54071" title="ETSI">
ETSI



</doc>
<doc id="54072" url="https://pl.wikipedia.org/wiki?curid=54072" title="Jerzy Szmajdziński">
Jerzy Szmajdziński

Jerzy Andrzej Szmajdziński (ur. 9 kwietnia 1952 we Wrocławiu, zm. 10 kwietnia 2010 w Smoleńsku) – polski polityk, poseł na Sejm PRL IX kadencji w latach 1985–1989, poseł na Sejm I, II, III, IV, V i VI kadencji (1991–2010), wicemarszałek Sejmu VI kadencji, w latach 2001–2005 minister obrony narodowej.
Życiorys.
W latach 1966–1971 był uczniem Elektronicznych Zakładów Naukowych we Wrocławiu. W 1975 ukończył studia na Akademii Ekonomicznej we Wrocławiu.
W 1968 wstąpił do Związku Młodzieży Socjalistycznej. Jako student przewodniczył radzie uczelnianej Socjalistycznego Związku Studentów Polskich, potem zasiadał w zarządzie głównym tej organizacji. W latach 1973–1990 był członkiem Polskiej Zjednoczonej Partii Robotniczej. Zasiadał w egzekutywie Komitetu Uczelnianego na AE we Wrocławiu, w 1975 był delegatem na Wojewódzką Konferencję Sprawozdawczo Wyborczą partii. Od 1986 zasiadał w jej Komitecie Centralnym. W latach 1986–1989 był członkiem Ogólnopolskiego Komitetu Grunwaldzkiego. W okresie 1984–1989 był przewodniczącym Zarządu Głównego Związku Socjalistycznej Młodzieży Polskiej, a w 1989–1990 kierownikiem Wydziału Organizacyjnego KC PZPR. W latach 1986–1988 był członkiem Społecznego Komitetu Odnowy Starego Miasta w Zamościu.
Od chwili powołania należał do Socjaldemokracji Rzeczypospolitej Polskiej, pełniąc funkcje we władzach krajowych tej partii. Od 1999 działał w Sojuszu Lewicy Demokratycznej.
W latach 1988–1990 był wiceprezesem Polskiego Komitetu Olimpijskiego. W latach późniejszych był także członkiem zarządu koszykarskiej spółki akcyjnej Śląsk Wrocław.
Sprawował mandat poselski na Sejm PRL IX kadencji, ponownie był wybierany w 1991, 1993, 1997, 2001 i 2005. W wyborach parlamentarnych w 2007 po raz siódmy został posłem, kandydując z listy koalicji Lewica i Demokraci w okręgu legnickim i otrzymując 42 724 głosy. Od 22 kwietnia 2008 zasiadał w klubie poselskim Lewica.
W Sejmie był m.in. przewodniczącym Klubu Parlamentarnego SLD (dwukrotnie) oraz przewodniczącym Komisji Obrony Narodowej. W 2007 został wicemarszałkiem VI kadencji.
W październiku 2001 objął stanowisko ministra obrony narodowej w rządzie Leszka Millera. 21 kwietnia 2004 został tymczasowo także kierownikiem Ministerstwa Spraw Wewnętrznych i Administracji (w związku z wyborem dotychczasowego szefa resortu Józefa Oleksego na stanowisko Marszałka Sejmu). Zachował stanowisko ministra obrony narodowej w pierwszym i drugim rządzie Marka Belki. Był także członkiem komitetu wyborczego Włodzimierza Cimoszewicza w wyborach prezydenckich w 2005. Od początku zasiadał we władzach krajowych Sojuszu Lewicy Demokratycznej, w czerwcu 2008 został wiceprzewodniczącym tej partii.
W grudniu 2009 został ogłoszony kandydatem SLD w wyborach prezydenckich w 2010.
10 kwietnia 2010 zginął w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Pochowany 20 kwietnia 2010 na Cmentarzu w Wilanowie.
Życie prywatne.
Syn Henryka i Heleny. Mąż Małgorzaty Sekuły-Szmajdzińskiej, późniejszej radnej Warszawy i posłanki na Sejm. Ojciec Agnieszki i Andrzeja.
Odznaczenia i wyróżnienia.
28 czerwca 2010 odsłonięto poświęconą mu tablicę pamiątkową przy stadionie Oporowska, a 10 kwietnia 2011 tablicę pamiątkową przed siedzibą SLD przy ul. Wojska Polskiego w Jeleniej Górze.
11 kwietnia 2012 imię Jerzego Szmajdzińskiego otrzymała Sala Reprezentacyjna w siedzibie Ministerstwa Obrony Narodowej.

</doc>
<doc id="54073" url="https://pl.wikipedia.org/wiki?curid=54073" title="Solfugi">
Solfugi

Solfugi, solpugi (Solifugae) – rząd pajęczaków, obejmuje ponad 1000 gatunków drapieżnych zwierząt lądowych zamieszkujących obszary tropikalne (poza Australią, gdzie nie występują). Wyróżniają się spośród pajęczaków wyglądem zewnętrznym, który przyczynił się do powstania różnych mitów na ich temat. Nie są jadowite i nie tworzą pajęczyn. Wielkość solfug waha się w zakresie między 0,39 a 15 cm. Wyróżnia się 12 rodzin solfug. Można je spotkać w hodowlach, ale bardzo trudno zapewnić im warunki, więc często padają.
Opis.
Ciało wydłużone, pokryte gęsto długimi chitynowymi włoskami. Ciało składa się z krótkiego głowotułowia, 2 segmentów tułowiowych i odwłoka złożonego z 11 segmentów. Niektórzy systematycy zaliczają segmenty tułowia do swego rodzaju niejednolitego głowotułowia. 
Nazwy w innych językach.
W języku angielskim solfugi określa się mianem "wind scorpions" ( – wiatr; – skorpion), co nawiązuje do ich rzekomej szybkości, oraz "camel spiders" ( – wielbłąd), co nawiązuje do dwóch rzeczy: lekko "garbatej" sylwetki i rzekomego żerowania na wnętrznościach wielbłądów.
Systematyka.
Rząd: Solifugae - solfugi

</doc>
<doc id="54074" url="https://pl.wikipedia.org/wiki?curid=54074" title="Françoise Durr">
Françoise Durr

Françoise Durr (ur. 25 grudnia 1942 w Algierze) – francuska tenisistka.
Kariera tenisowa.
Wygrała w karierze 28 turniejów w grze pojedynczej i 67 w deblu. Jedyne singlowe zwycięstwo wielkoszlemowe odniosła na French Open w 1967 i było to ostatnie, aż do 2000, zwycięstwo Francuzki w tym turnieju (triumfowała Mary Pierce).
W grze podwójnej i mieszanej zdobyła 11 tytułów w Wielkim Szlemie. W latach 1967–1971 pięć razy z rzędu wygrywała konkurencję debla na French Open, dokładając zwycięstwa mikstowe w 1968, 1971 i 1973. W US Open wygrywała debla w 1969 i 1972 (finalistka debla 1971 i 1974, finalistka miksta 1969). Na turnieju wimbledońskim wygrała miksta w 1976 i poniosła 6 porażek w finałach kobiecego debla (1965, 1968, 1970, 1972, 1973, 1975).
Była półfinalistką gry pojedynczej na US Open w 1967, na Wimbledonie w 1970, a we French Open (poza rokiem końcowego triumfu) w 1972 i 1973.
Wygrywała także inne znane turnieje, m.in. międzynarodowe mistrzostwa Włoch w Rzymie (w deblu, 1969), otwarte mistrzostwa Kanady (1971 zarówno w singlu, jak i w deblu), otwarte mistrzostwa Niemiec (1967, w grze pojedynczej). W latach 1974 i 1977 finalistka deblowego WTA Finals.
W 1967 klasyfikowana na pozycji nr 3. na świecie, 9–krotnie kończyła sezony w czołowej dziesiątce (z przerwami w latach 1965–1976). W latach 60. i 70. reprezentowała Francję w Pucharze Federacji, a w 1996 była kapitanem zespołu narodowego. W 1993 została mianowana pierwszym dyrektorem ds. kobiecego tenisa we Francuskiej Federacji Tenisowej.
W Sylwestra 1975 roku wyszła za mąż za Boyda Browninga. Była pierwszą zawodniczką, która podróżowała po imprezach zawodowych z psem. Pies, o tenisowym imieniu Topspin, był popularną maskotką wielu zawodów i wzbudzał aplauz wnosząc na kort rakietę Durr w pysku.
W 2003 Françoise Durr została wpisana do Międzynarodowej Tenisowej Galerii Sławy.
Historia występów wielkoszlemowych.
Turniej Australian Open odbył się dwukrotnie w 1977 roku (styczeń i grudzień), za to nie został rozegrany w 1986.

</doc>
<doc id="54076" url="https://pl.wikipedia.org/wiki?curid=54076" title="Solifugae">
Solifugae



</doc>
<doc id="54078" url="https://pl.wikipedia.org/wiki?curid=54078" title="Archiwistyka">
Archiwistyka

Archiwistyka – humanistyczna dyscyplina naukowa, wywodząca się z historii, powiązana również z bibliotekoznawstwem i informacją naukową. Przedmiotem badań archiwistyki są archiwa i dokumentacja.
W zakres archiwistyki wchodzą:
Archiwistyka dzieli się na teorię archiwalną, metodykę archiwalną i archiwoznawstwo:

</doc>
<doc id="54080" url="https://pl.wikipedia.org/wiki?curid=54080" title="Nancy Richey">
Nancy Richey

Nancy Richey-Gunter (ur. 23 sierpnia 1942 w San Angelo) – tenisistka amerykańska. Należała do ścisłej światowej czołówki na przełomie lat 60. i 70., osiągając pozycję wiceliderki rankingu światowego w 1969. W latach 1963–1975 była klasyfikowana w czołowej dziesiątce na świecie, a 1960-1976 w czołowej dziesiątce w USA (w tym jako nr 1 w okresach 1964-1965 i 1968-1969).
Wygrała łącznie sześć turniejów wielkoszlemowych, w tym 2 w grze pojedynczej – Australian Open 1967 i French Open 1968. W 1966 wygrała trzy deblowe turnieje, do Wielkiego Szlema zabrakło triumfu na French Open; ponadto wygrała w deblu US Open w 1965.
Czterokrotnie przegrywała w finałach gry pojedynczej – Australian Open 1966, French Open 1966, US Open 1966 i 1969; na Wimbledonie w singlu doszła najwyżej w 1968 (półfinał). W 1967 przegrała w deblowym finale Wimbledonu, a w 1969 – French Open.
W 1964 (po pokonaniu Marii Bueno) i w 1965 zwyciężczyni mistrzostw Ameryki Północnej (w 1969 finalistka tej imprezy), w 1965 finalistka międzynarodowych mistrzostw Włoch w Rzymie. Zdobywała tytuły mistrzyni USA na różnych nawierzchniach – w 1961 na korcie twardym, w 1965 w hali, w 1963-1968 na korcie ziemnym. W 1973 finalistka turnieju Virginia Slims Championships; w 1968 wygrała Madison Square Garden Championships w Nowym Jorku, a do historii przeszedł jej półfinał z Billie Jean King, w którym przegrywała już 4:6, 1:5 i zdołała jeszcze odwrócić losy spotkania.
W latach 1964 i 1968-1969 występowała w reprezentacji w Pucharze Federacji; w 1969 zdobywczyni Pucharu. Była także członkiem reprezentacji w Pucharze Wightman.
W 2003 została wpisana do Międzynarodowej Tenisowej Galerii Sławy.

</doc>
<doc id="54081" url="https://pl.wikipedia.org/wiki?curid=54081" title="Clelia Gatti Aldrovandi">
Clelia Gatti Aldrovandi

Clelia Gatti Aldrovandi (ur. 30 maja 1901, Mantua - zm. 12 marca 1989, Rzym) – włoska harfistka i pedagog gry na harfie. Utwory dla niej komponował m.in. Nino Rota.

</doc>
<doc id="54083" url="https://pl.wikipedia.org/wiki?curid=54083" title="Tanatologia">
Tanatologia

Tanatologia (gr. "thánatos" – śmierć oraz "lógos" – nauka, Tanatos – bóg śmierci) – nauka o śmierci człowieka, w szczególności zajmuje się jakościowym opisem przyczyn śmierci oraz żalem jej towarzyszącym. Badania opierają się na założeniu, że życie jest na tyle istotną wartością, że może okazać się korzystnym poznanie procesu umierania i, jeśli to możliwe, sposobów wpływania na niego.
Tanatologia jest dziedziną interdyscyplinarną korzystającą m.in. z wiedzy o takich zagadnieniach jak: AIDS, ból, eutanazja, filozofia, medycyna, pogrzeb, samobójstwo, starzenie się, sztuka i wojna.
Tanatologia nie zajmuje się bezpośrednio filozoficznym znaczeniem (sensem) śmierci, jako zagadnieniem medycznie nieistotnym, tak samo jak nie zajmuje się sensem życia. Niektóre teksty naukowe posuwają się dalej, uznając rozważania nad sensem lub bezsensem życia jako absurdalne. Tanatologia może się jednak zajmować znaczeniem śmierci dla jednostek, społeczności i kultur.
Wiedza z dziedziny tanatologii jest powszechnie wykorzystywana przez lekarzy z dziedziny medycyny sądowej.

</doc>
<doc id="54084" url="https://pl.wikipedia.org/wiki?curid=54084" title="Jan I Luksemburski">
Jan I Luksemburski



</doc>
<doc id="54085" url="https://pl.wikipedia.org/wiki?curid=54085" title="Brian Tobin">
Brian Tobin

Brian Tobin (ur. 5 grudnia 1930 w Perth) – australijski tenisista i działacz tenisowy.
W latach 50. i 60. aktywny jako zawodnik, był klasyfikowany jako nr 8. tenisa australijskiego. W Australian Championships (obecnie Australian Open) najdalej doszedł w grze pojedynczej do 3 rundy. W deblu najlepszym rezultatem Tobina jest półfinał w parze z Owenem Davidsonem w 1963 roku, a w grze mieszanej ćwierćfinał wspólnie z Ann Jenkins w 1964 roku.
W 1954 roku wygrał w grze podwójnej mistrzostwa Australii na nawierzchni twardej. W 1964 roku wygrał międzynarodowe mistrzostwa Holandii (w deblu i mikście) oraz Szwajcarii (w deblu). W 1967 roku zwycięzca deblowych mistrzostw USA na nawierzchni ziemnej, trzykrotny finalista gry pojedynczej w turnieju Victorian (Hard Court) (1954, 1956, 1958). Zajmował także czołowe lokaty w turniejach międzynarodowych w kategoriach weteranów.
W 1964 i 1967 roku był kapitanem reprezentacji kobiecej w Pucharze Federacji (1964 Australia zdobyła to trofeum).
Od 1964 roku wieloletni działacz federacji australijskiej ("Tennis Australia"), członek zarządu 1965–1989, a e latach 1969–1976 pierwszy wiceprezydent. W latach 1977–1989 prezydent federacji, kierował budową i uroczyście otwierał nowy obiekt wielkoszlemowego Australian Open w 1988 roku (wyposażenie kortu centralnego w rozsuwany dach znacznie uniezależniło organizatorów od kaprysów pogody, a zarazem stworzyło pierwszą halową arenę zmagań w Wielkim Szlemie).
Jednocześnie działacz Międzynarodowej Federacji Tenisowej, 1979–1989 wiceprezydent, 1989–1991 wiceprezydent wykonawczy, 1991–1999 prezydent. Zasłużył się dla popularyzacji tenisa na świecie. W latach 1986–1989 kierował Komitetem ds. Pucharu Davisa i igrzysk olimpijskich. Współpracował z kierownictwem zawodowych rozgrywek męskich (ATP) i kobiecych (WTA).
Tobin otrzymał wiele odznaczeń i tytułów honorowych – członka honorowego "Tennis Australia" (1989), prezydenta honorowego Międzynarodowej Federacji Tenisowej (1999), Order Olimpijski (1999), członkostwo w Międzynarodowej Tenisowej Galerii Sławy (2003) oraz Golden Achievement Award Międzynarodowej Tenisowej Galerii Sławy (1999). W 1986 roku otrzymał także Order Australii.

</doc>
<doc id="54087" url="https://pl.wikipedia.org/wiki?curid=54087" title="Karol IV Luksemburski">
Karol IV Luksemburski

Karol IV Luksemburski (ur. 14 maja 1316 w Pradze, zm. 29 listopada 1378 tamże) – syn i następca Jana Luksemburskiego oraz Elżbiety, córki króla Wacława II, siostry króla Wacława III – z dynastii Przemyślidów. Margrabia Moraw od 1334, hrabia Luksemburga 1346–1353, król Królestwa Niemieckiego od 1346, król czeski od 1346, cesarz rzymski od 1355, elektor Brandenburgii 1373-1378. Na chrzcie otrzymał zwyczajowe u Przemyślidów imię "Wacław", ale przy bierzmowaniu przyjął imię "Karol".
Młodość.
Wychował się pod opieką Piotra Rogera (późniejszego papieża Klemensa VI) w Paryżu na dworze króla Francji Karola IV Pięknego (męża stryjenki). W 1331 został przez ojca powołany do Lombardii, a następnie w wyniku ugody z cesarzem Ludwikiem IV Wittelsbachem mianowany wikariuszem cesarstwa. W latach 1331–1333 bez sukcesu walczył we Włoszech północnych z ligą miast o utrzymanie tam władzy Jana Luksemburskiego. W 1334 ojciec mianował go margrabią Moraw i przekazał zarząd Czech. W 1335 nawiązał rozmowy z królem polskim Kazimierzem Wielkim i przygotował pokój z Polską oraz sojusz z Węgrami zawarte przez Jana Luksemburskiego w Wyszehradzie.
Rządy.
W związku z rosnącą potęgą rządzącego Świętym Cesarstwem Rzymskim – Ludwika IV Bawarskiego, który po wygaśnięciu dynastii askańskiej opanował Marchię Brandenburską, Dolną Bawarię, Tyrol, Holandię, Zelandię, Fryzję i Hennegau, książęta Cesarstwa, obawiając się o swoją sytuację, zebrali się w 1346 przy tronie królewskim w Rhens w celu wyboru antykróla, którym 11 lipca 1346 został Karol IV. Został wybrany na króla Niemiec dzięki poparciu Klemensa VI oraz w wyniku zabiegów ojca i jego stryja arcybiskupa Trewiru Baldwina przez trzech elektorów duchownych, ojca oraz elektora saskiego koronowany został przez arcybiskupa praskiego, Arnoszta z Pardubic.
Początkowy okres rządów to wojny z Ludwikiem, który nie chciał zrezygnować z korony. Sytuację zmieniła śmierć Ludwika w trakcie polowania 11 października 1347. Spór z Wittelsbachami ciągnął się do 1349. W 1350 doszedł do porozumienia z Wittelsbachami uznając ich panowanie w Brandenburgii i Tyrolu. W początkach rządów Karola IV formalnie trwała również wojna polsko-czeska o Śląsk, zakończona 22 listopada 1348 pokojem namysłowskim.
Sytuację w Rzeszy dodatkowo pogorszyła przypadająca na rządy Karola epidemia dżumy, w ślad za którą poszedł wzrost cen i spadek realnej wartości czynszów. Szlachta próbowała ratować swój budżet zwiększając obciążenia wobec chłopów, co powodowało wzrost fermentu u tych drugich. W miastach zaznaczył się wzrost pozycji związków cechowych, które powoli odbierały realną władzę szlacheckiemu patrycjatowi. Niezadowolenie społeczne wyrażało się w rosnącej liczbie ruchów heretyckich, biczowników oraz pogromach Żydów.
Karol skupił prawie całą swoją aktywność w Czechach, których stolicę Pragę gwałtownie rozbudowywał i rozwijał fundując między innymi w 1348 Uniwersytet Praski (obecnie Uniwersytet Karola), co zjednało mu popularność w kręgach uczonych niemieckich. Symbolem Pragi stał się też Most Karola. Karol IV wzniósł również zamek Karlštejn. W 1353 pozyskał tzw. Czeski Palatynat, który inkorporował do Królestwa Czech w 1355, przesuwając zachodnią granicę państwa do Wolnego Miasta Norymbergi i księstwa biskupiego Bambergu. Tym samym w granicach Czech znalazła się niemal cała "Złota Droga", łącząca Pragę, w której Karol rezydował i Norymbergę, w której gościł 52-krotnie. Na zdobytych ziemiach wzniósł m.in. Zamek Wacława w Lauf, kryjący dziś historycznie najcenniejszą czeską galerię heraldyczną. Nowo pozyskanym osadom nadawał prawa miejskie (m.in. Lauf, Pegnitz, Eschenbach). W 1361 przyłączył do Czech Erlangen, a w 1367 Łużyce Dolne. W Norymberdze ufundował Kościół Najświętszej Marii Panny.
W 1355 Karol odbył tzw. wyprawę włoską, zakończoną koronacjami: królewską w Mediolanie i tego samego roku cesarską w Rzymie. Koronacji dokonali legaci papieża Innocentego IV; Karol potwierdził przy tym przyrzeczenie z 1346 roku, że nie będzie zabiegał o władztwo nad Włochami. W 1365 roku koronował się w Arles na króla Burgundii.
Na żądanie papieża Urbana V w 1368 roku udał się z silną armią do Włoch, by zapewnić tam władztwo papieskie. W Rzymie czwarta żona Karola księżniczka zachodniopomorska Elżbieta z Pomorza została koronowana przez papieża. Po nieudanych próbach zaprowadzenia w środkowych oraz północnych Włoszech bezpieczeństwa i pokoju, Karol powrócił do Czech, w wyniku czego Urban V musiał powrócić do Awinionu.
Przy wykorzystaniu sporów wewnętrznych między Wittelsbachami, zapewnił swojemu synowi Wacławowi IV, w drodze kombinacji spadkowych Marchię Brandenburską, której oddanie wymusił na margrabim brandenburskim Ottonie w 1373 r. Położone w Starej Marchii miasto Tangermünde Karol uczynił swoją drugą rezydencją po Pradze.
Złota Bulla Karola.
Jednym z głównych zadań stojących przed Karolem było uregulowanie sytuacji w Rzeszy. W tym celu zwołał na 1355 sejm do Norymbergi, na którym opracowano dokument zwany Złotą Bullą (od pieczęci cesarskiej przywiezionej przez niego).
Ogłoszona 10 stycznia 1356, sankcjonowała nowy ustrój kraju. Ustalała liczbę elektorów na siedmiu, tj.:
Stanowiska miały być niepodzielne, a w przypadku świeckich zawsze przechodzić na najstarszego syna. Po śmierci króla, kanclerz Rzeszy był zobowiązany do zwołania w ciągu miesiąca sejmu we Frankfurcie nad Menem. Te i inne postanowienia Bulli czyniły z książąt dzielnicowych w zasadzie niezależnych władców.
Małżeństwa i potomstwo.
Karol był żonaty cztery razy. Jego żonami były:
Z pierwszego małżeństwa pochodziły:
Z drugiego małżeństwa pochodził:
Z trzeciego małżeństwa pochodzili:
Z czwartego małżeństwa pochodzili:
Karol IV miał także nieślubnego syna Wilhelma (Guillaume), którego matka była Francuzką. Chłopiec urodził się ok. 1365. Ojciec zabezpieczył jego przyszłość poprzez korzystne małżeństwo.
Upamiętnienie.
• Jego podobizna widnieje na banknocie 100 Koron Czeskich.

</doc>
<doc id="54088" url="https://pl.wikipedia.org/wiki?curid=54088" title="Karol Luksemburski">
Karol Luksemburski



</doc>
<doc id="54090" url="https://pl.wikipedia.org/wiki?curid=54090" title="Wacław IV Luksemburski">
Wacław IV Luksemburski

Wacław IV Luksemburski () (ur. 26 lutego 1361 w Norymberdze, zm. 16 sierpnia 1419 w Pradze) – król niemiecki 1378–1400 i czeski 1378–1419, książę Luksemburga 1383–1419. Syn Karola IV Luksemburskiego.
Życiorys.
Elekcja.
Na króla rzymskiego wybrany został za życia swego ojca Karola IV w roku 1376 (został koregentem), co wywołało oburzenie elit państwa. Koronowany został 6 lipca 1376. Rozrost władzy udzielnych książąt, rosnący partykularyzm i podziały spowodowały upadek władzy centralnej. Wacław IV starał się lawirować między zwalczającymi się nawzajem miastami i wielkimi właścicielami ziemskimi, co zaowocowało utratą zaufania społecznego.
W katedrze w Monza jest zachowany wizerunek przedstawiający koronację Wacława na króla Italii żelazną koroną w obecności sześciu pozostałych elektorów. Wizerunek został prawdopodobnie wykonany wyłącznie w celu wzmocnienia roszczeń katedry do przechowywania żelaznej korony. Sam fakt koronacji jest kwestionowany przez historyków.
Cele polityki.
Podobnie jak ojcu, Wacławowi zależało na rozwoju własności wewnątrz własnego rodu, ale brakło mu zdolności i zręczności Karola IV, toteż po śmierci Karola opozycja zaczęła mu grozić detronizacją. Zagrożenie to stało się tym bardziej realne, gdy brat stryjeczny króla Jodok z Moraw uwięził go przejściowo (1394). Wreszcie w Oberlahnstein ogłoszono detronizację Wacława jako króla niemieckiego, obierając monarchą Ruprechta z Palatynatu. Po śmierci pochowany został w klasztorze w Zbraslaviu. W czasie wojen husyckich po splądrowaniu klasztoru jego zwłoki zostały wyrzucone z trumny.
Małżeństwa.
Wacław został w 1366 roku zaręczony z Elżbietą Slawońską, córką Stefana, brata Ludwika Węgierskiego, króla Węgier. Zaręczyny zostały kilka lat później unieważnione wskutek starań Elżbiety Łokietkówny.
Wacław był dwukrotnie żonaty. Jego pierwszą żoną była Joanna Bawarska, a drugą Zofia Bawarska. Oba związki, podobnie jak wiele małżeństw innych Luksemburgów, okazały się bezpotomne.

</doc>
<doc id="54091" url="https://pl.wikipedia.org/wiki?curid=54091" title="Wacław IV">
Wacław IV



</doc>
<doc id="54093" url="https://pl.wikipedia.org/wiki?curid=54093" title="Michael Küchmeister von Sternberg">
Michael Küchmeister von Sternberg

Michael Küchmeister von Sternberg (ur. ok. 1360-1370, zm. 15 grudnia 1423 w Gdańsku) – 28-my wielki mistrz zakonu krzyżackiego w latach 1414-1422.
Życiorys.
Po wstąpieniu w młodym wieku do zakonu krzyżackiego rozpoczął swą służbę w Baldze, skąd wychodziły wyprawy zakonnych rycerzy i ich gości na Litwę, następnie został komturem na zamku w Rhein (Ryn). W latach 1396-1402 był prokuratorem kętrzyńskim, w 1400 został także szafarzem elbląskim. Później w Królewcu sprawował urząd wielkiego szafarza. Od roku 1404 był wójtem Żmudzi, a od 1410 wójtem Nowej Marchii.
Po bitwie grunwaldzkiej próbował z wojskami zaciężnymi i własnymi wasalami odzyskać utracone przez zakon pozycje. W bitwie pod Koronowem (10 października 1410) poniósł klęskę, dostał się do niewoli i został osadzony na zamku w Chęcinach. Z Polski powrócił latem 1411, aby objąć urząd wielkiego marszałka i przewodniczyć delegacji krzyżackiej podczas sądu polubownego w Budzie w 1412, który potwierdził ustalenia pokoju toruńskiego 1411 roku. Niezadowolony z takiego obrotu sprawy wielki mistrz oskarżył go o nieprzestrzeganie wcześniej ustalonych z nim instrukcji. W wyniku klęski zakonu w bitwie pod Grunwaldem jego militarna i ekonomiczna potęga podupadła. Nastąpiła też przebudowa świadomości mieszkańców Prus. Nic więc dziwnego, że gdy wielki mistrz Henryk von Plauen dążył do wojny z Polską, zgromadzone wojsko krzyżackie (pruska szlachta i chłopi) we wrześniu 1413 roku pod Lidzbarkiem Welskim odmówiło walki z Polską.
Küchmeister odsunął od władzy von Plauena, a 7 stycznia 1414 roku oficjalnie wybrany został na urząd wielkiego mistrza krzyżackiego. Znacząco złagodził politykę wewnętrzną państwa zakonnego: przywrócił rady miejskie i na sądzie rycerskim w Bratianie pozwolił na powrót członków pruskiego Towarzystwa Jaszczurczego zwanego także Związkiem Jaszczurczym. Zobowiązał się także ukrócić nadużycia państwowych urzędników. Wobec ponownego konfliktu z Polską zwanego wojną głodową wysłał w 1414 rozpaczliwy list do papieża Jana XXIII (znanego jako antypapież Jan XXIII), w którym błagał go o powstrzymanie polskiego króla Władysława Jagiełły. Dochody państwa spadły z powodu zniszczeń. W 1416 przeprowadził reformę monetarną, wzmocnił współpracę ze stanami, ale nie poprawiło to trudnej sytuacji kraju. Jednocześnie, świadomy słabości militarnej zakonu, nakazał wycofanie sił do obronnych zamków i miast oraz utrudnianie polskiego pochodu poprzez niszczenie pól i młynów wodnych. Nadał prawo miejskie Sztumowi 21 września 1416 roku. Było to jedyne lokowane miasto za jego czasów. Z trudem spełniał wysokie wymagania i w marcu 1422 złożył rezygnację z urzędu wielkiego mistrza.
Zmarł w Gdańsku 15 grudnia 1423. Pochowany został w kaplicy św. Anny na zamku w Malborku.

</doc>
<doc id="54095" url="https://pl.wikipedia.org/wiki?curid=54095" title="Kawalerowie Mieczowi">
Kawalerowie Mieczowi

Zakon Kawalerów Mieczowych (, ) znany również jako Kawalerowie Mieczowi, Zakon Liwoński, Rycerze Chrystusowi, Zakon Inflancki"" – niemiecki zakon rycerski w Inflantach (obecna Łotwa i Estonia), założony w oparciu o regułę templariuszy w Rydze przez cysterskiego opata Teodoryka w 1202. Formalnie byli zależni od biskupa ryskiego Alberta von Buxhövdena. Powstali w celu obrony oraz rozszerzania diecezji ryskiej.
Rycerze od samego początku starali się wyzwolić od zależności biskupiej i stworzyć suwerenne państwo. W roku 1218 spór przybrał takie rozmiary, że biskup Albert zdecydował się wezwać na pomoc Duńczyków, król Waldemar II stanął jednak po stronie zakonu, przy okazji zajmując północną Estonię.
Kawalerowie mieczowi znani byli ze swoich licznych występków. Volquin został wielkim mistrzem po tym jak jego poprzednika Winnego von Rohrbach, zamordował jeden z braci zakonnych. Uciskanie ludności Inflant (co potępiał papież Honoriusz III) doprowadziło do powstania w 1222 roku, po którym rycerze zakonni zajęli ziemie króla duńskiego w Estonii. Dopiero interwencja legata papieskiego Wilhelma z Modeny przywołała ich do porządku. Kolejny legat, Baldwin z Alny, próbując odebrać kawalerom duńską twierdzę Rewel, dostał się do niewoli. Po jej opuszczeniu wytoczył zakonowi proces. W atmosferze skandalu, szukając ratunku, mistrz Volquin zwrócił się do Krzyżaków z prośbą o połączenie obu zakonów.
Po ciężkiej klęsce zadanej przez litewskich Bałtów pod Szawlami w 1236 roku, w której poległ między innymi Volquin, Rycerze Chrystusowi połączyli się w 1237 roku z zakonem krzyżackim, przyjmując jego regułę. Ocalali z pogromu szawelskiego Kawalerowie Mieczowi, zasileni kontyngentem rycerzy krzyżackich pod dowództwem Hermanna von Balka stali się rycerzami krzyżackimi. W istocie doszło wówczas do inkorporacji zakonu liwońskiego do państwa krzyżackiego, dało to początek inflanckiej gałęzi zakonu krzyżackiego, którą zaczęto od tej pory określać zakonem inflanckim. Inflancka linia Krzyżaków zachowała pewną autonomię administracyjną względem macierzystej części zakonu. W 1346 król duński Waldemar IV Atterdag sprzedał zakonowi Estonię.
W XIV wieku po walkach z arcybiskupem ryskim zakon inflancki zyskał pozycję hegemona w Inflantach, lecz stracił ją po przegranej przez Krzyżaków wojnie w latach 1409–1411. W jej wyniku doszło do rozłamu w państwie krzyżackim i gałąź inflancka odzyskała pełną niezależność. W XVI wieku Inflanty stały się celem podboju Iwana IV Groźnego. W 1558 wojska Wielkiego Księstwa Moskiewskiego uderzyły na zakon, rozpoczynając tym samym wojny inflanckie. Państwo zakonu inflanckiego pozostało niezależne do 1561 roku, kiedy ostatni wielki mistrz Gotthard Kettler złożył hołd królowi polskiemu Zygmuntowi II Augustowi. Z części ziem utworzono Księstwo Kurlandii i Semigalii pod władaniem Kettlerów, natomiast reszta znalazła się pod wspólnym władaniem Korony i Litwy.
Rycerstwo inflanckie.
Z rodów niemieckiego rycerstwa kawalerów mieczowych pochodziła większa część szlachty w polskich Inflantach (Berg, Borch, Brunnow, Bucholc, Bystram, Denhoff, Felkersamb, Fittinghof, Freyman, Grothus, Holstinghausen Holsten, Hylzen, Korff, Landsberg, Ludyngshauz, Manteuffel, Mohl, Plater, Putkamer, Roemer, Roenne, Ropp, Szweryn, Taube, Tyzenhaus, Weiss-Weyssenhof, czy Zyberg).

</doc>
<doc id="54096" url="https://pl.wikipedia.org/wiki?curid=54096" title="Fat">
Fat



</doc>
<doc id="54097" url="https://pl.wikipedia.org/wiki?curid=54097" title="Program antywirusowy">
Program antywirusowy

Program antywirusowy – program komputerowy, którego zadaniem jest wykrywanie, zwalczanie, usuwanie i odizolowanie wirusów komputerowych. Współcześnie najczęściej jest to element pakietu programów chroniących komputer także przed wieloma innymi zagrożeniami.
Charakterystyka.
Programy antywirusowe często są wyposażone w dwa niezależnie funkcjonujące moduły, przy czym różni producenci stosują różne nazewnictwo:
Programy antywirusowe mają możliwość aktualizacji definicji nowo odkrytych wirusów, często na bieżąco, przez pobranie ich z serwerów producenta oprogramowania za pośrednictwem Internetu.
Pakiety antywirusowe zawierają często także własną implementację zapory sieciowej, moduły kontrolujące pocztę elektroniczną i pliki pobierane z sieci, ochronę bankowości, moduł wykrywania i zapobiegania włamaniom, skaner pamięci i MBR. Moduły te mogą wchodzić w skład pakietów typu , jednak można je zainstalować oddzielnie, co według licznych testów laboratoriów antywirusowych, oferują znacznie wyższy poziom ochrony przed szkodliwym oprogramowaniem niż pakiety bezpieczeństwa.
Współczesne programy antywirusowe korzystają z chmury obliczeniowej, co umożliwia przyspieszoną reakcję na nowe zagrożenia jeszcze przed wydaniem zaktualizowanej definicji wirusów. Spora część producentów dzięki chmurze zmniejsza rozmiary swoich plików definicji.
Rodzaje narzędzi/modułów antywirusowych.
Skanery.
Skanery to najstarszy i najprostszy sposób ochrony antywirusowej. Ich działanie polega na wyszukiwaniu określonej sekwencji bajtów w ciągu danych. W większości wirusów można wyróżnić unikalną sekwencję bajtów, tzw. sygnaturę – charakterystyczny ciąg bajtów, dzięki któremu możliwe jest odnalezienie wirusa w pamięci lub w zarażonej ofierze. Skuteczność skanera antywirusowego zależy od tego, jak bardzo charakterystyczna jest dana sekwencja. Ochrona jest najskuteczniejsza, jeżeli wirus zawiera w sobie jakiś bardzo specyficzny napis lub ciąg bajtów.
Wraz z pojawieniem się wirusów polimorficznych, znaczenie skanerów w pewnym stopniu zmalało, jednak nadal jest to najważniejsza metoda walki z wirusami. Wirusy polimorficzne są trudne do wykrycia, gdyż ich różne próbki nie wyglądają tak samo. Często dwie próbki danego wirusa nie mają ze sobą nic wspólnego. Polimorfizm może być osiągnięty poprzez zakodowanie ciała wirusa. W przypadku tych wirusów również używa się skanera, choć dopiero w późniejszej fazie wykrywania.
Monitory.
Monitor to program antywirusowy zainstalowany jako TSR () lub sterownik SYS, który – poprzez monitorowanie odpowiednich funkcji DOS i BIOS – pozwala na wykrywanie wszystkich wykonywanych za pomocą tych funkcji odwołań do dysków. To, czy monitor będzie działał prawidłowo, zależy często od momentu, w którym przejął on kontrolę nad systemem (przed działaniem wirusa, czy już po) oraz od tego, jak głęboko wnika on w system operacyjny. Autorzy programów antywirusowych muszą korzystać z metod podobnych do tych, które stosują twórcy wirusów. Dużą wadą programów monitorujących jest to, że powodują one często fałszywe alarmy. Niekiedy zdarza się, że użytkownik po kolejnym potwierdzeniu jakiejś zwykłej operacji dyskowej staje się mniej uważny i nawet usuwa program antywirusowy z pamięci.
Szczepionki.
Są to programy skierowane przeciwko konkretnym wirusom. Na podstawie posiadanego lub wykrytego egzemplarza wirusa można, po odpowiedniej analizie jego kodu, zdefiniować tzw. sygnatury, na podstawie których wykrywa się kolejne kopie wirusa w systemie. Dokładna analiza kodu wirusa pozwala niekiedy odnaleźć w nim oryginalne wartości pewnych parametrów, które mogą posłużyć do wyleczenia plików. Większość z istniejących szczepionek to rozbudowane programy, które potrafią wykryć i usunąć kilka tysięcy określonych wirusów. Tylko w przypadkach nowych wirusów szczepionki nie są efektywne.
Programy autoweryfikujące.
Programy te pozwalają sprawdzić, czy dany program nie został w jakiś sposób zmodyfikowany przez wirusa. Weryfikację tę umożliwia dodanie do wskazanego pliku określonego krótkiego programu. Dodawany kod dopisuje się do pliku, wykorzystując te same mechanizmy co wirusy, i zapewnia on mechanizm autoweryfikacji, czyli samoczynne sprawdzanie danego programu pod kątem modyfikacji.
Ich działanie polega na obliczaniu sum kontrolnych żądanego pliku lub plików. Wyznaczone sumy kontrolne są przechowywane w osobnych plikach, tworzonych po pierwszym uruchomieniu programu. Jeżeli pliki te istniały już wcześniej, program antywirusowy wykorzystuje dane w nich zawarte, aby porównać bieżąco wyliczoną sumę, z sumą poprzednio zapisaną w pliku.
Programy te najczęściej nie są zdolne do zwalczania wirusów wykorzystujących technikę ukrywania swojego kodu. Wadą metody autoweryfikacji jest także to, że pliki przechowujące obliczone sumy kontrolne nie są chronione, a dzięki znajomości wielu algorytmów stosowanych przez programy antywirusowe, niektóre wirusy potrafią zainfekować określony plik i obliczyć dla niego nową sumę kontrolną.
Kwarantanna.
Wykonywalne pliki dokonujące podejrzane czynności trafiają do kwarantanny, gdzie zostają odizolowane od systemu plików – umożliwia to ich naprawę (usunięcie szkodliwego kodu) lub bezpieczne usunięcie całości, a wirus nie ma już możliwości powielania się.
Skanery antywirusowe online.
Skanery antywirusowe online to moduł programu antywirusowego, za pomocą którego komputer sprawdza określony przez użytkownika plik lub obszar na dysku twardym, dyskietce czy płycie. Po zakończeniu pracy skaner informuje o liczbie znalezionych wirusów i o tym, ile z nich udało mu się skutecznie usunąć. Do zastosowania skanera wymagana jest przeglądarka internetowa.
Istnieją również strony, na których użytkownik przesyła próbkę pliku, która następnie jest skanowana przez różne programy antywirusowe. Przykładem takiego serwisu jest skaner VirusTotal.

</doc>
<doc id="54098" url="https://pl.wikipedia.org/wiki?curid=54098" title="Black-out">
Black-out

Black-out – zjawisko utraty przytomności przez pilota statku powietrznego w wyniku odpłynięcia krwi z górnej części ciała (szczególnie z mózgu) ku dołowi. Pilot doświadcza black-outu w wyniku działania przeciążenia przy manewrach wykonywanych „przez plecy” samolotu.
Podatność na black-out jest cechą jednostkową. Kandydaci na pilotów myśliwców przechodzą próby określające ich podatność na to zjawisko. Istnieje specjalny zestaw ćwiczeń fizycznych oraz zachowań, które zmniejszają ryzyko wystąpienia zjawiska black-outu. Podczas treningów w wirówkach przeciążeniowych pilot uczy się naprężania odpowiednich partii mięśni (szczególnie nóg) oraz specjalnych technik oddechowych (szybkiego i głębokiego wdechu i powolnego wydychania).
Testowane są specjalne skafandry przeciwprzeciążeniowe, które uciskają odpowiednie partie ciała pilota oraz podają do płuc sprężone powietrze. Takie skafandry pozwalają pilotowi zachować świadomość, a więc i możliwość kontynuowania walki, przy przeciążeniach przekraczających 9 g.
Black-out jest bardzo niebezpiecznym zjawiskiem. Utrata przytomności oraz jej odzyskanie, po ustąpieniu przeciążenia, prowadzi do dezorientacji pilota. W nowoczesnych myśliwcach, szczególnie gdy coraz częściej stosuje się sterowanie wektorem ciągu, piloci coraz częściej narażeni są na black-out.
Odpływ krwi z mózgu powoduje zawężenie i pociemnienie pola widzenia, stąd nazwa zjawiska.

</doc>
<doc id="54103" url="https://pl.wikipedia.org/wiki?curid=54103" title="Fryderyk August I">
Fryderyk August I

Fryderyk August I Wettyn (właśc. Fryderyk August Józef Maria Antoni Jan Nepomucen Alojzy Ksawery Wettyn, niem. Friedrich August Joseph Maria Anton Johann Nepomuk Aloys Xaver; ur. 23 grudnia 1750 w Dreźnie, zm. 5 maja 1827 tamże) – książę saski z dynastii Wettynów (linii albertyńskiej), głowa saskiej rodziny panującej jako książę elektor Saksonii w latach 1763–1806, król Saksonii w latach 1806–1827 i książę warszawski w latach 1807–1815.
Najstarszy syn księcia elektora Fryderyka Krystiana (ur. 1722, zm. 1763) i księżniczki bawarskiej Marii Antoniny z dynastii Wittelsbachów (ur. 1724, zm. 1780), który dożył wieku dorosłego. Wnuk króla polskiego i wielkiego księcia litewskiego Augusta III Sasa oraz prawnuk króla polskiego i wielkiego księcia litewskiego Augusta II Mocnego (ze strony ojca), a także wnuk cesarza rzymsko-niemieckiego Karola VII Wittelsbacha oraz praprawnuk króla polskiego i wielkiego księcia litewskiego Jana III Sobieskiego (ze strony matki).
Życiorys.
Urodził się w Dreźnie jako drugie w kolejności dziecko ówczesnego następcy tronu Saksonii (a zarazem królewicza polskiego) po zmarłym tuż po urodzeniu w 1748 roku – nieznanym z imienia – starszym bracie. Jego dzieciństwo przypadło na trudny dla Saksonii okres, naznaczony wojną siedmioletnią, w trakcie której, w okupowanej przez Prusaków stolicy elektoratu, zmarła jego babka Maria Józefa. Podobnie jak w przypadku potomstwa Augusta III, w rodzinie Fryderyka Krystiana program nauczania dzieci również obejmował naukę języka polskiego w nadziei podtrzymania w przyszłości unii polsko-saskiej.
Został księciem elektorem Saksonii 17 grudnia 1763 roku w wieku trzynastu lat po przedwczesnej śmierci swojego ojca, która nastąpiła zaledwie kilka tygodni po zgonie królewskiego dziadka. Władzę w Saksonii objął wtedy królewicz Ksawery z tytułem księcia administratora w zastępstwie małoletniego bratanka. Regent położył wielkie zasługi w dziele odbudowy elektoratu ze zniszczeń wojny siedmioletniej. Ksawerego wspierała owdowiała księżna elektorowa Maria Antonina, ale w 1768 roku został zmuszony do oddania władzy jej synowi, co z jednej strony było skutkiem zmęczenia ludności elektoratu niepopularnymi acz zbawiennymi dla Saksonii reformami oraz nieudowodnienia znienawidzonemu przez lud Henrykowi Brühlowi kradzieży publicznych pieniędzy na prywatne cele, a z drugiej stanowiło naturalną kolej rzeczy, wynikającą z uznania za pełnoletniego młodego księcia elektora. W rok po objęciu osobistych rządów 29 stycznia 1769 roku w Dreźnie zawarł małżeństwo z księżniczką palatyńską Amalią z dynastii Wittelsbachów (ur. 10 maja 1752 w Mannheim, zm. 15 listopada 1828 w Dreźnie), z którą miał córkę Marię Augustę (ur. 21 czerwca 1782 w Dreźnie, zm. 14 marca 1863 w Dreźnie).
Fryderyk August robił wiele dla odbudowania Saksonii, bardziej dbając o dobrobyt swoich poddanych niż o znaczenie państwa. Starał się, żeby Drezno zachowało walory jednej ze stolic europejskiej kultury i tu odniósł pewne sukcesy, chociaż nie było go już stać na utrzymanie znanych ze świetności zespołów dworskich artystów. Elektora cechował szczególnego rodzaju konserwatyzm. Przejawiał się nie tylko w zamiłowaniu do strojów sprzed ponad pół wieku, które musieli nosić dworzanie, ale i w przestrzeganiu etykiety. Nie dopuszczał do udziału w polityce rodzeństwa, zachowując tę sferę dla siebie. Był przy tym niezwykle pracowity. Dążąc do odbudowy kraju, wspierał wszystkie inicjatywy służące temu celowi. Swoje obowiązki wobec państwa traktował niesłychanie poważnie, wierząc, że w doskonałym wypełnianiu przyjętych zobowiązań tkwi źródło pomyślności wykonywanych zadań. Choć pedant i tradycjonalista, stosujący na swym dworze doprowadzoną do perfekcji etykietę, w duchu podobno był zwolennikiem monarchii konstytucyjnej. Dzięki swoim rządom w Saksonii zyskał przydomek Sprawiedliwy (niem. „der Gerechte“).
Sprawa unii z Polską pozostała za życia Fryderyka Augusta aktualna z różnym natężeniem. Mimo niezmiennej postawy matki – gorącej zwolenniczki podtrzymania unii sasko-polskiej – sam nie myślał o polskiej koronie – wiedział bowiem, że o jej zdobyciu nie zdecyduje słaba Saksonia, lecz możni sąsiedzi Rzeczypospolitej. Po ogłoszonym przez konfederatów barskich bezkrólewiu 3 marca 1771 roku przywódca konfederacji, biskup kamieniecki Adam Stanisław Krasiński, ofiarował mu koronę polską, której elektor saski jednak nie przyjął. Odpowiedział, że przyjmie koronę tylko wówczas, gdy zwróci się do niego z taką propozycją „cały naród”, ale wtedy było na to jeszcze za wcześnie.
Powrót w Warszawie do koncepcji politycznej unii z Saksonią stanowi pewną zagadkę polityczną. Ze strony polskiej była to decyzja nagła, podjęta bez pytania dworu saskiego o zdanie. Zwrócono się do Drezna dopiero po podjęciu przez Sejm Wielki uchwały o wprowadzeniu tronu dziedzicznego. Pomimo niepowodzeń politycznych rządy Wettynów pozostawiły jednak w Polsce nie najgorsze wspomnienia, skoro w Konstytucji z 3 maja 1791 roku sejm polski wyznaczył Fryderyka Augusta na następcę króla Stanisława Augusta Poniatowskiego i to jako władcę dziedzicznego. Elektor, zachęcany przez dwór berliński i popierany przez dwór wiedeński, wiedział jednak, że najważniejsze będzie stanowisko Rosji. Zapytana o zdanie, Katarzyna II odpowiedziała, że raczej by nie zachęcała elektora do przyjęcia polskich propozycji, i to stanowisko zadecydowało. Rokowania, prowadzone w Dreźnie z polską delegacją, przeciągały się bez szans na powodzenie. W końcu zostały zawieszone, gdy Saksonię zmuszono do opowiedzenia się po stronie koalicji antyfrancuskiej. Potem wydarzenia w Polsce uczyniły całą propozycję bezprzedmiotową. Tyle że nastąpiło jakby odrodzenie stronnictwa polskiego na dworze drezdeńskim.
Podczas wojny francusko-pruskiej w 1806 roku początkowo sojusznik Prus. Traktat w Pillnitz z 1791 roku, włączający elektorat do koalicji antyfrancuskiej, był wymuszonym przyjęciem opcji politycznej, której starał się uniknąć. Po bitwie pod Jeną-Auerstedt przeszedł na stronę Napoleona. 11 grudnia 1806 w Poznaniu podpisał traktat pokojowy z Francją, na mocy którego Saksonia stała się królestwem i członkiem Związku Reńskiego. Likwidacja Świętego Cesarstwa Rzymskiego Narodu Niemieckiego uczyniła go władcą formalnie w pełni suwerennym, uznawał jednak faktyczne zwierzchnictwo cesarza Francuzów. Jego koronacja odbyła się 20 grudnia 1806 roku.
Na mocy układu w Tylży z 7 lipca 1807 roku zostało powołane Księstwo Warszawskie, które Napoleon oddał we władanie królowi saskiemu. Tym samym, w nawiązaniu do postanowień Konstytucji 3 maja, Fryderyk August został monarchą polskim jako książę warszawski. Na rzeczywisty bieg wydarzeń nad Wisłą miał wpływ niewielki, stale przebywając w Saksonii i tylko kilkukrotnie odwiedzając Księstwo. Kontakt z Warszawą zachował poprzez ministra sprawiedliwości Księstwa Feliksa Łubieńskiego, który stał się jego faktycznym pełnomocnikiem. Mimo to w społeczeństwie polskim powrót do unii z Saksonią został przyjęty z entuzjazmem, a jego pierwszego przyjazdu wręcz oczekiwano z niecierpliwością. Stanisław Grabowski w liście do Izabeli Czartoryskiej opisywał to wydarzenie w następujących słowach:
Fryderyk August odpłacał się zabiegami o ulżenie ciężkim obowiązkom nakładanym bez litości na ograbiane przez obce wojska Księstwo. Wyjednał na przykład u Napoleona uwolnienie Księstwa od spłaty części wierzytelności wynoszących ok. 21 milionów franków (tzw. sumy bajońskie). Podczas swych wizyt nad Wisłą wykazał sporo umiejętności politycznych. Na inaugurację pierwszego sejmu wystąpił w polskim mundurze i z polskimi odznaczeniami. W mowie na otwarcie obrad nawiązał do panowania swoich przodków i tego, że niedawno (w 1791 roku) jemu samemu proponowano tron. Uznał te zdarzenia za dowód ciągłości władzy, a ponieważ przemawiał po polsku – zyskał aplauz i życzliwe przyjęcie ze strony uczestników uroczystości. Jeszcze bardziej doniosłe wydarzenie miało miejsce kilka lat później. Ponieważ popierał plan odbudowy niepodległego Królestwa Polski, zgłosił swój akces do zawiązanej dnia 26 czerwca 1812 roku na sejmie nadzwyczajnym Konfederacji Generalnej Królestwa Polskiego, która miała stanowić wstęp do odrodzenia Rzeczypospolitej w granicach sprzed 1772 roku. Delegacja konfederacji udała się do Drezna, aby zaproponować Fryderykowi Augustowi polską dziedziczną koronę, która to propozycja została przyjęta ze wzruszeniem przez kandydata na króla, ale z powodu dalszego biegu wydarzeń niemożliwa była jej realizacja.
Po klęsce wyprawy moskiewskiej, mimo rosnącej w siłę koalicji, nie szukał pretekstu, aby opuścić Napoleona. Nawet w bitwie pod Lipskiem, kiedy niektórzy sascy generałowie zażądali odstąpienia od Francji, nie zgodził się i wezwał resztę oddziałów saskich, które w ślad za swoimi dowódcami nie przeszły na stronę koalicji, do pozostania przy Napoleonie. Zakończenie bitwy oznaczało zarazem kres znaczenia Saksonii. Fryderyk August, przebywający w mieście z rodziną i otoczeniem, został zatrzymany i oddany w areszt królowi pruskiemu Fryderykowi Wilhelmowi III, który wywiózł więźniów do Berlina. Król saski był przetrzymywany we Friedrichsfelde do chwili, gdy okazał się potrzebny w Wiedniu.
Jako karę za wierność wobec cesarza Francuzów Kongres wiedeński (1814-1815) zamierzał początkowo pozbawić Fryderyka Augusta tronu i oddać jego państwo Prusom. Ostatecznie Prusy musiały zadowolić się północną częścią Saksonii. Dwie trzecie terytorium saskiego i prawie połowa ludności została przyłączona do Prus. Władca Saksonii zachował wprawdzie tytuł królewski, ale utracił znaczenie polityczne. Został ponadto zmuszony do zrzeczenia się tronu i zwolnienia z przysięgi wierności Polaków. Fryderyk August w Manifeście do Narodu Polskiego z dnia 22 maja 1815 roku wprost zaznaczył, że czyni to "Wskutek układów pomiędzy potężnemi Mocarstwy na Kongresie Wiedeńskim, względem podziału państw zawartych (…)".
7 czerwca 1815 roku Fryderyk August wrócił do Drezna, otwierając okres pewnej stabilizacji związanej z istnieniem i funkcjonowaniem dworu jako ośrodka władzy. Dla poddanych powrót króla był miarą suwerenności Saksonii, co jeszcze silniej podkreślało znaczenie dynastii w tym trudnym dla kraju okresie. Wkrótce po tym wydarzeniu Saksonia weszła do Związku Niemieckiego jako porozumienia gwarantującego pokój wewnętrzny i ochronę zewnętrzną członków Związku. Politycznie jednak związała się z dworem wiedeńskim nie tyle z racji tradycji historycznych, ile ze względu na to, że ten układ dawał jej pewną ochronę przed Prusami, które konsekwentnie zmierzały do całkowitego jej podporządkowania. Króla i jego rodzinę nadal darzono szacunkiem. Z panującym wiązano nadzieje na uwolnienie się Saksonii z okowów, jakie na państwo nałożyła polityka władz okupacyjnych i postanowienia kongresu wiedeńskiego. Dlatego szybko wybaczono Fryderykowi Augustowi jego związki z Napoleonem i trwanie przy cesarzu.
Fryderyk August zmarł 5 maja 1827 roku w Dreźnie i został pochowany w Kościele Dworskim. Nie miał męskiego potomka, zatem królewską koronę odziedziczył młodszy brat zmarłego, Antoni (1755–1836), zgodnie z tradycją saskiego domu panującego.
Sukcesja tronu polskiego.
Fryderyk August był dwukrotnie powoływany na tron polski. Następowało to w odmiennych okolicznościach, za każdym razem inaczej również były sformułowane zasady dziedziczenia tronu:
Art. VII "Ustawy rządowej" z dnia 3 maja 1791 roku ("Konstytucji 3 maja") stanowił, że "Dynastia przyszłych królów polskich zacznie się na osobie Fryderyka Augusta, dzisiejszego elektora Saskiego, którego sukcesorom de lumbis [z lędźwi, tj. rodzonym] z płci męskiej tron Polski przeznaczamy. Najstarszy syn króla panującego po ojcu na tron następować ma. Gdyby zaś dzisiejszy elektor saski nie miał potomstwa płci męskiej, tedy mąż przez elektora, za zgodą stanów zgromadzonych, córce jego dobrany, zaczynać ma linię następstwa płci męskiej do tronu polskiego. Dlaczego Marię Augustę Nepomucenę, córkę elektora, za infantkę Polską deklarujemy, zachowując przy narodzie prawo, żadnej preskrypcji podpadać nie mogące, wybrania do tronu drugiego domu, po wygaśnięciu pierwszego".
Pomijając fakt, że powołana ustawa zasadnicza została formalnie uchylona przez Sejm grodzieński aktem oblatowanym w Grodnie 23 listopada 1793 roku, który uznał Sejm Czteroletni za niebyły i uchylił wszystkie ustanowione na nim akty prawne, linia następstwa przewidziana w tej konstytucji wygasła na wspomnianej infantce Marii Auguście Nepomucenie, która nie tylko nie miała dzieci, ale nawet nie wyszła za mąż.
Z kolei Art. 5 "Konstytucji Księstwa Warszawskiego" z dnia 22 lipca 1807 roku stanowił, że "Korona książęca warszawska jest dziedziczną w osobie króla saskiego, jego potomka, dziedziców i następców podług porządku następstwa ustanowionego w domu saskim".
Wynika z tego przepisu, że prawo do tronu polskiego zostało przyznane wszystkim członkom saksońskiej rodziny królewskiej, zgodnie z zasadami dziedziczenia korony obowiązującymi w tej rodzinie. Biorąc pod uwagę, że była to norma prawna obowiązująca w momencie przyjęcia przez Fryderyka Augusta w 1812 roku polskiej dziedzicznej korony królewskiej w związku z przystąpieniem do Konfederacji Generalnej Królestwa Polskiego, jego abdykacja i zwolnienie z przysięgi wierności Polaków, mające charakter osobisty, nie pozbawiło prawa do tronu polskiego jego następców. Według innej interpretacji jego abdykacja jako dokonana pod przymusem – była obarczona wadą oświadczenia woli, pociągającą za sobą nieważność czynności prawnej.

</doc>
<doc id="54106" url="https://pl.wikipedia.org/wiki?curid=54106" title="Rybitwy">
Rybitwy

Miejscowości w Polsce:
Inne:

</doc>
<doc id="54110" url="https://pl.wikipedia.org/wiki?curid=54110" title="Lista producentów samolotów">
Lista producentów samolotów

Lista producentów samolotów istniejących obecnie i historycznych w porządku alfabetycznym.

</doc>
<doc id="54113" url="https://pl.wikipedia.org/wiki?curid=54113" title="Heinkel">
Heinkel

Heinkel Flugzeugwerke − niemiecka wytwórnia lotnicza założona przez Ernsta Heinkla. W latach 30. i 40. produkowała samoloty bojowe, głównie bombowce, dla Luftwaffe.
Historia.
Wytwórnia "Heinkel" została założona w 1922 roku w Warnemünde po złagodzeniu restrykcji dotyczących przemysłu lotniczego nałożonych na Niemcy na mocy traktatu wersalskiego. Pierwszym sukcesem firmy było skonstruowanie w 1932 roku szybkiego samolotu pocztowego Heinkel He 70 "Blitz". Maszyna ta ustanowiła wiele rekordów prędkości i stała się podstawą do skonstruowania większego, dwusilnikowego samolotu Heinkel He 111 "Doppel-Blitz". Głównymi inżynierami fabryki "Heinkla" byli bracia Siegfried i Walter Günter, oraz Heinrich Hertel, konstruktorzy obu wymienionych maszyn.
Firma "Heinkel" jest najbardziej znana jako producent samolotów bojowych dla niemieckiej Luftwaffe używanych podczas II wojny światowej. Pierwszymi bombowcami "Heinkla" były przebudowane do tej roli samoloty "He 70" i "He 111", który stał się podstawą niemieckiego lotnictwa bombowego. Wytwórnia dostarczyła także najcięższy bombowiec Luftwaffe Heinkel He 177 "Greif", który jednak nie został wyprodukowany w dużych ilościach.
Wytwórnia "Heinkel Flugzeugwerke" próbowała również swoich sił w konstrukcji samolotów myśliwskich, ale z dużo mniejszym powodzeniem. Pierwsza maszyna Heinkel He 112 przegrała rywalizację z konstrukcją Messerschmitta Bf 109, a jego wersja rozwojowa Heinkel He 100 nie została przyjęta na uzbrojenie ze względu na nieprzychylną opinię Ministerstwa Lotnictwa Rzeszy (niem. "Reichsluftfahrtministerium").
Kolejnym projektem firmy był nocny myśliwiec He 219 "Uhu", który również ze względu na nieprzychylne opinie polityczne nie został wdrożony do masowej produkcji, a był budowany jedynie w ograniczonych ilościach.
W 1941 roku firma "Heinkel" połączyła się z wytwórnią silników lotniczych Hirth, dzięki czemu jako Heinkel-Hirth, zyskała możliwość produkcji własnych jednostek napędowych.
Firma "Heinkel" zaznaczyła swój udział także na polu pionierskich technologii samolotów napędzanych silnikami odrzutowymi i rakietowymi. Już w 1939 roku wzbił się w powietrze pierwszy w świecie samolot z napędem rakietowym Heinkel He 176, a wkrótce po nim Heinkel He 178, pierwszy samolot turboodrzutowy. Do znaczących sukcesów firmy należy również pierwszy dwusilnikowy myśliwiec odrzutowy Heinkel He 280, który został oblatany i mimo bardzo obiecujących wyników testów nie wszedł do uzbrojenia ze względu na brak zainteresowania Ministerstwa Lotnictwa Rzeszy.
Pod koniec wojny wprowadzono do uzbrojenia kolejny myśliwiec odrzutowy konstrukcji "Heinkla" He 162 "Volksjäger", który jednak nie odegrał znaczącej roli w walkach przed kapitulacją Niemiec.
Po zakończeniu działań wojennych ze względu na zakaz budowy samolotów firma "Heinkel" rozpoczęła produkcję motocykli, skuterów i małych samochodów. Ostatecznie w latach 50. wznowiono produkcję samolotów, budując licencyjne myśliwce Lockheed F-104 Starfighter dla potrzeb zachodnioniemieckiej Luftwaffe.
W 1965 roku firma została wchłonięta przez Vereinigte Flugtechnische Werke (VFW), która z kolei została w 1980 roku przejęta przez Messerschmitt-Bölkow-Blohm GmbH.

</doc>
<doc id="54114" url="https://pl.wikipedia.org/wiki?curid=54114" title="Montserrat (ujednoznacznienie)">
Montserrat (ujednoznacznienie)



</doc>
<doc id="54115" url="https://pl.wikipedia.org/wiki?curid=54115" title="Junkers (ujednoznacznienie)">
Junkers (ujednoznacznienie)



</doc>
<doc id="54116" url="https://pl.wikipedia.org/wiki?curid=54116" title="Młotek">
Młotek

Młotek – jedno z najstarszych narzędzi używanych przez człowieka, służące do uderzania w materiał w celu jego obróbki, do uderzania w inne narzędzie (na przykład dłuto, przecinak, wybijak, punktak) lub do wbijania gwoździ, klinów i tym podobnych elementów. Działa na zasadzie gromadzenia energii kinetycznej w ciężkim obuchu podczas stosunkowo długiego zamachu, a następnie przekazania jej w krótkim czasie uderzonemu obiektowi.
Składa się z dwóch podstawowych elementów: obucha i trzonka; całość przypomina literę "T" („daszek” odpowiada obuchowi).
Obuch najczęściej wykonany jest ze stali narzędziowej (stal narzędziowa węglowa N6, N7 lub N7E) i ma kształt zbliżony do wydłużonego prostopadłościanu z jednym z końców ściętym jedno- lub dwustronnie. Trzonek zwykle jest drewniany. Na ogół połączenie trzonka z obuchem wzmocnione jest przez klin. Wielkością charakteryzującą młotki jest masa obucha (np. młotek 150 g); masa największych ręcznych młotków (młotów) osiąga 20 kg.
Oprócz tradycyjnego młotka do prac mechanicznych (nazywanego także młotkiem ślusarskim), są też młotki do zastosowań specjalnych:
"Młot", "młotek" i "młoteczek" to także określenia przedmiotów podobnych kształtem lub funkcją do opisanego narzędzia.

</doc>
<doc id="54117" url="https://pl.wikipedia.org/wiki?curid=54117" title="Junkers Flugzeug- und Motorenwerke">
Junkers Flugzeug- und Motorenwerke

Junkers Flugzeug- und Motorenwerke AG – przedsiębiorstwo założone w 1895 roku przez Hugona Junkersa. Pierwszy samolot Junkers J1 został wyprodukowany w 1915 roku.
Historia przedsiębiorstwa.
Dzieje przedsiębiorstwa są skomplikowane, ponieważ właściciel Hugo Junkers posiadał wiele zakładów o różnym profilu działalności. W 1895 założył wraz z Robertem Ludwigiem przedsiębiorstwo pod firmą Junkers &amp; Co. Warmwasser-Apparatefabrik (w skrócie Junkers &amp; Co.), która produkowała piece gazowe i urządzenia grzewcze. W tym właśnie przedsiębiorstwie powstał pierwszy samolot Junkers J 1, który był pierwszą konstrukcją wykonaną całkowicie z metalu. Jako że samolot był dość ciężki i nie mógł dlatego odnosić sukcesów jako myśliwiec, dlatego zbudowano model J4 – pierwszy, seryjnie produkowany opancerzony dwupłatowiec przeznaczony do jednostek wsparcia piechoty.
Pod naciskiem władz wojskowych przedsiębiorstwo Junkersa połączono z przedsiębiorstwem Fokker w jedno przedsiębiorstwo Junkers-Fokker-AG. Po zakończeniu I wojny światowej oba zakłady rozdzielono i wówczas założono w Dessau osobne przedsiębiorstwo Junkers Flugzeugwerk AG. Ten zakład Hugo Junkersa miał specjalizować się właśnie w produkcji samolotów. Cały czas osobno funkcjonowało przedsiębiorstwo Junkers &amp; Co., zajmujące się wytwarzaniem znanych powszechnie urządzeń centralnego ogrzewania.
W związku z ograniczeniami w produkcji samolotów nałożonymi mocą przepisów traktatu wersalskiego, Junkers starał się przenosić produkcję do Szwecji oraz ZSRR. Dzięki porozumieniu politycznemu między Rosją sowiecką a Republiką Weimarską, w 1922 r. otworzono oddział w Moskwie. Jednak z powodów politycznych umowa została przez Rosjan zerwana po czterech latach i w 1926 Junkers musiał wycofać się z rosyjskiego rynku, ponosząc poważne straty finansowe. Równolegle powstała kolejna spółka-córka: Junkers Motorenbau GmbH, odpowiedzialna za produkcję silników i komponentów technicznych.
W okresie Wielkiego Kryzysu wszystkie przedsiębiorstwa Hugo Junkersa popadły w trudności finansowe. Najpierw, na początku marca 1930 Junkers Motorenbau GmbH została zmuszona wystąpić do wierzycieli o ugodę i odroczenie płatności. Sytuacja zaostrzyła się tak bardzo, iż 22 marca 1932 Hugo Junkers musiał złożyć wniosek o upadłość całego koncernu. 4 listopada 1932 przedsiębiorstwo Junkers &amp; Co. GmbH sprzedano przedsiębiorstwu Bosch. Junkers stała się więc jedną z marek koncernu Bosch.
Jednocześnie Ministerstwo Lotnictwa Rzeszy Hermanna Göringa zagarnęło część – a po przedwczesnej śmierci przetrzymywanego w areszcie domowym Hugo Junkersa – całość akcji przedsiębiorstw Junkers Flugzeugwerk AG oraz Junkers Motorenbau GmbH. W 1936 oba przedsiębiorstwa połączono w jedno przedsiębiorstwo Junkers Motorenbau und Junkers Flugzeugwerk – odpowiedzialne za produkcję słynnych samolotów czasów II wojny światowej.
W latach 20. Hugo Junkers założył nawet własne linie lotnicze Junkers-Luftverkehr-AG. Wykorzystywał samoloty przez siebie produkowane, w tym modele Junkers F 13 – pierwszy samolot komunikacyjny całkowicie metalowej konstrukcji. Jednym z osiągnięć linii był bezawaryjny przelot między Teheranem a Londynem w obie strony albo przelot nad Andami. Jednakże – wskutek wysokich kosztów i małej pojemności samolotów – utrzymywanie własnej linii okazało się deficytowe. Przedsiębiorstwo stopniowo popadało w zależność od władz niemieckich, korzystając z subwencji rządowych. Dlatego też wskutek rosnącego zadłużenia Hugo Junkers przekazał przedsiębiorstwo państwu. Rząd federalny połączył w latach 1925–1926 Junkers-Luftverkehr-AG z Deutsche Aero Lloyd w – funkcjonującą do dziś – Lufthansę.
W okresie II wojny światowej przedsiębiorstwo Junkers Motorenbau und Junkers Flugzeugwerk należało do państwa – III Rzeszy. W licznych zakładach koncernu, przeważnie w środkowych Niemczech oraz w podziemnych zakładach – jak Mittelwerk (połączonego z obozem Mittelbau-Dora) – zatrudniano setki przymusowych robotników, w tym więźniów przetrzymywanych w nieludzkich warunkach oraz młodzieży zwerbowanej w czasie Heuaktion. W szczytowym okresie produkcji w Dessau – siedzibie koncernu i największym zakładzie produkcyjnym zatrudniano do 40 tys. osób.
Po zakończeniu II wojny światowej przedsiębiorstwo kontynuowało działalność w znacznie ograniczonym zakresie. Siedzibę przedsiębiorstwa przeniesiono w 1951 do Monachium na teren RFN, aby móc zarządzać pozostawionym majątkiem i nieruchomościami. Na początku lat 70. przedsiębiorstwo przejął koncern Daimler-Benz. Na tym zakończyła się historia przedsiębiorstwa lotniczego Junkers.
Modele samolotów.
Typy produkowanych samolotów:

</doc>
<doc id="54120" url="https://pl.wikipedia.org/wiki?curid=54120" title="Państwowe Zakłady Lotnicze">
Państwowe Zakłady Lotnicze

Państwowe Zakłady Lotnicze (PZL) – polska wytwórnia lotnicza, przedsiębiorstwo państwowe założone w Warszawie w 1928 r.
W okresie PRL również nazwa powstałego w 1945 roku organu zarządzania branżą – Zjednoczenia Przemysłu Lotniczego z pierwszą siedzibą we Włochach pod Warszawą. Wiele lat później zmieniono mu nazwę na Zjednoczenie Przemysłu Lotniczego i Silnikowego „PZL”.
W 2008 roku w Polsce istniały cztery zakłady noszące w nazwie skrót PZL: Wytwórnia Sprzętu Komunikacyjnego „PZL-Kalisz”, Wytwórnia Sprzętu Komunikacyjnego „PZL-Rzeszów”, Wytwórnia Sprzętu Komunikacyjnego „PZL-Świdnik” oraz Wytwórnia Sprzętu Komunikacyjnego „PZL-Warszawa II” (Bumar), a także Polskie Zakłady Lotnicze Sp. z o.o. (PZL Mielec). Istnieje także spółka Pezetel Aviation sp. z o.o. – następca dawnego Przedsiębiorstwa Handlu Zagranicznego Pezetel.
Okres międzywojenny i II wojna światowa.
Państwowe Zakłady Lotnicze zostały założone w Warszawie w 1928 na bazie wcześniejszych Centralnych Warsztatów Lotniczych (CWL). Pierwszym ich produktem był licencyjny francuski samolot myśliwski Wibault 70, który pozwolił opanować technologię samolotów o konstrukcji metalowej. Wkrótce utalentowany konstruktor Zygmunt Puławski zaprojektował serię nowoczesnych górnopłatowych myśliwców: PZL P.1, P.6, P.7 i P.11. Ostatnie dwa typy były produkowane seryjnie i były standardowym wyposażeniem polskiego lotnictwa w latach 1933–1939. Ostatni wariant, PZL P.24, rozwinięty już po śmierci Puławskiego w katastrofie lotniczej, był eksportowany do 4 krajów. Seryjnie produkowane były ponadto: lekki bombowiec PZL.23 Karaś i nowoczesny średni bombowiec PZL.37 Łoś. PZL budowały również w małych ilościach samoloty sportowe (PZL.5, PZL.19, PZL.26) i łącznikowe (PZL Ł-2). Przed 1939, PZL opracowały także projekty i prototypy samolotów myśliwskich (w tym PZL.50 Jastrząb) i samolotu pasażerskiego PZL.44 Wicher. PZL były największym polskim przedwojennym producentem samolotów.
Od 1934 główny zakład PZL mieścił się w Warszawie na Okęciu na Paluchu i nosił oznaczenie PZL WP-1 (Wytwórnia Płatowców-1, Wytwórnia Płatowców nr 1). W ramach budowy Centralnego Okręgu Przemysłowego zrealizowano tuż przed II wojną światową dwie nowe fabryki lotnicze: w Mielcu i Rzeszowie.
Nowy oddział w Mielcu PZL WP-2 (Wytwórnia Płatowców-2, Wytwórnia Płatowców nr 2) którego budowę rozpoczęto 1 września 1937, został uruchomiony tuż przed wojną (produkcję rozpoczęto w marcu 1939) w Mielcu-Cyrance. Do wybuchu wojny zdążono tu zbudować 6 sztuk bombowca PZL.37 Łoś z części dostarczonych z wytwórni warszawskiej.
W Rzeszowie powstał zakład «PZL WS-2» (Wytwórnia Silników nr 2 PZL). Inwestorem zakładu w Rzeszowie była wytwórnia silników WS-1 z Warszawy. Prace budowlane rozpoczęto wiosną 1937, a już w lipcu przystąpiono do wznoszenia głównych obiektów fabryki, w 1938 zbudowano bloki mieszkalne „Osiedla WSK” przy ul. Dąbrowskiego. W założeniu «PZL WS-2» w Rzeszowie miała produkować silniki lotnicze dla fabryki w Mielcu. Planowano przenieść tu z Warszawy produkcję silników Bristol Pegasus; oficjalna strona «WSK-PZL Rzeszów» podaje informację o budowie przed wybuchem wojny silników tego typu. Natomiast Bogdan Kaczmar podaje, że do wybuchu wojny zdołano wyprodukować tylko 50 silników PZinz Junior, wytwarzanych dotychczas przez «Państwowe Zakłady Inżynierii». Docelowo zamierzano produkować w Rzeszowie 450 sztuk silników rocznie. Po wybuchu wojny i wkroczeniu do Rzeszowa wojsk niemieckim fabrykę przejęli Niemcy.
Oddział «PZL WS-1» (Wytwórnia Silników-1) w Warszawie budował silniki lotnicze – przede wszystkim silniki gwiazdowe na licencji brytyjskiej firmy Bristol (Bristol Pegasus, Bristol Mercury).
Podczas II wojny światowej, wszystkie fabryki PZL-u zostały przejęte (z wyjątkiem rzeszowskiej) przez Niemców pod nazwą «Flugmotorenwerke», remontujące silniki lotnicze na potrzeby Luftwaffe (armii III Rzeszy). Podczas odwrotu Niemców zakłady zostały zniszczone, następnie po wojnie odbudowane.
Okres powojenny.
Po II wojnie światowej pierwszym – już w 1945 r. – kontynuatorem ich tradycji i działalności były powstałe w Lublinie, a krótko potem przeniesione do Łodzi «Lotnicze Warsztaty Doświadczalne» w Łodzi.
Zakłady «PZL WP-1» zostały początkowo przeznaczone jako zaplecze studyjno-projektowe dla przemysłu lotniczego i nazwane «CSS» («Centralne Studium Samolotów»), później znowu przejęły rolę wytwórni lotniczej pod nazwą «WSK-4» («Wytwórnia Sprzętu Komunikacyjnego 4»), a od 1956: «WSK-Okęcie». Pomimo nowej nazwy „WSK”, skrót „PZL” był wciąż używany w oznaczeniach nowych projektów. «WSK-Okęcie» rozwijała i produkowała głównie lekkie samoloty sportowe, szkolne, wielozadaniowe i rolnicze. Najbardziej znanymi konstrukcjami są: PZL-104 Wilga (wielozadaniowy) i PZL-106 Kruk (rolniczy). Po 1989 zakłady powróciły do tradycyjnej nazwy: «PZL „Warszawa-Okęcie”», od 1995 roku «PZL „Warszawa-Okęcie” S.A.».
Druga wytwórnia, dawna «PZL WP-2», nazwana po wojnie «WSK „PZL-Mielec”», stała się największym po wojnie polskim producentem samolotów w oparciu o silniki dostarczane przez «WSK-PZL Rzeszów». Początkowo produkowano w Mielcu licencyjne radzieckie samoloty: dwupłatowe samoloty wielozadaniowe An-2 i myśliwce odrzutowe MiG-15 (jako Lim-1 i Lim-2) oraz MiG-17 (jako Lim-5 i Lim-6). Wytwórnia produkowała także samoloty odrzutowe polskiej konstrukcji: szkolno-treningowe TS-11 Iskra i rolnicze M-15 Belphegor (na eksport dla ZSRR). Od lat 80. XX w. wytwórnia produkuje głównie własne wersje rozwojowe konstrukcji licencyjnych, jak samolot rolniczy PZL M18 Dromader i lekki samolot transportowy PZL M28 Skytruck/Bryza. Po 1998 wytwórnia została przekształcona w spółkę o nazwie: «Polskie Zakłady Lotnicze Sp. z o.o.», w skrócie: «PZL Mielec».
W 1951 zbudowano czwartą powojenną wytwórnię lotniczą: «WSK-Świdnik» w Świdniku, w 1957 przemianowaną na «WSK „PZL-Świdnik”». Od 1956 wytwórnia stała się jednym z głównych światowych producentów śmigłowców, produkując śmigłowce Mi-1 (jako SM-1 i SM-2) oraz Mi-2 na radzieckiej licencji. Świdnik stał się wyłącznym producentem szeroko rozpowszechnionego Mi-2. Od końca lat 80. Świdnik produkuje zaprojektowany w Polsce śmigłowiec W-3 Sokół. Po 1991 wytwórnia zmieniła nazwę na «PZL-Świdnik». Obecnie produkuje również lekki śmigłowiec PZL SW-4, szybowce i części dla innych światowych wytwórców takich jak Agusta, GKN, Cessna czy Bell. 6 czerwca 2005 zakład podpisał kontrakt na dostawę części dla US Navy. W 2004 «PZL-Świdnik» osiągnęły sprzedaż w wysokości 209 mln zł przy 6,9 mln zł zysku.
Również w 1951 dotychczasową fabrykę silników «Fasil» położoną we wrocławskim Psim Polu, powstałą tu w latach 1946–1947 na miejscu przedwojennych zakładów «Rheinmetall-Borsig» przemianowano na «Wytwórnię Sprzętu Komunikacyjnego» (od 1970 do 1974 «Kombinat Typowych Elementów Hydrauliki Siłowej „Delta-Hydral”», od 1975 do 1993 «Kombinat Typowych Elementów Hydrauliki Siłowej „PZL-Hydral”»); produkowano tam różne podzespoły i komponenty używane przez pozostałe wytwórnie PZL i nie tylko – m.in. układy hydrauliczne, układy hamulcowe i in. Od grudnia 1993 firma funkcjonowała jako «Kombinat „PZL-Hydral” SA». W 2011 firmę przejął amerykański «Hamilton Sundstrand» (przejęty następnie przez «United Technologies Corporation»). Przedsiębiorstwo zaczęło specjalizować się w produkcji lotniczych układów paliwowych i hydraulicznych – utworzono też Centrum Badawczo-Rozwojowe, którego celem jest opracowywanie, testowanie i wdrażanie do produkcji nowych konstrukcji z tej dziedziny.
Główne konstrukcje.
PZL (przed 1939 r.).
Lista głównych konstrukcji PZL (data oblotu prototypu / rozpoczęcia produkcji), kursywą oznaczone prototypy.

</doc>
<doc id="54122" url="https://pl.wikipedia.org/wiki?curid=54122" title="Messerschmitt">
Messerschmitt

Messerschmitt AG – producent samolotów założony przez niemieckiego konstruktora lotniczego, późniejszego profesora, Willy’ego Messerschmitta w marcu 1926 roku jako Messerschmitt Flugzeugbau GmbH. Poszukując wsparcia ze strony rządu Bawarii, Messerschmitt połączył swoją spółkę z Bayerische Flugzeugwerke. 11 lipca 1938 roku Messerschmitt założył nową spółkę pod własnym nazwiskiem (Messerschmitt AG), która przejęła całe zakłady Bayerische Flugzeugwerke. Główna fabryka samolotów znajdowała się w Augsburgu, mniejsze zakłady powstały w Ratyzbonie i Obertraubling.
Messerschmitt AG zaprojektowała podczas II wojny światowej wiele pionierskich konstrukcji, takich jak pierwsze seryjnie budowane samoloty z napędem odrzutowym (Messerschmitt Me 262) i rakietowym (Messerschmitt Me 163 "Komet").
Po wojnie spółka Messerschmitt AG, po przejęciu zakładów Bölkow GmbH (1968) i połączeniu w 1969 roku z Hamburger Flugzeugbau GmbH (spółką należącą do Blohm und Voss) utworzyła największy niemiecki koncern lotniczy Messerschmitt-Bölkow-Blohm (MBB). W 1989 roku MBB zostało przejęte przez DaimlerChrysler Aerospace AG.
Wybrane typy samolotów:

</doc>
<doc id="54124" url="https://pl.wikipedia.org/wiki?curid=54124" title="Młot">
Młot

Zobacz też: młotek (ujednoznacznienie)

</doc>
<doc id="54125" url="https://pl.wikipedia.org/wiki?curid=54125" title="Stuka">
Stuka



</doc>
<doc id="54127" url="https://pl.wikipedia.org/wiki?curid=54127" title="Farma">
Farma

Farma – zazwyczaj duże gospodarstwo rolne, zmechanizowane i specjalizujące się w uprawie wybranych roślin lub hodowli wybranych zwierząt. Nastawione na wysoką towarowość i specjalizację produkcji. Z reguły zatrudnia najemną siłę roboczą.

</doc>
<doc id="54130" url="https://pl.wikipedia.org/wiki?curid=54130" title="Magiczny kwadrat">
Magiczny kwadrat



</doc>
<doc id="54131" url="https://pl.wikipedia.org/wiki?curid=54131" title="Henschel">
Henschel

Henschel-Werke lub w skrócie Henschel – niemiecki producent maszyn i pojazdów, którego fabryki zlokalizowano w Kassel. Przedsiębiorstwo stało się wiodącym producentem lokomotyw w Europie. Od 1925 roku w zakładach w Kassel rozpoczęto produkcję autobusów i ciężarówek, a w latach 1933-1945 czołgów (w tym najcięższych typu Panzerkampfwagen VI Ausf. B „Königstiger"). W fabrykach przedsiębiorstwa Henschel w Berlinie produkowano także samoloty i pociski rakietowe.
Historia.
Założenie i rozwój przedsiębiorstwa w XIX wieku.
W 1810 Georg Christian Carl Henschel założył w Kassel odlewnię, w której w 1816 rozpoczął produkcję maszyn parowych. W 1837 jego syn Carl Anton Henschel otworzył drugą fabrykę na Placu Holenderskim (obecnie teren uniwersytetu w Kassel). Pierwsza lokomotywa parowa produkcji przedsiębiorstwa Henschel została dostarczona w 1848 dla potrzeb wybudowanej cztery lata wcześniej linii kolejowej Kurfürst-Friedrich-Wilhelm-Nordbahn.
Przedsięwzięcia przedsiębiorstwa w pierwszej połowie XX wieku.
W 1905 w fabryce przedsiębiorstwa Henschel powstała pierwsza lokomotywa elektryczna, a pięć lat później pierwsza lokomotywa spalinowa. Zakłady Henschel stały się w tym czasie, obok Borsig-Werke największym producentem lokomotyw w kraju i w 1920 zostały przekształcone w spółkę z ograniczoną odpowiedzialnością (GmbH).
W styczniu 1925 zmieniono nazwę spółki na Henschel &amp; Sohn, rozpoczynając jednocześnie produkcję ciężarówek i autobusów. Około 1930 pojawiło się logo przedsiębiorstwa w postaci sześcioramiennej gwiazdy z umieszczoną centralnie literą H, które było używane do oznaczania samochodów i lokomotyw marki Henschel do końca lat 60.
Podczas I wojny światowej w zakładach Henschel produkowano broń, a podczas II wojny światowej przedsiębiorstwo to stało się jednym z głównych dostawców uzbrojenia dla wojsk niemieckich. Pracowano m.in. nad ciężkim czołgiem Durchbruchwagen. Ze względu na duże znaczenie, fabryki przedsiębiorstwa Henschel były wielokrotnie bombardowane przez aliantów i ostatecznie prawie całkowicie zniszczone. Po wojnie, ze względu na złą sławę producenta uzbrojenia, działalność przedsiębiorstwa została ograniczona do produkcji małych lokomotyw przemysłowych i remontu ciężarówek. W 1948 pozwolono na budowę większych lokomotyw, a w 1961 w zakładach w Esslingen rozpoczęto produkcję lokomotyw spalinowych napędzanych silnikiem Diesla.
Przedsięwzięcia przedsiębiorstwa w drugiej połowie XX wieku.
W 1957 zmieniono firmę przedsiębiorstwa Henschel &amp; Sohn GmbH na Henschel-Werke GmbH, a w 1962 stało się ono spółką akcyjną (AG). Od 1963 rozpoczęto produkcję autobusów. Rok później posiadający większość akcji spółki koncern Rheinstahl zdecydował o połączeniu obu przedsiębiorstw w jedną spółkę Rheinstahl Henschel AG. W 1969 przeniesiono produkcję lokomotyw do przedsiębiorstwa Klöckner-Humboldt-Deutz AG w Kolonii, a samochodów do nowego przedsiębiorstwa Hanomag-Henschel powstałego z połączenia z producentem ciągników rolniczych Hanomag. Wkrótce Hanomag-Henschel został sprzedany przedsiębiorstwu Daimler-Benz, ale produkowane przez niego samochody zachowały pierwotną markę do 1974.
W 1976 przedsiębiorstwo Rheinstahl zostało kupione przez August Thyssen-Hütte AG i po raz kolejny zmieniło nazwę, tym razem na fabryka lokomotyw Thyssen-Henschel w Kassel, ale produkowane przez zakład lokomotywy nadal były oznaczane marką Henschel. W 1990 wraz z przedsiębiorstwem ABB powstałym z połączenia BBC ze szwedzkim przedsiębiorstwem elektrotechnicznym ASEA, utworzono spółkę ABB Henschel z siedzibą w Mannheim. W 1995 na mocy umowy z przedsiębiorstwem Daimler Benz AG zawiązano ABB Daimler Benz Transportation Adtranz, oddział zajmujący się inżynierią transportu. Marka Henschel ostatecznie zniknęła z rynku 1 stycznia 1996 i została zastąpiona przez Adtranz. W 2001 przedsiębiorstwo zostało sprzedane międzynarodowemu konsorcjum zajmującemu się transportem kolejowym Bombardier Transportation.
Do dziś w zakładach w Kassel są nadal budowane i remontowane lokomotywy elektryczne i z silnikami Diesla.
Część byłych zakładów Henschel należy obecnie do przedsiębiorstwa Thyssen Krupp Transrapid GmbH, a część zbrojeniowa do koncernu Rheinmetall DeTec AG.
Najważniejsze osiągnięcia przedsiębiorstwa Henschel.
Produkcja lokomotyw.
Niemal od początku istnienia zakłady Henschel nastawione były na produkcję i rozwój maszyn parowych i począwszy od XIX wieku do końca produkcji lokomotyw parowych były ich wiodącym producentem. W 1905 w zakładach Henschel wybudowano pierwszą lokomotywę o napędzie elektrycznym, a już w 1910 producent mógł poszczycić się imponującą liczbą 10 tysięcy wyprodukowanych lokomotyw wszystkich typów. Przez długi czas Henschel był obok przedsiębiorstw Siemens, AEG, Krauss-Maffei i Borsig, głównym dostawcą lokomotyw dla kolei niemieckich, najpierw dla Deutsche Reichsbahn, a później dla Deutsche Bundesbahn. Jedną z lokomotyw dostarczanych kolejom zachodnioniemieckim była zaprojektowana w latach 60. lokomotywa Baureihe 103.
Produkcja samochodów.
Przed i w czasie II wojny światowej.
W połowie lat 20., kiedy pojawiło się widmo kryzysu gospodarczego postanowiono, w celu uniezależnienia się tylko od jednego rodzaju produkcji, rozpocząć budowę samochodów. Już w 1925 rozpoczęto produkcję na licencji szwajcarskiego przedsiębiorstwa FBW autobusów i ciężarówek o nośności 3 i 5 ton (łącznie wyprodukowano około 300 sztuk).
W następnych latach Henschel produkował ciężarówki i autobusy własnego projektu, napędzane zarówno silnikami benzynowymi, jak i olejem napędowym. Pod koniec lat 20. eksperymentowano z napędem parowym dla ciężarówek i generatorami gazu drzewnego (niem. "holzgas") dla ciężarówek, autobusów i innych pojazdów.
Na początku lat 30. pojawiły się w ofercie przedsiębiorstwa ciężarówki o nośności od 2 do 12 ton. W 1932 pod kierunkiem doktora Franza Langa zbudowano nowoczesny silnik Diesla Henschel-Lanova, który można było uruchamiać w o wiele łatwiejszy sposób niż silniki Diesla poprzedniej generacji. Silniki Lanova stosowano w lokomotywach i samochodach do początku lat 60. W latach 30. Henschel był znany nie tylko z produkcji samochodów, ale także karoserii ciężarówek i ciężkich autobusów dla innych producentów.
Ciężkie ciężarówki Henschel były masowo używane podczas II wojny światowej, a zakłady przedsiębiorstwa wielokrotnie bombardowane, co doprowadziło ostatecznie do zatrzymania produkcji samochodów.
Produkcja powojenna.
W 1946, po udzieleniu pozwolenia przez okupujących Niemcy aliantów, rozpoczęto odbudowę zakładów i remont zniszczonych i zużytych ciężarówek. Przedsiębiorstwo nosiło wtedy firmę Hessia ze względu na jej umiejscowienie właśnie w Hesji, ale w 1948 odzyskała dawne miano Henschel. Od początku lat 50. wznowiono produkcję autobusów i karoserii do ciężarówek.
Od 1950, pomimo dużej konkurencji na rynku, Henschel rozpoczął produkcję samochodów ciężarowych. Pierwszą ciężarówką był samochód 'Henschel HS 140' o nośności 6,5 tony, napędzany silnikiem o mocy 140 KM. Wkrótce pojawiła się mocniejsza odmiana samochodu oznaczonego 'HS 170' o mocy 170 KM.
W 1955 przedsiębiorstwo Henschel zaprezentowało nowy autobus 'HS 160 USL’ o nadwoziu samonośnym i silniku umieszczonym pod kabiną. Autobus był napędzany silnikiem Diesla, a nadwozie pojazdu zbudowano z aluminium. Powstał też jeden z pierwszych na świecie autobusów członowych. Ze względu na małą rentowność produkcji ostatni egzemplarz opuścił fabrykę w 1963.
W 1969 połączono wytwórnię Hanomag z oddziałem przedsiębiorstwa Henschel zajmującym się produkcją samochodów tworząc Hanomag-Henschel Fahrzeugwerke GmbH z siedzibą w Hanowerze. Właścicielem połowy nowego przedsiębiorstwa był koncern Daimler-Benz, który przejął je całkowicie w 1970. Produkowane przez przedsiębiorstwo samochody były napędzane wysokoprężnymi silnikami Mercedesa. W 1974, wbrew wcześniejszym deklaracjom, zrezygnowano z marki Hanomag-Henschel zastępując ją nazwą Mercedes-Benz.
Na początku lat 80. zakończono produkcję ciężarówek i ciągników siodłowych w fabryce w Kassel, przestawiając ją na produkcję samochodów osobowych.
Produkcja samolotów.
W marcu 1933 rozpoczęło działanie berlińskie przedsiębiorstwo Henschel Flugzeug-Werke AG, które w dwóch zakładach przy lotnisku Schönefeld i Johannisthal produkowało samoloty, a później także pociski rakietowe.
Konstrukcje lotnicze Henschel Flugzeug-Werke AG to:
Henschel obecnie.
Obecnie pod marką Henschel działają trzy przedsiębiorstwa:

</doc>
<doc id="54133" url="https://pl.wikipedia.org/wiki?curid=54133" title="Dornier">
Dornier

Dornier-Werke GmbH – była niemiecka wytwórnia lotnicza założona we Friedrichshafen w 1922 roku przez Claudiusa Dorniera.
Od chwili założenia do dnia dzisiejszego wytwórnia skonstruowała wiele maszyn zarówno dla celów wojskowych, jak i na rynek cywilny.
Historia.
Firma "Dornier", początkowo nosząca nazwę Dornier Metallbau stała się na przełomie lat 20. i 30. XX wieku wiodącym wytwórcą dużych łodzi latających o unikalnej na tamte czasy konstrukcji całkowicie metalowej. Najbardziej znanymi w tamtych czasach konstrukcjami firmy "Dornier" były maszyny Dornier Do J "Wal" i największy ówcześnie produkowany samolot Dornier Do X. Do wybuchu II wojny światowej firma "Dornier" budowała swoje samoloty poza granicami kraju w celu uniknięcia restrykcji nałożonych na Niemcy w ramach traktatu wersalskiego. Licencyjnie produkowano samoloty "Dornier" w fabrykach we Włoszech, Hiszpanii, Japonii i Holandii, a po odrzuceniu traktatu przez nazistów rozpoczęto produkcję również w Niemczech.
Najbardziej znaną konstrukcją wytwórni "Dornier" z okresu II wojny światowej był samolot bombowy Do 17 i jego pochodne, stanowiący trzon lotnictwa bombowego Niemiec. Inną znaną konstrukcją był najszybszy samolot napędzany silnikami tłokowymi Do 335, który jednak wszedł do służby zbyt późno, aby wpłynąć na koleje wojny. Po kapitulacji Niemiec, budowa samolotów została zakazana, dlatego też firma "Dornier" przeniosła swoje fabryki do Hiszpanii i Szwajcarii, gdzie działała do 1954 roku, kiedy to powróciła do Niemiec po zniesieniu restrykcji na produkcję.
Po powrocie do Niemiec przedsiębiorstwo rozpoczęło produkcję małych samolotów transportowych typu STOL, takich jak Do 27 i Do 28. W 1974 roku w kooperacji z francuską firmą Dassault Aviation opracowała nowy samolot szkolno-treningowy Dassault/Dornier Alpha Jet, który stał się standardowym samolotem treningowym państw NATO.
W 1985 roku przedsiębiorstwo weszło w skład grupy Daimler-Benz. W tym samym czasie powstał Lindauer DORNIER GmbH, oddział firmy zajmujący się produkcją maszyn dla przemysłu tekstylnego.
W 1996 roku większość udziałów spółki została wykupiona przez amerykańskie przedsiębiorstwo Fairchild Aircraft. Na bazie obu przedsiębiorstw utworzono FairchildDornier.

</doc>
<doc id="54139" url="https://pl.wikipedia.org/wiki?curid=54139" title="Komputerowa gra przygodowa">
Komputerowa gra przygodowa

Komputerowa gra przygodowa – gatunek gier komputerowych, w których gracz odgrywa rolę protagonisty w opowieści, której postęp wyznacza eksploracja świata przedstawionego i rozwiązywanie zagadek. Nacisk położony przez gatunek na fabułę powoduje, że należące do niego gry mogą silnie czerpać z mediów takich, jak literatura i film. Gry przygodowe wykorzystują konwencję różnorodnych gatunków literackich, są również przeważnie zaprojektowane na potrzeby jednego gracza ze względu na trudność w przeniesieniu postaci i fabuły na mechanikę gier wieloosobowych.
Na Zachodzie gry przygodowe cieszyły się największą popularnością od późnych lat 80. do połowy lat 90. XX wieku, kiedy uznawane były za jeden z najbardziej rozwiniętych technicznie gatunków, lecz w okresie późniejszym stały się gatunkiem niszowym. Z kolei we wschodniej Azji gry przygodowe zachowały swoją popularność w formie powieści wizualnych, stanowiących w 2006 roku około 70% gier wydanych na komputery osobiste na terenie Japonii.
Definicja.
Termin „gra przygodowa” jest tłumaczeniem pojęcia "adventure game". Wywodzi się ono od komputerowej gry tekstowej "Adventure", która stała się pierwowzorem pod względem stylu rozgrywki, naśladowanym powszechnie i inicjującym osobny gatunek. Gatunek gier przygodowych jest zatem zdefiniowany przez jego mechanikę, nie zaś przez gatunek literacki, do którego istnienia wymagany jest wspólny temat.
Do niezbędnych składników gier przygodowych należą opowiadanie historii, eksploracja oraz rozwiązywanie zagadek. Gry z gatunku są określane mianem gier logicznych o podbudowie narracyjnej. W ich ramach gracz stopniowo, w miarę postępów poznaje fabułę. Choć łamigłówki napotykane przez graczy w ramach fabuły mogą być przypadkowe, za przykład dobrze zaplanowanej zagadki służy ta, która nie odrywa gracza od opowiadanej historii.
Związki z innymi gatunkami.
W grach przygodowych walka i elementy akcji są zredukowane lub nawet nieobecne, co odróżnia je od gier akcji. W książce "Andrew Rollings and Ernest Adams on Game Design" autorzy zaznaczają, że taki stan rzeczy nie oznacza braku konfliktów w grach przygodowych, a jedynie fakt, że walka nie jest najważniejszą w niej czynnością. Część gier przygodowych zawiera minigry należące do innych gatunków gier komputerowych. Istnieją co prawda produkcje, w których akcja i elementy przygodowe współistnieją w ramach doznania z nich płynącego. Te gry, określane mianem przygodowych gier akcji, zawierają więcej wyzwań zręcznościowych aniżeli czyste gatunkowo gry przygodowe, jak również mają szybsze tempo. Ta definicja jest jednak trudna do przyjęcia ze względu na nieścisłość w określeniu, które produkcje można zaliczyć do gier akcji, a które zawierają odpowiednio dużo wyzwań logicznych, aby można było je zaliczyć do przygodowych gier akcji.
Gry przygodowe różnią się także od komputerowych gier fabularnych, które wykorzystują takie elementy rozgrywki, jak akcja, tworzenie drużyny i zdobywanie punktów doświadczenia. Gry przygodowe nie mają tylu zasad rozgrywki i podobieństw do gier fabularnych, a wątek ekonomiczny jest w nich słabo rozwinięty. Brakuje w nich systemu umiejętności, walki oraz przeciwnika, który musiałby być pokonany przy użyciu odpowiedniej strategii i taktyki. Istnieją jednak gry hybrydowe zwane fabularnymi grami przygodowymi ("ang. RPG-adventures"), w których rozwinięta narracja i zagadki koegzystują z wyżej wymienionymi składnikami. Wreszcie gry przygodowe są oddzielane od gier logicznych. Choć w tych pierwszych często występuje rozwiązywanie zagadek, jest ono zwykle sprzężone z opowieścią fabularną z udziałem postaci gracza.
Mechanika.
Rozwiązywanie zagadek.
Gry przygodowe zawierają zróżnicowane łamigłówki polegające na przykład na rozszyfrowywaniu wiadomości, znajdowaniu i używaniu przedmiotów, otwieraniu zaryglowanych drzwi tudzież odkrywaniu nowych lokacji. Rozwiązanie zagadki prowadzi do odblokowania nowych obszarów świata gry i ujawnienia kolejnych części fabuły. Powszechne są zagadki logiczne z udziałem przyrządów mechanicznych o interfejsach wykorzystujących liczby tudzież litery; tego typu łamigłówki stanowią test zdolności rozumowania dedukcyjnego u gracza.
Część zagadek spotykała krytyka za mętność sposobów na ich rozwiązanie. Za przykład może służyć konieczność połączenia sznura do bielizny, uchwytu zaciskowego i sflaczałej gumowej kaczki w celu pozyskania przedmiotu w "", co nie ma zbytniego związku z narracją i służy wyłącznie jako przeszkoda dla gracza. Inne zagadki logiczne były krytykowane za to, że wymagały od graczy zgadywania na oślep poprzez kliknięcie odpowiedniego piksela lub zgadywanie właściwego słowa (w przypadku gier tekstowych). Coraz mniej popularne stają się także gry wymagające od gracza poruszania się po komnatach, aczkolwiek najstarsze gry tekstowe skłaniały graczy do rysowania mapy w celu nabrania orientacji w świecie gry.
Zdobywanie i używanie przedmiotów.
Wiele gier przygodowych wykorzystuje ekran umożliwiający zarządzanie zebranymi przedmiotami. Gracze mogą zabrać ze sobą tylko niektóre obiekty należące do świata gry, dzięki czemu wiedzą, że te przedmioty mają znaczenie. Ponieważ grający trwają w niepewności, czy nie pominęli jakiegoś ważnego przedmiotu, przeszukują każdą scenę w poszukiwaniu obiektów. Gry stosujące interfejs typu „wskaż i kliknij” niekiedy zmuszają graczy do systematycznych poszukiwań, które są określane mianem „polowania na piksele” (ang. "pixel hunt"). Ten stan rzeczy jest unikany w niektórych produkcjach, które umożliwiają podświetlenie obiektu bądź automatyczne przesunięcie nań kursora.
Wiele zagadek w grach przygodowych opiera się na zdobywaniu i używaniu przedmiotów znajdujących się w ekwipunku. Gracze muszą opanować technikę myślenia lateralnego, wykorzystując w pomysłowy sposób wiedzę o obiektach ze świata zewnętrznego. Przykładowo umocowanie sflaczałej dętki na kaktusie może spowodować stworzenie procy, do czego przyczynia się wiedza gracza, iż dętka jest rozciągliwa. Konieczne może być noszenie przedmiotów w ekwipunku przez dłuższy czas, zanim okażą się one użyteczne. Zjawiskiem typowym dla gier przygodowych jest więc testowanie pamięci gracza; uda mu się pokonać przeszkodę tylko wtedy, gdy przypomni sobie fragmenty informacji z wcześniejszego etapu gry. Rzadko wymusza się na graczu działanie pod wpływem presji czasu, co umożliwia skupienie się bardziej na jego umiejętności rozumowania niż na zdolności szybkiego myślenia.
Fabuła, sceneria, motywy.
Gry przygodowe są przeznaczone do rozgrywki jednoosobowej i przeważnie opierają się na fabule. W większym stopniu niż inne gatunki są zależne od opowiadanej historii i świata przedstawionego, co ma się przyczynić do stworzenia zapadającego w pamięć doznania. Akcja tych gier toczy się zwykle w środowisku immersywnym, przeważnie w świecie "fantasy". Samo miejsce akcji różni się w zależności od rozdziału, co ma nadać doznaniu charakter powieściowy oraz czynnik wzbudzający zainteresowanie. Powszechnie stosowana jest konwencja komediowa, a gry ją wykorzystujące często uruchamiają komiczne odpowiedzi w przypadku, gdy gracz spróbuje wykonać akcję lub kombinację „śmieszną bądź niemożliwą”.
Ponieważ gry przygodowe napędza opowiadanie historii, projekt postaci zwykle odpowiada literackim konwencjom dojrzewania osobowego bądź emocjonalnego. Dużo rzadziej postać otrzymuje dodatkowe moce bądź zdolności wpływające na rozgrywkę. Gracz często zostaje wplątany w misję bądź wymaga się od niego rozwikłania zagadki, o której wiadomo niewiele. Tego typu tajemnicze historie umożliwiają projektantom obejść tak zwany „problem amnezji” (pojęcie Ernesta W. Adamsa), wedle którego gracz, kontrolując protagonistę, rozpoczyna grę bez wiedzy bądź doświadczenia tegoż. Wydarzenia fabularne zazwyczaj zostają uruchomione, gdy gracz przebrnie przez kolejne zadania logiczne, lecz również sam ruch postaci może ujawnić nowe elementy fabuły. Celem tego jest uczynienie opowiadania mniej sztucznym.
Dialogi i drzewka konwersacji.
Gry przygodowe zawierają rozbudowaną fabułę, w której ważną rolę odgrywa dialog. Niekiedy efektywnie wykorzystują nagrane konwersacje lub narrację z udziałem aktorów głosowych. Ten gatunek gier znany jest z przedstawiania dialogów w postaci drzewek konwersacji. Gracze mogą przyciągnąć uwagę bohatera niezależnego, wybierając gotową linię dialogową z menu, co uruchamia odpowiedź postaci z gry. Te konwersacje często są zaprojektowane na wzór struktury drzewiastej, wedle której gracze mają możliwość decyzji, którą gałęzią dialogową podążać. Zawsze istnieje skończona liczba takich gałęzi, a część gier przygodowych sprowadza się do wyboru kolejnych opcji dialogowych. Prowadzenie rozmów z postaciami może prowadzić do odkrycia wskazówek co do rozwiązywania zagadek. Jako przykład służą wskazówki dotyczące tego, czego wymaga dany bohater od gracza, zanim zacznie z nim współpracować. Inne dialogi mają daleko sięgające konsekwencje, na przykład w postaci zdradzenia tajemnicy graczowi.
Cele, sukces i porażka.
Głównym celem gracza w grach przygodowych jest ukończenie przypisanej mu misji. Starsze produkcje reprezentatywne dla tego gatunku zawierały nierzadko tabelę z rekordami, część zaś – na przykład "Zork" – przypisywały graczowi również rangę w postaci opisu tekstowego zależnego od osiągniętego wyniku. Bicie rekordów służy jako drugorzędny cel gracza i wskaźnik postępu w rozgrywce.
Głównym warunkiem porażki w grach przygodowych, zapożyczonym z produkcji opartych na akcji, jest śmierć gracza. W przypadku braku wyraźnie zdefiniowanych przeciwników z innych gatunków możliwość śmierci w części gier przygodowych budzi kontrowersje. Wskutek tego wielu współczesnych deweloperów unika jej implementacji, ograniczając się do przestrzegania gracza przed czynami ją zapowiadającymi. Część starszych gier przygodowych wrzucało gry przygodowe w sytuacje bez wyjścia, nie kończąc przy tym gry. Gra tekstowa "The Hitchhiker's Guide to the Galaxy "studia Infocom była krytykowana za scenariusz, w którym jedynie wzięcie stosu niechcianej poczty umożliwiało posunięcie historii do przodu.
Odmiany gatunkowe.
Tekstowa gra przygodowa.
Gry tekstowe (ang. "text adventures") stanowią najstarszą odmianę gatunkową gier przygodowych. Ich obsługa polega na czytaniu tekstu wyświetlanego na ekranie oraz wpisywaniu komend umożliwiających poruszanie się gracza bądź wykonywanie przezeń akcji. Popularnym, aczkolwiek błędnie używanym określeniem gier tekstowych jest „interaktywna fikcja”. Ten termin stosowany jest dla naśladujących powieść programów, w których gracze nie mają żadnego realnego wpływu na świat przedstawiony, będąc zmuszonymi do podążania ścieżką z góry wytyczoną przez programistów.
Graficzna gra przygodowa.
Od gier tekstowych odróżniają się graficzne gry przygodowe (ang. "graphic adventures"), których akcja jest przedstawiona nie w formie opisu, lecz w postaci ilustracji graficznej. Pierwsze graficzne gry przygodowe, na przykład "Mystery House", wymagały wpisywania komend tekstowych do wykonywania akcji. Były tym samym formą hybrydową, określaną mianem "text-and-graphics adventures". Późniejsze gry reprezentatywne dla tej odmiany gatunkowej wprowadziły interfejs „wskaż i kliknij” (ang. "point-and-click"), którego cechą jest możliwość poruszania postacią tudzież interakcji z obiektami na ekranie przy użyciu myszy komputerowej.
W graficznych grach przygodowych występują najczęściej trzy sposoby przedstawienia akcji. W przypadku pierwszego z nich gracz obserwuje lokacje w statycznym, dwuwymiarowym widoku bocznym; jest to klasyczny widok spotykany w starszych grach należących do gatunku. Drugi, bardziej zaawansowany, umożliwia graczowi obserwowanie świata wyłącznie z perspektywy pierwszej osoby, przy czym przemieszczanie się postaci odbywa się skokowo, w ramach statycznych ujęć. Często zaobserwować można również gry, w których lokacje oraz postać gracza widoczne są z perspektywy trzeciej osoby. Takie rozwiązanie umożliwia twórcom wykorzystanie urozmaiconych ustawień kamery.
Powieść wizualna.
W Japonii popularnością cieszą się tak zwane powieści wizualne (ang. "visual novels", jap. "bijuaro noberu") przeznaczone do użytku na komputerach osobistych. Powieści wizualne często powstają na motywach seriali anime, a ich narracja jest kształtowana poprzez konwersacje w formie tekstowej. Cechują się również charakterystycznym stylem graficznym, opartym na statycznych planszach ilustrujących miejsce akcji. Od tradycyjnych gier przygodowych powieści wizualne odróżnia wielość zakończeń; ostateczne zwieńczenie fabuły zależy od decyzji oraz konwersacji wybranych przez bohatera.

</doc>
<doc id="54140" url="https://pl.wikipedia.org/wiki?curid=54140" title="Święta Weronika">
Święta Weronika

Święta Weronika (zm. w I wieku n.e.) – matrona z Jerozolimy, która – według legendy – niosącemu krzyż Chrystusowi podała chustę do otarcia twarzy, na której miało odbić się oblicze Jezusa, święta Kościoła katolickiego, ormiańskiego i prawosławnego.
Grecko-rzymskie słowo "vera eikon" („prawdziwy wizerunek”) dało początek imieniu Weronika. Kult świętej Weroniki należy do zakresu pobożności ludowej. Inne periodyki podają źródło imienia Weronika jako wywodzące się z języka greckiego "pheronike" czyli „niosąca zwycięstwo” ("phero" = niosę + "nike" = zwycięstwo).
Legenda o niej pojawiła się w IV wieku i rozwijała się w różnych wersjach aż do późnego średniowiecza, wzbogacana coraz to nowymi szczegółami.
Zasadniczy wątek tego budującego opowiadania mówi o pewnej matronie jerozolimskiej, która wyszła na ulicę, by zobaczyć niosącego krzyż Jezusa. Widok zbitego, osłabionego skazańca upadającego pod ciężarem krzyża tak ją wzruszył, że przecisnęła się przez tłum i białą chustą otarła Jego twarz. Za ten miłosierny czyn otrzymała na chuście odbicie Jego bolesnego oblicza.
Według średniowiecznej włoskiej legendy Veraicon ("chusta z wizerunkiem Jezusa Chrystusa") Weronika uleczyła cesarza Tyberiusza, a później została ofiarowana papieżowi Klemensowi. Podania francuskie opisują życie św. Weroniki, które miało przebiegać u boku nawróconego Zacheusza, a zakończyć się misją przeniesienia relikwii Marii z Nazaretu do Soulac. Natomiast niektóre źródła utożsamiają ją z kobietą uleczoną przez Jezusa Chrystusa z krwotoku.
Święta Weronika jest patronką fotografów, gospodyń parafialnych, szwaczek, tkaczy i kupców. Jest również orędowniczką w przypadku poważnych obrażeń, krążenia krwi i dobrej śmierci.
Jej wspomnienie liturgiczne w Kościele katolickim obchodzone jest 4 lutego lub 12 lipca.
Kościoły wschodnie, z uwagi na liturgię według kalendarza juliańskiego, wspominają świętą:
W ikonografii jej atrybutem jest chusta z odbiciem twarzy Jezusa.
Relikwie chusty św. Weroniki przechowywane są w "Capilla Mayor" katedry w Jaén.

</doc>
<doc id="54141" url="https://pl.wikipedia.org/wiki?curid=54141" title="Blohm + Voss">
Blohm + Voss

Blohm + Voss (historycznie: "Blohm und Voss", "Blohm &amp; Voss") – niemieckie przedsiębiorstwo – stocznia, od 1996 roku w składzie koncernu Thyssen Industrie AG, zajmujące się produkcją i budową statków, okrętów oraz samolotów.
Firma została założona 5 kwietnia 1877 roku przez dwóch przedsiębiorców: Hermanna Blohma i Ernsta Vossa na wyspie Kuhwerder, prawie w centrum Hamburga. Silny rozwój nastąpił przed I wojną światową, a następnie po dojściu do władzy Adolfa Hitlera, kiedy to rozpoczęto masową produkcję okrętów. W 1933 roku powołano wydział stoczni, zajmujący się budową samolotów, zwłaszcza morskich dla potrzeb Lufthansy i Luftwaffe. W czasie II wojny światowej stocznia kompletnie zniszczona, obecnie buduje jednostki dla Deutsche Marine oraz na eksport. Wśród jej klientów znaczące miejsce zajmują firmy branży przybrzeżnych instalacji morskich ("offshore").
W 2018 r. zajmowała powierzchnię około 451 000 m², posiada około 2100 m nabrzeży, 7 doków do budowy statków o maksymalnej długości do 351 m oraz pochylnie, jak również około 92 000 m² zadaszonej powierzchni produkcyjnej.
Wybrane jednostki zbudowane w stoczni:

</doc>
<doc id="54144" url="https://pl.wikipedia.org/wiki?curid=54144" title="Arado">
Arado



</doc>
<doc id="54146" url="https://pl.wikipedia.org/wiki?curid=54146" title="Arado Flugzeugwerke">
Arado Flugzeugwerke

Arado Flugzeugwerke GmbH – niemiecki producent samolotów powstały w roku 1925, jeden z pionierów zastosowania napędu odrzutowego w lotnictwie.
Historia.
Zakłady Arado powstały na bazie istniejących od 1917 roku zakładów lotniczych Flugzeugbau Friedrichshafen GmbH w Warnemünde. Pierwszym głównym konstruktorem wytwórni został inż. Walter Rethel, który wcześniej pracował w firmach Kondor Flugzeugbau oraz Fokker. Rozwój firmy Arado nastąpił wraz z przejęciem władzy w Niemczech przez Adolfa Hitlera. W wyniku dotacji rządowych zakłady trafiły pod kontrolę Reichsluftfahrtministerium (RLM – Ministerstwo Lotnictwa Rzeszy). Nowym konstruktorem naczelnym został wówczas inż. Walter Blume. We wrześniu 1934 roku przedsiębiorstwo przejęło fabrykę maszyn w Brandenburg-Neuendorf i uruchomiło tam produkcję lotniczą (pierwszy samolot wyprodukowano tam 1 kwietnia 1935 roku). Początkowo produkty Arado nie były produkowane w dużych ilościach, dopiero samolot szkolny Arado Ar 96 oraz wodnosamolot Arado Ar 196 trafiły do produkcji wielkoseryjnej. Najbardziej znanym modelem wytwórni jest odrzutowy samolot rozpoznawczo-bombowy Arado Ar 234 "Blitz". Prócz produkcji własnych płatowców wytwórnia Arado wytwarzała na licencji duże ilości samolotów firm: Focke-Wulf (3944 szt. Fw 190), Heinkel (75 szt. He 51, 140 szt. He 59, 100 szt. He 60, 300 szt. He 111, 716 szt. He 177), Junkers (Ju 88) i Messerschmitt (Bf 109). W końcu 1944 roku firma zatrudniała 15786 pracowników (obok fabryk macierzystych w Warnemünde i Brandenburg-Neuendorf wytwórnie samolotów mieściły się też w Babelsberg, Eger, Rathenow, Wittenberg, Tutow, Anklam i Neubrandenburg), a 16260 osób pracowało w zakładach podwykonawców wyłącznie na potrzeby Arado.
W 1945 roku na deskach projektowych firmy było kilka awangardowych samolotów, m.in. bombowiec dalekiego zasięgu Arado Ar 340, myśliwiec rakietowy Arado Ar E 381 oraz bezogonowe samoloty w układzie delta – Arado Ar I i Arado Ar II.

</doc>
<doc id="54147" url="https://pl.wikipedia.org/wiki?curid=54147" title="Fokker">
Fokker

Fokker – holenderskie przedsiębiorstwo zajmujące się produkcją samolotów, założone 22 lutego 1912 roku przez Antona Fokkera.
Historia.
Przedsiębiorstwo Fokker zostało założone 22 lutego 1912 roku przez Holendra Antona Fokkera, jednego z pionierów lotnictwa. W wieku 20 lat Anton Fokker zbudował swój pierwszy samolot nazwany Spin (z hol. „Pająk”), który był pierwszą holenderską maszyną latającą. W 1912 założył w Berlinie firmę Fokker Aeroplanbau, którą później przeniósł do Schwerina.
Podczas I wojny światowej budował samoloty we współpracy z Hugonem Junkersem, wspólnikiem narzuconym przez rząd niemiecki. Wytwórnia Fokkera zasłynęła po skonstruowaniu samolotu Fokker E.III wyposażonego w zsynchronizowane karabiny maszynowe strzelające przez śmigło bez jego uszkodzenia. Następnie równie sławne konstrukcje Fokkera to Fokker D.VII i słynny trójpłatowy Fokker Dr.I Dreidekker, na którym latał as myśliwski lotnictwa niemieckiego Manfred von Richthofen zwany "Czerwonym Baronem". Wiele wczesnych konstrukcji wytwórni Fokkera, zwłaszcza samolotów myśliwskich, ze względu na niewystarczające testowanie maszyn w fazie projektowania i produkcji, miało tendencję do obrywania się skrzydeł, a nawet rozpadania się na kawałki podczas bardzo ostrych manewrów. Do momentu wprowadzenia Dreidekkera rozwiązano jednak problemy ze słabą wytrzymałością maszyn.
W 1919 Fokker zrezygnował ze współpracy z Junkersem i powrócił do Holandii, gdzie założył własne przedsiębiorstwo. Konstruktor opuszczając Niemcy nie wyjechał z pustymi rękami, ale przeszmuglował przez granicę samoloty D.VII i C.I wraz z częściami zamiennymi, co pozwoliło mu na szybki start nowej firmy.
Nowe przedsiębiorstwo Fokkera nastawiło się raczej na rynek samolotów cywilnych niż wojskowych, chociaż nie stroniło także i od takich konstrukcji przeznaczonych głównie dla lotnictwa holenderskiego. Jedynym wyjątkiem było lotnictwo Finlandii, które zamówiło znaczną liczbę samolotów Fokker C.V, C.X i D.XXI.
W latach 20. największym sukcesem przedsiębiorstwa był trójsilnikowy samolot pasażerski F.VII/3m, który zdominował europejski rynek do momentu wprowadzenia w połowie następnej dekady amerykańskich i niemieckich, całkowicie metalowych maszyn.
Anton Fokker zmarł w grudniu 1939 roku podczas wizyty w Stanach Zjednoczonych, gdzie działał bardzo prężnie rozwijający się oddział jego przedsiębiorstwa.
Holenderskie fabryki Fokkera zostały całkowicie zniszczone podczas II wojny światowej, ale odbudowano je w 1951 roku w pobliżu portu lotniczego Schiphol w pobliżu Amsterdamu. W obiektach tych budowano samoloty myśliwskie F-104 Starfighter na licencji Lockheeda. Druga fabryka Fokkera powstała w Woensdrecht.
Fokker był jednym z głównych udziałowców konsorcjum F-16, którego celem była produkcja samolotów F-16 Fighting Falcon dla sił zbrojnych Belgii, Danii, Holandii i Norwegii. Konsorcjum składało się z firm i agencji rządowych tych krajów oraz Stanów Zjednoczonych. Samoloty F-16 zostały zbudowane z komponentów wyprodukowanych w krajach europejskich członków konsorcjum, w fabrykach Fokkera i SABCA w Belgii.
W 1958 roku wprowadzono na rynek nowy samolot Fokker F27 Friendship (z ang. „przyjaźń”), który był najlepiej na świecie sprzedającym się samolotem pasażerskim o napędzie turbośmigłowym zbudowanym w liczbie prawie 800 egzemplarzy w latach 1958–1986. Następcami F27 były Fokker F28 Fellowship (z ang. „koleżeństwo”), Fokker 50, Fokker 70 i Fokker 100. Oba typy F27 a później F28 użytkowało holenderskie Królewskie Towarzystwo Lotnicze (KLM), a książę Bernhard sam je pilotował.
W 1969 Fokker wszedł w spółkę z Vereinigte Flugtechnische Werke z Bremy, która reprezentowała holding ERNO. Nowa spółka zbudowała odrzutowy samolot pasażerski VFW-614, który nie zyskał dużego zainteresowania na rynku. W czerwcu 1974 roku Europejska Agencja Kosmiczna zleciła konsorcjum ERNO-VFW-Fokker GmbH budowę modułu ciśnieniowego laboratorium kosmicznego Spacelab.
W 1996 spółka Fokker ogłosiła bankructwo, ale niektóre jej spółki zależne przetrwały. Dział badań kosmicznych stał się osobną spółką o nazwie Dutch Space, która została w 2005 roku wykupiona przez EADS.
Oddziały wytwórni Fokker, które produkowały części zamienne do samolotów i zajmowały się ich remontami zostały przejęte przez Stork N.V. obecnie znaną pod nazwą Stork Aerospace Group.
W międzyczasie powstała spółka Rekkof Aircraft, której zadaniem było wznowienie produkcji samolotów Fokker 70NG i Fokker 100NG (NG od "Next Generation" – z ang. „następna generacja”).

</doc>
<doc id="54148" url="https://pl.wikipedia.org/wiki?curid=54148" title="Ferdinand Marie De Lesseps">
Ferdinand Marie De Lesseps



</doc>
<doc id="54149" url="https://pl.wikipedia.org/wiki?curid=54149" title="Kawasaki Heavy Industries">
Kawasaki Heavy Industries

Kawasaki Heavy Industries – japoński koncern powstały z połączenia w 1969 r. trzech przedsiębiorstw: Kawasaki Dockyard, Kawasaki Rolling Stock Manufacturing i Kawasaki Aircraft. Marka „Kawasaki” jest obecnie kojarzona głównie z motocyklami, choć dochody przedsiębiorstw pochodzą przede wszystkim z budowy statków, maszyn budowlanych i realizacji wielkich inwestycji budowlanych. Przed i w trakcie II wojny światowej koncern budował też samoloty bojowe i okręty.
Kawasaki zostało założone 1886 r. przez Shōzō Kawasaki, który stworzył ją na bazie stoczni, którą otworzył w 1878 r. Prawdziwym początkiem przedsiębiorstwa, które rozpoczęło działalność jako Kawasaki Dockyard był rok 1896, w którym stała się spółką. Jej pierwszym prezesem został Kōjirō Matsukata. W tym czasie główną działalnością przedsiębiorstwa była budowa statków, aż do 1906 r., kiedy przedsiębiorstwo założyło spółkę-córkę Hyugo Works. Od tego czasu przedsiębiorstwo zaczęło produkować także maszyny, urządzenia i wagony dla kolejnictwa.
W 1918 r. w powstał departament lotniczy, w którym został skonstruowany pierwszy japoński metalowy samolot.
W 1928 r. Hyugo Works przekształcono w Kawasaki Rolling Stock Manufacturing, w 1937 r. departament lotniczy przekształcił się w Kawasaki Aircraft, a w 1950 r. stalownie zostały przekształcone w Kawasaki Steel Corporation. Cztery spółki, które powstały na bazie starej kompanii, uzyskały własną osobowość i niezależność. Specjalizacja wpłynęła znacząco na szybki rozwój korporacji w latach 50. i 60. XX wieku.
W 1961 r. w Kawasaki Aircraft wyprodukowano pierwszy motocykl.
W roku ponownego zjednoczenia przedsiębiorstw (1969) Kawasaki wyprodukowała pierwszego japońskiego robota przemysłowego.
Od 1975 r., kiedy przedsiębiorstwo zaczęło produkować motocykle na rynek amerykański, coraz bardziej zaczęło kojarzyć się z branżą motocyklową. W obecnej chwili Kawasaki należy do wielkiej czwórki (obok Hondy, Suzuki i Yamahy), która kontroluje ponad połowę światowego rynku motocyklowego.
Przedsiębiorstwo ma także duże sukcesy w przemyśle ciężkim: w 1989 otrzymało zamówienie na budowę jednej z wież najdłuższego mostu wiszącego na świecie: Akashi Kaikyō, który został otwarty w 1998 r. W 1991 r. przedsiębiorstwo dostarczyło maszyny do wykopu Eurotunelu.
Wybrane typy produkowanych samolotów:
Wybrane typy produkowanych motocykli:

</doc>
<doc id="54152" url="https://pl.wikipedia.org/wiki?curid=54152" title="Mieczysław Fogg">
Mieczysław Fogg

Mieczysław Fogg, właśc. Mieczysław Fogiel (ur. 30 maja 1901 w Warszawie, zm. 3 września 1990 tamże) – polski piosenkarz śpiewający barytonem lirycznym, którego kariera artystyczna rozpoczęła się w okresie międzywojennym i trwała przez kilka dziesięcioleci po zakończeniu II wojny światowej.
Jego najbardziej znane utwory to: "Tango milonga," "To ostatnia niedziela", "Jesienne róże", "Pierwszy siwy włos", "Mały biały domek", "Już nigdy", "Bo to się zwykle tak zaczyna".
Rodzina.
Matka, Anna z Becków (1877–1967), prowadziła sklep w kamienicy na rogu ulicy Długiej i Freta (pod adresem ul. Freta 1, gdzie rodzina mieszkała), a ojciec, Antoni (1874–1924), był maszynistą kolejowym. Miał pięcioro rodzeństwa (wyjąwszy siostrę zmarłą w niemowlęctwie).
W 1925 ożenił się z Ireną z Jakubowskich. Ich syn Andrzej Fogg (1927–2003) był wynalazcą i inżynierem elektroakustykiem, autorem m.in. książki "Adaptery". Jego młodszy brat stryjeczny Aleksander Fogiel był aktorem. Mieczysław Fogg był też dziadkiem Michała Henryka Fogga (1952-2012), dyrektora Polskiego Stowarzyszenia Ochrony Roślin oraz pradziadkiem Michała Fogga, założyciela współczesnej wytwórni Fogg Record.
Życiorys.
Był uczestnikiem wojny polsko-bolszewickiej w 1920 (ranny na froncie). W 1921 rozpoczął pracę w Warszawskiej Dyrekcji PKP jako kasjer, gdzie pracował do 1935.
W 1922 śpiewał w chórze w kościele św. Anny na Krakowskim Przedmieściu. Podczas próby kolęd usłyszał go Ludwik Sempoliński i skierował (grudzień 1922) na naukę śpiewu do profesora Jana Łysakowskiego na Wydziale Wokalistyki Szkoły Muzycznej im. Fryderyka Chopina. Kształcenie muzyczne kontynuował pod kierunkiem Eugeniusza Mossakowskiego, Wacława Brzezińskiego, Ignacego Dygasa, Stefana Beliny-Skupiewskiego, Adama Didura i Stanisława Kopfa. W 1926 przyjął pseudonim artystyczny „Fogg”, chałturząc na ślubach i pogrzebach.
Debiut Mieczysława Fogga jako piosenkarza miał miejsce w 1928 w Chórze Dana na scenie warszawskiego teatrzyku "Qui Pro Quo". Ze sceną tą związany był do 1931, potem kolejno z teatrami i rewiami "Banda", "Rex", "Polonia", "Cyrulik Warszawski", "Wielka Rewia", "Małe Qui Pro Quo" i "Tip Top". Od 1932, Chór Dana koncertował za granicą, m.in. w Niemczech, Estonii, na Łotwie, w ZSRR, Finlandii, Norwegii, Szwecji, Austrii, we Włoszech i w USA, gdzie wystąpił w 31 stanach. Dla firmy fonograficznej "Odeon" nagrywał 100–150 piosenek rocznie, otrzymując przezwisko „śpiewająca mrówka”. Towarzyszył w koncertach i nagraniach sławnym polskim artystom kabaretowym, m.in.: Hance Ordonównie, Stefci Górskiej, Zuli Pogorzelskiej i Adolfowi Dymszy.
W 1934 otrzymał propozycję administrowania kamienicą przy placu Trzech Krzyży 8 i wraz z żoną i synem zamieszkał tam w dwupokojowym mieszkaniu w oficynie. W 1935 Foggowie przeprowadzili się do kamienicy przy ulicy Koszykowej 69.
Po odejściu z Chóru Dana (1938) zadebiutował jako solista, zwyciężając w ogólnopolskim plebiscycie słuchaczy Polskiego Radia. Występował z własnymi recitalami oraz w programach kabaretowych z Mirą Zimińską i pianistą Tadeuszem Sygietyńskim. Mieczysław Fogg był pierwszym polskim artystą estradowym, którego występ nadała Telewizja Polska. Wystąpił on na antenie 5 października 1938 i 26 sierpnia 1939 w pokazie próbnej transmisji telewizyjnej nadawanej z wieżowca Prudentialu w Warszawie.
II wojna światowa.
Po apelu radiowym Romana Umiastowskiego, 6 września 1939 opuścił stolicę wraz z kilkudziesięcioosobową grupą aktorów. Dotarł do Zbaraża, a następnie Lwowa. Wrócił do Warszawy 31 października 1939.
Występował (za zgodą władz Podziemnej Polski) w kawiarniach dostępnych polskiej publiczności, m.in. w Café Bodo, „U Aktorek”, „Lucynie”, „Swanie”, „Melodii” i kawiarni hotelu Bristol. W 1944, bezpośrednio przed wybuchem powstania warszawskiego, pracował jako kelner w kawiarni na rogu ulic Marszałkowskiej i Wspólnej.
W konspiracji nosił pseudonim „Ptaszek”. Wziął udział w powstaniu warszawskim jako żołnierz Armii Krajowej. Jego zadaniem było podtrzymywanie na duchu powstańców i mieszkańców Warszawy – śpiewał w szpitalach, na barykadach i w schronach (jego powstańcza opaska znajduje się w Muzeum Powstania Warszawskiego). Za udział w powstaniu otrzymał Złoty Krzyż Zasługi z Mieczami.
W okresie okupacji wspierał swoich żydowskich przyjaciół. W 1943 udzielił schronienia Ignacemu Singerowi (znany jako Iwo Wesby), kierownikowi muzycznemu kabaretu „Qui pro Quo”, który uciekł z getta warszawskiego wraz z żoną i ośmioletnią córką. Fogg ukrywał całą trójkę w swoim mieszkaniu, a następnie znalazł im mieszkanie przy ulicy Bednarskiej i pomógł w wyrobieniu fałszywych dokumentów. Przez kilka dni ukrywał także w swoim mieszkaniu przyjaciela, Stanisława Templa, inżyniera z Wilna, który pracował dla wytwórni płytowej. Mimo ostrzeżeń Fogga, Tempel udał się do getta, aby połączyć się ze swoją rodziną. Również nauczyciel śpiewu, Stanisław Kopf, znalazł schronienie w mieszkaniu Fogga, aż do momentu uzyskania fałszywych dokumentów, dzięki którym mógł wyjechać z Warszawy. Inny żydowski przyjaciel Fogga, Ignacy Zalcsztajn ukrył się w mieszkaniu dozorcy w kamienicy, w której mieszkał Fogg, a on dostarczał mu żywność i pieniądze.
Okres powojenny.
Po wojnie w latach 1945–1946 prowadził przy ul. Marszałkowskiej 119 własną kawiarnię artystyczną "Cafe Fogg", a w latach 1946–1951, kierował wytwórnią płyt gramofonowych Fogg Record. Obie firmy zostały jednak znacjonalizowane przez władze komunistyczne i wkrótce zakończyły działalność. Od 1946 występował w programach estradowych i z własnymi recitalami, w których towarzyszyły mu m.in. żeńskie zespoły. W 1958 zwyciężył po raz drugi w plebiscycie Polskiego Radia na najpopularniejszego piosenkarza roku. Po śmierci Maurice’a Chevaliera w 1972, był najstarszym występującym piosenkarzem świata. W 1971 został wydany pamiętnik Mieczysława Fogga, noszący tytuł "Od palanta do belcanta" (pod redakcją Zbigniewa K. Rogowskiego). Występował na Festiwalu Piosenki Radzieckiej w Zielonej Górze.
W okresie międzywojennym nagrywał z Chórem Dana i solo dla wytwórni płytowych Odeon, Syrena Record, Syrena-Electro i Parlophone. Po wojnie jego głos uwieczniano na płytach w kraju i za granicą, m.in. w Anglii, USA i Australii. Płyty z jego nagraniami osiągnęły nakład ponad 25 milionów egzemplarzy. Dokonał także nagrań dla archiwum Polskiego Radia.
W trwającej ponad 60 lat karierze wystąpił na blisko 16 tysiącach koncertów. Śpiewał w dwudziestu pięciu krajach Europy oraz w Brazylii, Izraelu, na Cejlonie, w ośrodkach polonijnych Nowej Zelandii, Australii i wielokrotnie w USA i Kanadzie. Ze względu na długą karierę Mieczysław Fogg jeszcze za życia stał się symbolem kultury polskiej XX wieku. Jedna z anegdot jaka krążyła o artyście w PRL-u głosiła, że kiedy polscy archeolodzy odkopali starożytną mumię w Egipcie, ta zapytała ich „Czy Mieczysław Fogg jeszcze śpiewa?”.
Został pochowany na cmentarzu Bródnowskim w Warszawie (kwatera 10a, rząd 1).
Filmografia.
W okresie międzywojennym wraz z Chórem Dana wystąpił w filmach:
Po wojnie, w jednym z odcinków serialu telewizyjnego "Dom" (reż. J. Łomnicki), zagrał siebie – gospodarza kawiarni Cafe Fogg.
Fogg jest bohaterem biograficznego filmu "Sentymentalny pan" (reż. L. Perski) oraz wspomnieniowego programu telewizyjnego "Na przekór modom, czyli M. Fogg i jego piosenki" (reż. R. Wolański).
Odznaczenia, wyróżnienia i nagrody.
W uznaniu za pomoc udzielaną w czasie okupacji żydowskim kolegom, w październiku 1989 Instytut Jad Waszem w Jerozolimie nadał Mieczysławowi Foggowi tytuł Sprawiedliwego wśród Narodów Świata.
Zgromadził setki nagród i wyróżnień. Polskie Nagrania przyznały mu honorową Złotą Płytę za całokształt działalności artystycznej (1970). Otrzymał tytuł i nagrodę Homo Varsoviensis, przyznawaną zasłużonym warszawiakom (1977), wódz indiańskiego szczepu Tuscarora zawarł z nim przymierze krwi, nadając mu imię Śpiewający Biały Orzeł.
Inne informacje.
W 2006 warszawski zespół Cinq G wydał płytę zawierającą covery piosenek Fogga, utrzymane w stylistyce muzyki ragga pt. Fogga Ragga. W 2008 z inicjatywy wnuka Fogga, Michała, wydano płytę z remixami i innymi aranżacjami piosenek Mieczysława Fogga pod tytułem „Cafe Fogg”. Nad zawierającym 14 utworów albumem pracowało kilkunastu polskich wykonawców. W 2009 wydano kontynuację płyty, zatytułowaną „Cafe Fogg 2”.

</doc>
<doc id="54157" url="https://pl.wikipedia.org/wiki?curid=54157" title="Messerschmitt Bf 109">
Messerschmitt Bf 109

Messerschmitt Bf 109 – niemiecki samolot myśliwski, podstawowy myśliwiec Luftwaffe podczas II wojny światowej.
Historia konstrukcji.
Pierwowzorem myśliwskiego Bf 109 był samolot opracowywany dla Rumunii pod nazwą M37. Podczas dalszych prac samolot nazwano Bf 108 i pod tą nazwą był produkowany. Bf 108 Taifun był dwumiejscowym samolotem komunikacyjnym. Ministerstwo Lotnictwa Rzeszy (Reichsluftfahrtministerium) w 1933 złożyło zamówienie na nowy samolot myśliwski. Do prac projektowych, w których uczestniczyli Willy Messerschmitt, Robert Lusser oraz Hubert i Richard Bauerowie, przystąpiono wiosną 1934. Budowę pierwszego prototypu nowego samolotu oznaczonego V1 (V jak Versuchsmuster: egzemplarz doświadczalny) zapoczątkowano jesienią 1934 roku. Próby w locie z zablokowanym podwoziem chowanym rozpoczęto w maju 1935 roku. W pierwszym prototypie zastosowano angielski silnik Rolls-Royce Kestrel V12 o mocy startowej 695 KM (511 kW), napędzający dwułopatowe, drewniane śmigło o stałym skoku. Do ogłoszonego w tym czasie konkursu na samolot myśliwski stanęły cztery największe niemieckie biura projektowe zakładów lotniczych: Arado, Focke-Wulf, Heinkel i Bayerische Flugzeugwerke. Do dalszego rozwoju zakwalifikowały się konstrukcje biur dwóch ostatnich zakładów: He 112 i Bf 109. W czasie prób porównawczych obu prototypów Bf 109 osiągnął większą o 22 kilometry prędkość maksymalną oraz większą prędkość wznoszenia. He 112 zyskał jednak bardzo pochlebne opinie pilotów, chwalących wygodną kabinę o bardzo dobrej widoczności, dobre prowadzenie tego samolotu podczas kołowania oraz lepszą zwrotność i właściwości pilotażowe. Pierwotnie przetarg rozstrzygnięto więc na korzyść zespołu Heinkla, lecz intrygi i przebiegłość prof. Willy’ego Messerschmitta przesądziły o kontynuowaniu prac nad prototypem Bf 109. Okazał się ostatecznie bardzo udaną konstrukcją, którą w przebiegu wojny można było stopniowo ulepszać. Np. szybość maksymalna została zwiększona z początkowej 470 km/h do ponad 650 km/h. W późniejszym czasie zakłady Messerschmitt AG połączyły się z Bayerische Flugzeugwerke. Ogółem wyprodukowano około 33 000 Bf 109 różnych wersji.
Prototypy.
Ostatni prototyp, którego pierwszy lot odbył się 28 maja 1935 roku, napędzany był silnikiem Rolls-Royce Kestrel V12 o mocy startowej 695 KM (511 kW). Gaźnikowy silnik Junkers Jumo 210 A o mocy startowej 610 KM (449 kW) stał się jednostką napędową drugiego prototypu Bf 109 V2 ukończonego w styczniu 1936 roku. Uzbrojenie (2 karabiny maszynowe) zamontowano dopiero na trzecim prototypie Bf 109 V3 oblatanym w czerwcu 1936 roku. Także ten prototyp posłużył do prób z karabinem maszynowym, a następnie działkiem 20 mm strzelającym przez wał i piastę śmigła. Do wersji E nie usunięto trudności związanych z umieszczeniem km lub działka w wale śmigła, przede wszystkim nadmiernych drgań przenoszonych na silnik w trakcie strzelania, które mogły spowodować jego trwałe uszkodzenie. Pierwsze prototypy służyły także do poszukiwania najbardziej efektywnego i skutecznego układu chłodzenia silnika. Pierwsza publiczna prezentacja nowego samolotu myśliwskiego odbyła się podczas Igrzysk Olimpijskich w sierpniu 1936 roku. Do przelotu nad Berlinem i wykonania akrobacji lotniczej użyto Bf 109 V2.
Bf 109 A "Anton".
Prawdopodobnie nazwa zarezerwowana dla 10 pierwszych egzemplarzy serii próbnej. Jednak ze względu na wprowadzone liczne zmiany konstrukcyjne w prototypie V2 z tego oznaczenia ostatecznie zrezygnowano.
Bf 109 B "Berta".
Wersja przedprodukcyjna B-0 otrzymała silnik Junkers Jumo 210 A. Bf 109 w wersjach B-1 i B-2 miały gaźnikowe silniki Junkers Jumo Da z dwustopniową sprężarką, o mocy startowej 730 KM (530 kW) napędzające dwułopatowe, drewniane śmigło (wersja B-1) lub dwułopatowe, metalowe śmigło (wersja B-2). W samolotach tych zastosowano też powiększoną chłodnicę glikolu i przeniesiono chłodnicę oleju spod prawego skrzydła na lewe. Wersja ta testowana była w warunkach bojowych podczas wojny domowej w Hiszpanii w Legionie Condor. Pierwsze seryjne Bf 109 B opuściły zakłady produkcyjne w lutym 1937 roku.
Dane techniczno-taktyczne wersji Bf 109 B-2
Bf 109 C "Cäsar".
W wersji C montowano silnik "Junkers Jumo 210 Ga" z bezpośrednim wtryskiem paliwa do cylindrów o mocy startowej 700 KM (515 kW) napędzający dwułopatowe, metalowe śmigło. Mimo zastosowania słabszego silnika ta wersja Bf 109 osiągała prędkość maksymalną 470 km/h, czyli większą od wersji B z mocniejszym silnikiem. Wersje prototypowe miały stosunkowo słabe uzbrojenie dlatego w następnej wersji „C” (Caesar) sukcesywnie wzmacniano uzbrojenie. W wersji C-1 liczbę karabinów MG 17 zwiększono do 4, z których 2 były zamontowane w skrzydłach, a 2 w kadłubie. W wersji C-3 zamiast skrzydłowych karabinów zamontowano 2 działka MG FF 20 mm. Oba te warianty uzbrojenia sprawdzone zostały wcześniej na V8 i V9. W sierpniu 1938 12 maszyn w wersji C-2 walczyło w Legionie Condor. W trakcie produkcji wersji C, 11 lipca 1938, zmieniono nazwę wytwórni. Samoloty Bf 109 czasem, ale zupełnie błędnie, zaczęto nazywać w literaturze Me 109 lub Me Bf 109. Pierwsze seryjne Bf 109 C opuściły zakłady produkcyjne w kwietniu 1938 roku.
Dane techniczno-taktyczne wersji Bf 109 C-1
Bf 109 D "Dora".
W wersji D montowano silniki gaźnikowe Junkers Jumo 210 Da o mocy startowej 730 KM (530 kW) i silniki Daimler-Benz DB 600 o mocy startowej 975 KM (717 kW). Samoloty z tym ostatnim silnikiem miały dwie chłodnice glikolu umieszczone pod skrzydłami i chłodnicę oleju montowaną w osłonie silnika. Na przełomie 1939 i 1940 roku została w jednostkach bojowych Luftwaffe niemal całkowicie zastąpiona przez wersję E-1 i E-3. W jednostkach szkolnych i treningowych przetrwała do początków 1942 roku. We wrześniu 1939 podczas kampanii wrześniowej w Polsce użyto ok. 100 samolotów Bf 109 w wersji D. Samoloty te stanowiły wyposażenie m.in.: I./JG 21 i I./ZG 2.
Dane techniczno-taktyczne wersji Bf 109 D
Bf 109 E "Emil".
Kolejną wersją bojową był najliczniej produkowany Bf 109E (Emil), napędzany silnikiem Daimler-Benz 601A, sprawdzony na modelach V10 i V11. W późniejszym okresie montowano także silnik Daimler-Benz 601N. Oba silniki miały bezpośredni wtrysk paliwa, co pozwalało na utrzymanie obrotów silnika również podczas przeciążeń i lotów odwróconych. Prędkość maksymalna wzrosła do 550 km/h na wysokości 4500 metrów (wersja E-1). Silnik o większej mocy wymusił zabudowę w Bf 109 E większego zbiornika paliwa i trójłopatowego, metalowego śmigła. Samoloty Bf 109E miały dwie chłodnice glikolu umieszczone pod skrzydłami i chłodnicę oleju montowaną w osłonie silnika. Zwiększono zapas amunicji z 500 do 1000 naboi na km kadłubowy i z 420 do 500 naboi na km skrzydłowy. Podstawowym uzbrojeniem Bf 109E były cztery karabiny MG 17 (wersja E-1) albo dwa karabiny MG 17 w kadłubie i dwa działka MG FF 20 mm w skrzydłach (wersja E-3). Opcjonalnie dodawano dodatkowe działko MG FF 20 mm strzelające poprzez wał i piastę śmigła z zapasem 20 sztuk naboi. Bf w wersji E-1 i E-3 wprowadzany był sukcesywnie na wyposażenie jednostek bojowych Luftwaffe od maja 1939 roku. Ta wersja samolotu brała udział między innymi w powietrznych walkach bitwy o Anglię w drugiej połowie 1940, gdzie jego głównymi przeciwnikami były angielskie Spitfire’y i Hurricane’y. W trakcie produkcji serii E-3 od połowy 1940 roku wprowadzono opancerzenie kabiny pilota, a ostatnie egzemplarze miały już zmienioną owiewkę kabiny (kanciasta i opancerzona), która stała się standardem od serii E-4. Najbardziej znanym pilotem latającym w tym czasie na Messerschmitcie był major Adolf Galland. Samoloty w wersji tropikalnej używane były podczas kampanii afrykańskiej.
Dane techniczno-taktyczne wersji Bf 109 E-1
Bf 109 F "Friedrich".
Bf 109 F (Friedrich) to następca wersji E z tym samym silnikiem w wersji DB 601E – produkowany od przełomu 1940/1941. Płatowiec zmienił jednak diametralnie wygląd zewnętrzny: zastosowano nowy kołpak śmigła, zmieniono całkowicie przednią część kadłuba stosując bardziej zaokrągloną osłonę silnika oraz zmieniono kształt skrzydeł z prostokątnych na zaokrąglone. Prędkość maksymalna na pułapie 6000 m wynosiła 635 km/h. Uzbrojenie stanowiły dwa MG 17 i jedno działko 20 mmMG 151.
Początki wersji F datowane na 1938 rok od rozpoczęcia produkcji wersji E, a pierwsze prace ruszyły jesienią 1939 roku. Wersja E okazała się rozwiązaniem połowicznym, gdyż do starego płatowca zastosowano nowy silnik. Konieczne było unowocześnienie procesu produkcji płatowca, jego aerodynamiki jak i samego montażu. Planowana produkcja Me 109F miała ruszyć końcem 1939 roku. Skonstruowano dwa prototypy doświadczalne. Oblatany został 26 stycznia 1939 roku. Rozpoczęto testy nowego nosa i ogona i skrzydeł samolotu. Przebudowa osłony miała za zadanie poprawić aerodynamikę oraz była konieczna ze względu na dłuższy silnik wraz z rezygnacją z mechanicznego rozruchu. Kolejne dwa modele doświadczalne powstały z przebudowania Me 109D i posłużyły wyłącznie do badań nowych instalacji silnika oraz chłodzenia.
Stworzono nowe chłodnice cieczy znajdujące się pod skrzydłami, które były dwa razy szersze i niższe od tych zastosowanych w poprzedniej wersji samolotu. Posiadały nowoczesną dwuczęściową klapę regulującą dopływ powietrza. Zostały one zabudowane za chłodnicą, a dolna z nich była dodatkową klapą skrzydłową. Trudności w konstrukcji silnika, a także ostateczny montaż zaokrąglonych skrzydeł, który w efekcie musiał przystosować nowe uzbrojenie, spowodowały późne wdrożenie do produkcji.
Do 1940 roku nie została wdrożona produkcja nowego uzbrojenia dla myśliwców, co dodatkowo opóźniło produkcję Me 109F. Messerschmitt podpisał kontrakt z Ministerstwem Lotnictwa Rzeszy. Zaplanowano początkowo stworzyć serię próbną piętnastu sztuk Me 109F-0 w okresie od listopada 1939 do kwietnia 1940 roku. Po złożeniu trzech samolotów program wersji F wstrzymano mimo planów produkcji seryjnej. W kwietniu 1940 roku zmontowano ze stworzonych części pierwszy Me 109F-1. Według zamówienia miało ich zostać wyprodukowanych 720 sztuk, z terminem odbioru październik 1940 roku. Projekt "Friedricha" został wznowiony, przy zastosowaniu nowych skrzydeł (okrągłe końcówki) z dostosowaniem slotów, lotek i klap. Powróciło zamówienie piętnastu sztuk próbnych w wersji Me 109F-0. Maszyny tej serii montowano w fabryce w Ratyzbonie. Wyposażone zostały w silniki DB 601A i DB 601N oraz jedna sztuka z silnikiem DB 601E. Powstało ostatecznie 19 sztuk serii F-0.
Na podstawie umów z Ministerstwem Lotnictwa Rzeszy miano dostosować samolot do wariantu lekkiego (MG151/15 w kadłubie) i ciężkiego (MG FF/M w kadłubie). Z powodu problemów z silnikiem produkcja podzieliła się na cztery warianty:
Wariantem dodatkowym miała być wersja rozpoznawcza, której zamówiono początkowo 145 sztuk z 255 w wersji F-1 oraz 305 na 465 w wersji F-3. Jednak zapotrzebowanie na samolot bojowy było znacznie wyższe.
Cena jednego Me 109F, wyniosła
Średnia cena to 56 000 Reichsmarek przy zamówieniu 830 sztuk, co udało się uzyskać dzięki nowym technikom produkcji i zmniejszeniu czasu potrzebnego do zmontowania jednego samolotu od 20 000 do 9000 roboczogodzin dla wersji E z 16 000 do 7000 roboczogodzin dla wersji F.
Wersja F w walkach frontowych posiadał przewagę tylko przez rok 1941 mimo długiej historii projektowania i wdrażania produkcji. Stworzono łącznie z prototypami 3400 sztuk Me 109F.
Bf 109 G "Gustav".
Bf 109G (Gustaw) pojawił się pod koniec 1942 i stał się najliczniej produkowanym modelem Me 109. Został wyposażony w nowy silnik DB 605A, niektóre wersje (G-1, G-3 i G-5) wyposażono w kabinę ciśnieniową. Pierwsze egzemplarze opuściły taśmy na wiosnę 1942 r. Uzbrojenie to dwa karabiny MG 17 (począwszy od wersji G-5/6 cięższe MG 131 kal. 13 mm) i jedno działko MG 151/20. Uzbrojenie można było poszerzyć poprzez montowanie dodatkowych gondoli z działkami pod skrzydłami (modyfikacja R6) oraz (od wersji G-5) poprzez zamianę zabudowanego w bloku silnika działka MG-151/20 na 30 milimetrowe MK 108 (modyfikacja oznaczana U4). Pod koniec 1943 r. uznano za celowe poprawienie osiągów Bf 109G na dużych wysokościach. W tym celu wyposażono stosowany dotąd silnik DB 605A w większą sprężarkę od silnika DB 603 (stosowanego m.in. w Me 410), co wymagało znacznych zmian w konstrukcji łoża i osłon silnika (duże, opływowe „bąble” zamiast dotychczasowych osłon zamków typu „Beule”). Tak zmodyfikowany silnik oznaczono DB 605AS, a samoloty weń wyposażone otrzymały oznaczenie AS (np. G-5/AS, G-6/AS). Większość wczesnych samolotów AS wyposażono w system GM-1 (wtrysk podtlenku azotu do sprężarki, modyfikacja U2), który znacznie poprawiał osiągi na wysokościach ponad 6000 m, oraz podwyższone usterzenia pionowe i nowe osłony kabiny (Erla-Haube). Ponieważ wiele do życzenia pozostawiały także osiągi na małych wysokościach, wprowadzono system wtrysku do sprężarki mieszanki metanol-woda (MW 50). Silnik z wtryskiem tej mieszanki oznaczono DB 605AM, a samoloty wersji G-6 z tym silnikiem otrzymały początkowo nazwę Bf 109G-6/MW 50 (lub Bf 109G-6/U3), którą wkrótce zmieniono na G-14. Wersja ta miała być w zamyśle standaryzacją typu, gdyż Gustavy pochodzące z różnych zakładów produkcyjnych, czyli z Regensburga (Messerschmitt), Lipska (Erla) i Wiener Neustadt (WNF), często różniły się wyposażeniem i wieloma szczegółami, lecz szczytny ten zamiar doprowadził do ogromnego bałaganu i powstania licznych modyfikacji wersji G-14 zależnie od zakładu – samoloty miały silniki A lub AM, krótkie lub długie kółko ogonowe, niski lub wysoki ster, część nie miała nawet systemu MW 50, za to miała większy zbiornik oleju itd. Część (ok. 1000 egzemplarzy) samolotów wersji G-14 wyposażono w silniki z wtryskiem MW-50 i powiększoną sprężarką (DB 605ASM, później ASCM, ASMO, ASB lub ASC), oznaczając je Bf 109G-14/AS. Ostatnie egzemplarze wersji G-14/AS były fabrycznie wyposażone w silniki DB 605D (patrz niżej), co sprawiało, że nie różniły się praktycznie od wersji G-10.
Już od końca 1942 r. opracowywano wysokościową wersję silnika DB 605 noszącą oznaczenie „D”, a weszła ona do produkcji w lipcu 1944 r. Nowy silnik o znacznie lepszej charakterystyce na dużych wysokościach, oznaczony DB 605D, miał być standardową jednostką napędową wersji K. Wobec opóźnień w opracowaniu wersji K postanowiono „tymczasowo” wyposażyć w nowy silnik znajdujące się w budowie samoloty wersji G, oznaczając tak powstałą wersję G-10. Produkcję uruchomiono w czterech zakładach (Regensburg, Erla, WNF i nowo otwartych zakładach Diana w trzech tunelach na zachód od Tišnova w Czechach, które były dotąd poddostawcą WNF), przy czym egzemplarze pochodzące z różnych zakładów różniły się znacznie między sobą. I tak w zakładach Erla opracowano całkiem nowe osłony silnika, zastosowane później także (prawdopodobnie) w Bf 109K-4/R6 produkowanych w tych zakładach, maszyny z zakładów WNF/Diana miały szersze opony kół (stosowane jako standard w Bf 109K) i w związku z tym większe, opływowe przetłoczenia na górnej powierzchni skrzydeł, zaś G-10-ki z zakładów w Ratyzbonie (ok. 120 szt.) powstały jako konwersja produkowanych akurat Bf 109G-6/AS i G-14/AS. Część Bf 109G-10 produkcji Erla (ok. 50 szt.) była wyposażona w silniki DB 605ASM. Zewnętrznie samoloty wersji G-10 różniły się od G-14/AS położonym wyżej wlewem oleju (większy zbiornik) z lewej strony tuż za kołpakiem śmigła (taki sam zbiornik miały późne egzemplarze G-14 z zakładów Erla) i wyżej umieszczonym wziernikiem do tzw. „zimnego startu” z prawej strony, w tylnej części osłony silnika. „Przejściowa” wersja z silnikiem DB 605D tj. G-10, weszła do linii z początkiem listopada 1944, czyli dwa tygodnie po „standardowej” wersji K-4.
Bf 109 H "Höhenjäger".
Wersja H-0 była przeróbką kilku egzemplarzy wersji F-4 a H-1 przeróbką G-5. W 1944 zostały użyte do testów z kabiną ciśnieniową.
Bf 109 K "Kurfürst".
Ostatnia seria produkowana od października 1944. Była rozwinięciem wersji G ze zmienionym uzbrojeniem, mocniejszym silnikiem i dodatkowo wyposażona w kabinę ciśnieniową. Zmieniono także kształt osłony silnika i kołpaka śmigła i zastosowano wyższe, drewniane usterzenie pionowe oraz większe koła podwozia głównego. Wersja K-4 miała silnik Daimler-Benz DB 605DB lub DC (zależało to od paliwa, pod które przeznaczony był dany silnik – odpowiednio B4 i C3) o mocy 1800 KM (2000 KM z wtryskiem metanol-woda). Była to najszybsza i ostatnia wersja Messerschmitta Bf-109. Kurfürst osiągał prędkość około 730 km/h oraz pułap 12 500 m. Uzbrojenie było takie samo jak w przypadku późnych „Gustavów” – 2x MG-131 + 1x MK-108 i dodatkowe gondole z działkami 20 lub 30mm pod skrzydłami.
Bf 109 Z "Zwilling".
Wersja eksperymentalna, będąca połączeniem dwóch kadłubów Bf 109 F. Bf 109 Z typowany był na następcę dwusilnikowego Bf 110, w jego konstrukcji brali udział twórcy podwójnego He 111 Zwilling. Oba kadłuby miały zostać połączone nowym centropłatem zawierającym dwie wnęki podwozia, dwie chłodnice, zaczep bombowy oraz uzbrojenie strzeleckie. Pomiędzy kadłubami znajdował się wspólny statecznik. Kabinę pilota umiejscowiono w lewym kadłubie, prawy został zaślepiony i zawierał dodatkowy zbiornik paliwa. Uzbrojenie, na które składały się cztery działka MK 108 i jedno MK 103 oraz do 500 kg bomb, dawało wersji Z ogromną siłę ognia. Bf 109 Z nie wszedł do produkcji seryjnej po decyzji władz niemieckich, które nakazały skupić uwagę konstruktorów na odrzutowym Me 262.
Opis konstrukcji.
Messerschmitt Bf 109 był mniejszy i lżejszy od Spitfire'a, który kompensował je większą powierzchnią skrzydeł. MeBf 109 był samolotem trudniejszym w pilotażu, szczególnie w fazie startu i lądowania od Spitfire'a. Po oderwaniu kółka ogonowego od nawierzchni lotniska w czasie startu, lub po dotknięciu podwoziem głównym podłoża w czasie lądowania skrzydło samolotu wykazywało natychmiastową, stałą tendencję do opadania. Także kołowanie po płycie lotniska odbywało się na oślep, gdyż osłona silnika zasłaniała pilotowi widok na wprost.
Najlepsze właściwości pilotażowe i manewrowe Bf 109 osiągał w zakresie prędkości 350–420 km/h, przewyższając pod tym względem nawet swojego najgroźniejszego konkurenta Supermarine Spitfire. Powyżej prędkości 400 km/h w wersjach B, C, D, oraz powyżej 485 km/h w wersji E wraz ze wzrostem prędkości opór sterów stopniowo zwiększał się, zmuszając pilota do użycia coraz większej siły przy zmianie kierunku lub wysokości lotu. Tym samym reakcje samolotu następowały z wyraźnym opóźnieniem. Identyczna sytuacja następowała w czasie lotu nurkowego, gdzie w górnych zakresach prędkości użycie steru kierunku przez pilota było mocno problematyczne. Należy podkreślić mały zasięg samolotu Bf 109.

</doc>
<doc id="54158" url="https://pl.wikipedia.org/wiki?curid=54158" title="Messerschmitt Me 109">
Messerschmitt Me 109



</doc>
<doc id="54159" url="https://pl.wikipedia.org/wiki?curid=54159" title="Bf 109">
Bf 109



</doc>
<doc id="54160" url="https://pl.wikipedia.org/wiki?curid=54160" title="Me 109">
Me 109



</doc>
<doc id="54161" url="https://pl.wikipedia.org/wiki?curid=54161" title="Junkers Ju 52">
Junkers Ju 52

Junkers Ju 52 – niemiecki średni samolot pasażerski i transportowy skonstruowany w wytwórni Junkers w latach 30. XX wieku. Stanowił podstawowy samolot transportowy armii niemieckiej w okresie II wojny światowej. Używany w służbie cywilnej i wojskowej przez liczne kraje, produkowany po wojnie także we Francji i Hiszpanii.
Historia rozwoju.
Plany konstrukcyjne Ju 52 jako jednosilnikowego samolotu komunikacyjnego zostały opracowane w zakładach Junkersa w 1929 roku. Pierwszy egzemplarz prototypowy został oblatany 13 października 1930 roku. Zbudowano jeszcze sześć maszyn tego typu, nazwanego Ju 52/1m. Ostatnia została przystosowana do zabudowy dwóch dodatkowych silników w skrzydłach. Powstały w ten sposób prototyp Ju 52/3m odbył pierwszy lot w kwietniu 1931.
Początkowo pełnił służbę jako samolot pasażerski i transportowy. Pod koniec 1933 r. zaczęto go przystosowywać również do celów militarnych. Wobec przedłużających się prac nad nowymi typami bombowców dla "Luftwaffe", Ju 52 został zaproponowany jako samolot zastępczy, umożliwiający szkolenie załóg do czasu otrzymania seryjnych bombowców Dornier Do 11. W ten sposób powstała zmilitaryzowana wersja, oznaczona Ju 52/3m g3e, określana jako "Behelfsbomber" (niem. bombowiec pomocniczy). Została ona skierowana do produkcji seryjnej, podobnie jak następne wersje militarne, różniące się szczegółami uzbrojenia i wyposażenia. Opracowano również, zbudowaną w niewielkiej serii, wersję wodnosamolotu. Zbudowana została w szwedzkiej filii Junkersa - AB Flygindustri. Potraktowano ją jako osobny model K 45.
Kiedy lotnictwo niemieckie zaczęło otrzymywać nowe typy bombowców, wykorzystywało nadal Ju 52 w wersji pasażerskiej i transportowej. W trakcie służby samolot doczekał się licznych przeróbek. Produkowano go m.in. jako holownik szybowców i transporter skoczków spadochronowych, samolot kurierski, sanitarny, konferencyjny i do niszczenia min magnetycznych.
Od początku produkcji do zakończenia jej w połowie 1944 r. zbudowano w Niemczech łącznie 4835 sztuk tego samolotu. Produkowano je również na Węgrzech, a także po wojnie we Francji (AAC.1 "Toucan") i w Hiszpanii (CASA C-352-L).
Użycie w lotnictwie.
Pierwszymi, cywilnymi operatorami samolotów Ju 52 były linie lotnicze: niemiecka "Lufthansa", boliwijskie "Lloyd Aereo Boliviano", południowoafrykańskie South African Airways, szwedzkie "AB Aerotransport" czy fińskie "Aero O/Y". Jedna maszyna (nr seryjny Werk 4016, rejestracja CV-FAI), ze specjalnie wyposażoną, luksusową kabiną pasażerską, była samolotem dyspozycyjnym prezydenta FAI, rumuńskiego księcia Bibescu.
Jednak głównym użytkownikiem Ju 52 było wojsko. Już w 1932 roku samoloty boliwijskie zostały zmilitaryzowane i wzięły czynny udział w wojnie z Paragwajem o Gran Chaco. Również lotnictwo wojskowe Kolumbii eksploatowało trzy egzemplarze jako wodnosamoloty pływakowe.
Polski Ju-52.
Wiosną 1936 roku wytwórnia Junkers przyjęła 9 bardzo zużytych samolotów Junkers F 13, używanych wcześniej w Polsce na liniach pasażerskich. Zostały one następnie przez producenta złomowane, a w zamian przekazano jeden samolot typu Ju 52. Otrzymał on znaki SP-AKX i latał na trasie do Berlina i Salonik.
17 września 1939 wylądował w Bukareszcie, gdzie został internowany. Samolot następnie podobno fikcyjnie sprzedano brytyjskim liniom lotniczym, ale nigdy Rumunii nie opuścił.
Wojna domowa w Hiszpanii.
Niemieckie Junkersy Ju 52 zainaugurowały swą karierę bojową w czasie wojny domowej w Hiszpanii. 20 lipca 1936 roku cywilny samolot "Lufthansy" D-APOK rozrzucił ulotki propagandowe nad wyspą Gran Canaria. Na czas tego lotu był on tymczasowo zarekwirowany przez wojska nacjonalistów gen. Franco. Od 28 lipca do października 1936 roku niemieckie Junkersy, działając na rzecz nacjonalistów, przewiozły z Maroka do Hiszpanii 13 528 żołnierzy i ponad 270 ton ładunków. Był to pierwszy most powietrzny w historii lotnictwa.
Jednocześnie, od sierpnia 1936, niemieckie Ju 52 wyposażone w kontenery bombowe, rozpoczęły prowadzenie nalotów bombowych na cele republikańskie. Dziewięć samolotów otrzymało lotnictwo sił frankistowskich. Pierwszą akcję bojową przeprowadziły one 14 sierpnia 1936 roku. Jednym z najaktywniejszych pilotów niemieckich tamtego okresu był porucznik von Moreau. 21 sierpnia 1936, lecąc przy świetle dziennym, dostarczył on niemal dwie tony zaopatrzenia dla załogi oblężonej twierdzy "Alkazar" w Toledo, zrzucając cały ładunek na dziedziniec o wymiarach 60 na 70 metrów.
Po utworzeniu "Legionu Condor" powstała "Kampfgruppe 88", skupiająca pilotowane przez pilotów niemieckich bombowe Ju 52. Jednak od lutego 1937 roku Ju 52 były stopniowo zastępowane w roli bombowców przez He 111 i Do 17. Wycofywane z linii Ju 52 były przekazywane frankistom, gdzie służyły jako bombowce nocne. Ostatnią akcją bombową był przeprowadzony 26 marca 1939 roku nalot na Belmez.
Służba w "Luftwaffe".
Udane przeprowadzenie operacji transportowej pomiędzy Marokiem a Hiszpanią doprowadziło do utworzenia pierwszej w historii "Luftwaffe" jednostki transportowej: IV./KG 152 "Hindenburg", przemianowany 1 kwietnia 1938 roku na KGr.z.b.V 1 ("Kampfgruppe zur besonderen Verwendung" – dywizjon bombowy do zadań specjalnych). Samoloty tego dywizjonu miały za zadanie transportować żołnierzy utworzonej niedawno "7.Fliegerdivision", pierwszej jednostki powietrznodesantowej w III Rzeszy. Podczas Anschlussu Austrii w 1938 roku samoloty tej jednostki utworzyły most powietrzny, przewożąc batalion spadochroniarzy na lotnisko w Grazu.
Jeszcze przed wybuchem II wojny światowej powstały kolejne jednostki transportowe "Luftwaffe". Przeciwko Polsce w 1939 roku użyto około 300 samolotów Ju 52, wykonujących nie tylko zadania transportowe, ale i bombowe. Na przykład 25 września około 30 samolotów zrzuciło bomby zapalające na Warszawę.
W ramach operacji Weserübung Ju 52 zostały użyte do zajęcia portu lotniczego w Oslo, ważnego strategicznie mostu Vordingborg w Danii, lotnisk w Aalborgu i Stavanger.
W ramach operacji Fall Gelb przewidziano użycie niemal 500 samolotów transportowych Ju 52. Maszyny z KGr.z.b.V. 1 posłużyły za holowniki szybowców DFS 230, mających za zadanie opanować fort Eben-Emael w Belgii. Inne samoloty z tej jednostki umożliwiły desantowanie strzelców spadochronowych w okolicy mostu w Moerdijk, podobne desanty wykonano pod Dordrecht i na lotnisku Waalhaven pod Rotterdamem. W ciągu następnych dni desanty przeprowadzone przez jednostki wyposażone w Ju 52 umożliwiły zajęcie kolejnych lotnisk w rejonie Hagi.
Po zaangażowaniu się Włoch w walki przeciwko Grecji dowództwo "Luftwaffe" utworzyło dywizjon transportowy celem wspomożenia wojsk włoskich na tym odcinku frontu. W ciągu 50 dni trwania pomocy lotniczej na korzyść Włoch samoloty tej jednostki przewiozły ok. 30 tys. żołnierzy i 4700 ton zaopatrzenia, transportując w drodze powrotnej do Włoch 8346 rannych. Ju 52 wzięły następnie czynny udział w ataku wojsk niemieckich na Grecję, zapewniając desantowanie spadochroniarzy w rejonie Kanału Korynckiego 26 kwietnia 1941 roku. Następną operacją desantową "Luftwaffe" przeprowadzoną na tym teatrze działań wojennych była operacja Merkur – desant na Kretę. Pomimo różnych błędów przy przeprowadzeniu desantowania i desperackiego oporu wojsk brytyjskich, Kreta wpadła w ręce Osi 31 maja 1941. Straty zwycięzców były bardzo wysokie, wyniosły około 6600 zabitych i rannych, oraz 271 samolotów Ju 52.
W trakcie ataku na Związek Radziecki Ju 52 były używane głównie do interwencyjnych dostaw paliwa i zaopatrzenia w amunicję wysuniętych jednostek "Wehrmachtu". Prowadzona jednocześnie ofensywa w Afryce Północnej wymagała zaangażowania coraz to nowych jednostek transportowych. W związku z tym rozpoczęto produkcję samolotów Ju 52 w zakładach Amiot we Francji. Na początku 1942 roku, na skutek ofensywy Armii Czerwonej i przerwania frontu na styku pomiędzy Grupami Armii Środek i Grupa Armii Północ, powstała konieczność zaopatrywania z powietrza odciętych jednostek armii niemieckiej pod Demjańskiem. W okresie do deblokady Demjańska lotnictwo transportowe "Luftwaffe" wykonało ponad 14 tys. lotów, podczas których zrzucono około 25 tys.ton zaopatrzenia, paliwo i ponad 15 tys. żołnierzy, ewakuując jednocześnie 22 tys. rannych, za cenę 265 straconych samolotów.
Pod koniec 1942 roku jednostki transportowe "Luftwaffe" stanęły przed niezwykłym wyzwaniem: odcięcie 6. Armii pod Stalingradem spowodowało konieczność zaopatrzenia jednostek armii feldmarszałka Paulusa, pomimo panujących bardzo ciężkich warunków atmosferycznych. Ofensywa Armii Czerwonej, utrata kolejnych lotnisk polowych w rejonie Stalingradu i kontrakcję lotnictwa radzieckiego spowodowały stratę ponad 490 samolotów transportowych "Luftwaffe" do stycznia 1943 roku. Większość stanowiły Ju 52.
Junkersy Ju 52 operowały wciąż na froncie wschodnim i w Afryce Północnej, jednak narastająca przewaga lotnictwa Aliantów czyniła operacje transportowe coraz niebezpieczniejszymi. W 1944 roku lotnictwo niemieckie zaopatrywało odcięte wojska w Odessie oraz 1. Armię Pancerną, odciętą pod Kamieńcem Podolskim. Ostatnimi wielkimi operacjami zaopatrzeniowymi "Luftwaffe" były loty nad miasta zamienione w twierdze: Poznań i Wrocław.
Prosta i tania konstrukcja oraz niezawodność w eksploatacji były głównymi zaletami Ju 52. Piloci nazywali go pieszczotliwie "Tante Ju" (niem. „Ciotka Ju”).
Służba w lotnictwie innych państw Osi.
Poza "Luftwaffe", na froncie wschodnim operowały także jednostki rumuńskie i węgierskie. Rumuńska "Escadrille 107" zapewniała zaopatrzenie dla wojsk rumuńskich operujących w ramach Grupy Armii Południe. "Magyar Kyrályi Honved Légierö" wyposażone było w Ju 52 montowane z części w zakładach w Budapeszcie.
Po II wojnie światowej.
Ju 52, budowane przez wytwórnię Ateliers Aeronautiques de Colombes we Francji jako AAC.1 "Toucan" były używane w latach 1949 – 1950 przeciwko wojskom Việt Minh w walkach we francuskich Indochinach. Także hiszpańska wytwórnia Constructiones Aeronauticas SA wyprodukowała (na licencji Junkersa) po wojnie 170 maszyn typu Ju-52/3ms oznaczonych jako CASA C.352-L, używanych przez "Ejercito del Aire" jeszcze w latach 70. XX wieku.
Także siły powietrzne Szwajcarii używały ostatnich samolotów Ju 52 pod koniec lat 70.
Opis konstrukcji.
Ju 52/3m był trójsilnikowym średnim samolotem pasażerskim i transportowym. Napęd stanowiły, zależnie od wersji, trzy silniki gwiazdowe "Pratt &amp; Whitney Hornet" o mocy 600 KM każdy, lub "BMW 132" o mocy 830 KM każdy, montowane jeden w nosie kadłuba i dwa w skrzydłach. Na uzbrojenie obronne składały się karabin maszynowy MG 15 kal. 7,92 mm lub MG 131 kal. 13 mm w odkrytym stanowisku strzeleckim na grzbiecie kadłuba, jeden km MG 15 w ruchomym stanowisku nad kabiną pilotów i po jednym km MG 15 w okienkach z boku kadłuba. W wersjach dostosowanych do roli samolotu bombowego istniała możliwość montażu trzech kontenerów bombowych o maksymalnym udźwigu po dwie bomby po 250 kg w każdym kontenerze.

</doc>
<doc id="54162" url="https://pl.wikipedia.org/wiki?curid=54162" title="Mieczysław Fogiel">
Mieczysław Fogiel



</doc>
<doc id="54163" url="https://pl.wikipedia.org/wiki?curid=54163" title="Pająki">
Pająki

Pająki (Araneae) – najliczniejszy rząd pajęczaków, należy do niego 50 tys. opisanych gatunków. Są to zwierzęta głównie lądowe, o rozmiarach od 0,5 mm do 12 cm ciała i do ok. 32 cm rozstawu odnóży.
Często samice są większe od samców.
Opis.
Zwierzęta o dużej specjalizacji; ciało podzielone na dwie części: głowotułów i odwłok. Głowotułów i odwłok połączone są przekształconym segmentem odwłoka, tzw. stylikiem.
Głowotułów okryty grubym oskórkiem, pokrytym dodatkowo oskórkowymi włoskami, robiącymi czasem wrażenie sierści.
Odwłok miękki, pokryty cienkim oskórkiem; powstał ze zrośnięcia 12 segmentów, ale ślady pierwotnej segmentacji są widoczne tylko u niektórych gatunków. W tylnej części odwłoka kądziołki przędne.
Odnóża: na głowotułowiu 6 par odnóży, z czego 2 pary to odnóża gębowe a 4 pary to odnóża kroczne. Pierwsza para odnóży gębowych to szczękoczułki – masywne, dwuczłonowe, zakończone ruchomym pazurem, do którego uchodzi przewód gruczołu jadowego. Druga para to nogogłaszczki – są one podobne do odnóży lokomocyjnych, zakończone pazurkami.
Układ krwionośny otwarty
Układ oddechowy: płucotchawki lub tchawki
Układ nerwowy skoncentrowany, z dwuczęściowym mózgiem; narządy zmysłów dobrze rozwinięte; oczy proste; szczecinki węchowe; na głowotułowiu 4 lub 3 pary paciorkowatych oczu w układzie będącym cechą charakterystyczną rodziny.
Układ pokarmowy: końcowa część jelita przekształcona w żołądek ssący; obecność gruczołów trzustkowo-wątrobowych;
Układ wydalniczy: gruczoły biodrowe i cewki Malpighiego
Układ rozrodczy: gonady parzyste; czasem nieparzyste; zapłodnienie wewnętrzne;
Zachowanie: drapieżne, choć niektóre, jak np. "Bagheera kiplingi", mogą uzupełniać (w różnym stopniu) dietę również pokarmem roślinnym, np. nektarem. Pobieranie pokarmu roślinnego zaobserwowano m.in. u motaczowatych, aksamitnikowatych, skakunowatych, ukośnikowatych, krzyżakowatych, omatnikowatych, darownikowatych, śpiesznikowatych, Eutichuridae i Trachelidae.
Biotop: Pająki to zwierzęta lądowe (choć niektóre potrafią pływać i nurkować). Oddychają płucotchawkami lub tchawkami (w zależności od gatunku).
Jad: Zdecydowana większość pająków produkuje jad (jednym z wyjątków są koliściakowate), jednak jad tylko trzech procent z nich może być szkodliwy dla człowieka. Pająki posiadają dwa woreczkowate gruczoły jadowe, znajdujące się u podstawy ich szczękoczułek. U dużych pająków ciągną się one aż do rejonów głowy. Wyróżnia się dwa rodzaje jadu pajęczego – jad hemolityczny i jad neurotoksyczny. Jad neurotoksyczny atakuje układ nerwowy ofiary i jest obecny w większości jadów o działaniu śmiertelnym, natomiast jad hemolityczny powoduje uszkodzenie czerwonych krwinek, niszczy naczynia krwionośne.
Systematyka.
Wyróżnia się 2 podrzędy ze 128 rodzinami:
Lista rodzin według Platnick N.I., 2019

</doc>
<doc id="54166" url="https://pl.wikipedia.org/wiki?curid=54166" title="Messerschmitt Me 163">
Messerschmitt Me 163

Messerschmitt Me 163 "Komet" – niemiecki myśliwiec przechwytujący o napędzie rakietowym z okresu II wojny światowej.
Historia.
W 1938 konstruktor samolotu prof. Alexander Lippisch rozpoczął w DFS (Deutsches Forschungsinstitut für Segelflug – Niemiecki Instytut Szybownictwa) prace nad bezogonowym samolotem doświadczalnym do prób z napędem rakietowym, o oznaczeniu DFS 194. 2 stycznia 1939 roku projekt przekazano do zakładów Messerschmitta w Augsburgu, gdzie utworzono Grupę L podlegającą bezpośrednio Instytutowi Badawczemu RLM. Projekt DFS 194 został ukończony i oblatany w 1940 roku z silnikiem Walter HWK R.I. Podczas prób w ośrodku doświadczalnym w Peenemünde-Karlshagen osiągnięto prędkość 550 km/h.
Zespół prof. Lippischa podjął pracę nad nowym szybkim rakietowym samolotem doświadczalnym Me 163A, w układzie bezogonowym. Prototypy (V4, V5) ukończono w 1941 roku i oblatane jako szybowce (oznaczenia prototypów V1-V3 zarezerwowane były dla wcześniejszego samolotu łącznikowo-obserwacyjnego Bf 163). W sierpniu 1941 r., Me 163 AV4 odbył pierwszy lot napędzany silnikiem rakietowym Walter HWK R.II o ciągu 7,5 kN. Pilot Heini Dittmar (2 października 1941 r.) uzyskał prędkość 1003,67 km/h (0,84 Macha). Podjęto prace nad prototypem V1 docelowej odmiany bojowej Me-163B, a 13 wyprodukowanych samolotów Me-163A przeznaczono do szkolenia.
Samolot Me 163B został kompletnie przeprojektowany, zastosowano nowy silnik Walter-509 spalający paliwo złożone ze składników: utleniacza T-Stoff (nadtlenek wodoru) i paliwa właściwego C-Stoff (mieszanka wodzianu hydrazyny z alkoholem metylowym), mieszanych w komorze spalania. Silnik Walter HWK R.II pracował z paliwem jednoskładnikowym: nadtlenek wodoru, rozkładającym się pod wpływem nadmanganianu wapnia jako katalizatora. Prototyp V3 ukończono w maju 1942 roku i podjęto produkcję seryjną w odmianie B-0 i B-1. Zbudowano około 40 samolotów, zanim w sierpniu 1942 r. dotarł pierwszy silnik umożliwiający rozpoczęcie prób w locie. Zbudowano około 320 samolotów, z czego do jednostek bojowych Luftwaffe dostarczono 279 sztuk.
Latem 1944 r. opracowano wersję szkolną oznaczoną Me 163S. Standardowy Me 163B został pozbawiony silnika, a w miejscu głównego zbiornika paliwa zamontowano kabinę instruktora. Brak jest informacji o ilości wyprodukowanych egzemplarzy.
Prace rozwojowe były kontynuowane w dalszym ciągu, skupiano się na wydłużeniu czasu lotu. Opracowano nową wersję silnika, oznaczoną 509 C-1, która była wyposażona w dwie komory spalania – główną (ciąg 17 kN) i pomocniczą (ciąg 3 kN). Komora główna służyła do startu i nabrania wysokości, w dalszej części lotu pilot przełączał silnik na komorę pomocniczą. Ta modyfikacja pozwalała wydłużyć czas lotu do 12 minut. Tak zmodyfikowany silnik zamontowano w dwóch przedseryjnych samolotach serii B – Me 163B V6 i V18. 6 lipca 1944 r. pilot doświadczalny Rudolf Opitz na egzemplarzu V18 osiągnął prędkość 1130 km/h. Na podstawie doświadczeń z nowym silnikiem opracowano wersję rozwojową – Me 163C charakteryzującą się powiększonym skrzydłem i centropłatem oraz kroplową osłoną kabiny pilota. Zbudowano 3 prototypy (V1, V2 oraz V3) z których jeden oblatano. Prototypy zniszczono aby nie zostały zdobyte przez oddziały Armii Czerwonej.
Na przełomie wiosny i lata 1944 r. opracowano prototyp Me 163D V1 o wydłużonym o 85 cm kadłubie, skrzydłami z automatycznymi slotami oraz trójkołowym podwoziu. Prace konstrukcyjne były kontynuowane w zakładach Junkersa jako Ju 248, a następnie jako Me 263.
W 1944 r. samolotem zainteresowała się japońska misja wojskowa w Niemczech, która zakupiła licencję na płatowiec Me 163 B i silnik rakietowy Walter-509. Zakupiony sprzęt wysłano do Japonii niemieckimi okrętami podwodnymi. Na skutek zatopienia jednego z nich do celu dotarł jedynie silnik i uproszczona dokumentacja techniczna płatowca. W Instytucie Lotnictwa Marynarki w Yokosuce zaadaptowano silnik do użytku w opracowanym płatowcu Mitsubishi J8M1 Shūsui. 7 lipca 1945 r. podczas oblotu pierwszego prototypu samolot uległ rozbiciu, a kmdr Toyohiko Inusuka zginął. Dalszych prac nie kontynuowano z powodu kapitulacji Japonii.
Użycie bojowe.
Dla potrzeb szkolenia i sformowania jednostki bojowej wyposażonej w Me 163 wyznaczono lotnisko w okolicy wsi Zendek i Mierzęcice (obecne lotnisko Katowice-Pyrzowice). Utworzono tam Erprobungskommando 16 (16. Oddział Doświadczalny). Następnie na bazie Erganzugstaffel Jagdgeschwader 400 (I/JG 400), czyli dodatkowego oddziału pułku myśliwskiego 400 zorganizowano w maju 1944 jednostkę szkoleniową. Pierwsze samoloty dostarczono do niej w lipcu 1944. 28 lipca pięć Me 163 z tej jednostki wzięło udział w akcji przeciwko amerykańskim bombowcom, jednak nie zestrzeliły one żadnego samolotu.
Pierwszy i największy sukces w walce z wrogimi bombowcami Me 163 odniósł 24 sierpnia 1944. Osiem maszyn zaatakowało wówczas formację 185 latających fortec, zmierzających nad rafinerię w Merseburgu. Cztery z nich udało się Niemcom zestrzelić kosztem dwóch uszkodzonych Me 163.
We wrześniu sformowano dwie eskadry – 13. dowodzoną przez porucznika Adolfa Niemeyera i 14. dowodzoną przez porucznika Mano Zieglera oraz zalążek 15. eskadry. Jesienią 1944 roku przeprowadzono loty testowe Me 163 z podwieszonymi pod skrzydłami pociskami rakietowymi R4/M kalibru 55 mm klasy powietrze–powietrze. Samoloty wyposażono w 12 wyrzutni szynowych, po 6 pod każdym skrzydłem. Po testach wyposażono w takie uzbrojenie 12 myśliwców Me 163B.
Myśliwce Me 163B Komet weszły do akcji przeciwko formacjom bombowców amerykańskich B-17 Flying Fortress nadlatujących nad teren III Rzeszy, używane były często do obrony lotnisk.
We wrześniu 1944 JG 400 dysponował 19 maszynami typu Me 163, w tym 11 było zdolnych do służby. Cała Luftwaffe posiadała w tym czasie ponad 100 myśliwców Me 163, jednak brakowało jej odpowiednio wyszkolonych pilotów.
Wysoka prędkość Me 163 dawała pilotowi przewagę nad alianckimi myśliwcami, ale równocześnie utrudniała skuteczny ostrzał, co powodowało, że niewiele ataków kończyło się powodzeniem. Ponadto samolot charakteryzował się niewielkim zasięgiem, toteż po zidentyfikowaniu lotnisk używanych przez ten typ samolotu alianci mogli ich po prostu unikać.
Ostatecznym ciosem dla Me 163 było zbombardowanie we wrześniu 1944 miast Leverkusen i Ludwigshaven, gdzie wytwarzano paliwo C-Stoff. Produkcja została znacząco ograniczona, a ponieważ wyższy priorytet przyznano pociskom Fi 103 (również korzystającymi z tego paliwa), znaczniejszych operacji z wykorzystaniem Me 163 nie wznowiono już do końca wojny.
W ramach działań wojennych I Gruppe JG 400 jest potwierdzone zniszczenie 9 samolotów przeciwnika, przy stracie 14 maszyn własnych. Znacząca większość strat własnych była spowodowana wypadkami (zwłaszcza w trakcie lądowania). Pięć Me 163 zostało zestrzelonych przez aliantów.
Samolot był pierwszą maszyną, na której przekroczono w locie prędkość 1000 km/h. Dokonał tego Heini Dittmar w 1941 roku, osiągając blisko 1004 km/h.
Opis konstrukcji.
Jednomiejscowy średniopłat bezogonowy, o skośnych skrzydłach, konstrukcja mieszana, napędzany silnikiem rakietowym.
Skrzydło skośne o konstrukcji drewnianej, jednodźwigarowe z dźwigarkiem pomocniczym, kryte sklejką. Na wewnętrznych częściach krawędzi spływu znajdowały się klapy, na zewnętrznych zaś lotki. W skrzydłach zamontowane zbiorniki paliwa mieszczące paliwo właściwe C-Stoff oraz uzbrojenie. Na lewym skrzydle znajdowała się rurka Pitota i antena radiostacji.
Kadłub o konstrukcji półskorupowej, podzielony na kilka sekcji. W przedniej, opancerzonej sekcji mieściły się akumulatory, radiostacja i prądnica. W kolejnej znajdowała się kabina pilota z amortyzowanym fotelem oraz dwa małe zbiorniki utleniacza T-Stoff. Za kabiną pilota był umieszczony główny zbiornik T-Stoff o pojemności 1040 litrów, w kolejnej sekcji znajdował się silnik. Osłona kabiny pilota otwierana na prawo, z możliwością awaryjnego zrzutu.
Podwozie kołowe odrzucane przy starcie, do lądowania używana wysuwana płoza i kółko ogonowe.
Pierwotnie samolot uzbrojony był w dwa działka 20 mm MG-151. Późniejsze wersje wyposażano w dwa 30-milimetrowe działka MG-108.
Przy całkowicie otwartej przepustnicy silnik mógł pracować przez 4 minuty, a przy zredukowanym ciągu – 7 i pół minuty. Po wyczerpaniu się paliwa samolot wracał na lotnisko szybując.

</doc>
<doc id="54167" url="https://pl.wikipedia.org/wiki?curid=54167" title="Skorpiony">
Skorpiony

Skorpiony (Scorpiones) – rząd pajęczaków, obejmujący ponad 2000 opisanych gatunków. Występują od tropików i subtropików po część cieplejszej strefy umiarkowanej, od stref pływów po wysokie góry. Zdolne do hibernacji lub estywacji. Drapieżne. Mają prosomę nakrytą karapaksem, nogogłaszczki zakończone szczypcami, 4 pary odnóży krocznych oraz segmentowany odwłok, podzielony na szerszy przedodwłok i węższy zaodwłok. Przedodwłok wyposażony jest w wieczko płciowe, grzebienie i płuca blaszkowate, a zaodwłok zakończony jest telsonem z kolcem jadowym. Samice są żyworodne i opiekują się potomstwem, przynajmniej do pierwszej wylinki. Znane są gatunki zdolne do partenogenezy. Niektóre gatunki tworzą grupy rodzinne. W zapisie kopalnym znane od syluru i uznawane za pierwsze pajęczaki, które skolonizowały ląd.
Budowa.
Współczesne skorpiony osiągają długość ciała od 8,49 mm u dorosłych samców "Typhlochactas mitchelli" do ponad 200 mm u skorpiona cesarskiego, "Hadogenes troglodytes" i niektórych z rodzaju "Heterometrus". W Księdze rekordów Guinnessa jako największego współczesnego skorpiona odnotowano "Heterometrus swammerdami" o długości około 23 cm. Długość wymarłych "Brontoscorpio anglicus" i "Praearcturus gigas" oszacowano na blisko metr. Masa współczesnych gatunków dochodzi do 50 g u ciężarnych samic skorpiona cesarskiego.
W ciele skorpiona można wyróżnić dwie tagmy: prosomę (głowotułów) i opistosomę (odwłok), przy czym na tę ostatnią składają się mesosoma (przedodwłok) i metasoma (zaodwłok). W wielu miejscach oskórka (np. na szczypcach nogogłaszczków) znajdują podłużne wyniosłości zwane kilami lub żeberkami ("carinae").
Prosoma.
Prosomę buduje akron i 6 segmentów ciała (od III do VIII). Z wierzchu jest całkowicie nakryta karapaksem. Mniej więcej pośrodku grzbietowej części karapaksu znajduje się para oczu środkowych, a wzdłuż jego krawędzi przednio-bocznych rozmieszczone oczy boczne – po każdej stronie jest ich od 0 do 6 i niekiedy po jednej stronie jest o jedno oko więcej niż po drugiej. Niektóre taksony wymarłe miały oczy boczne złożone, u współczesnych wszystkie są pojedyncze. Spód prosomy, pomiędzy odnóżami, przykrywa sternum o różnorodnym kształcie.
Na pierwszym segmencie prosomy osadzone są trójczłonowe i zakończone szczypcami szczękoczułki, a na kolejnym sześcioczłonowe i również zakończone szczypcami nogogłaszczki. Kolejne człony nogogłaszczek to: biodro, krętarz, udo, rzepka, goleń i stopa. Goleń tworzy nasadę szczypców oraz ich nieruchomy palec, natomiast stopa to palec ruchomy. Nogogłaszczki służą chwytaniu ofiary, obronie, walce między samcami oraz przytrzymywaniu samicy, a dzięki licznym trichobotriom pełnią też funkcje zmysłowe.
Cztery pary odnóży krocznych osadzone są na segmentach od V do VIII, każda składa się z biodra, krętarza, uda, rzepki, goleni i dwuczłonowej stopy ("basitarsus" i "telotarsus") zwieńczonej apotelem, który wyposażony jest w pazurek środkowy ("dactylus") i dwa boczne ("ungues"). Endyty bioder dwóch początkowych par ("gnathocoxae") służą żuciu i wraz z biodrami nogogłaszczków i szczękoczułkami budują przedsionek gębowy.
Opistosoma.
Dziewiąty segment ciała występuje tylko w rozwoju zarodkowym. Później opistosoma jest złożona z dwunastu segmentów.
Przedodwłok jest szerszy i (z wyjątkiem embrionów) 7-segmentowy, a ostatni jego segment zwęża się ku węższemu zaodwłokowi. Każdy segment przedodwłoku ma na stronie grzbietowej płytkę zwaną tergum, a segmenty od trzeciego do siódmego mają też płytki na stronie brzusznej – sternity (niektóre gatunki kopalne miały jednak więcej niż 5 sternitów). Na pierwszym segmencie, pośrodku od strony brzusznej (u podstawy grzebieni) znajduje się parzyste wieczko płciowe, pod którym znajdują się ujścia otworów płciowych. Na drugim segmencie przeodwłoka znajduje się para grzebieni, które są narządami zmysłów charakterystycznymi tylko dla skorpionów. Każdy składa się z 3 blaszek (lamelli) krawędziowych i różnej liczby blaszek środkowych (czasem nieobecnych) i zębów. Położone na nich włoski pełnią funkcję mechano– i chemoreceptorów. Na segmentach od trzeciego do szóstego znajdują się połączone z płucami blaszkowatymi przetchlinki. Zarówno wieczka, grzebienie jak i płuca są przekształconymi odnóżami.
Zaodwłok składająca się z pięciu segmentów, oraz telsona, który nie jest rozważany jako regularny segment. Na końcu V segmentu znajduje się odbyt. Telson dzieli się na bulwowaty "vesiculus" i igłowaty kolec jadowy ("aculeus"). We wnętrzu telsonu znajduje się para gruczołów jadowych, uchodzących wspólnie na kolcu.
Budowa wewnętrzna.
Ciało skorpiona pokrywa wielowarstwowy oskórek. W jego warstwie hialinowej, ale też w mezokutykuli znajdują się β-karbolina i 7-hydroksy-4-metylokumaryna. Związki te powodują niebieskozieloną fluoryzację oskórka pod wpływem promieniowania UV, a efekt ten zachowuje się również w skamieniałościach. Fluoryzują również wylinki, podczas gdy świeżo wyliniałe skorpiony odzyskują pełną zdolność fluoryzacji dopiero po około 2 dobach. Funkcja tego zjawiska pozostaje nieznana. Nie wykazano, by skorpiony reagowały na fluoryzacje innych osobników. Inne hipotezy obejmują wabienie zdobyczy lub pozostałość ewolucyjną po dziennych przodkach, u których pełniłaby rolę ochrony przed słońcem.
Oprócz szkieletu zewnętrznego w ciele skorpiona występuje charakterystyczny szkielet wewnętrzny. Jedną z jego części jest para entapofiz, wyrastająca ku tyłowi z epistomu i przypominająca tentorium. Kolejną chrząstkopodobny endosternit o zanikłej budowie metamerycznej. Leży on skośnie w tyle prosomy, w obrysie jest trójkątny i ma kilka parzystych wyrostków. Łączy się on z mięśniową przeponą dzielącą hemocel na część prosomalną i opistosomalną. Na układ mięśniowy składa się co najmniej 150 opisanych mięśni, a także ścięgna i więzadła.
Układ nerwowy jest skoncentrowany w prosomie. Od mózgu, powstałego z połączonych przedmóżdża i zamóżdża, odchodzą nerwy oczne, szczękoczułkowe i stomodealne. Zwój podprzełykowy powstaje ze złączonych 9 zwojów brzusznych: 5 prosomy i 4 mezosomy, a z mózgiem łączy się obrączką okołoprzełykową.
Oczy skorpionów mają pojedynczą warstwę komórek pigmentowych. Środkowe różnią się od bocznych powstawaniem z dwóch warstw podskórka i obecnością ciała szklistego. Oprócz oczu fotoreceptory znajdują się też w oskórku zaodwłoka. Do wykrywania dźwięków i ruchów powietrza służą trichobotria rozmieszczone na nogogłaszczkach. Mechanorecepcji służą też narządy szczelinowe na stopach. Liczne mechano- i chemoreceptory znajdują się na grzebieniach.
Układ pokarmowy składa się z przedsionka gębowego, gdzie pokarm jest wstępnie trawiony, gardzieli, której skurcze go zasysają, żołądka oraz jelita z licznymi uchyłkami, w których zachodzi dalsze trawienie i wchłanianie.
Otwarty układ krwionośny skorpionów cechuje złożona sieć naczyń tętniących. W świetle niektórych z nich biegną nerwy. Narządami oddechowymi są położone w segmentach III-VI opistosomy 4 pary płuc blaszkowatych. Blaszki są cienkościenne i umożliwiają dyfuzję tlenu do krążącej w ich świetle hemolimfy.
Narządami wydalniczymi są uchodzące na biodrach odnóży krocznych III pary gruczoły biodrowe, położone na granicy jelita środkowego i tylnego 2 pary cewek Malpighiego oraz nefrocyty.
Rozród i rozwój.
Skorpiony są rozdzielnopłciowe, a niektóre mogą się rozmnażać przez partenogenezę. Samce składają na podłożu spermatofor, na który naprowadzają samicę. Zapłodnienie następuje w jajowodzie. Rozwój zarodkowy trwa 3–18 miesięcy, a embriony wytwarzają 2 błony płodowe: surowiczą i owodnię. W przeciwieństwie do większości pajęczaków skorpiony są żyworodne. Ich jaja są ubogie w żółtko, bruzdkują częściowo tarczowo, a zarodki odżywiają się poprzez "łożysko" w specjalnych uchyłkach macicy. 
Przed porodem samica unosi przód ciała i składa pod nim, w pobliżu wieczka płciowego, nogogłaszczki i dwie początkowe pary odnóży formując "koszyczek". Następnie wieczko unosi się i młode opuszczają pojedynczo otwór płciowy. Wkrótce potem młode wspinają się na grzbiet matki. Liczba młodych w miocie wynosi od 3 do 110. Samice niektórych gatunków mogą wydać 3–5 miotów po pojedynczej inseminacji, dzięki przechowywaniu plemników wtopionych w tkankę gruczołową ich dróg rodnych.
Młode pozostają na grzbiecie samicy do pierwszej wylinki (5 do 30 dni) i w tym czasie są przez samicę karmione. Później zwykle rozchodzą się i same zdobywają pokarm. W przypadku gatunków wykazujących zachowania społeczne (tworzących grupy rodzinne) młode mogą jednak pozostawać z samicą i innymi dorosłymi dużo dłużej, np. u skorpiona cesarskiego młode są karmione zarówno przez samce i samice nawet do 18 miesięcy. Cały rozwój pozazarodkowy trwać może od 7 do 85 miesięcy, a długość życia sięgać od 4 do 25 lat.
Ekologia i występowanie.
Pajęczaki te występują na wszystkich kontynentach z wyjątkiem Antarktydy. Zamieszkują głównie tropiki, subtropiki i część cieplejszej strefy umiarkowanej. Na półkuli północnej najliczniejsze są w strefie subtropikalnej, a naturalnie sięgają na północ do 50° N ("Paruroctonus boreus" w kanadyjskiej Albercie). Dalej na północ (nieco powyżej 51° N) występuje populacja "Euscorpius flavicaudis" – zawleczony w latach 60’ XIX wieku do Sheerness w Anglii, stworzył tam 5 kolonii. Inne miejsca w które skorpiony zostały zawleczone przez człowieka to m.in. Nowa Zelandia, Japonia i niektóre wyspy Oceanii.
Skorpiony zasiedlają szerokie spektrum habitatów. Spotkać je można na pustyniach, wśród skał, w ściółce, pod korą, w koronach drzew lasów tropikalnych, litoralu, strefach pływów, głębokich na 800 m jaskiniach oraz wysokich górach do 5500 m n.p.m.. Gatunki pustynne wytrzymują temperaturę 50 °C i utratę wody na poziomie 30%. Gatunki przeżywające pod śniegiem i wysokogórskie potrafią zapadać w hibernację. Inne zdolne są do estywacji.
Ewolucja.
Zapis kopalny skorpionów należy do najbardziej kompletnych spośród pajęczaków i uznawane są one za pierwsze pajęczaki, które skolonizowały ląd. Najstarsze ich skamieniałości pochodzą z syluru, sprzed ponad 430 milionów lat, i są to również najstarsze szczątki pajęczaków. W sumie znanych jest ponad 100 gatunków fosylnych skorpionów, z czego zdecydowana większość pochodzi z paleozoiku. Przedmiotem kontrowersji pozostaje środowisko życia paleozoicznych skorpionów: wielu autorów uważa, że były to zwierzęta głównie morskie. Świadczyć o tym ma m.in. znajdywanie ich szczątków w osadach morskich oraz występowanie skrzeli. Związany z tym jest pogląd o niezależnej kolonizacji lądu przez skorpiony i pozostałe pajęczaki oraz o bliższym pokrewieństwie skorpionów z podobnymi budową wielkorakami. Współczesne analizy niektórych skamieniałości uważanych wcześniej za morskie, wskazują z większym prawdopodobieństwem na ich lądowy tryb życia. U żadnych skorpionów nie znaleziono struktur, które można by jednoznacznie zinterpretować jako skrzela, a u wcześniej opisanego jako morski "Palaeoscorpius devonicus" wykryto narządy, które mogą być płucotchawkami. Według autorów redeskrypcji został on raczej spłukany do morza niż je zasiedlał. Z drugiej strony opisany w 2015 "Eramoscorpius brucensis" jest według autorów gatunkiem wodnym, wychodzącym na płycizny lub odsłonięty ląd jedynie celem zrzucenia wylinki. Struktury oddechowe u paleozoicznych skorpionów są rzadko zachowane, a najstarsze okazy, które niewątpliwie miały płucotchawki pochodzą z wczesnego karbonu.
Na relacje siostrzane pomiędzy skorpionami a pozostałymi pajęczakami (Tetrapulmonata) wskazują prace filogenetyczne z 2010 i 2014 roku. Prace z 2006 i 2008 wykazały liczne podobieństwa pomiędzy płucotchawkami skorpionów i innych pajęczaków, wskazując, że mogą to być narządy homologiczne. Oznaczałoby to, że wspólny przodek skorpionów i pajęczaków był zwierzęciem przystosowanym do lądowego trybu życia. Nie wyklucza się też, że niektóre skorpiony mogły być wtórnie wodne, np. "Waeringoscorpio".
Systematyka.
Do 2011 opisano około 2070 gatunków skorpionów z około 240 rodzajów. Jako pierwszy analizy kladystycznej wyższych rangą taksonów skorpionów dokonał w 1989 roku Stockwell w swojej rozprawie doktorskiej, która nie została jednak opublikowana. Szczegółową analizę filogenetyczną Orthosternina, jedynego współczesnego infrarzędu, opublikowali w 2003 roku Soleglad i Fet, proponując nową klasyfikację tej grupy. Klasyfikacja ta była później modyfikowana na podstawie kolejnych analiz. W 2005 Prendini i Wheeler skrytykowali pracę Soleglada i Feta i wprowadzili liczne zmiany w systematyce, jednak bez przeprowadzania własnych badań. Krok ten jeszcze w tym samym roku skrytykowali Fet i Soleglad, przywracając poprzedni układ. W 2011 ukazało się specjalne wydanie „Zootaxa” poświęcone bioróżnorodności zwierząt, w którym autorem rozdziału o skorpionach został Prendini. Oparł on klasyfikację grup wymarłych na pracy Feta i innych z 2000, a Orthosternina na wspomnianej pracy jego i Wheelera.
Systematyka skorpionów według Prendiniego (2011):
Systematyka Orthosterni według Feta i Soleglada (2005):
Systematyka skorpionów według BioLib.cz (2016):
Skorpiony w kulturze.
W krajach północnoafrykańskich, gdzie skorpiony są dość powszechne, mieszkańcy zabezpieczają swoje domy przed tymi zwierzętami układając dookoła domu krąg z gładkich płytek. Skorpiony nie potrafią bowiem pokonywać gładkich powierzchni.

</doc>
<doc id="54168" url="https://pl.wikipedia.org/wiki?curid=54168" title="Me 163">
Me 163



</doc>
<doc id="54170" url="https://pl.wikipedia.org/wiki?curid=54170" title="Messerschmitt Me 262">
Messerschmitt Me 262

Messerschmitt Me 262 "Schwalbe" – pierwszy użyty bojowo samolot myśliwski o napędzie odrzutowym. Produkowany masowo podczas II wojny światowej przez Niemcy. Wszedł do służby w 1944 roku jako samolot bombowy (A-2a) i rozpoznawczy (A-1a/U3 oraz A-4a), a także jako myśliwiec przechwytujący (A-1a) i nocny (B-1a/U1). Przez pilotów niemieckich został nazwany "Sturmvogel", a wśród aliantów zachodnich znany jako Turbo. Ze względu na późne wprowadzenie tego samolotu do uzbrojenia, jego wpływ na działania wojenne był nieznaczny. Messerschmitty Me 262 uzyskały 900 zestrzeleń przy stratach własnych 100 maszyn.
Historia.
Początki projektu pierwszego myśliwca odrzutowego sięgają 1938 roku, kiedy to Ministerstwo Lotnictwa Rzeszy złożyło w firmie Messerschmitt zamówienie na projekt samolotu napędzanego turbinami gazowymi marki BMW. Wstępny projekt płatowca oznaczonego jako P.1065 opracował dr Woldemar Voigt w kwietniu 1939 roku. Pierwotny plan był bardzo podobny do finalnego samolotu ukończonego kilka lat później. Postęp projektu był wielokrotnie opóźniany przez brak funduszy i sprzeciwy władz, zarzucające nieopłacalność nowej konstrukcji.
Podczas prac konstrukcyjnych, ze względu na wzrastającą masę projektowanego równolegle silnika, postanowiono przebudować płatowiec na maszynę o skośnych skrzydłach. Najpierw rozważano konstrukcję płatów ze skosem tylko zewnętrznych ich części, ale ostatecznie postanowiono zastosować całkowicie skośne skrzydła. Pierwszy prototyp samolotu został ukończony zanim silniki odrzutowe były gotowe, dlatego też pierwszy lot Me 262 V1 odbył się 18 kwietnia 1941 roku z konwencjonalnym silnikiem Junkers Jumo 210G o mocy 700 KM zamontowanym na dziobie maszyny. Docelowe silniki odrzutowe BMW 003 były gotowe do zamontowania w płatowcu dopiero w listopadzie, a pierwszy lot prototypu V2 z dwiema jednostkami napędowymi tego typu i dodatkowo silnikiem tłokowym Jumo 210G odbył się 25 marca 1942 roku.
Silniki samolotu były ze sprężarkami osiowymi, które w układzie wielostopniowym są sprawniejsze (większy spręż) i mają mniejszą średnicę niż sprężarka promieniowa. Dodatkowo skrzydło skośne dawało wyższą krytyczną liczbę Macha niż skrzydło proste, co pozwalało uzyskać większą prędkość na skutek niższego oporu falowego.
Pozostawienie konwencjonalnego napędu okazało się słuszną decyzją, gdyż oba silniki odrzutowe przestały pracować wkrótce po starcie ze względu na awarię łopat sprężarki (prawdopodobnie na skutek pompażu).
Trzeci prototyp, V3 który był już całkowicie odrzutowym samolotem, wzbił się w powietrze 18 lipca 1942 roku. W maszynie tej zastosowano silniki Junkers Jumo 004 B 1 bardziej niezawodne niż silniki BMW 003.Aby ułatwić start i lądowanie zdecydowano się zmienić podwozie na podwozie z kołem przednim, a nie ogonowym.
Badania w locie kontynuowano przez cały następny rok, jednak produkcja seryjna nie została rozpoczęta ponieważ Adolf Hitler zażądał przebudowy maszyny na bombowiec. Zmiana konstrukcji kadłuba zakończyła się w 1942 roku, ale produkcji znów nie rozpoczęto, tym razem ze względu na braki materiałowe, zwłaszcza wolframu i chromu, oraz konieczności zastąpienia ich stopami bardziej dostępnych, a jednocześnie równie wytrzymałych materiałów. Po zmianie projektu do możliwości materiałowych Rzeszy, dopiero w 1944 roku rozpoczęto produkcję samolotu.
Podczas przebudowy maszyn z myśliwców na samoloty myśliwsko-bombowe, z braku części, paliwa i przeszkolonych pilotów prawie 500 z nich zostało zniszczonych na ziemi podczas bombardowań, dlatego też nigdy nie wykorzystano możliwości tej maszyny. Z 1433 wyprodukowanych maszyn (w tym 452 do końca 1944) tylko około 300 weszło do czynnej służby.
Pomimo swych wad i niedoskonałości Me 262 był pierwszym sygnałem końca ery samolotów napędzanych śmigłem i początku ery odrzutowców latających z prędkościami rzędu 800 km/h, znacznie większymi niż możliwe do uzyskania na samolotach śmigłowych. Jako pierwszy został również wyposażony w skośne skrzydła.
Użycie bojowe.
Początkowo samoloty Me 262 znajdowały się, zgodnie z życzeniem Hitlera, tylko na wyposażeniu jednostek bombowych, chociaż maszyna ta była od początku projektowana jako myśliwiec, gdyż zadania bombowe pozostawiono już istniejącemu Arado Ar 234. Ze względu na charakterystyki pracy silników odrzutowych, wydajniejszych przy wyższych prędkościach unikano walk kołowych z wolniejszymi i zwrotniejszymi konwencjonalnymi myśliwcami aliantów. Założeniem konstruktorów było użycie Me 262 jako myśliwca przechwytującego bombowce silnie chronione przez myśliwce eskorty uniemożliwiające zbliżenie się do nich konwencjonalnych myśliwców niemieckich. Ze względu na znacznie większą prędkość i silne uzbrojenie strzeleckie Me 262 składające się z czterech działek MK 108 kalibru 30 mm, samolot odrzutowy miał o wiele większe szanse przedrzeć się przez osłonę i w krótkim czasie zniszczyć bombowiec wroga. Z drugiej strony działka charakteryzowały się względnie krótkimi lufami, a co za tym idzie niską prędkością wylotową pocisków wymuszającą konieczność prowadzenia ognia z mniejszych odległości. Duża różnica prędkości Me 262 i atakowanego bombowca zostawiała też bardzo mało czasu na otwarcie celnego ognia.
18 marca 1945 roku 37 samolotów Me 262 przechwyciło wyprawę bombową składającą się z 1221 bombowców i 632 myśliwców eskorty, zestrzeliwując 12 samolotów bombowych i jeden myśliwiec wroga, przy stratach własnych wynoszących 3 samoloty. Mimo doskonałego stosunku zestrzeleń do strat własnych, sama liczba zniszczonych samolotów wroga stanowiła niespełna 1 procent całej wyprawy co uwidacznia z jednej strony przewagę techniczną Me 262, a z drugiej znikomą ich liczbę niezdolną do przechylenia szali zwycięstwa na stronę Niemiec. W latach 1943-1944 lotnictwo amerykańskie wykonujące loty bojowe nad Niemcami, było w stanie prowadzić działania ofensywne przy stratach 5% lub większych, więc znikoma liczba odrzutowych Messerschmittów nie była w stanie zagrozić tym działaniom. Dotkliwy dla Luftwaffe był też brak paliwa, które ówczesne samoloty odrzutowe zużywały w pokaźnych ilościach.
Wersje samolotu Me 262.
Japonia.
Na podstawie niemieckiej konstrukcji Me 262 zbudowano w Japonii samolot Nakajima J9Y Kikka.

</doc>
<doc id="54171" url="https://pl.wikipedia.org/wiki?curid=54171" title="Me 262">
Me 262



</doc>
<doc id="54172" url="https://pl.wikipedia.org/wiki?curid=54172" title="Lotnictwo wojskowe II RP">
Lotnictwo wojskowe II RP

Lotnictwo wojskowe Rzeczypospolitej Polskiej – historia polskiego lotnictwa wojskowego w latach 1918–1939.
Historia.
Zalążki lotnictwa polskiego zaczęły się tworzyć jeszcze przed uzyskaniem niepodległości przez Polskę podczas I wojny światowej. W czasie jej trwania nie istniały osobne polskie jednostki lotnicze jednak Polacy rozproszeni byli po różnych jednostkach lotniczych w armiach zaborczych. Kilku żołnierzy z Legionów Polskich zostało przeszkolonych oraz skierowanych do lotnictwa austro-węgierskiego. W większości Polacy pełnili w lotnictwie państw zaborczych funkcje personelu pomocniczego jednak było wśród nich również kilku pilotów.
Pierwsze polskie oddziały lotnicze utworzyły się we wstrząsanej rewolucją komunistyczną Rosji. Wykorzystując sprzęt zebrany na lotniskach w sierpniu 1917 roku utworzyły się spontanicznie oddziały na terenach Białorusi, południowej Ukrainy oraz na Kubaniu. Były to utworzony 19 lipca 1917 roku w Mińsku I Oddział awiacyjny I Korpusu, I i II Oddziały awiacyjne II Korpusu, Eskadra lotnicza 4. Dywizji Strzelców oraz Samodzielny Polski Oddział Awiacyjny w Odessie.
Lotnictwo wojskowe w walce o niepodległość Polski (1918–1920).
Ukraińska ofensywa na Froncie Lwowskim 1918–1919.
1 listopada 1918 r. doszło do pierwszych walk Ukraińców z Polakami we Lwowie. Na lotnisku Lewandówka we Lwowie stacjonował austriacki Fliegerpark 4 (4 Park Lotniczy) pełniący rolę warsztatów naprawczych oraz stacja wojskowej lotniczej linii pocztowej Kijów – Lwów – Wiedeń. polska obsada lotniska po walce przejęła lotnisko od austriackiego komendanta. Polacy przejęli 18 samolotów nadających się do naprawy oraz park lotniczy z warsztatem. 4 listopada komendantem lotniska został por. pil. Stefa Bastyr. Mając do dyspozycji dwóch oficerów i kilkunastu żołnierzy przygotował do lotu dwa samoloty typu Brandenburg C.I.
5 listopada 1918 roku pierwszy samolot, pilotowany przez por. pil. Stefana Bastyra i obserwatora por. Janusza de Beauriana wystartował z oswobodzonej Lewandówki we Lwowie, do pierwszego w historii polskiego lotnictwa – lotu bojowego. Był to początek walk powietrznych powstającej II eskadry bojowej. Do 22 listopada II eskadra łącznie z dwoma samolotami III eskadry bojowej (przybyła z Krakowa) uczestniczyła w walkach, wyróżniając się w walkach o cytadelę, Wysoki Zamek i Górę św. Jacka. Lotnicy z Lewandówki wspierali obrońców polskich w walkach na wzgórzach klepackich, Górze Stracenia, pod Rzęsną Polską i w lesie biłhorskim. 7 listopada 1918 roku, została utworzona 7 eskadra myśliwska, jako III eskadra lotnicza bojowa. Przeniesiona następnie do Lwowa. Weszła ona w skład Lwowskiej Grupy Lotniczej kpt. Bastyra. Latała głównie na samolotach rozpoznawczo-bombowych, wspierając wojska polskie w walkach z siłami
ukraińskimi otaczającymi Lwów. W październiku 1919 roku skierowano do niej amerykańskich ochotników zwerbowanych za granicą przez kpt. Meriana C. Coopera i mjr. Cedrica Fauntleroya. W sumie przewinęło się przez nią 21 Amerykanów oraz kilku Polaków. W listopadzie dowództwo objął mjr pil. Fauntleroy, a Cooper został jego zastępcą. Od tego momentu jednostkę nazywano 7. eskadrą bojową im. Kościuszki. Por. pil. Elliot Chess zaprojektował godło malowane następnie na wszystkich samolotach eskadry, przedstawiające czerwoną krakowską rogatywkę i dwie skrzyżowane kosy na tle barw flagi Stanów Zjednoczonych Ameryki.
W czasie samotnych walk lwowskich Orląt w dniach 1 – 22 listopada 1918 lotnicy skupieni w Oddziale Lotniczym Lwowa (Eskadrze Lwowskiej, z której powstała II eskadra bojowa, a z niej 6 eskadra wywiadowcza) wykonali łącznie 69 lotów bojowych, 12 łącznikowych i siedem pasażerskich, zrzucili 62 kg. bomb. W nocy 21/22 listopada ekspedycja polska z Przemyśla w sile 1,4 tys. żołnierzy pod dowództwem mjra M. Tokarzewskiego-Karaszewicza opuściła Lwów.
W czasie wojny polsko-ukraińskiej eskadry walczące na terenie galicyjskim wsławiły się wieloma skutecznymi akcjami, jak m.in. 6 eskadra wywiadowcza i 7 eskadra myśliwska w dniu 14 maja 1919 r. w bitwie pod Kulikowem.
Pod Lwowem 24 lutego 1919 r. podchorąży obserwator Stanisław Pietruski z 6 eskadry jako pierwszy polski lotnik zestrzelił nieprzyjacielski płatowiec.
Lotnictwo Frontu Wielkopolskiego 1918–1919.
Podczas walk o Wielkopolskę utworzono również jednostki lotnictwa wojskowego. Były to:
Powstała również I Wielkopolska Grupa Lotnicza w Poznaniu
Lotnictwo wojskowe – 1918–1919.
Na mocy rozkazu z 20 grudnia 1918 r. organizacja Lotnictwa Wojskowego kształtowała się następująco:
z siedzibą w Warszawie obejmowała Okręgi Generalne Warszawski, Lubelski, Kielecki i Łódzki
Eskadry lotnicze po 6 płatowców formują się:
1 stycznia 1919 r. II Grupa Lotnicza w Krakowie składała się z:
Tego samego dnia Lwów posiadał jednostki tworzące późniejszą III Grupę
Nadto istniały jednostki lotnicze przy:
Grupie gen. Śmigłego-Rydza
Grupie BUG
Rozkazem z 9 marca 1919 r. utworzono stanowisko Szefa Lotnictwa Polowego przy Naczelnym Dowództwie WP. Pierwszym szefem został kpt Julian Słoniewski.
Od 5 maja 1920 r. powołano szefów Lotnictwa Frontów, Armii i Grup Operacyjnych.
W maju 1919 r. przybyły pierwsze oddziały armii Hallera, wśród nich także lotnictwo:
Wojska lotnicze – 20 września 1919.
W kwietniu 1919 r. w wyprawie wileńskiej będącej pierwszą większą operacją przeciwko bolszewikom, wzięły już udział sformowane w Warszawie jednostki lotnicze 1 i 4 Eskadry.
W okresie późniejszym, na terenie operacyjnym wojsk Frontu Litewsko-Białoruskiego włączyły się do akcji kolejne jednostki. Były
to przede wszystkim trzy eskadry przybyłe z Poznania, tworzące I Grupę Lotniczą Wielkopolską (1, 2 i 3 Eskadry Wielkopolskie). Działały one głównie na kierunku Mińsk – Borysów – Bobrujsk).
Mając doświadczony personel pochodzący w znacznej mierze z byłej armii niemieckiej, lotnicy eskadr poznańskich dokonywali lotów bojowych w nocy i zimą (samoloty wyposażono w płozy).
Front Litewsko-Białoruski.
szef lotnictwa frontu
Front Wołyński.
szef lotnictwa frontu
Front Galicyjski.
szef lotnictwa frontu
Front Mazowiecki.
szef lotnictwa frontu
Front Południowo-Zachodni.
szef lotnictwa frontu
24 września 1919 r. połączono wszystkie polskie siły lotnicze: krajowe, wielkopolskie i hallerowskie. Następnego dnia inspektorem Lotnictwa Wojskowego został Gustaw Macewicz, dotychczasowy Inspektor lotnictwa wielkopolskiego.
Lotnictwo Wojskowe – 1 lutego 1920.
Jesienią 1919 r. zmianie uległy etaty eskadr i grup lotniczych, co zostało ustalone wstępnie już 3 czerwca 1919 r., podczas
zjazdu dowódców grup lotniczych w Warszawie. Etaty te zostały zatwierdzone rozkazem Sztabu Generalnego nr 169 z 6 września 1919 r. Przewidywały następujący skład eskadry lotniczej: dziesięciu pilotów, dziesięciu obserwatorów oraz dziesięć samolotów pierwszej linii i pięć rezerwowych. W skład personelu dowództwa grupy lotniczej mieli wejść: dowódca (major), adiutant, referent taktyczny, referent techniczny, referent fotograficzny i osiemnaście osób personelu pomocniczego. Dowódca grupy – tak jak poprzednio-otrzymywał prawa i kompetencje dowódcy pułku.
Zimą 1919/1920 r. stabilizacja na froncie polsko-bolszewickim i wygaśnięciu walk z Ukraińcami pozwoliły na wycofanie z frontu
kilku eskadr, które uzupełniono sprzętem i personelem. Naczelne dowództwo przewidywało, że będą one niezbędne w planowanych
na wiosnę 1920 r. działaniach wojennych. W tym czasie wyposażono w nowy sprzęt (lub też utworzono od podstaw) 1, 3, 7, 9, 10, 13 (II Grupa Wielkopolska), 15 (IV Grupa Wielkopolska), 16, 18, 19 i 21 Eskadrę).
Zgodnie z rozkazem z 13 kwietnia 1920 r. eskadrom lotniczym nadano nowe numeracje i nazwy, Grupy Lotnicze zaś przeorganizowano w dywizjony, które przejęły numery Grup. Eskadr było 20, 16 wywiadowczych, 3 myśliwskie (7, 13 i 19) i 1 niszczycielska (21).
Lotnictwo Wojskowe (wiosna 1920).
Na Froncie Litewsko-Białoruskim i na Polesiu wiosną i w lecie 1920 r. skutecznie działały: 1, 8, 10, 12, 13, 14, 18 i 19 eskadra. Część z nich została zaangażowana w walkach z silnym w tym rejonie lotnictwem sowieckim (głównie 12, 13, 14 i 19 eskadry). Dochodziło do walk powietrznych. Były zwycięstwa i porażki. 12 eskadra zestrzeliła co najmniej jedną maszynę
bolszewicką, 13 eskadra – dwie, 14 eskadra – jedną, 19 eskadra – dwie.
10 maja 1920 r. ppor. pil. Franciszek Lach i lecący z nim jako obserwator ppłk Władysław Anders – dowódca 15 pułku ułanów, zestrzelili w walce powietrznej pod Żłobinem bolszewickiego Nieuporta. Odwrót polskich oddziałów z Ukrainy, Litwy Południowej i Białorusi zdezorganizował działania polskich eskadr. Cofały się one na zachód. Wraz z wycofywaniem traciły samoloty i inne wyposażenie. Na początku sierpnia większość eskadr lotnictwa z Frontu Litewsko-Białoruskiego była pod Warszawą.
Front gen. Szeptyckiego.
7 Armia Sektor północny
1 lub 4 Armia Sektor środkowy
1 lub 4 Armia Sektor południowy
Front Ukraiński.
od 9 lipca 1920 Front Południowo-Wschodni
Grupa płk. Rybaka
3 Armia Sektor północny
2 Armia Sektor środkowy
6 Armia Sektor południowy
Lotnictwo Wojskowe w operacji warszawskiej (sierpień 1920).
 – „Lotnictwo w operacji warszawskiej”.
Front Północny.
5 Armia
szef lotnictwa Armii rtm. pil. Antoni Buckiewicz
1 Armia
szef lotnictwa Armii ppłk pil. Aleksander Serednicki
2 Armia
szef lotnictwa Armii
Front Środkowy.
4 Armia
szef lotnictwa Armii mjr pil. Jerzy Kossowski
3 Armia
szef lotnictwa Armii mjr pil. Waldemar Narkiewicz
tzw. Toruńska eskadra wywiadowcza
Front Południowy.
dowódca lotnictwa Frontu mjr pil. Cedric Fauntleroy
6 Armia
szef lotnictwa Armii Stefan Bastyr /do 6 sierpnia 1920/ mjr pil. Cedric Fauntleroy
25 kwietnia 1920 r. rozpoczęła się polska ofensywa na Ukrainie. Wzięły w niej udział trzy polskie armie które wspierało łącznie w czasie całej operacji dziesięć eskadr lotniczych : 2, 3, 5, 6, 7, 9, 15, 16, 17 i 21. W pierwszej fazie operacji Naczelny Wódz Józef Piłsudski poprzez działania lotnictwa poszukiwał wiadomości z tyłów bolszewickich: „czy Kijów będzie broniony?”, stąd też lotnictwa używano głównie do rozpoznania. Po zajęciu Kijowa eskadry lotnicze zaangażowano do działań interwencyjnych na polu walki.
25 maja 1920 r. por. Crawford z 7 eskadry jako pierwszy zameldował dowództwu o zbliżającej się w rejonie Humania 1 Armii Konnej Budionnego. W bitwie pod Lwowem eskadra operowała od 11 sierpnia w składzie III dywizjonu lotniczego.
Dysponowała samolotami Ansaldo A-l Balilla oraz Albatros D.III (Oet). 16 sierpnia 1920 r. III dywizjon otrzymał rozkaz
powstrzymania 1 AK Budionnego. 7 eskadra w tym czasie miała tylko pięciu pilotów zdolnych do służby: Fauntleroya (dowódcy dywizjonu), Edwarda Corsiego, Elliota Chessa, Jerzego Webera i Aleksandra Seńkowskiego. Tego i następnego dnia wykonali łącznie 36 lotów szturmowych, ostrzeliwując kawalerię z karabinów maszynowych.
W ostatnich dniach maja 1920 pod Wapniarką lotnictwo wspomagające 6 Armię (III dywizjon – 5, 13 i 21 eskadry) zniszczyły tory kolejowe przez co umożliwiły piechocie zdobycie dwóch pociągów pancernych oraz poważnie uszkodziły dwa pociągi pancerne bazujące poza linią frontu. Eskadry lotnicze 2 i 3 Armii bombardowały sowieckie flotylle na Dnieprze i zwalczały kawalerię S. Budionnego. Sławą okryła się 3 eskadra, która zatopiła jeden i uszkodziła kilka okrętów przeciwnika oraz 7 eskadra im Tadeusza Kościuszki, złożona z ochotników amerykańskich.
W okresie od maja do sierpnia 1920 III dywizjon lotniczy prowadził rozpoznanie kolumn 1 Armii Konnej (1 AK). Kiedy w sierpniu 1920 kawaleria Budionnego manewrowała w rejonie Brody – Beresteczko – Toporów – Chołojów zadania III dywizjonu rozszerzono.
Poza rozpoznaniem dywizjon bombardował i atakował bronią maszynowa kolumny konnicy i tabory w marszu. W lotach jednorazowo uczestniczyło nie więcej niż 3 samoloty. Zasięg działania lotnictwa wynosił 100 – 150 km. Loty trwały 3 – 4 godziny. Samoloty wykonywały 2, sporadycznie 3 loty dziennie. Dywizjon wykonywał też loty na rzecz Naczelnego Dowództwa, zatem samoloty latały także nad całym Frontem Południowym. W połowie sierpnia 1 AK zbliżała się do Bugu. Czas dolotu skracał się. Samoloty częściej pojawiały się nad nieprzyjacielem. 1 AK parła do Bugu dwoma kolumnami, jedną na Busk, drugą na Chołojów walcząc z ubezpieczeniami 1 Dywizji Jazdy płk J. Rómmla. Pierwsza kolumna nie miała przeciwnika przed sobą. Użyto przeciw niej od 15 sierpnia 1920 15 eskadry myśliwskiej, atakującej w rejonach Wierzbiczany – Adamy – Jabłonówka – Sokale. Eskadra miała ciężki rejon walk. Teren był pokryty lasami, samoloty maksymalnie musiały zniżać lot. Płaciły za to stratami dwóch maszyn z sześciu, które były w eskadrze. 15/16 sierpnia 1 AK dwoma dywizjami kawalerii wspartymi artyleria i samochodami pancernymi sforsowała Bug. Polska 6 Dywizja Piechoty wycofywała się. Budionny był już 40 – 50 km. od Lwowa. Lwów osłaniał szwadron kawalerii rtm R. Abrahama. Jedynym odwodem 6 Armii był III dywizjon, który od dowództwa armii otrzymał zadanie utrudniać przeprawy przez Bug i wstrzymać pochód jazdy. Samoloty startowały z jednego lotniska pod Lwowem. Nalot na nieprzyjaciela trwał „potokowowo” samolot za samolotem. Każdy samolot uzupełniał paliwo, zabierał bomby, amunicję i startował lecąc nad kolumnę wroga. Bomby zrzucano z wysokości 700 – 800 m, atakowano z karabinów maszynowych i zawracano na lotnisko. Potok dawał to, że nad jazdą sowiecką stale wisiały samoloty, które wykonywały ataki na kolumny i zgrupowania. Fale nalotów nie dawały spokoju jeździe Budionnego. Rosjanie zastanawiali się skąd Polacy mają tyle samolotów. Oddział II Sztabu Generalnego otrzymał wiadomość, że w czasie jednego z nalotów Budionny był ranny odłamkiem bomby. 16 sierpnia oddziały Budionnego maszerowały po odkrytym terenie. Straty Rosjan były o wiele większe. Lotnicy nie stracili żadnego samolotu, chociaż trzy otrzymały postrzelenia i musiały iść do remontu. Działania III dywizjonu w walkach: 16 sierpnia – 16 samolotów wykonało 49 lotów bojowych, 17 sierpnia – 19 samolotów i 69 lotów, 18 sierpnia – 14 samolotów i 72 loty. Razem w ciągu trzech dni zrzucono 8000 kg. bomb i wystrzelono ok. 27 tys. szt. nabojów. Przejęto szyfrogram z 1 AK do sztabu Frontu Południowo–Zachodniego: „W ostatnich walkach pod Lwowem oddziały konnej armii poniosły wielkie straty od samolotów nieprzyjaciela, które latały nieustannie i ostrzeliwały ogniem działające oddziały konnej armii. Bez bojowego oddziału samolotów trudno nam będzie walczyć z nieprzyjacielem”. Było to pierwsze samodzielne działanie polskiego lotnictwa przeciwko nieprzyjacielowi na ziemi. Potok okazał się bardzo skuteczną metoda walki. 1 AK na skutek nalotów straciła minimum jeden dzień w marszu na Lwów.
W obawie przed zajęciem Lwowa pod wieczór 18 sierpnia III dywizjon odleciał do Przemyśla, w mieście pozostało jedynie dowództwo lotnictwa frontu i armii z ppłk. Fauntleroyem na czele. Sytuacja nie była wesoła, myślano już o ewakuacji w stronę Krakowa lub Węgier. Samoloty jednak nadal brały udział w walkach, operując z Przemyśla i używając lotniska lwowskiego jako wysuniętej bazy. Ale w końcu sierpnia było już właściwie po wojnie. Bolszewicy wycofywali się w panice. 7 eskadra powróciła do Lwowa, gdzie przeszła na odpoczynek. Ogółem w sierpniu 1920 roku lotnicy 7 eskadry wykonali 79 lotów bojowych.
W ostatniej fazie wojny polsko-bolszewickiej na Wołyniu we wrześniu i październiku 1920 r. brały udział eskadry: 6, 7, 8, 9,14 i 15. Zwycięstwo nad bolszewikami zakończyło zmagania.
Lotnictwo w działaniach na Wołyniu wypełniło swoje zadania. Rozkazy i listy pochwalne dowódców związków taktycznych i operacyjnych piechoty, świadczą o tym, że w toku działań bojowych lotnictwo odegrało bardzo ważną rolę. Nie przysłania to jednak faktu, że wzięło ono udział w działaniach w stopniu niewystarczającym.
III dywizjon lotniczy – dowódca mjr pil. Cedric Fauntleroy
Armia Czynna Ukraińskiej Republiki Ludowej gen. Pawlenki
(odcinek obronny nad Strypą w rejonie Buczacza, siły zbliżone do jednej dywizji
Samoloty polskiego lotnictwa wojskowego w latach 1918–1921.
Polskie lotnictwo wojskowe w okresie jego tworzenia przypadającego na czas walki o niepodległość i kształt granic, było wyposażone w kilkadziesiąt typów samolotów. Liczniejsze z nich były samoloty:
produkcji austro-węgierskiej:
produkcji niemieckiej:
produkcji francuskiej:
produkcji brytyjskiej:
produkcji włoskiej:
Lotnictwo wojskowe okresu dwudziestolecia międzywojennego.
Po zakończeniu działań wojennych 1918–1920 władze RP przystąpiły do reorganizacji lotnictwa wojskowego.
W 1921 r. polskie lotnictwo wojskowe przyjęło nową strukturę. Powołano pułki lotnicze:
W późniejszym okresie rozbudowano lotnictwo tworząc kolejne jednostki:
Na lata trzydzieste planowano utworzenie 7 pułku lotniczego „Wilno”, jednak nie został utworzony ze względu na wybuch wojny. Utworzony 11 pułk myśliwski w 1928 r. przemianowano na 5 pułk lotniczy.
Utworzone pułki składały się z eskadr po 6 samolotów w eskadrze. Pierwsze utworzone pułki składały się z 13 eskadr czyli 78 samolotów. Dowodzenie lotnictwem powierzono powołanemu 22 sierpnia 1921 r. Departamentowi Żeglugi Powietrznej przy MSWoj.
Pierwszym dowódca był gen. bryg. pil. Gustaw Macewicz. Ciężkie czasy dla lotnictwa wojskowego to lata 1921 – 1923. Brakowało w lotnictwie wszystkiego, począwszy od personelu, poprzez samoloty, warsztaty, części zamienne i hangary. Ze względu na odbudowę kraju środki finansowe wydzielano bardzo skromne. Drugim szefem lotnictwa był oficer kontraktowy – Francuz gen. François-Léon Levegue. Opracował on plan rozbudowy lotnictwa wojskowego do 50 eskadr, zgrupowanych w rodzajach lotnictwa: liniowym, myśliwskim i bombowym zw. wtedy niszczycielskim. Reorganizację i rozbudowę planowano do 1926 r. Docelowo lotnictwo wojskowe miało liczyć 572 samoloty. Ilość ta nie została zatwierdzona przez Sztab Generalny. W ramach francuskiej pożyczki materiałowej zakupiono we Francji 1500 silników „Loraine” oraz licencję na produkcję samolotów „Potez” i „Hanriot”. Od 1 lipca 1924 r. szefem lotnictwa został płk Włodzimierz Zagórski, mianowany wkrótce generałem. Opracował on nowe plany rozbudowy lotnictwa. Miało ono liczyć ok. 2300 samolotów zorganizowanych w 200 eskadr (w 1925 r. w istniejących 17 eskadrach były ogromne braki etatowo-sprzętowe, brakowało do etatu 57% oficerów, 66% podoficerów w tym 50% pilotów). Po zamówieniu Francji 683 samolotów i 150 silników „Le Rhone”, pożyczka francuska skończyła się. W ramach otrzymanych limitów finansowych zamówiono w kraju 405 samolotów, m.in. w Podlaskiej Wytwórni Samolotów. Ogółem zakupy nowego szefa Departamenty Żeglugi Powietrznej wynosiły ok. 1088 różnego typu samolotów. Nietrafne było zakupienie 32 przestarzałych i wielkich konstrukcyjnie (w kraju nie było dla tego typu hangarów) samolotów bombowych typu „Goliath”. Generał Zagórski ustąpił ze swego stanowiska 18 marca 1926 roku. Nowym szefem departamentu stał płk pil. inż. Ludomił Rayski. Opracował on plan rozbudowy lotnictwa, który m.in. obejmował: skompletowanie do końca 1928 r. 30 eskadr lotniczych, rozbudowę lotnictwa do 52 eskadr z pełnymi etatami do końca 1935 roku, w tym: 34 eskadry liniowe (340 samolotów); 16 eskadr myśliwskich (160 samolotów); 2 eskadry bombowe (12 samolotów). Jednak plan ten, jako zbyt kosztowny, nie został zaakceptowany.
W latach 1928–1931 została dokonana długo oczekiwana reorganizacja polskiego lotnictwa wojskowego. W związku z tym wstrzymane zostało formowanie nowych pułków lotniczych jednego rodzaju lotnictwa, na korzyść tzw. lotniczych pułków mieszanych. Rozwiązaniu uległ 11 pułk myśliwski, przekształcony następnie w 5 pułk lotniczy. Została także uporządkowana numeracja jednostek myśliwskich według klucza: np. 131 eskadra, to „1” – lotnictwo, „2” – kolejność eskadry w dywizjonie. Jednocześnie Oficerska Szkoła Lotnictwa została przemianowana na Szkołę Podchorążych Lotnictwa. Ujednoliceniu uległy też godła eskadr, stworzone na motywach prostych figur geometrycznych. Udanym przedsięwzięciem płk. Rayskiego było powołanie do życia w 1930 r. Szkoły Podoficerów Lotnictwa dla Małoletnich. Licznie zaczęły powstawać ośrodki Wojskowego Przysposobienia Lotniczego.
Pierwsze samoloty polskiej konstrukcji, wykonane od podstaw w kraju, pojawiały się na przełomie 1929 i 1930 – były to PWS-5 oraz PZL Ł-2. Szersza produkcja polskiego sprzętu lotniczego zaczęła wychodzić od 1933 roku. Były to samoloty: PZL P-7, P-11, P-24, P-37 „Łoś”, RWD-14. W latach 1932–1933 nastąpiła kolejna ujednolicająca zmiana godeł jednostek lotniczych. Motywem eskadr myśliwskich były ptaki, eskadr liniowych – ssaki, eskadr towarzyszących – owady. Od jesieni 1934 roku przystąpiono do projektowania nowoczesnych samolotów bombowych „Łoś” oraz tzw. wielozadaniowych – PZL P-38 „Wilk” (odpowiednik francuskiego „Breguet” BR-693).
W latach 1934–1936 nastąpił dalszy rozwój wojskowego szkolnictwa lotniczego. W Bydgoszczy została utworzona Szkoła Techniczna Podchorążych Lotnictwa, przeniesiona w 1936 roku do Warszawy. Ponadto zostały powołane do życia: Szkoła Podchorążych Lotnictwa oraz Centrum Wyszkolenia Oficerów Lotnictwa. Przy Wyższej Szkole Wojennej utworzona została Wyższa Szkoła Lotnicza z rocznym programem nauczania. W Mielcu i Rzeszowie oddane zostały do użytku filie Państwowych Zakładów Lotniczych, w Rzeszowie miały być wykonywane m.in. silniki lotnicze. W pianach docelowych – do 1942 roku (w ramach tzw. planu KSUS) – miano podjąć pracę nad nowoczesnymi samolotami, takimi, jak: PZL P-50 „Jastrząb”, PWS-33 „Wyżeł” czy PZL LWS-3 „Mewa”. Prototypy tych samolotów dostały się w ręce Niemców w kampanii 1939 roku.
W maju 1939 roku został utworzony Wojskowy Ośrodek Spadochronowy w Bydgoszczy. Na kilka lat przed wojną zostało utworzone Naczelne Dowództwo Lotnictwa. Dowódcami byli kolejno: gen. bryg. pil. Władysław Kalkus oraz gen. bryg. Józef Zając.
W chwili wybuchu wojny polskie lotnictwo wojskowe, dysponowało ogółem 43 eskadrami różnego przeznaczenia. Były one
zgrupowane w 7 pułkach lotniczych oraz Morskim dywizjonie lotniczym.
Mundur lotniczy.
W 1936 roku wprowadzono po raz pierwszy typowy mundur lotniczy. Charakteryzował się szaroniebieską barwą i nowym krojem ubioru. Nakryciem stała się czapka okrągła z czarnym otokiem, z czarną podpinką i czarnym daszkiem bez okucia. Do prac na lotnisku używano munduru specjalnego z czarnym beretem. Oficerowie, chorążowie i starsi podoficerowie lotnictwa otrzymali kurtki z kołnierzami wykładanymi, noszone z koszulą i krawatem. Spodnie długie z wąskim czarnym lampasem, a na mankietach rękawów – czarna taśma. Używano też płaszcza dwurzędowego z kołnierzem wykładanym i pelerynę sukienną. Kurtka skórzana przysługiwała wyłącznie personelowi latającemu. Obuwie stanowiły czarne trzewiki i półbuty, a do jazdy konnej i w czasie współpracy na ziemi z innymi rodzajami wojsk, buty długie i bryczesy. Do ubioru służbowego używano pasów czarnych, a do ubioru wieczorowego pasów z czarnej jedwabnej taśmy. Szeregowi mieli szaro-niebieskie czapki okrągłe,a mundur i płaszcz kroju ogólnowojskowego. Lotnictwa posiadało siedem typów ubiorów noszonych w różnych okolicznościach i w odpowiednich zestawach.
Razem z mundurem wprowadzono też nowy typ orła lotniczego. Dotychczasowy ogólnowojskowy uzyskał obramowanie dwu skrzydeł husarskich. Orły haftowane dla kadry i metalowe dla szeregowców noszono na czapkach garnizonowych. Charakterystyczną ozdobą lotniczych mundurów były metalowe znaki specjalności noszone nad lewą górną kieszenią kurtki.

</doc>
<doc id="54173" url="https://pl.wikipedia.org/wiki?curid=54173" title="Atak na Budionnowsk">
Atak na Budionnowsk

Atak na Budionnowsk – w Rosji przez grupę separatystów czeczeńskich pod dowództwem Szamila Basajewa w dniach 14–19 czerwca 1995 roku. Atakujący miasto dokonali masowego wzięcia zakładników i zabarykadowali się w miejscowym szpitalu.
Akcja ta, w wyniku której zginęło co najmniej 180 osób (w tym ponad 140 cywilów), była jednym z głośniejszych wydarzeń i decydującym punktem zwrotnym I wojny czeczeńskiej, toczącej się w latach 1994–1996.
Początkowe wydarzenia.
Grupa od 80 do 150 Czeczenów wyruszyła w uprzednio przygotowanych pojazdach: milicyjnych Żiguli i UAZ oraz trzech ciężarówkach Kamaz przykrytych plandeką. Kierowcy byli w mundurach wojsk rosyjskich, a dokumenty wykazywały, że wiozą trumny ze zwłokami poległych Rosjan. W Mineralnych Wodach czekał na nich wyczarterowany samolot do Moskwy, gdzie mieli zaatakować Kreml.
Według GRU Budionowsk był wcześniej obranym celem, a trzy miesiące przed atakiem czeczeńska firma „Irbis” wydzierżawiła w szpitalu pomieszczenie piwniczne na skład towarów. Zwożono tam jakieś skrzynie, prawdopodobnie z amunicją.
Czeczeńska diaspora w Budionowsku liczyła w tym czasie około tysiąca ludzi. Według danych GRU, część uczestników szturmu miała się rekrutować z nich, a część przybyła do miasta krótko przed szturmem i zamieszkała w hotelu. Według tych informacji, około doby przed rozpoczęciem akcji większość miejscowych Czeczenów gdzieś zniknęła, w mieście pozostało ich zaledwie około 300.
Basajew powiadomił swoich ludzi o samobójczym charakterze akcji. Do Budionnowska, około 160 km w Kraju Stawropolskim, dotarli bez przeszkód, w razie potrzeby udzielając łapówek.
8 km za miastem natknęli się na kolejny posterunek. Posterunkowi milicjanci zażądali, by konwój pojechał za nimi pod miejscowy budynek MSW (trwało tam właśnie wydawanie posiłku – większość milicjantów znajdowała się w stołówce). Część milicjantów na widok uzbrojonych ludzi zaczęła się ostrzeliwać, a obaj eskortujący milicjanci zostali zastrzeleni przez Czeczenów podczas próby ucieczki. Doszło do wymiany ognia i Rosjanie zabarykadowali się w budynku MSW, który Czeczeni podpalili. Ludzie Basajewa ruszyli przez miasto i dotarli do budynku administracji miejskiej, gdzie ich sanitariuszka wywiesiła flagę czeczeńską. Czeczeni wzięli zakładników i skierowali się następnie w kierunku szpitala miejskiego; po drodze weszli do szkoły medycznej, gdzie pojmali studentki medycyny. Wszystkich schwytanych w okolicy szpitala mieszkańców miasta bojownicy spędzali pod rosyjskim ostrzałem do szpitala.
Oblężenie szpitala.
W pierwszym etapie akcji zginęło 17 mieszkańców Budionnowska oraz co najmniej kilkunastu milicjantów i żołnierzy (kilku innych zostało schwytanych), natomiast Czeczeni stracili 8 osób i mieli 15-tu rannych (Basajew próbował później usprawiedliwić opanowanie szpitala potrzebą udzielenia pomocy rannym). Czeczeni z zakładnikami umieścili się w szpitalu, gdzie przedstawili swoje żądania, z których głównymi było zawieszenie broni i wycofanie wojsk rosyjskich z Czeczenii. Ogółem wziętych zostało ok. 1500-1800 zakładników (chociaż niektóre źródła mówią o ponad 2000, a nawet 2500) – kilkuset schwytanych w mieście, ok. 450 pracowników szpitala oraz ok. 500 pacjentów. W odpowiedzi, Rosjanie przywieźli do Budionnowska dużą grupę cywilnych więźniów czeczeńskich (w tym kobiet i dzieci) z nadzieją dokonania wymiany zakładników.
16 czerwca oblegający Rosjanie (w tym ochotnicy kozaccy) zaatakowali szpital pod osłoną wozów pancernych, jednakże w wyniku ok. 5-godzinnych walk zostali odparci ogniem broni ręcznej i granatników. Następnie szpital zaczęli ostrzeliwać snajperzy (strzelając m.in. do kobiet, które Czeczeni zmusili do machania improwizowanymi białymi flagami z okien budynku). 17 czerwca o świcie Czeczeni odparli drugi atak rosyjski z rzędu: w trakcie szturmu elitarnej jednostki specnazu FSB „Alfa” Rosjanie zdołali zająć parter szpitala (teraz stojącego częściowo w ogniu), po półtorej godziny zostali jednak wyparci. Ponad 100 zakładników straciło życie od zmasowanego ognia sił rosyjskich (przy użyciu m.in. dwóch miotaczy ognia RPO Trzmiel) i w trakcie strzelaniny w szpitalu – oficjalnie władze ogłosiły, że zostali oni „zamordowani przez terrorystów”. W odpowiedzi na ataki zostało także rzeczywiście rozstrzelanych 5 lub 6 zakładników (lotników wojskowych i milicjantów). Kilkaset osób zostało rannych.
17 czerwca rozpoczęły się negocjacje – zwolniono 227 zakładników, a do szpitala wpuszczono dziennikarzy (Basajew przeprowadził konferencję prasową). 18 czerwca, po osobistej rozmowie telefonicznej Basajewa z premierem Rosji Wiktorem Czernomyrdinem, Rosjanie tymczasowo wstrzymali działania wojenne w Czeczenii, po czym zwolnionych zostało 111 kobiet i dzieci. 19 czerwca władze zgodziły się, aby napastnicy opuścili Budionnowsk w siedmiu autokarach oraz ciężarówce-chłodni (w której przewieźli poległych towarzyszy) w zamian za uwolnienie pozostałych zakładników. W drodze powrotnej do republiki czeczeńskiej, w której czekało ich entuzjastyczne powitanie ze strony ludności, towarzyszyło ludziom Basajewa 120 zakładników, którzy zgłosili się na ochotnika jako żywe tarcze na czas przejazdu – w tym 16 dziennikarzy i dziewięciu deputowanych do Dumy (m.in. Siergiej Kowaliow). Zostali oni uwolnieni po przekroczeniu granicy w wiosce Zandak, chociaż część już na własną rękę pojechała z Basajewem dalej, do górskiej wsi Dargo.
Następstwa kryzysu.
Według danych oficjalnych w wyniku akcji zginęło na miejscu 129 osób cywilnych, natomiast 415 zostało rannych (z czego 18 później zmarło). Śmierć poniosło też co najmniej 25 członków sił rosyjskich (milicjantów i żołnierzy), w tym 3 komandosów z jednostki „Alfa”. Po stronie czeczeńskiej zginęło 14 bojowników (według relacji jeden z nich został rozstrzelany przez swoich), 2 zaginęło (ciało jednego z nich znaleziono później w szpitalu), natomiast 30 odniosło rany. Około 160 budynków zostało zniszczonych lub uszkodzonych. Po ataku władze centralne zrzuciły większość odpowiedzialności za błędy w akcji antyterrorystycznej na władze lokalne, których szef, gubernator Kraju Stawropolskiego Jewgienij Kuzniecow, został 30 czerwca 1995 roku zdymisjonowany.
Był to przełomowy punkt w wojnie, który pozwolił na odebranie inicjatywy z rąk sił federalnych, przygotowujących się wtedy do ostatecznej ofensywy w Czeczenii. Rozejm był nagminnie łamany przez obie strony, ale pozwolił siłom czeczeńskim na przezbrojenie się i przegrupowanie z przegrywanej wojny pozycyjnej po stracie Groznego i większości innych miejscowości do skutecznej wojny partyzanckiej – opartej na minowaniu dróg, górskich zasadzkach i niespodziewanych rajdach na miejscowości okupowane przez Rosjan. Rosyjscy generałowie i przedstawiciele władz federalnych podjęli też, pierwsze od początku wojny, negocjacje z przywódcami separatystów czeczeńskich (przerywane i podejmowane później kilkakrotnie).

</doc>
<doc id="54174" url="https://pl.wikipedia.org/wiki?curid=54174" title="Messerschmitt Me 210">
Messerschmitt Me 210

Messerschmitt Me 210 – niemiecki ciężki samolot myśliwski, następca messerschmitta Bf 110, używany podczas II wojny światowej.
Historia konstrukcji.
Pierwsze prace nad następcą Messerschmitta Bf 110 rozpoczęły się już w 1937 roku. Nowy samolot miał być bardzo wszechstronny. Obok zadań myśliwca miał wykonywać zadania myśliwca bombardującego, bombowca nurkującego, a także samolotu rozpoznawczego. Latem 1938 roku wstępny projekt został zaakceptowany przez Technisches Amt. Firma Messerschmitt, miała bardzo duże poparcie w Ministerstwie Lotnictwa Rzeszy, które zamówiło 1000 egzemplarzy, jeszcze przed zbudowaniem prototypu.
Konstrukcyjnie Me 210 przypominał swego poprzednika Bf 110. Posiadał zdwojone usterzenie pionowe i całkowicie metalową konstrukcję. Nowością miało być zainstalowanie zdalnie sterowanych stanowisk broni strzeleckiej. Pierwszy prototyp Me 210 V1 (Werk-Nr 210001, D-AABF), został oblatany 5 września 1939 roku przez dr. Hermanna Wurstera. Samolot napędzany był dwoma rzędowymi silnikami Daimler-Benz DB 601A-1 o mocy startowej po 772 kW. Wrażenia po pierwszym locie były całkowicie niezadowalające. Maszyna wróciła do hali produkcyjnej, gdzie zmieniono podwójne usterzenie na pojedynczy statecznik pionowy. Tak zmodyfikowany samolot kontynuował próby w locie.
Drugi prototyp Me 210 V2 (Werk-Nr 210002, WL-ABEO) został oblatany 10 października 1939 roku. Ten samolot też wrócił do hali remontowej gdzie otrzymał usterzenie pionowe, nowe końcówki skrzydeł i atrapy broni strzeleckiej. Testy tego prototypu również były nieudane i wrócił on ponownie do zakładów w Augsburgu. Otrzymał tam wieżyczkę FDL 131 oraz hamulce aerodynamiczne lotu nurkowego pod zewnętrznymi krawędziami skrzydeł. Uzbrojenie strzeleckie obsługiwał drugi członek załogi umiejscowiony w tylnej części kabiny. Kontynuowano próby, znowu z miernym skutkiem. 5 września 1940 roku podczas próby nurkowania oderwał się prawy statecznik poziomy i samolot rozbił się. Pilot Fritz Wendel uratował się ze spadochronem. Nie był to ostatni rozbity samolot.
Następny prototyp Me 210 V3 używany był do testów statycznych na ziemi. Czwarty prototyp Me 210 V4 (Werk Nr 210004, CF+BB) był pierwszą maszyną przedprodukcyjną (z serii 15 maszyn), które miały zostać włączone do prób w locie. Po odbyciu 29 prób w locie samolot został przekazany do ośrodka doświadczalnego w Rechlinie.
Prototypy Me 210 V5 (Werk Nr 210005, ND+VX) oraz Me 210 V9 (Werk NR 210009, NF+LB) służyły do prób zmienionego oprofilowania przejścia płatów w kadłub oraz wyważenia lotek. W lotach próbnych które odbywały się na lotnisku fabrycznym Augsburg-Haunstetten, brały udział następujące prototypy: Me 210 V6 (Werk Nr 210006, ND+VY), Me 210 V10 (Werk Nr 2100010, GI+SN) oraz Me 210 V11 (Werk Nr 2100011, GI+SO). Prototypy Me 210 V7 (Werk Nr 210007, ND+VZ) i Me 210 V8 (Werk Nr 210008, NF+LA) przeznaczone zostały do testów instalacji przeciwoblodzeniowej i instalacji podwozia głównego. Me 210 V12 (Werk Nr 2100012, GI+SP) wyposażono w automatyczne hamulce lotu nurkowego, Me 210 V13 (Werk Nr 2100013, GI+SQ) wyposażony w czterołopatowe śmigła, służył do testów elektrycznej instalacji przeciwoblodzeniowej i automatycznych klap regulujących otwarcie wlotów do chłodnic cieczy. Prototypy Me 210 V14 (Werk Nr 2100014, GI+SR) wyposażono w spadochron ułatwiający wyprowadzenie samolotu z korkociągu, Me 210 V15 (Werk Nr 2100015, GI+SS) testowano na nim wyposażenie radiowe, natomiast Me 210 V16 (Werk Nr 2100016, GI+ST) znowu testowano instalację oblodzeniową.
Wiosną 1941 roku rozpoczęto w zakładach w Augsburgu produkcję seryjną Me 210A-0 pomimo niezadowalających wyników prób i konieczności ciągłych modyfikacji płatowca.
Wersje seryjne.
Pierwsze samoloty (Me 210A-0) produkowane w Augsburgu ukończono w kwietniu 1941, 2 w lipcu, 6 w sierpniu a następnych 12 we wrześniu 1941 roku. We wrześniu 1941 roku zakłady w Ratyzbonie opuściło 5 samolotów. Oba zakłady wyprodukowały do końca 1941 roku kolejne 67 samolotów (40 w Augsburgu i 27 w Ratyzbonie). Me 210 A-0 miały pełnić w pierwszym rzędzie rolę niszczycieli (Zerstorer), a ich drugorzędnym zadaniem miała być rola bombowca nurkującego. Samoloty te napędzane były dwoma silnikami Daimler-Benz DB 601F o mocy 959 kW każdy. Były to dolnopłaty o konstrukcji całkowicie metalowej z pojedynczym statecznikiem pionowym. Skrzydła złożone były z trzech części: centropłatu i dwóch części zewnętrznych płatów. Skrzydła wyposażone były w hamulce aerodynamiczne nurkowania i sterowane za pomocą instalacji hydraulicznej. Pilot oraz strzelec-radiotelegrafista zajmowali miejsca plecami do siebie w obszernej oszklonej kabinie słabo opancerzonej. Podwozie główne chowało się do tyłu z półobrotem i mieściło się całkowicie w gondolach silnikowych. Również kółko ogonowe chowało się w kadłubie.
Samolot uzbrojony był w dwa karabiny maszynowe MG 17 kalibru 7,92 mm z zapasem amunicji po 1000 naboi oraz dwa działka MG 151 kalibru 20 mm z zapasem amunicji po 350 naboi umieszczone w przedniej części kadłuba. Uzbrojenie defensywne stanowiły dwa karabiny maszynowe MG 131 kalibru 13 mm z zapasem po 450 naboi, umieszczone po jednym w zdalnie sterowanych stanowiskach strzeleckich FDL 131, po obu stronach kadłuba (obsługiwał je strzelec-radiotelegrafista). Ponadto Me 210 mógł przenieść 8 bomb o masie po 50 kg lub 2 o masie po 500 kg. Bomby znajdowały się w umieszczonej na nosie samolotu komorze bombowej. W sześciu skrzydłowych zbiornikach samouszczelniających mieściło się 2550 dm³ paliwa.
Pięć samolotów wersji A-0 przebudowano na samoloty szkolne. Miało to przyśpieszyć wprowadzenie Me 210 do jednostek bojowych. Przebudowy dokonały zakłady Blohm &amp; Voss.
Mimo problemów i wad Me 210, Urząd Generalny Zbrojmistrza Luftwaffe, zatwierdził produkcję seryjną w dwóch wariantach: A-1 i A-2. Me 210A-1 miał być maszyną niszczycielską natomiast Me 210A-2 bombowcem nurkującym. Wyprodukowano 64 egzemplarze, które przejęła Luftwaffe. Jednak w tym samym czasie specjalna komisja powołana przez RLM podjęła decyzję o wstrzymaniu produkcji Me 210 i w zamian kontynuować rozwój messerschmitta Bf 110. W sumie ukończono produkcję 94 samolotów Me 210A-0 oraz 90 Me 210A-1. 370 maszyn było w różnym stadiach produkcji. Jednak kontynuowano próby samolotu. Wreszcie udało się wykryć większość wad, lecz nowy przebudowany prototyp Me 210 V7 otrzymał oznaczenie Me 410.
W roku 1942 Me 210A-1 (Werk Nr 2345, GF+CY) otrzymał w miejsce zdalnie sterowanego stanowiska FDL 131 dwa stałe działka MG 151 kalibru 20 mm umieszczone po bokach kadłuba i obsługiwane przez pilota za pomocą peryskopowego celownika Goertz. Strzelec otrzymał do dyspozycji karabin maszynowy MG 81Z.
W 1942 roku wysłano do Japonii jeden egzemplarz Me 210A-2. Japońscy inżynierowie z firmy Kawasaki przeprowadzili wiele testów na otrzymanej maszynie i wiele pomysłów (m.in. opancerzenie stanowisk załogi i zbiorników paliwa oraz podobny kształt osłony kabiny) zastosowano w budowanym samolocie Rikugun Ki-93.
W początkach 1942 roku wyprodukowane zostały dwa egzemplarze wersji rozpoznawczej Me 210B-1. Wersja ta nie posiadała kadłubowych karabinów maszynowych MG 17 kalibru 7,92 mm. W komorze bombowej znajdowały się dwie kamery fotograficzne Rb 75/30, Rb 50/30 lub Rb 20/30. Samoloty te mogły przenosić również dwa dodatkowe zbiorniki paliwa o pojemności 900 dm³.
Jeden z samolotów Me 210A-0 (Werk Nr 105, PN+PD) wyposażono w silniki Daimler-Benz DB 605B o mocy maksymalnej 1084 kW i testowano jako prototyp wersji Me 210C. Samolot ten miał być produkowany na licencji w Naddunajskiej Fabryce Samolotów (Duna Repulogepgyar) w Horthyliget. Obok silniejszych silników Me 210 C posiadał przedłużony kadłub oraz sloty na krawędzi natarcia. Warianty produkcyjne otrzymały oznaczenie Me 210 C-1 (rozpoznawczo-niszczycielski) i Me 210Ca-1 (niszczyciel-bombowiec nurkujący). Pierwszy węgierski Me 210Ca-1 (Werk Nr 210001, RF+PA) oblatany został przez kapitana Denesa Eszenyi 21 grudnia 1942 roku. Ustalono wspólnie z Niemcami że na Węgrzech zostanie zbudowanych 557 egzemplarzy Me 210, z czego 2/3 miało przypaść w udziale Luftwaffe. W sumie Węgrzy wyprodukowali 270 maszyn, z których 110 otrzymali Niemcy (dwa samoloty zostały zmodyfikowane do wykonania zadań dalekiego rozpoznania). W marcu 1944 roku oblatano węgierską wersję Me 210Ca-1 przeznaczoną do zwalczania amerykańskich czterosilnikowych bombowców B-17 i B-24. Usunięto umieszczone w nosie samolotu karabiny maszynowe MG 17, zastępując je węgierskimi działkami 39M kalibru 40 mm. Pod skrzydłem dodano także trzy wyrzutnie niekierowanych pocisków rakietowych Nebelwerfer kalibru 150 mm. W taki sposób przebudowano 4 samoloty.
Użycie bojowe.
Pierwsze Me 210A-0 znalazły się w jednostce Erprobungsgruppe 210 latem 1941. Już podczas pierwszych prób w locie zginął por. Heinz Fogatsch z 3./SKG 210. Już w początkach 1942 roku Me 210A-1 trafiły na front wschodni do II./ZG 1. Po zakończeniu przeróbek Me 210 trafiły do Versuchsstaffel 210 bazującej w Soesterburg w Holandii. W sierpniu 1942 roku jednostka uzyskała gotowość bojową i otrzymała nowe oznaczenie 16./KG 6. Jej debiut nad Wyspami Brytyjskimi nie był udany. 6 września 1942 roku dwa Typhoony RAF-u zestrzeliły nad Yorkshire dwa Me 210A-1 (jedna z załóg dostała się do niewoli, druga zginęła). Następne dwa utracono podczas kolejnej operacji. W 1942 roku w 16./KG 6 zostało pięć maszyn z czego trzy były gotowe do działań.
Inną jednostką która otrzymała Me 210A-1 (42 maszyny) była III./ZG 1 bazująca w Tunezji. Również w Tunezji przezbrojono w samoloty Me 210A-1 10./ZG 26. Na Sardynii Stab/FAGr 122 i 2(F)/122 używał Me 210 (na przemian z Ju 88). Niewielka liczba Me 210 latała również w KG 51, V./KG 2, KG 101, NJG 101, 1.(F)/121, I./NJG 1, ZG 101. Pierwszą jednostką na Węgrzech która otrzymała Me 210 był nocny dywizjon myśliwski 5/1. Bagoly (sowa) bazujący na lotnisku Ferihegy pod Budapesztem. Pierwsza walka z bombowcami USAAF, nie przyniosła rezultatu. Pierwsze zwycięstwo dla dywizjonu odniósł sierż. Dezso Zsamboki zestrzeliwując B-24 Liberator. W samoloty Me 210Ca-1 (18 maszyn) wyposażona została specjalna jednostka niszczycielska złożona z personelu Instytutu Doświadczalnego Sił Powietrznych. Dywizjon Bojowy Instytutu Doświadczalnego Sił Powietrznych stworzono w celu niszczenia bombowców uczestniczących w nalotach dywanowych na stolicę Węgier. Jednak nie odniósł on wielkich sukcesów (zestrzelił on 5 B-24 i 4 myśliwce eskorty P-38, przy stracie ok. 10 samolotów). Ciężkie straty spowodowały zakaz ataku tym typem samolotu formacji bombowców amerykańskich.
Trzecią jednostką używającą Me 210 był szybki dywizjon bombowy (Gyorsbombazószázad) 102/1. Węgierscy lotnicy operowali przeciw Rosjanom wykonując przeszło 800 lotów bojowych i zestrzeliwując ok. 25 samolotów radzieckich. W 1945 roku większość samolotów dywizjonu została uziemiona z braku paliwa i zniszczona przez wycofujące się wojska niemieckie.

</doc>
<doc id="54176" url="https://pl.wikipedia.org/wiki?curid=54176" title="Me 210">
Me 210



</doc>
<doc id="54177" url="https://pl.wikipedia.org/wiki?curid=54177" title="Ferdinand de Lesseps">
Ferdinand de Lesseps

Ferdynand de Lesseps, właściwie Ferdinand Marie, wicehrabia de Lesseps (ur. 19 listopada 1805 w Wersalu, zm. 7 grudnia 1894) – francuski dyplomata i przedsiębiorca, budowniczy Kanału Sueskiego.
W 1833 był konsulem w Kairze, a w latach 1848-1849 – posłem w Madrycie. W 1854 uzyskał koncesję na budowę Kanału Sueskiego, kierując jego budową w latach 1859-1869. W 1869 został członkiem Akademii Francuskiej, odznaczono go Legią Honorową. 
W 1879 zainicjował budowę Kanału Panamskiego, rozpoczętą w 1881 przez Towarzystwo Budowy Kanału Panamskiego. W 1889 na skutek nadużyć finansowych i trudnych warunków budowy towarzystwo zbankrutowało, narażając na znaczne straty około 500 tys. drobnych akcjonariuszy (afera panamska). De Lesseps został skazany na 5 lat więzienia i olbrzymią grzywnę. Wkrótce jednak został zrehabilitowany. Zmarł nie doczekawszy końca budowy.
W roku 1869 w wieku 64 lat ożenił się z Autard de Bragard, 20-letnią córką byłego urzędnika z Mauritiusa. Z tego małżeństwa urodziło się 12 dzieci, z czego 11 przeżyło Lessepsa.
Na jego nagrobku wyryto jeden z najbardziej znanych palindromów: "A MAN A PLAN A CANAL PANAMA"

</doc>
<doc id="54178" url="https://pl.wikipedia.org/wiki?curid=54178" title="Messerschmitt Me 264">
Messerschmitt Me 264

Messerschmitt Me 264 (znany też jako "Amerika Bomber") – prototyp czterosilnikowego niemieckiego bombowca strategicznego dalekiego zasięgu (transatlantycki), opracowany przez koncern Messerschmitta. Nie wszedł do produkcji seryjnej.
Historia.
Planiści III Rzeszy w 1940 r. stwierdzili, że Luftwaffe nie dysponuje samolotami bombowymi umożliwiającymi prowadzenie nalotów na tereny USA. Hermann Göring zlecił rozpoczęcie prac konstrukcyjnych nad taką maszyną. Wstępne projekty jakie zostały zgłoszone to: Focke-Wulf Ta 400, Junkers Ju 390 oraz Messerschmitt Me 264. Projekt Focke-Wulfa został odrzucony na etapie wstępnym, do dalszych prac skierowano projekty Junkersa i Messerschmitta. Zakłady Messerschmitta miały wcześniejsze doświadczenia w opracowywaniu konstrukcji zdolnych do długotrwałych lotów. Ich konstrukcja, Messerschmitt Me 261, została zaprojektowana z myślą o locie z Berlina do Tokio i miała służyć do przewiezienia ognia znicza olimpijskiego. Równolegle rozwijano inną koncepcję samolotu dalekiego zasięgu noszącą oznaczenie "Projekt P.1061", jednakże z uwagi na pilne zapotrzebowanie na rozwój konstrukcji myśliwców Bf 109 i Bf 110 projekt ten nie był kontynuowany.
Willy Messerschmitt 20 grudnia 1940 r. przedstawił projekt samolotu Me 264 w dużej mierze oparty o założenia opracowane w ramach realizacji "Projektu P.1061". Za realizację projektu odpowiadał zespół złożony z inżynierów: Wolfgang Degel, Paul Konrad, Karl Seifert i Woldemar Voigt.
Pierwotnie do napędu nowej konstrukcji przewidziano silniki DB 603, następnie z powodu ich niedostępności zdecydowano się na wykorzystanie silników Jumo 211. Przyłączenie się USA do działań wojennych spowodowało pojawienie się pomysłów na wyposażenie Me 264 w uzbrojenie umożliwiające atakowanie konwojów na Atlantyku oraz naprowadzanie na nie operujących w pobliżu U-Bootów. Pojawiły się również koncepcje wykorzystania nowego bombowca do atakowania przemysłu w odległych rejonach ZSRR, zwłaszcza zakładów petrochemicznych, hut, zakładów zbrojeniowych zlokalizowanych w takich miastach jak Baku, Irkuck, Kazań, Nowosybirsk czy Orsk. Ponadto rozważano możliwość wykorzystania Me 264 w roli samolotu transportowego do przewozu surowców strategicznych z Japonii.
Montaż pierwszego prototypu ruszyły na początku 1941 r. w zakładach Messerschmitta w Neu Offing w pobliżu Ulm. Pierwotna koncepcja przewidywała zbudowanie samolotu pozbawionego uzbrojenia obronnego, ale o parametrach lotu przewyższających osiągi myśliwców. Samolot został wyposażony w powiększone zbiorniki paliwa umożliwiające mu dalekie loty. Nie posiadał hermetyzowanej kabiny załogi a silniki Jumo 211-J nie były wyposażone w sprężarki. Na Messerschmitta wywierano presję aby dostarczył Luftwaffe nowy bombowiec w jak najszybszym czasie. Ukończenie budowy pierwszego prototypu planowano na 10 października 1942 r., jednakże powodu z braku dostaw podzespołów termin ten przeciągnął się do końca roku.
Prototyp, o znakach taktycznych RE + EN i numerze zakładowym W.Nr. 26400001, został oblatany przez pilotów doświadczalnych Karla Baura i Fritza Wendela 23 grudnia 1942. Samolot latał poprawnie, jednak jego osiągi były poniżej oczekiwań, dlatego też planowano zbudowanie wersji sześciosilnikowej oznaczonej jako Me 264B (opracowywano go jako Projekt P.1075). Ponadto piloci doświadczalni informowali o problemach związanych ze sterowaniem – samolot miał źle wyważone stery, przez co wymagał dużych sił na wolancie. Komfort lotu obniżały również spaliny, przedostające się do kabiny załogi. Kolejne loty wykazały problemy z podwoziem oraz z silnikami. 23 marca 1943 r., w 17. locie prototypu, doszło do złamania goleni podwozia oraz uszkodzenia maszyny. Przeprowadzono kompleksową naprawę, obejmującą również wymianę poszycia skrzydeł, sprzętu radiowego oraz przekonstruowanie części ogonowej.
Prace nad prototypami V2 i V3 kontynuowano w układzie czterosilnikowym, zakładano ich dalsze wykorzystanie jako samolotów dalekiego zwiadu morskiego. Me 264V2 został wyposażony w silniki BMW 801D w układzie podwójnej gwiazdy z instalacją wtrysku podtlenku azotu i został ukończony jesienią 1943 r. Nie został oblatany, zniszczyły go alianckie bomby na ziemi. W Me 264V3 wprowadzono dodatkowe zmiany konstrukcyjne – samolot otrzymał zmienione końcówki skrzydeł oraz uzbrojenie obronne. Dodatkowo przewidywano zamontowanie pod skrzydłami dwóch silników odrzutowych BMW 003 o ciągu 7,54 kN każdy. V3 miał być wzorcem do produkcji seryjnej wersji Me 264A, jednak jego budowa nie została ukończona.
Trudna sytuacja gospodarcza III Rzeszy spowodowała przerwanie programu rozwoju projektu. Kontynuowano badania w locie Me 264V1, który wyposażono w lotniczą turbinę parową firmy Osermaschinen GmbH. Generowała ona moc 4410 kW (6000 KM) i napędzała dwa wolnoobrotowe śmigła o średnicy 5,33 m lub dwa śmigła szybkoobrotowe o średnicy 2 m. Turbina miała być zasilana mieszanką sproszkowanego węgla (65%) i benzyny lotniczej (35%). Prace został przerwane po zniszczeniu prototypu 18 lipca w wyniku bombardowania. Niemiecka armia uznała Me 264 za samolot posiadający istotne ograniczenia, które uniemożliwiały jego wykorzystanie bojowe. Wskazywano na jego relatywnie niską prędkość maksymalną oraz nikłe uzbrojenie obronne. Ponadto zakłady Messerschmitta nie miały możliwości podjęcia jego produkcji zapewniającej dostawę wielu egzemplarzy tej maszyny. 23 września 1944 r. kwatera główna Führera wydała polecenie wstrzymania prac nad Me 264.
Konstrukcja.
Czterosilnikowy samolot bombowy w układzie górnopłata o konstrukcji metalowej.
Kadłub o konstrukcji półskorupowej opartej na układzie wręg i podłużnic oraz przekroju kołowym. Składał się z czterech sekcji. W sekcji przedniej mieściła się kabina załogi oraz przednie koło podwozia. Fotele pilotów były regulowane oraz opancerzone, załoga dysponowała doskonałą widocznością. Nad stanowiskami pilotów znajdował się właz awaryjny umożliwiający szybkie opuszczenie maszyny. W drugiej sekcji znajdowała się komora bombowa oraz węzły mocowania skrzydeł. W trzeciej części znajdowała się tylna kabina załogi, część czwartą stanowił stożek, do którego były zamontowane stateczniki. Wejście poprzez dwoje drzwi umieszczonych w lewej burcie kadłuba, przed i za skrzydłem. W kadłubie znajdowała się dodatkowo kuchenka i cztery koje dla załogi. Przejście pomiędzy poszczególnymi częściami kadłuba umożliwiał łączący je tunel.
Skrzydła o konstrukcji tródźwigarowej (dźwigar główny i dwa dźwigary pomocnicze), podzielone na osiem segmentów. Dwa segmenty zewnętrzne były wyposażone w dwuczęściowe lotki, w pozostałych były zamontowane trzysekcyjne klapy. W segmentach wewnętrznych znajdowały się gondole silników i komora podwozia. Przestrzeń między dźwigarami była wykorzystana na zamontowanie zbiorników paliwa – w częściach zewnętrznych znajdowały się cztery zbiorniki o pojemności 8000 litrów, a w częściach wewnętrznych 14 zbiorników samouszczelniających o pojemności 10 400 l. Dodatkowo samolot mógł przenosić sześć zbiorników dodatkowych o pojemności 13 000 l.
Podwozie trójpunktowe ze sterowanym kołem przednim. Koła główne miały wymiary 1550 × 575 mm i chowały się w skrzydło w kierunku do kadłuba, koło przednie miało wymiary 935 × 345 mm i chowało się do kadłuba w kierunku do tyłu z jednoczesnym obrotem o 90°. Koła główne mogły być zdwojone, jedno z pary było zrzucone po starcie, przed schowaniem do kadłuba. Na końcu kadłuba umieszczono zderzak chroniący jego dolną część przed uderzeniem o podłoże przy lądowaniu.
Usterzenie składało się ze statecznika na końcach którego były umieszczone dwa stateczniki pionowe. Stery były wyposażone w trymery.
Napęd w prototypie V1 stanowiły cztery silniki rzędowe Junkers Jumo-211J, które rozwijały moc startową 1038 kW (1410 KM) oraz moc przelotową 780 kW (1060 KM). Silniki miały czołowe chłodnice płynu chłodzącego, które upodobniały je wizualnie do silników gwiazdowych. Napędzały trzyłopatowe śmigła drewniane o przestawnym skoku. W prototypach V2 i V3 zastosowano chłodzone powietrzem silniki w układzie podwójnej gwiazdy BMW 801D. Dodatkowo samolot mógł być wyposażony w pomocnicze silniki startowe o łącznym ciągu 39,24 kN i czasie pracy wynoszącym kilkanaście sekund. Te silniki, po wyczerpaniu paliwa, były odrzucane.
Malowanie.
Prototyp V1 miał powierzchnie górne skrzydeł i kadłub pomalowany w kolorze Grau LM 02 (szarozielonym), powierzchnie dolne skrzydeł w kolorze Hellblau RLM 78 (błękitne), kołpaki śmigieł były malowane w kolorze Schwarzgrun RLM 70 (czarno-zielonym). Znaki przynależności państwowej w postaci czarnego krzyża (Balkenkreuz) były malowane na dolnych i górnych powierzchniach skrzydeł i po obu stronach kadłuba. Na zewnętrznych powierzchniach stateczników pionowych były malowane swastyki z białą obwódką. Czarne znaki taktyczne RE + EN były naniesione po obu stronach kadłuba i na dolnej powierzchni skrzydeł (RE na lewym płacie, EN na prawym).

</doc>
<doc id="54179" url="https://pl.wikipedia.org/wiki?curid=54179" title="Demografia Francji">
Demografia Francji

Ludność Francji liczy 65 800 tys. (1 stycznia 2011), z czego 63 100 tys. we Francji metropolitarnej. Średnia gęstość zaludnienia wynosi 108 osób na km2.
Ludność Francji na przestrzeni lat.
Przyrost naturalny: 3,1‰ (2000).
W 1996 w miastach zamieszkiwało 73% ludności. W 2011 według badań Narodowego Instytutu Statystycznego we Francji mieszkało 65 mln ludzi. Społeczeństwo tworzą w ogromnej większości Francuzi, których było 53,3 mln (82% ogółu). Państwo francuskie nie uznaje prawnie mniejszości narodowych, jednak do znaczących mniejszości narodowych i etnicznych można zaliczyć:
Religijność.
Dominują wyznawcy katolicyzmu (48,5 – 52% społeczeństwa), poza którymi jedyną większą wspólnotę religijną tworzą muzułmanie (8,5 – 10%). Oprócz tego we Francji mieszkają m.in. protestanci (1,5 – 2,1%), żydzi (1 – 1,8%), buddyści (1 – 1,3%) oraz hinduiści (0,8 – 1%) i sikhowie (0,7 – 1%). Znaczny odsetek ludności kraju (32 – 38,5%) stanowią ateiści.
Statystyka urodzeń i zgonów.
Poniższe statystyki dotyczą Francji Metropolitarnej i nie obejmują terytoriów zamorskich.

</doc>
<doc id="54180" url="https://pl.wikipedia.org/wiki?curid=54180" title="Me 264">
Me 264



</doc>
<doc id="54181" url="https://pl.wikipedia.org/wiki?curid=54181" title="Messerschmitt Me 323 Gigant">
Messerschmitt Me 323 Gigant

Messerschmitt Me 323 Gigant – niemiecki wojskowy samolot transportowy zaprojektowany i budowany od 1942 roku w wytwórni Messerschmitt A.G. W zakładach w Leipheim i Obertraubling.
Historia.
W 1941 roku w dowództwie Luftwaffe zaczęto rozważać zwiększenie możliwości transportowych. Wśród innych konstrukcji prototypowych powstał szybowiec oznaczony Messerschmitt Me 321 Gigant. Spełniał on wymogi transportowe, lecz okazało się, że brak jest dostatecznej ilości samolotów mogących je holować.
Wtedy to w wytwórni Messerschmitta na podstawie szybowca Messerschmitt Me 321 zaprojektowano samolot transportowy oznaczony Messerschmitt 323 Gigant (czasami jest on określany jako motoszybowiec). Konstrukcja tego samolotu była identyczna z szybowcem, a jedynie zamontowano na nim 6 silników na skrzydle, po trzy z każdej strony kadłuba. Prototyp tego samolotu oblatano w 1941 roku.
Samolot ten stał się największym samolotem transportowym, jakiego używano w II wojnie światowej, miał on pięciokrotnie większy udźwig od standardowego samolotu transportowego Luftwaffe – Junkers Ju 52.
Produkcję seryjną rozpoczęto w maju 1942, produkowany był w kilku odmianach. Odmiany różniły się mocą silników oraz zastosowaniem uzbrojenia obronnego. Produkcję zakończono w marcu 1944. Według różnych źródeł zbudowano łącznie 201 lub 209 samolotów tego typu wszystkich odmian.
Użycie w lotnictwie.
Samoloty transportowy Messerschmitt Me 323 Gigant był stosowany przez Luftwaffe na wszystkich frontach II wojny światowej, zarówno do transportu materiałów i żołnierzy na linie frontu, jak również do ewakuacji rannych czy wojsk z okrążenia.
Samoloty te były często zestrzeliwane oraz wracały z dużymi uszkodzeniami. Wtedy to z uwagi na łatwość łatania przestrzelin nazwano je "Leukoplast-Bomber".
„Samoloty tego typu dostarczały zaopatrzenie i posiłki dla niemieckiego Afrika Korps. Wtedy to z tymi samolotami spotkali się polscy piloci z Polskiego Zespołu Myśliwskiego, którzy w dniu 22 kwietnia 1943 stoczyli walkę z osłoną około 20 myśliwców włoskich i niemieckich nad wyspą Pantellerią. Gdy Polacy rozbijali eskortę, nadleciały brytyjskie samoloty i zaczęły jeden po drugim niszczyć „giganty”.
Te samoloty wykorzystywano w maju 1943 roku do ewakuacji żołnierzy Afrika Korps z terenów Tunezji. Swoisty rekord ustanowiła załoga pewnego Me 323 Gigant, zabierając na pokład 340 żołnierzy. 120 z nich leżało pomiędzy dźwigarami w płacie.
Konstrukcja.
Samolot Messerschmitt Me 323 Gigant miał konstrukcję mieszaną, kadłub wykonany z rur stalowych pokryty płótnem. Dziób kadłuba otwierał się na boki, spełniając rolę platformy załadunkowej. Skrzydła metalowe (dźwigar kratownicowy) wyposażone w szczelinowe klapy i lotki. Podwozie stałe, niskie – składało się z 10 kół.

</doc>
<doc id="54182" url="https://pl.wikipedia.org/wiki?curid=54182" title="Me 323">
Me 323



</doc>
<doc id="54183" url="https://pl.wikipedia.org/wiki?curid=54183" title="Messerschmitt Me 321 Gigant">
Messerschmitt Me 321 Gigant

Messerschmitt Me 321 Gigant – niemiecki ciężki szybowiec transportowy, używany na froncie wschodnim w latach 1941-1943. Był, obok opartego na nim Messerschmitta Me 323, największym statkiem powietrznym II wojny światowej.
Historia powstania i rozwoju.
Po przegranej w bitwie o Anglię pod koniec 1940 i odwołaniu operacji desantowej „Seelöwe”, niemieccy stratedzy zdali sobie sprawę, że ewentualna przyszła inwazja wymagać będzie zmasowanego i szybkiego dostarczenia sprzętu i żołnierzy na pole walki. Doświadczenia z wykorzystaniem szybowców transportowych DFS 230 m.in. podczas zajmowania belgijskich fortów w maju 1940 zadecydowały o stworzeniu koncepcji olbrzymiego szybowca transportowego zdolnego do transportu ciężkiego sprzętu – czołgów, dział pancernych, ciągników gąsienicowych itp. lub pododdziału piechoty z wyposażeniem. Zadanie budowy szybowca przedstawiono zakładom Messerschmitta i Junkersa. W krótkim czasie obie firmy przedstawiły plany konstrukcyjne i prototypy.
Projekt Junkersa, Ju 322 "Mammut", nawiązujący kształtem do latającego skrzydła, odznaczał się całkowicie drewnianą konstrukcją. Kadłub szybowca Messerschmitta, oznaczony początkowo jako Me 263, później zaś jako Me 321 "Gigant", stanowiła stalowa kratownica kryta płótnem. W przedniej części kadłuba znajdowała się otwierana rampa załadowcza, nad nią silnie opancerzona kabina załogi. Podwozie stanowiły 4 amortyzowane płozy pod kadłubem i jedna ogonowa. Przy starcie wykorzystywano odrzucane podwozie o masie 1,2 t. Ładownia o objętości 108 m³ mogła pomieścić ładunek o maksymalnej masie 22 t; w przypadku transportu żołnierzy istniała możliwość montażu dodatkowego międzypokładu. Problem stanowiło znalezienie samolotu zdolnego do holowania tak dużego szybowca, ostatecznie zdecydowano wykorzystać – po zamontowaniu mocniejszych silników, czterosilnikowego Junkersa Ju 90. Dodatkowo pod skrzydłami Me 321 montowano dwa lub cztery silniki rakietowe odrzucane po starcie. Szybowiec zdolny był do transportu zamiennie: czołgu PzKpfw III lub IV, działa przeciwlotniczego "Flak" 88 mm wraz z ciągnikiem, dwóch samochodów ciężarowych z ładunkiem lub 200 żołnierzy z wyposażeniem.
Szybowiec Junkersa okazał się nieudany, przerwano więc całkowicie prace nad jego projektem, niszcząc dokumentację i konstrukcje znajdujące się w różnych fazach budowy. W tym czasie zakłady Messerschmitta oprócz prototypu budowały 11 szybowców serii informacyjnej i 62 egzemplarzy seryjnych. W związku z niedoborem samolotów Ju 90 zaczęto wykorzystywać do holowania zespół trzech samolotów Messerschmitt Bf 110 (tzw. "Troika"), później samoloty Ju 290, a nawet, dzięki połączeniu dwóch bombowców Heinkel He 111 i dodaniu do tego zestawu 5 silnika, skonstruowano 11 egzemplarzy samolotu holowniczego He 111Z ("Zwilling" – "Bliźniak").
Wersje.
Produkowano dwie wersje seryjne: Me321A-1 (100 do końca lata 1941) oraz Me 321B-1, w której dodano drugiego pilota i zdublowano układ sterowniczy. W późniejszych egzemplarzach montowano również dwa karabiny maszynowe MG 15 w przedniej części kadłuba. Do końca 1941 zbudowano 86 szybowców drugiej serii, a z początkiem 1942 kolejne 144.
Doświadczenia z eksploatacją szybowców Me 321 wykazały wiele ich wad – trudności ze sterowaniem, holowaniem, a zwłaszcza z obsługą naziemną wymagającą odpowiednich ciągników i dźwigów oraz powrotem na lotnisko bazowe (konieczność dostarczania pomocniczych silników startowych). Wszystko to zdecydowało, że ich potencjał transportowy był wykorzystywany jedynie w znikomym zakresie i zazwyczaj traktowane były jako maszyny jednorazowego użytku. Rozpoczęto więc próby z wyposażaniem szybowców we własny napęd, w wyniku których powstał samolot transportowy Messerschmitt Me 323 Gigant.
Służba.
Me 321 "Gigant" powstał jako szybowiec przeznaczony do działań desantowych, nigdy jednak nie pełnił takiej funkcji. Po przekazaniu w lecie 1941 gotowych maszyn Luftwaffe, planowano przemieścić je do Francji w ramach przygotowań do inwazji na Wyspy Brytyjskie, później jednak w związku z inwazją na Związek Radziecki (plan Barbarossa) przeniesiono je na front wschodni. Maszyny "Grossraumlastenseglegruppe Me 321" (dywizjonu szybowców o dużym udźwigu) wykonywały tutaj loty transportowe, przewożąc paliwo w beczkach, amunicję, a nawet bomby dla bombowców nurkujących. Wskazane wcześniej niedogodności eksploatacji oraz niekorzystne warunki pogodowe zdecydowały o niewielkim ich wykorzystaniu. Istniały projekty wykorzystania ich do desantu np. na Maltę lub w rejonie Baku, a później do zaopatrywania wojsk niemieckich okrążonych pod Stalingradem. Zanim 11 Me 321 holowanych przez He 111Z dotarło na miejsce, bitwa stalingradzka była już praktycznie przegrana. Po raz ostatni użyto tych szybowców latem 1943.

</doc>
<doc id="54184" url="https://pl.wikipedia.org/wiki?curid=54184" title="Me 321">
Me 321



</doc>
<doc id="54185" url="https://pl.wikipedia.org/wiki?curid=54185" title="Messerschmitt Me 410">
Messerschmitt Me 410

Messerschmitt Me 410 – ciężki, dwusilnikowy, samolot myśliwski i szybki bombowiec niemiecki z okresu II wojny światowej, zbudowany na bazie nieudanego samolotu "Messerschmitt Me 210". Ze względu na bardzo złą reputację projektu "Me 210" przemianowany na "Me 410".
Historia.
W 1937 roku powstały pierwsze projekty Messerschmitta Me 210, który miał zastąpić Messerschmitta Bf 110. Wiosną 1938 roku rozpisano kontrakt na taki samolot i przyznano jego realizację jednocześnie firmie Messerschmitt i Arado.
Projekt samolotu Messerschmitta bazował na "Bf 110" i polegał na wymianie silników na mocniejsze oraz wzmocnieniu uzbrojenia. Płatowiec został zmodyfikowany, ale większość jego elementów składowych była identyczna jak w poprzedniej konstrukcji. Nowy samolot oznaczono jako Messerschmitt Me 210. Projekt firmy Arado zaowocował powstaniem całkowicie nowej konstrukcji Arado Ar 240.
Po pierwszych lotach testowych prototypowego Me 210 V1 postanowiono znacznie zmodyfikować konstrukcję ze względu na bardzo złe parametry lotne. Maszyna była zbyt niestabilna, aby mogła stanowić platformę dla uzbrojenia strzeleckiego, dlatego zrezygnowano z podwójnego usterzenia pionowego takiego jak w "Bf 110" stosując w jego miejsce jeden duży statecznik pionowy.
Jeszcze przed ukończeniem testów dowództwo Luftwaffe zamówiło w połowie 1940 roku, 1000 samolotów typu "Me 210A" do testów w warunkach bojowych. W celu testowania nowych maszyn utworzono specjalną grupę lotniczą "Erprobungsgruppe 210" (w skrócie "ErG 210"), która miała za zadanie opracowanie i rozwój taktyki walki tej maszyny jako samolotu myśliwsko-bombowego.
Produkcję seryjną "Me 210" rozpoczęto wiosną 1941 roku w fabrykach w Augsburgu i Ratyzbonie, a pierwsze maszyny dostarczono w kwietniu tego roku.
Jednym z bardziej znaczących rozwiązań zastosowanych w "Me 210", a później także "Me 410" były zdalnie sterowane wieżyczki strzeleckie karabinów MG 131 kierowane przez drugiego członka załogi przy pomocy specjalnego celownika typu "ReVi".
Z końcem 1941 roku zakończono również testy samolotu "Me 210", który jednak nie spełniał pokładanych w nim nadziei i był nadal niestabilny w locie. Kolejne modyfikacje maszyny polegające na wydłużeniu kadłuba, zastosowaniu dodatkowych listew na krawędziach natarcia skrzydeł spowodowały znaczne poprawienie stabilności płatowca i w konsekwencji przemianowanie projektu na Me 410.
Samolot "Me 410" wyposażono w nowe silniki "Daimler-Benz DB603A" w układzie odwróconego V o mocy startowej 1750 KM (1287 kW) i 1850 KM na pułapie operacyjnym. Zastosowanie nowych jednostek napędowych umożliwiło rozpędzenie maszyny do prędkości 628 km/h. Wzrosły też prędkość wznoszenia, maksymalny pułap i prędkość przelotowa do 580 km/h, pomimo wzrostu masy samolotu o 680 kg w stosunku do pierwowzoru. Samolot mógł unieść więcej uzbrojenia niż mieściło się w komorze bombowej, dlatego pod skrzydłami dodano cztery zaczepy na bomby 50 kg.
"Messerschmitt Me 410" był maszyną jakiej oczekiwała Luftwaffe. W połowie 1943 roku rozpoczęto dostawy maszyn do jednostek. Był samolotem lubianym przez załogi ze względu na swe doskonałe własności lotne, chociaż uzbrojenie obronne było dość słabe i nie dawało przewagi ognia nad myśliwcami aliantów.
Nazwa "Hornisse", miała charakter nieoficjalny i została wprowadzona przez prasę opisującą dokonania dywizjonu "II/ZG 26" latającego na "Me 410", a nazywanego "Hornissengeschwader", czyli "dywizjon szerszeni".
Samolot produkowano w wielu wersjach podstawowych i pochodnych, powstałych przez modyfikacje przy pomocy fabrycznych zestawów konwersyjnych "Umrüst-Bausätze" U1, U2, U3 i U4, oraz przeróbek polowych "Rüstsätze" R2, R3, R4 i R5. Fabryczne i polowe modyfikacje umożliwiały lepsze wykorzystanie samolotu do spełniania specyficznych zadań. Łącznie wybudowano do sierpnia 1944 roku 1160 maszyn wszystkich typów i odmian.
Użycie bojowe.
Samoloty "Me 410" pełniły służbę na wielu frontach, poczynając od Europy północnej, przez front wschodni do działań na Morzu Śródziemnym. Wiele maszyn zbudowano jako samoloty rozpoznawcze ze względu na ich duży zasięg i doskonałe osiągi. Inną często używaną wersją był "niszczyciel bombowców" zbudowany na bazie ocalałych maszyn w połowie 1944 roku i mający na celu obronę Niemiec poprzez zwalczanie dziennych wypraw bombowych. W tej roli "Me 410" były nadzwyczaj skuteczne, ale nie dorównywały o wiele zwrotniejszym myśliwcom eskorty takim jak P-47 Thunderbolt czy P-51 Mustang.

</doc>
<doc id="54186" url="https://pl.wikipedia.org/wiki?curid=54186" title="Me 410">
Me 410



</doc>
<doc id="54187" url="https://pl.wikipedia.org/wiki?curid=54187" title="Messerschmitt Bf 108">
Messerschmitt Bf 108

Messerschmitt Bf 108 "Taifun" − niemiecki jednosilnikowy samolot sportowy i łącznikowy zaprojektowany przez Willy'ego Messerschmitta. Doświadczenia przy konstruowaniu tego samolotu wykorzystano do najliczniej produkowanego niemieckiego samolotu myśliwskiego II wojny światowej - Messerschmitt Bf 109. Osiągał prędkość maksymalną ok. 300 km/h, 4-miejscowy.
Powszechnie używany przez niemieckich oficerów jako środek transportu w czasie II wojny światowej.

</doc>
<doc id="54188" url="https://pl.wikipedia.org/wiki?curid=54188" title="Bf 108">
Bf 108



</doc>
<doc id="54189" url="https://pl.wikipedia.org/wiki?curid=54189" title="Dornier Do 23">
Dornier Do 23

Dornier Do 23 – niemiecki samolot bombowy z okresu przed II wojną światową.
Historia.
Samolot Dornier Do 23 powstał jako wersja rozwojowa i następca niezbyt udanego bombowca Dornier Do 11. Początkowo nosił oznaczenie Dornier Do 13, ale ze względów psychologicznych zmieniono je na Do 23. Zmiany konstrukcyjne objęły wzmocnienie kadłuba, skrócenie skrzydeł i lotek oraz instalację klap typu Junkers (tzw. "Doppelte Flügel" – podwójne skrzydło). Dzięki temu otrzymano wzrost wytrzymałości konstrukcji, pomimo powiększenia masy samolotu o około 440 kg.
Produkcję seryjną wersji Do 23F, zastąpionej później przez Do 23G z mocniejszymi silnikami, rozpoczęto w 1935 roku. W tym samym roku maszyna weszła na wyposażenie szkół lotniczych a następnie jednostek liniowych Luftwaffe. Ponieważ osiągi samolotu nie spełniały wymagań lotnictwa bojowego, jeszcze pod koniec 1935 roku podjęto decyzję o zakończeniu produkcji. Ogółem wyprodukowano około 200–210 egzemplarzy Do 23.
Służba liniowa traktowanego od początku jako maszyna przejściowa Dorniera Do 23 trwała tylko kilka miesięcy, do lata 1936 roku. Potem, sukcesywnie zastępowany przez nowocześniejsze bombowce, jak np. Heinkel He 111, był przekazywany do szkół lotniczych, lotnictwa morskiego (jako samolot do wykrywania i zwalczania min) oraz lotniczej służby leśnej.

</doc>
<doc id="54190" url="https://pl.wikipedia.org/wiki?curid=54190" title="Do 23">
Do 23



</doc>
<doc id="54192" url="https://pl.wikipedia.org/wiki?curid=54192" title="Dornier Do 24">
Dornier Do 24

Dornier Do 24 – niemiecka łódź latająca wytwórni Dorniera z 1937 roku, służąca jako samolot rozpoznawczy i ratowniczy w czasie II wojny światowej, a potem aż do lat 1970.
Historia.
Prototyp został oblatany 3 lipca 1937 roku, załoga składała się z 5-6 osób. Po próbach fabrycznych uruchomiono produkcje seryjną w wersji Do-24K dla Holandii oraz w wersji niemieckiej Do-24T. Holandia wraz z prototypem zakupiła wersję seryjną, a po wkroczeniu wojsk niemieckich w 1940 roku holenderska linia produkcyjna pracowała dalej, tym razem na potrzeby niemieckiego lotnictwa morskiego, wypuszczając samoloty pod oznaczeniem Do-24N. Łączna produkcją zamknęła się liczbą 275 samolotów.
Konstrukcja.
Trójsilnikowy górnopłat, o w pełni metalowej, półskorupowej konstrukcji, kryty blachą duralową. Kadłub podzielony na 8 wodoszczelnych przedziałów, po bokach kadłuba pływaki ustateczniające. Skrzydła wyposażone w lotki i klapy krokodylowe. Wersja Do-24/72 posiadała podwozie chowane w locie, trzy golenie po dwa koła
Napęd stanowiły:
Na uzbrojenie składały się cztery kaemy MG-15 kal. 7,9 mm w dwóch stanowiskach strzeleckich, oraz działko kal. 20–30 mm w wieżyczce na kadłubie; samolot mógł przenosić do 600 kg bomb pod skrzydłami.
Służba.
Pierwsze Do-24 trafiły do Luftwaffe w kwietniu 1940 roku. Używane były do lotów rozpoznawczych, patrolowych, transportowych i innych, ale najbardziej zasłużyły się w roli maszyn ratowniczych. Podczas II wojny samoloty po wodowaniu zabrały na pokłady ponad 12000 rozbitków. Latały praktycznie nad wszystkimi akwenami, na i nad którymi operowały siły niemieckie: Atlantykiem, Morzem Północnym, Morzem Arktycznym, Morzem Śródziemnym, Bałtykiem, Morzem Czarnym. W początkowym okresie wojny samoloty intensywnie latały nad kanałem La Manche. Dornier wykazywał znakomitą dzielność morską, dzięki czemu możliwe było wodowanie na dość wzburzonym morzu i start z rozbitkami.
Łodzie latające Do-24 trafiły też do służby w innych państwach, między innymi w Australii (6 egzemplarzy pod oznaczeniem A-49), Francji (zbudowano na licencji 20 egz. w zakładach CAMS, po II wojnie zbudowano kolejne 22 maszyny), Hiszpanii (12 zakupionych łodzi jako HR-5 używano do 1967 roku oraz na licencji zbudowano kolejne 26 egzemplarzy), Holandii (37 egzemplarzy licencyjnych), Indonezji, Szwecji (kilka egzemplarzy) i ZSRR (kilka egzemplarzy).
Samoloty holenderskie bazujące w Holenderskich Indiach Wschodnich, od 13 grudnia 1941 roku wykonywały loty bojowe w celu zwalczania floty japońskiej. 17 grudnia 1941 roku zatopiły bombami niszczyciel japoński „Shinonome”. Gdy Japończycy zajęli Indie Holenderskie, ostatnie 6 egzemplarzy przeleciało do Australii. Samoloty najdłużej służyły w hiszpańskim ratownictwie morskim, aż do roku 1970.
Popularność samolotu spowodowała, że kilka razy próbowano go modyfikować. Po II wojnie powstała wersja Do-24TT napędzana silnikami turbośmigłowymi. W 1972 r. zbudowano wariant Do-24/72 i planowano nawet uruchomienie produkcji seryjnej, lecz zrezygnowano wobec niewielkiego zapotrzebowania na łodzie latające. Do początku XXI wieku pozostało kilka samolotów w rękach prywatnych, między innymi jeden z nowym płatem i silnikami turbośmigłowymi został zaprezentowany podczas Berlińskiego Salonu Lotniczego w 2004 roku

</doc>
<doc id="54193" url="https://pl.wikipedia.org/wiki?curid=54193" title="Do 24">
Do 24



</doc>
<doc id="54195" url="https://pl.wikipedia.org/wiki?curid=54195" title="Do 215">
Do 215



</doc>
<doc id="54196" url="https://pl.wikipedia.org/wiki?curid=54196" title="Dornier Do 17">
Dornier Do 17

Dornier Do 17 – niemiecki samolot bombowy i rozpoznawczy z okresu II wojny światowej, używany także w wersji nocnego myśliwca, produkowany w zakładach Dornier Flugzeugwerke. Ze względu na charakterystyczny kształt kadłuba, nazywany przez załogi "Bleistift" (niem. "ołówek"). Używany przez Luftwaffe na początku II wojny światowej, jako jeden z trzech podstawowych typów bombowców dwusilnikowych. Jego nieznacznie zmodyfikowaną wersją był Dornier Do 215, a następcą był Dornier Do 217.
Historia.
W 1933 roku firma Dornier rozpoczęła projekt szybkiego dwusilnikowego samolotu, mającego spełnić wymagania linii lotniczych Lufthansa, którego efektem był Dornier Do 17. Konstrukcja ta miała rywalizować z konkurencyjnym Heinklem He 70, dlatego środkowa sekcja kadłuba została zbudowana w taki sposób, aby stawiała jak najmniejsze opory aerodynamiczne. Ze względu na owalny przekrój smukłego kadłuba Do 17, zyskał on przydomek "Latającego ołówka" (niem. "Fliegender Bleistift").
Początkowo po I wojnie światowej traktat wersalski zabraniał Niemcom posiadania samolotów wojskowych. Po dojściu do władzy i umocnieniu się nazistów w Niemczech na początku lat 30. XX wieku, przystąpiono do szybkiej modernizacji lotnictwa wojskowego, zlecając praktycznie wszystkim wytwórniom opracowanie nowych konstrukcji, mogących zostać zaadaptowane do celów wojskowych, oficjalnie będących nie bombowcami, ale liniowymi samolotami pasażerskimi lub pocztowymi.
Nową klasą samolotów, powstałą w ówczesnych Niemczech, był "szybki bombowiec" (niem. "Schnellbomber"), będący lekką maszyną, charakteryzującą się dużą prędkością, umożliwiającą ucieczkę przed myśliwcami. W celu przetestowania tego typu konstrukcji Lufthansa zamówiła kilka typów maszyn, określonych jako "samoloty pocztowe", charakteryzujących się małymi rozmiarami, dużą prędkością i zasięgiem. Efektem prac projektowych były Heinkel He 70, Focke-Wulf Fw 200 i właśnie Dornier Do 17.
Pierwszy prototyp z pojedynczym statecznikiem pionowym Do 17 V1 (pierwotnie Do 17c) napędzany dwoma silnikami rzędowymi BMW VI 7,3 o mocy 750 KM (lub 6,0 o mocy 600 KM), oblatano 23 listopada 1934 (został później 21 grudnia 1935 rozbity). Posiadał on dwie komory bombowe o pojemności 10 bomb o masie 50 kg każda podzielone po 5 na komorę. Zapas paliwa wynosił 1000 litrów, po połowie na zbiorniki po jednym w każdym skrzydle. Załoga składała się z trzech osób: pilota, bombardiera i strzelca. Pierwszy prototyp otrzymał we wrześniu 1935, podwójny statecznik pionowy.
Oblatany 5 maja 1935 roku drugi prototyp z podwójnym usterzeniem pionowym Do 17 V2 (Do 17a) był prototypem wersji pasażerskiej i mógł zabierać łącznie 6 pasażerów w dwóch kabinach. Pojemność zapasu paliwa zwiększono do 1400 litrów, po połowie na dwa zbiorniki w skrzydłach.
Testowany w październiku-listopadzie 1935 roku przez Lufthansę Do 17 V2 został zwrócony do producenta jako nieprzydatny do przewozu pasażerów, ze względu na ograniczoną przestrzeń pasażerską i w konsekwencji niski komfort podróży.
Zbudowano jeszcze trzeci prototyp V3, o numerze D-ABIH, którego oblatano 19 września 1935 roku o podwójnym usterzeniu pionowym dla wojska z silnikiem BMW VI 7,3 o mocy 750 KM. Otrzymał działko Borsig LB204 kal. 20 mm na lawecie KLs/A17. Powstał również zamiennik V1 Ers, w ramach zastąpienia rozbitej maszyny.
Pomimo tego firma Dornier otrzymała zamówienie Ministerstwa Lotnictwa Rzeszy na dalsze 11 maszyn serii próbnej (V4 - V14), z czego trzy miały być w wersji pasażersko-pocztowej (V5, V6, V9), a pozostałe w wersji bombowej lub rozpoznawczej
Podczas testów pierwszych prototypów okazało się, że pojedynczy statecznik pionowy nie zapewnia odpowiedniej stateczności maszyny, dlatego zastosowano podwójne usterzenie pionowe, które poza polepszeniem charakterystyk lotnych maszyny zapewniało lepsze pole ostrzału dla tylnego strzelca pokładowego. Na prototypach testowano też różne silniki.
Wersja samolotu Do 17.
Ze względu na ograniczenia produkcyjne silników "DB 600", związaną z przestawieniem fabryki "Daimler-Benz" na produkcję jednostek napędowych "DB 601" z wtryskiem paliwa, przeznaczonych dla samolotów Messerschmitt Bf 109 i Messerschmitt Bf 110, produkcyjne "Do 17M" zostały wyposażone w silniki "BMW Bramo 323A-1 Fafnir" o mocy 900 KM (670 kW), które pozwoliły na zwiększenie udźwigu uzbrojenia do 1000 kg. Zbudowano 200 egzemplarzy "Do 17M-1", które użytkowano do końca 1939 roku, przesyłając je później do jednostek szkolnych.
Podczas kampanii wrześniowej prędkość maksymalna maszyny (427 km/h) była wyższa od prędkości wszystkich polskich myśliwców, a relatywnie lekkie uzbrojenie strzeleckie wystarczało do zapewnienia obrony samolotu, ale już podczas bitwy o Anglię w starciu z dobrze uzbrojonymi i szybkimi myśliwcami brytyjskimi bombowce "Do 17" nie miały tej przewagi. Po wprowadzeniu Junkersa Ju 88, znacznie górującego parametrami nad "Do 17", postanowiono zaprzestać jego produkcji. Wycofane maszyny posłużyły za platformy testowe nowego uzbrojenia i bazę konstrukcyjną do będącego całkowicie nową konstrukcją, znacznie większego, choć o podobnej sylwetce, samolotu Dornier Do 217.
W 1939 roku zbudowano 18 egzemplarzy "Do 215A-1" na eksport do Szwecji, ale ze względu na embargo transakcja nie doszła do skutku i wyprodukowane samoloty weszły na wyposażenie "Luftwaffe" jako "Do 215B-1" i "Do 215B-2". Dwa samoloty wysłano do ZSRR jako "Do 215B-3". Produkcyjny "Do 215B-3" był samolotem rozpoznawczym, odpowiednikiem "Do 17Z-3", zaś "Do 215B-5 Kauz III" pełnił rolę myśliwca nocnego, podobnie jak "Do 17Z-10". Łącznie wyprodukowano 101 samolotów "Do 215".
Użycie w lotnictwie.
Wojna domowa w Hiszpanii.
Samoloty "Dornier Do 17" po wprowadzeniu do produkcji seryjnej były od 1937 roku systematyczne dostarczane do jednostek Luftwaffe. Pierwsze użycie bojowe samolotów w wersjach "Do 17E-1" i "Do 17F-1" miało miejsce podczas hiszpańskiej wojny domowej przez jednostki wchodzące w skład Legionu Cóndor. Pierwsze cztery maszyny przyleciały w marcu 1937 roku, z późniejszymi kolejnym dostawami. Zestrzelone zostały 7 kwietnia, 18 kwietnia i 24 lipca 1938 roku. Część samolotów wycofanych z jednostek bojowych Luftwaffe przekazano lotnictwu Hiszpanii, gdzie pozostawiono samoloty użytkowane przez Legion Cóndor, a także Finlandii i Chorwacji. W lotnictwie hiszpańskim maszyny te przetrwały do końca lat czterdziestych.
Kampania wrześniowa.
W czasie kampanii wrześniowej w 1939 roku samoloty "Dornier Do 17" stanowiły trzon floty niemieckich samolotów dalekiego zwiadu (22 eskadry wyposażone były w samolotu "Do 17P-1", a 1 eskadra w "Do 17F-1" – łącznie 260 maszyn). Równolegle użyto 160 samolotów w wersjach bombowych "Do 17M-1", i 212 w wersjach "Do 17Z-1" i "Do 17Z-2".
Łącznie utracono 57 samolotów Do 17 w tym 18 wypadkach, 25 od ognia artylerii przeciwlotniczej i 2 walkach powietrznych.
Dziwna wojna.
Samoloty rozpoznawcze wykonywały loty zwiadowcze nad terytorium Francji.
Kampania francuska.
Samolotów w wersji "Do 17Z" użyto w 4 pułkach bombowych, także w czasie ataku na Francję w 1940. Celem nalotów były początkowo alianckie lotniska. Początkowe sukcesy wiązały się ze znacznymi stratami zadanymi przez alianckie myśliwce.
Do końca działań wojennych utracono jeszcze 17 sztuk Dornier Do 17, łącznie tracąc 180 sztuk (40% rozpoznawczych).
Bitwa o Anglię.
Samoloty Do 17 podczas bitwy wykorzystywano do bombardowań lotnisk brytyjskiego RAF-u oraz konwojów statków, które znajdowały się w zasięgu.
Po bitwie o Anglię.
Później zaczęto wycofywać Dorniery z jednostek bojowych, zastępując je nowocześniejszymi samolotami Heinkel He 111 i Junkers Ju 88. Pozostałe maszyny wykorzystywano później do holowania szybowców transportowych. Brały udział ciągle w pojedynczych nalotach i nocnych akcjach, gdzie brytyjskie myśliwce miały ograniczone pole działania, a część jednostek została przeniesiona na południe w celu wsparcia przygotowanej inwazji na Bałkany.
Kampania bałkańska.
Lotniskami macierzystymi dla bombowców mających wspierać atak na Bałkany, były lotniska ulokowane na terenie Austrii. W miarę przesuwania się frontu w stronę Grecji zostały one przebazowane na lotniska w Bułgarii. Wykonały one loty zwiadowcze oraz bombardowania Belgradu podczas inwazji na Jugosławię walcząc z Messerschmittami Bf 109E. Następnie skierowano je w celu bombardowania Krety oraz okrętów na wodach Morza Śródziemnego, która miała zostać zajęta przez niemieckich spadochroniarzy. W walkach stracono około 21 samolotów i jeden uszkodzono.
Operacja „Barbarossa”.
Samoloty zostały wykorzystane do wsparcia głównego uderzenia Grupy Armii „Środek”. Dzięki szybkim sukcesom na froncie, przesunięto samoloty w celu wsparcia jednostek na północy, powracając na południe podczas ataku na Moskwę. Dwoma samolotami w wersji "Do 215" dysponowało także lotnictwo radzieckie.
Użycie poza lotnictwem niemieckim.
Jugosławia.
Samoloty "Dornier Do 17" w wersji "Do 17K", produkowanej na licencji w Jugosławii, były używane przez tamtejsze lotnictwo. Liczba ich wynosiła 63 w tym 3 niesprawne maszyny. Znajdowały się one w 3. Pułku Bombowym. Dzielił się on na dwie grupy, po trzy eskadry w każdej:
Większość z nich została zniszczona w 1941 roku. Pierwsze 15 maszyn zniszczone zostały 6 kwietnia, a pozostałe uszkodzone i zniszczone w drugim nalocie, na lotnisku Petrovac. Z lotniska Obilić wystartowało po niemieckim ataku 25 bombowców, z celem ataku na niemieckie wojsko. Część maszyn została uszkodzona po raz kolejny na płycie lotniska. Mimo wszystko udało się przeprowadzić nalot na niemieckie lotnisko we Vrba i kilka pomniejszych nalotów na niemieckie kolumny wojskowe. Przy zbliżającej się porażce, podjęte próbę ucieczki do ZSRR. Jednak samoloty musiały lądować po drodze. Reszta maszyn została zdobyta przez Niemców, Włochów, Anglików, Rumunów i Węgrów.
Chorwacja.
Od listopada 1941 roku, zorganizowano eskadrę, która wykonywała loty nad frontem wschodnim, z przerwami na odpoczynek. Wykonali oni w pierwszym okresie 366 lotów, tracąc 3 maszyny i w drugim 952 loty, tracąc 5 maszyn. Później skierowano jednostkę przeciwko partyzantom na terenie Jugosławii. Część samolotów utracono wskutek dezercji załóg.
Bułgaria.
W 1940 dostarczono 11 sztuk Do 17 i dodatkowe 6 w następnym roku z Jugosławii. Kolejna dostawa od Niemców miała miejsce w 1943 roku. W wojnie u boku III Rzeszy bułgarskie samoloty wykonały 365 lotów bojowych ze stratą tylko jednej maszyny.
Rumunia.
Od lata 1942 do marca 1944 lotnictwo Rumunii posiadało 10 Do 215. Wykorzystywane były jako maszyny rozpoznawcze, a później jako szkolne.Jeden Do 17Ka-3 został przejęty od Jugosławii.
Opis techniczny – Do 17Z-2.
Średni dwusilnikowy samolot bombowy. Wolnonośny górnopłat, konstrukcji metalowej półskorupowej. W przedniej części, 4 osobowa kabina załogi: pilot, nawigator/bombardier, dwóch strzelców pokładowych. W pełnym uzbrojeniu, zasięg samolotu wynosił 320 km. Za kabiną załogi komora bombowa przystosowana do zabrania:
Skrzydła wydłużone z trapezowym obrysem o zaokrąglonych końcówkach. Lotki i klapy krokodylowe. W skrzydłach dwa zbiorniki paliwa o pojemności 775 litrów. Dwa stateczniki pionowe o trapezowym obrysie. Napęd to 9-cylindrowe chłodzone powietrzem silnikiem BMW Bramo 323P, zabudowane w układzie pojedynczej gwiazdy i pojemności 26,82 l, zasilane paliwem 87-oktanowym B4. Moc startowa 1010 KM, bojowa 820 KM, stała 660 KM. Zamontowano metalowe wirniki trójłopatowe o średnicy 3,6 m. Koła główne o wymiarach 1100 x 375 mm z podwójnymi goleniami, chowane do tyłu w komory. Koło tylne o wymiarach 500 x 180 mm, również chowane.

</doc>
<doc id="54197" url="https://pl.wikipedia.org/wiki?curid=54197" title="Do 17">
Do 17



</doc>
<doc id="54198" url="https://pl.wikipedia.org/wiki?curid=54198" title="Dornier Do 18">
Dornier Do 18

Dornier Do 18 – niemiecka łódź latająca z okresu II wojny światowej
Historia.
Po wstrzymaniu w 1933 roku eksploatacji sterowców typu Zeppelin, ich zadania przejęły produkowane przez firmę Dornier Flugzeugwerke GmbH we Włoszech samoloty Dornier Do J. W związku z tym, że samoloty nie były w stanie dokonywać przelotów nad Atlantykiem w wytwórni przystąpiono do opracowania nowej łodzi latającej, która mogłaby zastąpić ten samolot. 
Nowy samolot opracowano opierając się na doświadczeniach zdobytych przy budowanie i eksploatacji samolotu "Dornier Do J", otrzymał on oznaczenie "Dornier Do 18". Pierwszy prototyp oblatano w dniu 15 marca 1935 roku. Ponieważ spełniał on wymagania, zbudowano jeszcze dwa prototypy oraz dwa samoloty seryjne oznaczone jako "Dornier Do 18E Zephir", przeznaczone dla Lufthansy i przystosowane do przewozów poczty nad południowym Atlantykiem. 
W 1938 roku zbudowano następną wersję samoloty przeznaczonego dla lotnictwa cywilnego oznaczoną jako "Dornier Do 18F", która miała powiększone płaty. Samolot ten ustanowił rekord przelotu bez lądowania przelatując odległość 8391 km z Wielkiej Brytanii (przyl. Start Point w hrabstwie Devon) do Brazylii (port Caravelas). 
W 1938 roku rozpoczęto pracę nad wersją rozpoznawczą samolotu, która otrzymała oznaczenie "Dornier Do 18D". Wersja ta otrzymała mocniejszy silnik oraz została uzbrojona w dwa karabiny maszynowe kal. 7,9 mm umieszczone w otwartych stanowiskach na dziobie i grzbiecie kadłuba. 
W 1939 roku opracowano kolejną wersję wojskową oznaczoną jako "Dornier Do 18G". Wersja ta miała wzmocnioną konstrukcję, nowe silniki "Jumo-205D" oraz mocniejsze uzbrojenie w postaci dwóch karabinów maszynowych i miała możliwość zabrania 4 bomb o wadze 50 kg każda.
Budowano także nieuzbrojoną wersję tego samolotu, wyposażoną w dwuster i przystosowano do szkolenia pilotów, odmiana na oznaczona była jako "Dornier Do 18H". Produkcję samolotu zakończono w 1940 roku. Wyprodukowano około 160 samolotów wszystkich wersji. 
W późniejszym okresie część samolotów wersji i "Do 18G" przystosowano do celów ratownictwa morskiego, wersja ta otrzymała oznaczenie "Dornier Do 18N". 
Użycie.
Samolot "Dornier Do 18" z założeniu miał być samolotem przeznaczonym do przewozu przesyłek pocztowych przez Atlantyk. Wersje prototypowe oraz "Do 18E" i "Do 18F" były użytkowane w tym celu przez Lufthanse, latając nad południowym Atlantykiem. 
Wersje wojskowe użytkowało Luftwaffe do lotów rozpoznawczych nad Morzem Północnym i północnym Atlantykiem, a także do lotów ratunkowych na morzu. 
Opis konstrukcji.
Samolot "Dornier Do 18" był łodzią latającą. Kadłub łodziowy, jednoredanowy, z boku posiadał charakterystyczne pływaki wspornikowe. Płaty umieszczone nad kadłubem, zamocowane zastrzałami.
Napęd stanowiły dwa przeciwsobne silniki wysokoprężne, umieszczony w gondoli nad płatem. Jeden z silników napędzał śmigło ciągnące, a drugi śmigło pchające. 

</doc>
<doc id="54199" url="https://pl.wikipedia.org/wiki?curid=54199" title="Do 18">
Do 18



</doc>
<doc id="54200" url="https://pl.wikipedia.org/wiki?curid=54200" title="Dornier Do 335">
Dornier Do 335

Dornier Do 335 Pfeil – niemiecki samolot wielozadaniowy (ciężki myśliwiec, myśliwiec nocny, szybki bombowiec i samolot rozpoznawczy) z okresu II wojny światowej zbudowany w koncernie Dornier.
Historia.
Początkiem powstania samolotu wielozadaniowego "Dornier Do 335" było opatentowanie przez prof. Claudiusa Dorniera w 1937 roku układu samolotu z jednym silnikiem ze śmigłem ciągnącym z przodu kadłuba i drugim silnikiem umieszczonym w środku kadłuba, który za pomocą przedłużonego wału napędzał śmigło pchające umieszczone za usterzeniem na końcu kadłuba.
Układ ten wypróbowano w 1940 roku w samolocie doświadczalnym "Schempp-Hirth Gö 9", a następnie podjęto prace wstępne nad szybkim samolotem bombowym oznaczonym jak Dornier P.231. Wkrótce jednak je zarzucono, a projekt zmieniono na samolot wielozadaniowy, oznaczony jako "Dornier Do 335" i nazwę "Pfeil" (pol. strzała). Pierwszy prototyp powstał w 1943 roku i został oblatany 26 października 1943 roku.
Nowy samolot "Dornier Do 335" napędzany był dwoma silnikami "Daimler-Benz DB 603E" o mocy 1723 KM (1325 kW), umieszczonymi jeden z przodu, a drugi z tyłu kadłuba. Ponieważ spełniał on stawiane mu wymagania, zakłady Dorniera otrzymały zamówienie na produkcję 14 samolotów prototypowych i 21 serii "A-0" i "A-1". W trakcie budowy prototypów i samolotów pierwszych serii pracowano nad ulepszeniem konstrukcji i modyfikacjami, dotyczącymi uzbrojenia i zastosowania samolotu. Kabinę pilota wyposażono w fotel wyrzucany, a dla zabezpieczenia łopat tylnego śmigła zastosowano usterzenie w układzie krzyżowym.
Wersje samolotu Dornier Do 335.
Wersja B.
Samoloty wersji B w większości przypadków miały być odpowiednikami wersji A, ale ze wzmocnioną konstrukcją i uzbrojeniem oraz zmienionym wyposażeniem. Miały też mieć większe koła podwozia oraz opancerzoną osłonę kabiny.
Zastosowanie bojowe.
Większość z niewielu ukończonych egzemplarzy samolotu Do 335 służyła jedynie do testów. W lipcu skierowano rozpoznawczego Do 335 V3 do 1./Versuchverband OKL. Wydaje się, że nie wykonywał lotów rozpoznawczych nad terytorium nieprzyjaciela.
We wrześniu 1944 utworzono Erprobungskommando 335, jednostkę do testowania samolotu w warunkach operacyjnych. Przekazano do niej kilka egzemplarzy przedseryjnej wersji Do 335A-0 i (być może) A-1. Piloci mieli wypracować taktykę dla podstawowych wersji samolotu.
Prototyp nocnego myśliwca, Do 335 V10, miał zostać skierowany do testów operacyjnych w I./NJG 3.
Piloci alianccy spotkali Do 335 w powietrzu kilka razy, ale nigdy nie doszło do walk powietrznych. Do dziś ocalał tylko jeden egzemplarz, Do 335A-02.
Opis techniczny.
Samolot Dornier "Do 335" to dolnopłat o konstrukcji całkowicie metalowej, podwoziu trójkołowym z kołem przednim (podwozie chowane w locie). Napędzany dwoma silnikami rzędowymi umieszczonymi z przodu i z tyłu kadłuba, dwa śmigła metalowe, przednie ciągnące i tylne pchające. Kabina zakryta jedno- lub dwumiejscowa.

</doc>
<doc id="54202" url="https://pl.wikipedia.org/wiki?curid=54202" title="Do 335">
Do 335



</doc>
<doc id="54203" url="https://pl.wikipedia.org/wiki?curid=54203" title="Dornier Do 217">
Dornier Do 217

Dornier Do 217 – niemiecki dwusilnikowy, średni samolot bombowy i nocny myśliwiec konstrukcji niemieckiej z okresu II wojny światowej. Zbliżony układem, ale dwukrotnie cięższy następca samolotu Do 17, za którego wariant rozwojowy często bywa mylnie uważany.
Do 217 powstał w odpowiedzi na zapotrzebowanie z 1937. Dzięki adaptacji płatowca starszego Do 17 prototyp Do 217 V-1 oblatano 4 października 1938, który rozbił się 11 października 1938 podczas próby nurkowania. Jako spełniający wymagania uznano jednak dopiero prototyp Do 217v-9, oblatany w 1940. Był wyposażony w odladzania gorącym powietrzem przednich krawędzi skrzydeł. Posiadał elektrycznie chowane podwozie. Pierwszy wariant seryjny był oznaczony Do 217E i wyprodukowano ok. 800 maszyn w odmianach od E-0 do E-4, napędzany silnikami gwiaździstymi BMW 801. Do 217E-2/R-19 miały zdalnie sterowany karabin maszynowy z tyłu kadłuba. Później wyprodukowano 950 nocnych bombowców Do 217K z całkowicie przeszklonym przodem i wreszcie Do 217M z silnikami rzędowymi DB 603. Do 217R przenosiły pociski kierowane Fritz X i Henschel Hs 293. 9 września 1943 Do 217 zatopił kierowaną bombą Fritz X włoski pancernik Roma, który poddał się aliantom.
Samoloty Do 217N były silnie uzbrojonymi i wyposażonymi w radar myśliwcami nocnymi, w których dodano w środkowej części kadłuba uzbrojenie strzelające do góry pod kątem 70° (Schräge Musik). Rezygnacja z wyposażenia bombowego zmniejszyło jego ciężar.
Uczestnik "Rajdów baedekerowskich". W 1942 formalnie w odwecie za aliancki nalot na Lubekę – Luftwaffe rozpoczęła nocne naloty na znane brytyjskie miasta. Pierwszymi celami były: Bath, Norwich i York, atakowane w kwietniu przez Do 217 należące do KG-2. Miasta silnie ucierpiały wskutek użycia bomb zapalających oraz dość słabej, w odróżnieniu od Londynu, obrony przeciwlotniczej. Wysokościowe Do 217 z ciśnieniowymi kabinami dokonywały lotów rozpoznawczych nad Anglią i głębokim zapleczu frontu wschodniego prawie do końca wojny.
Ostatnie bojowe użycie Do 217 miało miejsce 12 kwietnia 1945, kiedy kilkanaście samolotów z KG 200 zaatakowało nieskutecznie bombami kierowanymi radzieckie przeprawy na Odrze.
W sumie wyprodukowano 1905 egzemplarzy, w tym:

</doc>
<doc id="54204" url="https://pl.wikipedia.org/wiki?curid=54204" title="Do 217">
Do 217



</doc>
<doc id="54205" url="https://pl.wikipedia.org/wiki?curid=54205" title="Dornier Do 12">
Dornier Do 12

Dornier Do 12 Libelle III – mała niemiecka łódź latająca koncernu Dornier z lat 30. XX wieku.

</doc>
<doc id="54206" url="https://pl.wikipedia.org/wiki?curid=54206" title="Do 12">
Do 12



</doc>
<doc id="54209" url="https://pl.wikipedia.org/wiki?curid=54209" title="Heinkel He 100">
Heinkel He 100

Heinkel He 100 – niemiecki myśliwiec zaprojektowany w koncernie Heinkla, tuż przed II wojną światową.
Powstał w trakcie poszukiwań podstawowego samolotu myśliwskiego, jednak przegrał w trakcie prób z samolotem Messerschmitt Bf 109. He 100 charakteryzował się nowatorskimi rozwiązaniami zmierzającymi do lepszego wyprofilowania kadłuba w celu poprawy osiągów. Wskazać tu należy: skomplikowany system chłodzenia cieczą, która przepływała przez system rur w kadłubie, skrzydłach i statecznikach (system w formie paneli do łatwej wymiany), brak łoża silnikowego (silnik był mocowany bezpośrednio do poszycia kadłuba – wskutek tego przedział silnikowy był stosunkowo mały), wciąganą chłodnicę pomocniczą (wysuwana podczas startu dla ochrony silnika przed przegrzaniem).
He 100 jako nowatorska konstrukcja wzbudził duże zainteresowanie zagranicy (ZSRR zakupiło 6 egzemplarzy do dalszego badania, Japonia kupiła 3 egzemplarze z zamiarem produkcji seryjnej) – uderzające jest podobieństwo sylwetki japońskiego samolotu Ki 61 Hien. Ostatecznie He 100 nie wszedł do produkcji seryjnej, zaś 12 powstałych maszyn używano do ochrony zakładów Heinkla.
He 100 wykorzystywano w nazistowskich Niemczech w celach propagandowych pod oznaczeniem Heinkel He 113 – wielokrotnie przemalowywane i eksponowane na różnych lotniskach skutecznie wywoływały wrażenie istnienia w Niemczech wielkiej liczby tego typu maszyn bojowych.

</doc>
<doc id="54210" url="https://pl.wikipedia.org/wiki?curid=54210" title="He 100">
He 100



</doc>
<doc id="54211" url="https://pl.wikipedia.org/wiki?curid=54211" title="Heinkel He 112">
Heinkel He 112

Heinkel He 112 – samolot myśliwski konstrukcji niemieckiej z okresu II wojny światowej, produkowany przez wytwórnię lotniczą Heinkel. Jednosilnikowy dolnopłat wolnonośny o konstrukcji metalowej. Przegrał z Messerschmittem Bf 109 rywalizację o kontrakt na myśliwiec dla Luftwaffe, ogółem wyprodukowano 98 egzemplarzy.
Dane techniczne.
dla wersji He 112A-0 V4

</doc>
<doc id="54212" url="https://pl.wikipedia.org/wiki?curid=54212" title="He 112">
He 112



</doc>
<doc id="54214" url="https://pl.wikipedia.org/wiki?curid=54214" title="Heinkel He 115">
Heinkel He 115

Heinkel He 115 – niemiecki wodnosamolot bombowo-torpedowy i rozpoznawczy z okresu II wojny światowej.
Historia.
Pracę nad "He 115" rozpoczęto w połowie lat trzydziestych XX wieku. Miał to być samolot zdolny operować w strefie Morza Północnego i Oceanu Atlantyckiego i był przeznaczony do zwalczania floty przeciwnika na tych akwenach.
Pierwszy prototyp, oznaczony jako "Heinkel He 115 V-1", został zbudowany w sierpniu 1936 roku, a jego oblot nastąpił w październiku 1936 roku. Spełniał on warunki jakie postawiło przed nim niemieckie dowództwo, lecz zbudowano jeszcze cztery dalsze prototypy stale udoskonalając ich budowę. Prototyp "Heinkel He 115 V-3" oblatany w dniu 20 marca 1938 ustanowił 8 światowych rekordów prędkości. 
Mimo trwających jeszcze prac konstrukcyjnych, już w 1937 rozpoczęto produkcję niewielkiej serii informacyjnej "Heinkel 115 A-1". Jednocześnie opracowano wersję seryjną "Heinkel 115A-2", którą przeznaczono na eksport. 10 wodnosamolotów "Heinkel He 115" zakupiła Szwecja, a 6 Norwegia.
Dopiero wersje "Heinkel He 115 B-1" i następne zaczęto produkować w większej liczbie i samolot ten stał się podstawowym samolotem morskim Luftwaffe. W 1941 roku produkcję przerwano, jednak w 1944 roku ją wznowiono budując ostatnią wersję "Heinkel He 115 E".
Łącznie w latach 1937–1944 wyprodukowano około 400 samolotów "Heinkel He 115" wszystkich wersji.
Wersje wodnosamolotu Heinkel He 115:
Służba w lotnictwie.
Wodnosamoloty "Heinkel He 115" po rozpoczęciu produkcji seryjnej zaczęto wprowadzać do pułków lotnictwa morskiego Luftwaffe, przy czym początkowo były wykorzystywane tam jako samoloty bombowo-torpedowe, a następnie rozpoznawcze. Najliczniej produkowane były wersje "B" i "C". 
"Heinkel He 115" był używany do stawiania min na szlakach morskich Morza Bałtyckiego, Północnego, Śródziemnego i Atlantyku. Używany był do końca II wojny światowej. 
Oprócz Niemiec, samoloty były użytkowe w Szwecji i Norwegii. Samoloty norweskie wzięły udział w walkach podczas inwazji Niemiec na Norwegię, a następnie cztery z nich przeleciały do Wielkiej Brytanii. Weszły tam w skład lotnictwa brytyjskiego i używano ich w lotach szpiegowskich i innych tajnych misjach. Transportowano nimi na przykład agentów z Malty do Afryki Północnej. 
Opis konstrukcji.
Wodnosamolot "Heinkel He 115" to dwusilnikowy samolot w układzie średniopłata o konstrukcji całkowicie metalowej. 
Kadłub o konstrukcji skorupowej, mieścił w oszklonym przodzie stanowisko nawigatora, który jednocześnie był bombardierem i strzelcem. Pilot i radiotelegrafista/strzelec zajmowali miejsca w kabinie na grzbiecie kadłuba. Pływaki jednoredanowe. 
Napęd: dwa silniki gwiazdowe "BMW 132k" (z wyjątkiem serii "D").

</doc>
<doc id="54215" url="https://pl.wikipedia.org/wiki?curid=54215" title="He 115">
He 115



</doc>
<doc id="54216" url="https://pl.wikipedia.org/wiki?curid=54216" title="Heinkel He 162">
Heinkel He 162

Heinkel He 162 "Volksjäger, znany też jako Salamander" – niemiecki myśliwiec odrzutowy, przyjęty na wyposażenie Luftwaffe podczas II wojny światowej. Należy do niego rekord prędkości wśród pierwszej generacji samolotów odrzutowych.
Historia.
Kiedy amerykańska 8. Armia Powietrzna rozpoczęła na nowo dzienne bombardowania Niemiec w 1944 roku, nad terytorium Rzeszy znowu pojawiły się bombowce w eskorcie myśliwców P-51 Mustang. Wtedy właśnie Adolf Galland zrozumiał, że jedyną możliwością zniwelowania przewagi liczebnej wroga jest przewaga technologiczna, i zażądał wprowadzenia do produkcji myśliwców odrzutowych.
Największe nadzieje Galland pokładał w myśliwcu Messerschmitt Me 262, który, nawet gdy użyty w niewielkich grupach, był w stanie wyrządzić wielkie straty w formacjach bombowych. Twierdził nawet, że wolałby jeden myśliwiec odrzutowy od pięciu śmigłowych. Jednak wprowadzenie Me 262 do produkcji seryjnej odwlekało się z powodu problemów z silnikami.
Natomiast firma Heinkel zaprojektowała w międzyczasie mały, jednosilnikowy myśliwiec odrzutowy nadający się do taniej i masowej produkcji, tym samym wygrywając kontrakt na "Volksjäger", czyli "myśliwiec ludowy".
Samolot był małym górnopłatem o prostych skrzydłach i sportowym wyglądzie. Napędzany był silnikiem BMW 003 umocowanym nad kadłubem, za znajdującą się z przodu kabiną pilota. Był wyposażony w fotel wyrzucany i chowane podwozie trójkołowe. Projekt zatwierdzono 25 września 1944, a pierwszy lot miał miejsce 6 grudnia, czyli po niecałych 90 dniach.
Podczas tak szybkiego procesu projektowego nie ustrzeżono się błędów konstrukcyjnych, z których jeden zaowocował rozbiciem się samolotu podczas pokazów. Tak więc prace nad He 162 kontynuowano, cały czas poprawiając konstrukcję i właściwości lotu. Szczególnym problemem okazało się zachowanie samolotu przy niskich prędkościach.
Do czasu uporania się ze wszystkimi problemami stało się jasne, że wojna chyli się ku końcowi. Niemniej jednak ambitny program produkcji myśliwca był kontynuowany i do końca zmagań wojennych ukończono produkcję 300 myśliwców, a kolejne 100 było w trakcie produkcji. W kwietniu zakończono przezbrojenie pierwszej (i jedynej) grupy na nowe samoloty. W kwietniu i maju 1945 samoloty te zostały użyte bojowo w bardzo ograniczonym zakresie.
Nazwa "Volksjäger" została nadana przez Ministerstwo Lotnictwa Rzeszy. Inne nazwy, to "Salamander" oraz "Spatz".

</doc>
<doc id="54217" url="https://pl.wikipedia.org/wiki?curid=54217" title="He 162">
He 162



</doc>
<doc id="54220" url="https://pl.wikipedia.org/wiki?curid=54220" title="Heinkel He 177">
Heinkel He 177

Heinkel He 177 "Greif" (z niem. „Gryf”) – niemiecki ciężki samolot bombowy dalekiego zasięgu z okresu drugiej wojny światowej, produkowany przez wytwórnię Heinkel. Początkowo miał to być następca bombowca He 111. Oblot samolotu nastąpił w 1939 roku. Zgodnie z doktryną Luftwaffe początkowo planowano, że He 177 będzie zdolny do bombardowania z lotu nurkowego, co było rozwiązaniem nietypowym jak na samolot tej wielkości. Jeden egzemplarz w wersji He 177V38 przystosowano do wzięcia na pokład planowanej niemieckiej bomby atomowej, jednak z racji jej nieukończenia nie miał okazji do wykonania swojego zadania.
Samolot miał dwa śmigła, z których każde napędzane było przez dwa silniki, znajdujące się w jednej gondoli. Powodem takiego rozwiązania był brak jednostki napędowej wystarczająco mocnej, by samodzielnie napędzać jedno śmigło.
Historia powstania.
Początkowo siły powietrzne III Rzeszy nie posiadały żadnego bombowca strategicznego, w związku z czym podjęto decyzję o konstrukcji takiego samolotu. Zbudowano cztery prototypy czterosilnikowych bombowców, jednak dowództwo wszystkie odrzuciło i nigdy nie weszły one do produkcji seryjnej. Warunki stawiane przez Luftwaffe zostały spełnione dopiero przez samolot He 177 Greif. Po wejściu samolotu do służby w jego konstrukcji wykryto wiele wad m.in. częste pożary podczas lotu, kłopoty z aerodynamiką. Nie zdecydowano się jednak na naprawę usterek. Po wejściu do służby było już za późno, aby je zniwelować. Wszelkie zalety samolotu przekreślał fakt, że przemysł lotniczy nie był w stanie udoskonalić konstrukcji samolotu.

</doc>
<doc id="54221" url="https://pl.wikipedia.org/wiki?curid=54221" title="He 177">
He 177



</doc>
<doc id="54222" url="https://pl.wikipedia.org/wiki?curid=54222" title="Heinkel He 178">
Heinkel He 178

Heinkel He 178 – pierwszy na świecie samolot z napędem turboodrzutowym. Pierwszy lot odbył 27 sierpnia 1939 r.
Prace rozwojowe przy He 178 były wyłącznie finansowane jako projekt firmy "Ernst Heinkel Flugzeugwerke" w Warnemünde (Niemcy), który osobiście nadzorował Ernst Heinkel; jego pasją był rozwój nowych technologii w budowie silników samolotowych nowej generacji.
Pilotem w pierwszym locie He 178 był Erich Warsitz.
W porównaniu do eksploatowanych wówczas samolotów z napędem silnikami tłokowymi prototyp He 178 wykazywał znaczny wzrost prędkości maksymalnej. Jednak urzędnicy z ministerstwa lotnictwa Rzeszy ("Reichsluftfahrtministerium RLM") nie wykazali zainteresowania ani nową koncepcją samolotu, ani dalszym rozwojem projektu.
Zebrane doświadczenia zostały później wykorzystane przy pracach rozwojowych nad Me 262 i Heinkel He 280.

</doc>
<doc id="54223" url="https://pl.wikipedia.org/wiki?curid=54223" title="He 178">
He 178



</doc>
<doc id="54224" url="https://pl.wikipedia.org/wiki?curid=54224" title="Heinkel He 219">
Heinkel He 219

Heinkel He 219 "Uhu" – nocny samolot myśliwski, konstrukcji niemieckiej z okresu II wojny światowej.
Konstruktorzy z zakładów Heinkla przystąpili w 1940 r. do pracy nad samolotem rozpoznawczym dalekiego zasięgu z kabiną ciśnieniową i trójkołowym podwoziem z kołem przednim; opracowali również wersję jako myśliwca bombardującego oraz przeznaczonego do działań na dużej wysokości. Alianci nasilali ataki powietrzne na Niemcy, wobec tego gen. Josef Kammhuber zdecydował o przekształceniu He 219 w myśliwiec nocny. Pierwszy lot odbył się 15 listopada 1942 roku, a chrzest bojowy przeszedł w nocy z 11 na 12 czerwca 1943 roku. Wyposażony był w radar krótkiego zasięgu – FuG 212 Liechtenstein C- 1, a następnie Liechtenstein C-1, SN-2. Samoloty były produkowane w Schwecht, planowano również produkcję w Mielcu, ale okazało się to niemożliwe z powodu braku wykwalifikowanego personelu. Pomimo znacznej skuteczności w zwalczaniu alianckich bombowców, produkcję tego myśliwca wstrzymano w maju 1944 roku na korzyść Ju 88 G i Do 335. Były przewidywane wersje rozwojowe tego samolotu: He 219C oraz He 319 i 419, ogółem wyprodukowano 268 samolotów (oraz 20 prototypów).
Najważniejsze wersje:

</doc>
<doc id="54225" url="https://pl.wikipedia.org/wiki?curid=54225" title="He 219">
He 219



</doc>
<doc id="54226" url="https://pl.wikipedia.org/wiki?curid=54226" title="Heinkel He 274">
Heinkel He 274

Heinkel He 274 − czterosilnikowy ciężki samolot bombowy. Wariant samolotu He 177.

</doc>
<doc id="54227" url="https://pl.wikipedia.org/wiki?curid=54227" title="He 274">
He 274



</doc>
<doc id="54228" url="https://pl.wikipedia.org/wiki?curid=54228" title="Heinkel He 280">
Heinkel He 280

Heinkel He 280 – niemiecki prototyp jednomiejscowego samolotu myśliwskiego o napędzie turboodrzutowym, projektowany od 1939 roku przez Heinkel Flugzeugwerke, prototyp zaprezentowano we wrześniu 1940. Jako pierwszy myśliwiec w historii odbył lot z silnikami odrzutowymi (2 kwietnia 1941), był też pierwszym w historii odrzutowcem dwusilnikowym. Początkowo samolot latał z silnikami Heinkel HeS 8A, które później zastąpiono silnikami Junkers Jumo 004A. Uzbrojenie składało się z trzech działek MG 151 kalibru 20 mm. Samolot nie spotkał się z zainteresowaniem Ministerstwa Lotnictwa Rzeszy i po zbudowaniu 8 prototypów prace nad He 280 przerwano w roku 1944. W owym czasie model był już zdystansowany pod względem technicznym przez inne konkurencyjne projekty niemieckich firm.

</doc>
<doc id="54229" url="https://pl.wikipedia.org/wiki?curid=54229" title="He 280">
He 280



</doc>
<doc id="54230" url="https://pl.wikipedia.org/wiki?curid=54230" title="Junkers Ju 86">
Junkers Ju 86

Junkers Ju 86 – niemiecki jednopłatowy samolot bombowy wytwórni Junkersa. Istniała też wersja transportowa Ju 86B.
Samolot powstał w odpowiedzi na zlecenie opracowania wysokościowego, szybkiego średniego bombowca. Pierwsze 13 maszyn weszło do eksploatacji w lutym 1936 roku. W trakcie służby okazało się, że kolejne wersje bombowca nie cieszą się specjalnym uznaniem lotników ze względu na częste awarie i bardzo słabą widoczność z kabiny, co przyniosło rezultat w postaci przebudowy przedniej części kadłuba.

</doc>
<doc id="54231" url="https://pl.wikipedia.org/wiki?curid=54231" title="Ju 86">
Ju 86



</doc>
<doc id="54232" url="https://pl.wikipedia.org/wiki?curid=54232" title="Junkers Ju 87">
Junkers Ju 87

Junkers Ju 87 Stuka (z niem. "Sturzkampfflugzeug") – niemiecki bombowiec nurkujący z okresu II wojny światowej. Zaprojektowana przez Hermanna Pohlmanna i oblatana 17 września 1935 maszyna swój chrzest bojowy przeszła w 1938 roku podczas wojny domowej w Hiszpanii. W niemieckiej propagandzie samolot stał się symbolem wielkości Luftwaffe.
Cechą charakterystyczną Ju 87 były skrzydła w konfiguracji litery „W” i montowane w początkowym okresie wojny syreny akustyczne (tzw. „trąby jerychońskie”), uruchamiane podczas wprowadzania samolotu w lot nurkowy. Dźwięk syren wywoływał panikę na ziemi oraz działał destrukcyjnie na morale żołnierzy. Do bomb podczepianych do samolotu montowano kartonowe rurki, które wywoływały narastający w trakcie spadania świst. Projekt zakładał wiele innowacji, m.in. automat umożliwiający wyprowadzenie samolotu z lotu nurkowego w przypadku utraty przytomności przez pilota. Chociaż samolot był nowoczesny, miał też szereg wad – był słabo opancerzony, mało zwrotny i powolny.
Maszyna z sukcesami wykorzystywana była podczas ataku na Polskę, walk w Skandynawii, ofensywy na Francję, kampanii śródziemnomorskiej, bitwy o Kretę oraz operacji Barbarossa. Nie sprawdziła się natomiast podczas bitwy o Anglię.
Kiedy Luftwaffe straciło panowanie w powietrzu, Ju 87 bez eskorty myśliwców stawały się łatwym celem maszyn alianckich. Z powodu braku następcy samolot produkowany był do 1944 roku. "Stuka" używany był do ostatnich dni wojny, choć w większości został zastąpiony przez Focke-Wulf Fw 190 w wersji myśliwsko-bombowej. Przez osiem lat w okresie od 1936 do 1944 wyprodukowano około 6500 sztuk Ju 87 w różnych wersjach.
Rozwój.
Wczesny projekt.
Główny projektant Ju 87, Hermann Pohlmann, był zdania, że każdy bombowiec nurkujący powinien być prosty i solidny. Filozofia ta doprowadziła do dużej prostoty samolotu, np.: stałe podwozie, co jest jedną z cech charakterystycznych maszyny. Pohlmann nawiązał współpracę z inżynierem Karlem Plauthem (Plauth zginął w wypadku lotniczym w październiku 1927) i tak powstał Ju A 48, który przeszedł pierwsze testy 29 września 1928. Wojskową wersją Junkersa A 48 został Ju K 47.
Po dojściu Adolfa Hitlera do władzy, projekt dostał zielone światło. Pomimo początkowej konkurencji ze strony Henschela Hs 123, Reichsluftfahrtministerium (RLM – Ministerstwo Lotnictwa Rzeszy) – wybrało projekt Hermanna Pohlmanna z Junkersa i współprojektanta K 47 – Karla Plautha. Pierwszy oblot K 47 wykonano w 1932 roku. Maszyna miała podwójny statecznik pionowy, by dać tylnemu strzelcowi większe pole ostrzału. Główną i najbardziej charakterystyczną cechą wczesnego prototypu Ju 87 były „złamane” skrzydła.
Po śmierci Plautha, Pohlmann kontynuował rozwój bombowca nurkującego Junkersa. Ju A 48 z oznaczeniem D-ITOR, otrzymał silnik BMW 132 o mocy 450 kW (600 KM). Samolot został także wyposażony w hamulce nurkowe. Maszyna otrzymała dobre oceny i pochwalona za „bardzo dobre własności pilotażowe”.
Ernestowi Udetowi bardzo spodobał się projekt bombowca nurkującego po pilotażu Curtiss Hawka II. Zaprosił on więc Waltera Wevera i Roberta Rittera von Greima na pokaz zdolności bombowca nurkującego w maju 1934 w pobliżu Jüterboga. Udet rozpoczął lot nurkowy z wysokości 1000 metrów i zrzucił dwie kilogramowe bomby z wysokości 100 metrów, mało co się nie rozbijając. Szef Biura Dowództwa Obrony Powietrznej – Walter Wever i sekretarz stanu ds. lotnictwa – Erhard Milch, obawiali się, że „przeciętni piloci” Luftwaffe nie poradzą sobie z opanowaniem nurkującego samolotu. Niemniej jednak Junkers kontynuował rozwój. Udet chciał przekwalifikować pilotów średnich bombowców, by nabyli umiejętności niezbędne podczas lotu nurkowego.
Początki Ju 87.
Projekt Ju 87 ruszył w 1933 roku jako część "Sturzbomber-Programm". Ju 87 wyposażony był w brytyjski silnik Rolls-Royce "Kestrel" V12 chłodzony cieczą oraz drewniane śmigło ze stałym skokiem. 19 kwietnia 1934 Junkers zamówił dziesięć jednostek napędowych za kwotę 25 514 funtów, dwóch szylingów i sześciu pensów. Pierwszy prototyp Ju 87 został zmontowany w szwedzkiej fabryce "AB Flygindustri", potajemnie przewieziony do Niemiec pod koniec 1934 roku i udoskonalany do października 1935. Pierwszy prawie kompletny Ju 87 V1 W.Nr 4921 (bez mało istotnych części) został oblatany 17 września 1935. Pierwotnie samolot nie miał żadnych oznaczeń, jednak później otrzymał znaki D-UBYR. Pionier badań bombowców nurkujących – kapitan Wilhelm Neuenhofen – zauważył tylko problem z przegrzewającą się jednostką napędową, co spowodowane było małą chłodnicą.
Ju 87 V1, wyposażony w silnik Rolls-Royce Kestrel i podwójne usterzenie pionowe rozbił się 24 stycznia 1936 w Kleutsch niedaleko Drezna zabijając pilota Willy’ego Neuenhofena i mechanika Heinricha Krefta. Podwójne stateczniki nie wytrzymały dużych przeciążeń i prawy statecznik oderwał się podczas lotu nurkowego. Katastrofa samolotu była bodźcem do zmiany projektu ogona na pojedynczy statecznik. By wzmocnić konstrukcję na przeciążenia podczas nurkowania, do kadłuba zamontowane zostały dodatkowe wzmocnienia i owiewki. Pomysłem zaczerpniętym z projektu A 48, były hamulce aerodynamiczne montowane pod kadłubem, pomagające wyprowadzić maszynę z pikowania.
RLM było niezadowolone z tego, że w Ju 87 montowano brytyjskie silniki. Pod koniec 1935 roku, Junkers zaproponował instalację rodzimego silnika rzędowego Daimler-Benz DB 600, jednak wersja końcowa została wyposażona w silnik Jumo 210. RLM zaakceptowało to rozwiązanie, ale tylko jako tymczasowe. Poprawki projektu rozpoczęto 1 stycznia 1936. Z powodu śmierci głównego pilota Junkersa – Neuenhofena, testy prototypu zostały przełożone o około 2 miesiące do czasu znalezienia odpowiedniego pilota.
Drugi prototyp z rejestracją D-UHUH również dręczyły różne problemy. Usunięto podwójny statecznik, kosztem stabilności. Słaby silnik DB 600 zamieniono na BMW "Hornet". Wszystkie te poprawki opóźniały testy zaplanowane na 25 lutego 1936. W marcu 1936, drugi prototyp nazwany V2, otrzymał jednostkę Jumo 210Aa, która rok później została zastąpiona mocniejszą Jumo 210G (W.Nr. 19310). Dopiero trzecia prototypowa maszyna, V3 o numerze rejestracyjnym D-UKYQ otrzymała płytowe hamulce aerodynamiczne pozwalające zmniejszyć prędkość nurkowania samolotu. Obniżono również silnik polepszając w ten sposób widoczność z kabiny. Pomimo że testy wypadły dobrze i kapitan Hesselbach chwalił jego osiągi, Wolfram von Richthofen powiedział inżynierowi Junkersa – Ernstowi Zindlowi, że Ju 87 ma małe szanse by stać się głównym bombowcem nurkującym Luftwaffe, ponieważ ma słabą jednostkę napędową. 9 czerwca 1936 RLM rozkazał przerwać rozwój "Stuki" na korzyść projektu Ernsta Heinkla – He 118. Następnego dnia Ernst Udet odwołał rozkaz i nakazał wznowienie projektu Ju 87.
27 lipca 1936 Udet osobiście testował prototyp He 118 V1 z rejestracją D-UKYM. Szef pilotów Heinkla – Gerhard Nitschke zwrócił Udetowi uwagę na zmienienie skoku śmigła przed nurkowaniem. Udet zignorował tę uwagę i podczas przeciążeń w czasie nurkowania nastąpiły wibracje silnika, odpadło śmigło i samolot rozpadł się w powietrzu. Natychmiast po tym wydarzeniu, Udet oznajmił, że "Stuka" wygrał konkurs na bombowiec nurkujący dla Sił Powietrznych III Rzeszy.
Udoskonalanie projektu.
Pomimo zwycięstwa nad projektem He 118, koncept Ju 87 miał sporo braków, co często krytykował von Richthofen. Testy prototypu V4 z powiększoną powierzchnią usterzenia pionowego na początku 1936 roku ujawniły kilka braków samolotu. "Stuka" mogła startować z 250 metrowego pasa startowego, wznieść się na wysokość 1875 metrów z ładunkiem 250 kilogramów bomb w osiem minut, a prędkość przelotowa wynosiła 250 km/h. Widząc te wyniki Richthofen forsował zastosowanie mocniejszego silnika.
Według opinii pilotów, starszy Heinkel He 50 miał większą prędkość przelotową i szybkość wznoszenia, pozwalającą uniknąć ostrzału dział przeciwlotniczych. Richthofen stwierdził, że prędkość maksymalna bombowca nurkującego nie powinna być niższa niż 350 km/h. Piloci narzekali także na wymieszanie wskaźników silnika i lotu oraz ich nieczytelność, szczególnie podczas walki. Pomimo to, projekt chwalono za zdolności manewrowe i solidną konstrukcję.
Problemy z prędkością miały zostać rozwiązane przez montaż silnika DB 600, jednak zmiany konstrukcyjne zmuszały do użycia rzędowego silnika Jumo 210 Ca. Testy samolotu rozpoczęto 14 sierpnia 1936. Kolejne poprawki i zwiększenie prędkości do 280 km/h przy ziemi i 290 km/h na 1250 metrach nadal nie spełniały oczekiwań Richthofena.
Prototyp.
Pierwszy prototyp (baza dla serii B).
Ju 87 był jednosilnikowym dolnopłatem wykonanym całkowicie z metalu. Miał stałe podwozie, a załogę stanowiły 2 osoby (pilot i tylny strzelec). Głównym materiałem konstrukcyjnym było duraluminium. Części, które musiały mieć mocną konstrukcję, jak np.: klapy wykonane były z elektronu, a śruby i inne części podatne na przeciążenia zrobione były ze stali.
"Stuki" miały wiele pokryw i klap, co ułatwiało naprawy i przeglądy samolotu. Projektanci unikali spawania części stosując gotowe odlewy i konstrukcję modułową. Duże części szkieletu mogły być szybko wymienione, co było wyjątkowo ważne na polu walki.
Budowa modułowa pozwalała na przewożenie samolotu ciężarówkami lub koleją. Oryginalna konstrukcja skrzydeł była pomysłem Junkersa. Specyficzny profil skrzydła dawał dużą siłę nośną i pozwalał na start i lądowanie na bardzo krótkim odcinku.
Zgodnie z Centrum Certyfikacji Samolotów, Ju 87 uzyskał wystarczające osiągi dla bombowca nurkującego dla Luftwaffe. Był w stanie nurkować z prędkością dochodzącą do 600 km/h, a jego prędkość maksymalna wynosiła 340 km/h przy ziemi. Masa startowa, z pełnym uzbrojeniem wynosiła około 4300 kg. Kłopoty przy bombardowaniu nurkowym zostały rozwiązane przez dodanie hamulców aerodynamicznych pod skrzydłami, co było pomocne w utrzymaniu stałej prędkości i namierzaniu celu. Pomagały one również zmniejszyć przeciążenia oraz wyprowadzić maszynę z lotu nurkowego.
Owalna, kratownicowa struktura kadłuba skrywała chłodzony cieczą, rzędowy silnik, montowany wzdłużnie. Kokpit oddzielony był od silnika ognioodporną przegrodą, aż do wysokości skrzydeł, gdzie znajdowały się zbiorniki na paliwo. Tył kokpitu zasłaniano płótnem. Rozsuwana, dwuczęściowa kabina wykonana była ze szkła akrylowego, połączonego stalową ramką.
Jednostka napędowa zamontowana była na głównej ramie, wspierana dwoma zastrzałami. Rama miała strukturę trójkątną, połączoną z kokpitem. Silnik przytwierdzony był do ramy za pomocą stalowych śrub. Przegroda ognioodporna wykonana z azbestu, przykrytego warstwą duraluminium, przymocowana była do głównej ramy. Układ wydechowy został tak skonstruowany, by żadne spaliny nie dostawały się do kokpitu. Jednostka napędowa chłodzona była 10 litrami wody umieszczonej w okrągłym, aluminiowym zbiorniku, znajdującym się między śmigłem a silnikiem. Dodatkowy – 20 litrowy zbiornik, który pełnił także rolę balastu, znajdował się pod silnikiem.
System paliwowy obejmował dwa zbiorniki paliwa znajdujące się w centralnej części skrzydła. Ich łączna pojemność wynosiła 500 litrów (2x250 l). Zbiorniki miały ustaloną rezerwę, która sygnalizowana była czerwoną lampką w kokpicie. Paliwo tłoczone było do silnika przez pompę paliwa. W przypadku jej uszkodzenia, paliwo można było pompować ręcznie pompką umieszczoną w kabinie pilota.
Najbardziej niezwykłą cechą było jednak skrzydło. Składało się one z wewnętrznej i dwóch zewnętrznych części. Zewnętrzne sekcje połączone były z wewnętrzną czterema sprzęgłami wychylnymi. Środkowa sekcja była wychylona w dół, natomiast zewnętrzne w górę, co dało charakterystyczne „złamane” skrzydła Ju 87. Kształt skrzydła zwiększył pole widzenia pilota i pozwolił konstruktorom na zastosowanie niższego podwozia. Centralna część płata wystawała po 1,5 m z każdej ze stron.
Uzbrojenie stanowiły dwa karabiny maszynowe MG 17 kalibru 7,92 mm zamontowane w skrzydłach. Spust znajdował się na drążku sterowym pilota. Tylny strzelec/operator radiostacji miał do dyspozycji karabin maszynowy MG 15 kalibru 7,92 mm do obrony tylnej półsfery.
Silnik i śmigło były sterowane automatycznie. Samolot posiadał też auto-trymer, który dociążał tył maszyny, by bezpiecznie wyjść z nurkowania. Na szybie kabiny namalowane były linie (60°, 75° i 80°) ułatwiające celowanie i ostrzał celów naziemnych w trakcie lotu nurkowego. Większe bomby mocowane były na odchylanych wieszakach, by nie uszkodziły śmigła podczas zrzutu z dużego kąta.
Procedura nurkowania.
Lecąc na wysokości 4600 metrów pilot lokalizował cel przez okienko w podłodze. Następnie ustawiał maszynę w tryb nurkowania przez pociągnięcie do oporu dźwigni „Zrzut”' na kolumnie kontrolnej. Hamulce nurkowe i auto-trymer aktywowały się automatycznie. Następowało zmniejszenie obrotów silnika i zamknięcie klap chłodnicy. "Stuka" obracała się i ustawiała do lotu nurkowego. W przypadku zamroczenia pilota wskutek przeciążeń, automatycznie uruchamiany był system poziomowania samolotu. "Stuka" nurkowała pod kątem 60-90° z prędkością 500–600 km/h, co dawało znacznie większą celność w porównaniu z bombardowaniem horyzontalnym.
Kiedy samolot znajdował się około 450 metrów nad celem, w kokpicie zapalała się lampka sygnalizacyjna obok wysokościomierza, która dawała znak na zrzut bomb. Pilot wtedy zrzucał ładunek przez popchnięcie dźwigni na kolumnie kontrolnej, U-kształtny wysięgnik umieszczony pod kadłubem odsuwał bombę spod śmigła. Po zrzuceniu ładunku bombowego, pilot uruchamiał mechanizm automatycznego wyprowadzania maszyny z lotu nurkowego.
Gdy tylko nos znalazł się wyżej od horyzontu, hamulce nurkowe chowały się, obroty silnika rosły i maszyna mogła nabrać wysokości. Pilot odzyskiwał pełną sterowność i kontynuował lot. Klapy chłodnicy otwierały się, by zapobiec przegrzaniu się jednostki napędowej.
Siły jakie działały na załogę podczas wyprowadzania maszyny z nurkowania były duże. Człowiek przy przeciążeniu 5 g zaczyna mieć problemy z widzeniem. Piloci Ju 87 mówili, że „widzą gwiazdy”. Chwilowo tracili oni wzrok pozostając w pełnej świadomości. Przy dłuższym przeciążeniu człowiek zwykle traci przytomność. Największe siły działały na pilota i strzelca podczas wychodzenia z nurkowania.
Test przeciążeń w Dessau.
Obszerne testy odbywały się przy głównej fabryce Junkersa w Dessau. Odkryto, że pilot może znieść maksymalnie przeciążenie wielkości 8,5 g przez trzy sekundy podczas działania na samolot siły odśrodkowej. Poniżej 4 g nie występowały żadne problemy z widzeniem czy świadomością. Powyżej 6 g połowa lotników miała większe lub mniejsze problemy z widzeniem. Przy 7,5 g 40% pilotów nie widziało nic. Pomimo zamroczenia człowiek pozostawał świadomy swoich reakcji. Jakkolwiek, po trzech sekundach połowa badanych mdlała. Pilot mógł odzyskać świadomość po 2–3 sekundach, kiedy siły spadły poniżej 3 g. W skurczonej pozycji piloci mogli znieść 7,5 g do kilkunastu sekund. Junkers był zdania, że ⅔ lotników jest w stanie w tej pozycji wytrzymać 8, a nawet 9 g przez 3–5 sekund, co było dobrym wynikiem.
Podczas testów Ju 87 A-2 inżynierowie próbowali zmniejszyć oddziaływanie przeciążenia na człowieka. Odkryli oni, że bardzo ważne jest, by kabina była szczelna. Testy wykazały, że bez szczelnej kabiny i odpowiedniej odzieży, przeciążenie wielkości nawet 2 g może okazać się śmiertelne. Kiedy United States Army zajęła fabrykę Junkersa w Dessau, 21 kwietnia 1945, była pod wielkim wrażeniem testów medycznych lotników latających na Ju 87.
Inne prototypy.
Koncepcja bombowca nurkującego stała się trendem w Luftwaffe, co było bodźcem do produkcji innych prototypów maszyn tego typu. Późniejsze samoloty jak Junkers Ju 88 i Dornier Do 217 przystosowane były do bombardowania z lotu nurkowego. Nawet Heinkel He 177 – ciężki bombowiec strategiczny, miał w założeniach mieć zdolność nurkowania, jednak żądanie to nie mogło zostać zrealizowane z powodu znacznych rozmiarów maszyny.
Kiedy "Stuka" stał się łatwym celem dla myśliwców wroga, zaczęto myśleć nad jego następcą. Żaden z nowych projektów samolotu wsparcia lotniczego nie był rozwijany ze względu na kłopoty technologiczne, dlatego Luftwaffe zdecydowało, by zmodyfikować myśliwiec Focke-Wulf Fw 190 do wersji myśliwsko-bombowej. Nową wersją myśliwca – Fw 190 F, zaczęto zastępować Ju 87 podczas misji dziennych już w 1943 roku, a "Stuki" używane były jako nocne bombowce aż do ostatnich dni II wojny światowej.
Wersje.
Ju 87 A ("Anton").
Drugi prototyp przeprojektowano. Zastosowano pojedynczy statecznik pionowy i 610-konny (449 kW) silnik Junkers Jumo 210 A. Pierwszy wariant serii A – A-0 był konstrukcją całkowicie metalową. Wersja ta różniła się od prototypu V4 innym silnikiem (Jumo 210 A zastąpiono Jumo 210 Ca), prostą krawędzią natarcia skrzydeł, delikatnie zmodyfikowanym statecznikiem poziomym i poprawionym układem chłodzenia. Tylny strzelec otrzymał karabin maszynowy MG 15 kalibru 7,92 mm. Samoloty A-0 odbyły swoje pierwsze loty bojowe w jednostce I./StG 162 "Immelmann"
Ministerstwo Obrony Rzeszy początkowo zamówiło siedem egzemplarzy wersji A-0, z czasem zamówienie zwiększono o kolejne 4 sztuki. Na początku 1937 roku maszyny testowane były z różnym obciążeniem bombowym. Słaby silnik Jumo 210 A, za sprawą von Richthofena został szybko zastąpiony jednostką Jumo 210D.
A-1 tylko nieznacznie różnił się od A-0. Podobnie jak w wersji przedprodukcyjnej, silnikiem "Stuki" był Jumo 210D. W wariancie A-1 zastosowano dwa, niechronione przed ostrzałem, 220-litrowe zbiorniki paliwa umieszczone w wewnętrznym skrzydle. A-1 miał mieć 4 karabiny maszynowe MG 17 (po 2 w skrzydle), jednak zrezygnowano z nich z powodu dużej masy. Dwa, które pozostały, miały zapas 500 sztuk naboi kalibru 7,92 mm umieszczone w osłonach kół głównego podwozia. Tylny strzelec miał do dyspozycji pojedynczy MG 15 z 14 magazynkami o łącznej pojemności 1050 sztuk amunicji (150 więcej niż wersja A-0) Nowsza wersja otrzymała także większe, 3,3-metrowe śmigło.
Ju 87 był w stanie unieść do 500 kg bomb przy jednoosobowej załodze. Było to spowodowane tym, że Jumo 210D nadal był zbyt słaby, by zabrać więcej niż 250-kilogramowy ładunek bomb przy dwóch osobach na pokładzie. Wszystkie wersje A nosiły maksymalnie ¼ tony bomb (podczas wojny domowej w Hiszpanii zabierały więcej, jednak bez tylnego strzelca). Wersja A otrzymała również specjalistyczne wyposażenie do przeprowadzania bombardowania z lotu nurkowego: celownik optyczny "Stukavisier", system automatycznego wyprowadzania samolotu z lotu nurkowego "Abfanggerät", zakrywane okno w podłodze kadłuba do obserwacji celu oraz odchylany wyrzutnik podkadłubowej bomby, wyrzucający ładunek poza krąg śmigła podczas bombardowania w locie nurkowym.
Wariant A-1 został dość szybko zastąpiony wersją A-2. W ostatniej wersji serii A zastosowano mocniejszą, 680-konną jednostkę Jumo 210Da z dwustopniową turbosprężarką oraz zmodyfikowanym systemem komunikacji wewnętrznej EiV. Do połowy 1938 roku wyprodukowano 262 Ju 87 A. 192 z nich powstało w fabryce Junkersa w Dessau, pozostałe 70 w nowym zakładzie "Weser" w Berlinie-Tempelhof. W tym czasie zaczęto wprowadzać nowszą, mocniejszą serię oznaczoną B.
Prototypy
Wersje produkowane
Ju 87 B ("Bertha").
Seria B była pierwszą serią produkowaną masowo. Pierwsza wersja oznaczona B-0 została wyprodukowana w liczbie 6 sztuk na bazie szkieletu serii A. Testy pierwszych maszyn odbyły się latem 1938. Co najmniej trzy egzemplarze posłużyły jako baza dla serii C lub E, jako samoloty do działań na morzu. Większość prototypów serii B była zmodyfikowaną wersją A-1.
Kolejną wersją był Ju 87 B-1 ze znacznie mocniejszym silnikiem Junkers Jumo 211A-1 generującym 1000 KM (736 kW) oraz przeprojektowanym kadłubem i podwoziem. B-1 testowany był podczas walk w Hiszpanii i po udowodnieniu skuteczności w walce rozpoczęto produkcję na poziomie 60 maszyn miesięcznie. W rezultacie wysokiej produkcji, w momencie wybuchu II wojny światowej Luftwaffe miało na stanie 336 Ju 87 B-1. W wersji B-1 montowane były syreny – tzw. "Jericho Trompeten" (trąby jerychońskie), napędzane małymi śmigiełkami poruszanymi pędem powietrza wytwarzanym podczas lotu nurkowego. Głośny ryk o przeraźliwej tonacji wywoływał w żołnierzach przerażenie i panikę. Dla zwiększenia strachu na bombach montowano specjalne gwizdki, które wydawały charakterystyczny świst. Syreny powodowały niewielki (20–25 km/h) spadek prędkości maksymalnej samolotu. "Trąby jerychońskie" były pomysłem generała Ernsta Udeta (niektóre źródła podają jednak, że był to pomysł samego Adolfa Hitlera).
Ju 87 B-2 produkowany był w kilku wariantach, np. z płozami śnieżnymi zamiast kół, wersja B-2/Trop. do zadań w Afryce. Samoloty serii B modyfikowane były za pomocą tzw. "Umrüst-Bausatze" (fabrycznych zestawów modyfikacyjnych). Wersja tropikalna znana jako Ju 87 B-2/U1 wyposażona była w zapasy żywności i wody oraz filtry przeciwpyłowe. Ju 87 B-2 napędzany był jednostką Jumo 211Da o mocy 1200 KM, miał zmodyfikowany system chłodzenia, nowe, trójłopatowe, drewniane śmigło oraz ulepszony systemem nawigacji. Włoska Regia Aeronautica otrzymała kilkanaście sztuk B-2 i nazwała je "Picchiatello". "Stuki" dostarczono również innym państwom Osi – Bułgarii, Rumunii i Węgrom.
Produkcja Ju 87 B ruszyła w 1937 roku. Do lipca 1937 roku 89 sztuk wersji B-1 zmontowano w fabryce Junkersa w Dessau, kolejne 40 w montowni Weserflug w Bremie. Do marca 1940 zakłady w Dessau wybudowały jedną trzecią z ogólnej liczby około 1630 Ju 87 serii B, resztę zmontowano w zakładach w Berlinie i Bremie.
Ju 87 R ("Richard").
Wersja dalekiego zasięgu, oparta na Ju 87 B nazwana została R (od "Reichweite" – zasięg). Była ona używana głównie do operacji nad morzami i zwalczania statków. Pojemność wewnętrznego zbiornika o pojemności 480 litrów została rozszerzona przez dodanie dwóch odrzucanych zbiornikówo pojemności 300 litrów każdy, montowanych pod skrzydłami. Dzięki temu zasięg Ju 87 R wynosił aż 1450 kilometrów. Pod wpływem dużego obciążenia paliwem zredukowano ładunek bombowy do jednej 250-kilogramowej bomby.
Ju 87 R-1 posiadał ramę B-1 z dodatkowym zbiornikiem na olej.
Ju 87 R-2 miał taką samą ramę jak B-2, która została dodatkowo wzmocniona, by znieść lot nurkowy z prędkością ponad 600 km/h. Rzędowy motor Jumo 211Da zastąpił montowany w R-1 silnik Jumo 211 A. Z powodu zwiększenia masy o około 700 kg, R-2 był wolniejszy o 30 km/h od R-1. Ju 87 R-2 miał za to większy o 360 km zasięg w porównaniu do poprzednika. W wersji R-3 po raz pierwszy zainstalowano radiowe urządzenie identyfikacyjne FuG 25. Wersja R-2/Trop. przystosowana do działań w Afryce Północnej, posiadała specjalne filtry przeciwpyłowe i ulepszony system chłodzenia. Standardowym wyposażeniem były racje żywnościowe i woda umożliwiające załodze przeżycie na pustyni w przypadku przymusowego lądowania. Wersje R-3 i R-4 były ostatnimi, produkowanymi w niewielkich seriach, wersjami serii R. R-3 była holownikiem szybowców transportowych z radiostacją umożliwiającą łączność z szybowcem przez linkę holowniczą. R-4 był rozwinięciem R-2 z silnikiem Jumo 211 J
Fabryka Weserflug w Bremie wyprodukowała 471 Ju 87 R-2 i 145 Ju 87 R-4. 143 z 145 wytworzonych Ju 87 R-4 dostarczono dla Luftwaffe, pozostałe 2 rozbiły się podczas lotów testowych.
Morska wersja Ju 87 B, znana jako Ju 87 C, zaprojektowana została do operowania z lotniskowca „Graf Zeppelin”. Lotniskowiec nie został jednak nigdy ukończony i wszystkie "Stuki" serii C przebudowano z powrotem na wersję B.
Prototypy
Ju 87 C ("Cäsar").
Ju 87 C miał zostać pokładowym samolotem torpedowo-bombowym dla Kriegsmarine. Pierwsze prace nad wersją C rozpoczęto pod koniec 1938 r., a prototyp zbudowano w styczniu 1939 r. Testy trwały od lutego do kwietnia 1939. Maszyny charakteryzowały się krótszymi skrzydłami oraz mechanizmami umożliwiającymi składanie ich do tyłu, a także zastosowaniem haka hamującego do aerofiniszerów i zaczepu do katapulty. Prototypy bazowały na płatowcu Ju 87 B-0 z silnikiem Jumo 211A-1. Z powodu opóźnień, V10 nie został ukończony do marca 1939. Pierwszy lot odbył 17 marca jako Ju 87 C-1. 12 maja również V11 wzbił się w powietrze po raz pierwszy. 15 listopada przeprowadzono testy, które potwierdziły krótką drogę dobiegu (20-35 metrów). Seria C posiadała także niewielkie ładunki wybuchowe przy goleniach, które umożliwiały odstrzelenie podwozia przy awaryjnym lądowaniu na wodzie, co zapobiegało kapotażowi maszyny.
8 września 1939 Ju 87 V11 oznaczono jako C-0. Poprawiono szczelność kabiny i usprawniono mechanizm składania skrzydeł. Wersja pokładowa produkowana była w zakładach Weserflug w Bremie.
Na specjalnym wyposażeniu Ju 87 C był dwuosobowy ponton wraz z zestawem flar i zapasem amunicji. Mechanizm szybkiego zrzutu paliwa z dwóch 700-litrowych zbiorników w skrzydłach oraz kolejnych dwóch 500-litrowych w kadłubie, pozwalał na utrzymanie się samolotu na spokojnym morzu nawet do 3 dni.
Z zamówionych 170 Ju 87 C-1 powstało zaledwie kilka, które przekazane zostały do ośrodka testowego w Rechlinie. Pozostałe, po części gotowe płatowce ukończono jako B-2. Masa startowa Ju 87 C wynosiła 4510 kg, a prędkość przy starcie to zaledwie 133 km/h. Morska wersja mogła startować z katapulty z łącznym ładunkiem 700 kg bomb (1x500 kg i 4x50 kg) podwieszonych pod kadłubem. C-1 posiadał dwa karabiny maszynowe MG 17 montowane w skrzydłach oraz MG 15 do celów obronnych obsługiwany przez strzelca. 18 maja 1940 produkcji C-1 zaniechano, przenosząc siły do produkcji wersji R-1.
Prototypy
Ju 87 D ("Dora").
Wbrew dobrej opinii, "Stuki" były bardzo słabo opancerzone i podatne na ataki, co było bardzo widoczne w czasie bitwy o Anglię, gdzie Luftwaffe straciło połowę stanu swoich samolotów. Jednak z powodu braku następcy, kontynuowano produkcję Ju 87, w rezultacie czego powstała seria D. W czerwcu 1941 r., RLM zamówiło pięć prototypów V21-V25. Ju 87 D-1 miał być wyposażony w silnik Daimler-Benz DB 603, jednak znacznie ustępował on osiągom Jumo 211 i po serii testów projekt zarzucono. "Stuka" serii D otrzymała lepszy system chłodzenia wody i oleju, bardziej aerodynamiczny kadłub oraz większą, lepiej rozplanowaną kabinę. Dodatkowo zwiększono siłę obronną maszyny przez zastosowanie szybkostrzelnego karabinu maszynowego MG 81Z kalibru 7,92 mm. Wzrosła również moc silnika – montowane jednostki Jumo 211 J-1 lub Jumo 211 P dostarczały odpowiednio 1420 KM (1044 kW) lub 1500 KM (1104 kW).
Zbiorniki paliwa Ju 87 D uległy zwiększeniu do pojemności 1370 l. Testy w Rechlinie określiły średnią długość lotu na poziomie 2 godzin i 15 minut. Z dwoma dodatkowymi zbiornikami o pojemności 300 litrów, maszyna mogła latać przez 4 godziny. Produkcja wersji D-1 rozpoczęła się w 1941 roku, kiedy taśmę montażową opuściło 495 "Stuk" tej wersji. Dostawy dla Luftwaffe trwały od maja 1941 do marca 1942. RLM żądało 832 sztuk do lutego 1942 roku. Wytwórnia Weserflug miała rozpocząć produkcję na poziomie 40 sztuk miesięcznie w lipcu 1941, stopniowo zwiększając ją do 90 sztuk wersji D-1. Podczas produkcji napotkano jednak na wiele problemów. Z 48 oczekiwanych w lipcu 1941 roku egzemplarzy dostarczono zaledwie jeden. W sierpniu do Luftwaffe nie dotarł żaden z 25 oczekiwanych samolotów. Dopiero we wrześniu 1941 roku dostarczono 2 ze 102 Ju 87, kiedy to zakończono produkcję w Bremie. Montaż przeniesiono do Berlina. 165 zamówionych Ju 87 nie dostarczono, a produkcja wynosiła 23 sztuki miesięcznie przy oczekiwanych 40. Od wiosny 1942 do końca produkcji w 1944 roku z taśm montażowych zeszło 3300 maszyn, głównie w wersjach D-1, D-2 i D-5. Seria D używana była na froncie wschodnim oraz w środkowo-wschodniej części Azji. Możliwość przenoszenia bomb została zwiększona z 500 kg w serii B do 1800 kg w serii D (z małą ilością paliwa, na krótkich dystansach). Typowy ładunek bombowy wahał się od 500 do 1200 kg.
Wersja D-2 stworzona na bazie starszych płatowców innych serii, używana była jako holownik szybowców. W założeniach D-2 miało być wersją tropikalną D-1. Zastosowano w niej cięższe opancerzenie chroniące załogę przed ostrzałem z dział przeciwlotniczych. Opancerzenie zredukowało osiągi D-2 i Naczelne Dowództwo Luftwaffe postanowiło przerwać produkcję, argumentując to „brakiem szczególnych korzyści z produkcji D-2”.
Wersja D-3 różniła się od D-1 grubszym opancerzeniem. D-3 oparto na płatowcu D-2 i wyposażono w jednostkę napędową Jumo 211J. Część Ju 87 D przygotowano do działań nocnych (oznaczenie D-3 N) lub do walk w Afryce D-3/Trop. D-4 zaprojektowano jako samolot torpedowo-bombowy, który mógł przenosić 750–905 kg bomb lub torped. Wersja D-4 miała być (podobnie jak Ju 87 C) używana na lotniskowcu „Graf Zeppelin”. Inne modyfikacje zawierały "Flammenvernichter" (tłumik płomieni) oraz niemontowane w pierwszych wersjach serii, dwa 20-milimetrowe działka MG 151/20. Zwiększono również zapas amunicji dla tylnego strzelca z 1000 do 2000 naboi.
Ju 87 D-5 bazował na wersji D-3. Wariant D-5 różnił się od wszystkich poprzednich wersji dłuższymi o 0,6 m skrzydłami. Zastosowano także nowy rzędowy silnik Jumo 211P z turbodoładowaniem. Od sierpnia 1943 roku montowano nowy motor – Jumo 211J-1, który zwiększył prędkość wznoszenia do 15 m/s. Po wprowadzeniu do Ju 87 D-5 jednostki Jumo 213, która dawała większą moc i prędkość wznoszenia, zrezygnowano z dłuższych skrzydeł. Wariant D-5 przyniósł także wzmocnienie okienka w podłodze oraz zwiększenie liczby lotek do czterech. Zasięg samolotu wynosił 835 km na wysokości 5000 metrów.
Pojemność zbiorników paliwa wynosiła 780 litrów, z czego 480 znajdowało się w dwóch zbiornikach w centropłacie, pozostałe w dwóch 150-litrowych znajdujących się w skrzydłach. Możliwa była też instalacja dwóch odrzucanych, 300-litrowych zbiorników pod skrzydłami, co zwiększało zasięg maszyny o 75%. Wariant D-5 podobnie jak niektóre maszyny serii D-3 wyposażone były w dwa działka MG 151/20, montowane w skrzydłach z zapasem 180 pocisków na działko. Tylny strzelec miał do dyspozycji podwójny karabin maszynowy MG 81Z z zapasem od 1400 do 2000 naboi.
D-6 zgodnie z założeniem miał być uproszczoną wersją D-5, jednak przemianowano go na maszynę do szkolenia pilotów. Nie był produkowany seryjnie ze względu na braki materiałów i możliwości produkcyjnych. Prace nad projektem przerwano w połowie 1943 roku.
Wersja D-7 bazowała na modelu D-3 i została przebudowana na nocny samolot szturmowy (zmiany to m.in. inne przyrządy nawigacyjne i lepsze opancerzenie). D-8 miał wyposażenie podobne do D-7, ale jako bazę użyto konstrukcji D-5.
Ju 87 E i F nie doczekały się nawet prototypów. Wersja E miała być samolotem torpedowym dla „Grafa Zeppelina” na bazie D-1 z wyposażeniem serii C. Wariant F w założeniach projektantów miał być sukcesorem serii D, jednak mimo zmian konstrukcyjnych osiągi nie uległy poprawie i projekt zarzucono. Kolejnym wariantem pochodnym D był samolot szkolny, czyli wersja H. W miejscu tylnego strzelca zamontowano drugi zestaw sterowy dla ucznia, przejęty z samolotu szkolno-treningowego Arado Ar 96.
Na przełomie roku 1942/43 przebudowano Ju 87 D-1 W.Nr 2552, który wyposażono w działka BK 37 mm. Testy przeciwko statycznym celom przeprowadzone w Rechlinie dały dobre wyniki i tym samym samolot stał się prototypem G-1. Kolejne testy w okolicach Briańska prowadzone przez kapitana Hansa-Karla Steppa potwierdziły znaczny spadek prędkości (do 259 km/h) oraz pogorszenie zwrotności w porównaniu ze standardowymi maszynami serii D. Ju 87 D-1 i D-3 wyposażone w działka BK 37, uczestniczyły w walkach przeciwko pozycjom Armii Czerwonej w 1943 roku.
Prototypy
Ju 87 G ("Gustav").
Seria G, oparta w dużej mierze na D znalazła zastosowanie jako niszczyciel czołgów. Była to ostatnia produkowana na większą skalę seria Ju 87, używana na froncie wschodnim. Po utracie przez Wehrmacht przewagi nad Armią Czerwoną wyposażoną w dużą liczbę dobrze opancerzonych czołgów, Junkers postanowił przygotować Ju 87 do zwalczenia sił pancernych wroga. Henschel Hs 129B udowodnił duży potencjał samolotów w atakach na czołgi, lecz jego duże zbiorniki paliwa były podatne na ogień nieprzyjaciela. Ministerstwo Lotnictwa Rzeszy zażądało więc jak najszybszego przedstawienia następcy Hs 129. Pierwsze testy Ju 87 D z działkami przeciwpancernymi ruszyły w grudniu 1942 roku. Nową wersję nazwano "Niszczyciel czołgów Gustav". "Stuka" G-1 bazowała na wariancie D-3, który znacznie odciążono, pozbawiono karabinów maszynowych oraz hamulców aerodynamicznych. G-2 oparty był na wariancie D-5 z dłuższymi skrzydłami. Obie wersje otrzymały podskrzydłowe działka "Bordkanone" BK 3,7, które były modernizacją działek przeciwlotniczych Flak 18 37 mm. Seria G wyposażona była w jednostkę napędową Jumo 211 J-1 i zapas paliwa na 600 kilometrów lotu. Odwzorowano także opancerzenie z radzieckiego samolotu szturmowego Ił-2, które chroniło załogę przed ogniem artylerii podczas ataku z niskiego pułapu.
Hans-Ulrich Rudel – najsłynniejszy i jedyny pilot "Stuki" odznaczony Krzyżem Rycerskim Krzyża Żelaznego ze Złotymi Liśćmi Dębu, Mieczami i Brylantami, był głównym pomysłodawcą montażu działek BK 3,7 po niezbyt zadowalających wynikach w niszczeniu czołgów z działek MG 151/20. Z powodu problemów z samolotem Ju 88P-1, który miał być wyposażony w działo BK 7,5 (75 mm), Ju 87 G wszedł do produkcji seryjnej. Pierwsze "Stuki" serii G trafiły do jednostek już w lutym 1943 roku.
Dwa 37-milimetrowe działka z zapasem po 12 pocisków przeciwpancernych w dwóch kasetach montowane były pod skrzydłami na zewnątrz od goleni kół. Maszyny serii G nazywano potocznie "Kanonenvogel" (ptak z armatami) lub "Panzerknacker" (zgniatacz czołgów). W rękach pilotów klasy Rudla, były bardzo efektywną bronią przeciwko radzieckim siłom pancernym. Do zakończenia produkcji Ju 87 w październiku 1944, z taśm w montowni w Bremie zjechały 174 z 208 zamówionych maszyn.
Do czasu bitwy na łuku kurskim wyprodukowano zaledwie kilka "Stuk" serii G. W dzień ofensywy tylko Hans-Ulrich Rudel latał na „oficjalnym” Ju 87 G. Kilkanaście maszyn serii D z działkami BK 3,7 używano jako „nieoficjalne” wersje G jeszcze przed bitwą. W czerwcu 1943 roku, RLM zamówiło 20 Ju 87 G.
Niska prędkość i duża powierzchnia nośna były pomocne w niszczeniu stojących, bądź wolno poruszających się celów, jak np. łodzie, czołgi i inne opancerzone pojazdy. Ju 87 G-1 wpłynął w dużym stopniu na projekt amerykańskiego samolotu Fairchild A-10 Thunderbolt II, a książka Hansa Rudla pt. "Stuka Pilot", stała się obowiązkową lekturą wszystkich członków projektu A-X zajmującego się rozwojem samolotu A-10 Thunderbolt II.
Wersja nocna.
Radziecka praktyka nocnego nękania niemieckich jednostek naziemnych przy użyciu przestarzałych dwupłatowców Po-2, które zrzucały flary i bomby odłamkowe, zainspirowała Luftwaffe do stworzenia własnego "Störkampfstaffeln" (nękającego szwadronu). 23 lipca 1942, Junkers zaoferował Ju 87 B-2, R-2 i R-4 z "Flammenvernichter" (tłumikami płomieni). 10 października 1943, RLM zatwierdził utworzenie dywizjonu "GL/C-E2" w dyrektywie nr 1117. Nowe wyposażenie czyniło Ju 87 trudniejsze do wykrycia z ziemi w ciemnościach.
Również piloci musieli zostać odpowiednio przygotowani do misji nocnych. Trening lotników odbywał się nocą na nieznanym terenie, co zmuszało pilotów do poleganiu na przyrządach. Standardowo montowany w Ju 87 celownik bombowy "Revi C12D" zastąpiono wersją noktowizyjną "Nachtrevi C12N". W kilku "Stukach" – "Revi 16D" został wyparty na rzecz "Nachtrevi 16D". By ułatwić pilotom obserwowanie wskaźników zastosowano fioletowe oświetlenie tablicy przyrządów
15 listopada 1942 utworzono eskadrę pomocniczą. W połowie roku 1943 z samolotów 1. Floty Powietrznej, 4. Floty Powietrznej i "Luftwaffe Kommando Ost" (Dowództwo Luftwaffe Wschód) utworzono 12 "Nachtschlachtgruppen" (Nocnych Grup Szturmowych), które miały do dyspozycji różne typy samolotów, włączając w to Ju 87, które okazały się idealne do roli nocnych bombowców.
Produkcja.
Pomimo wielu problemów z Ju 87, Ministerstwo Lotnictwa Rzeszy zamówiło 216 maszyn wersji A-1 i oczekiwało na dostarczenie ich do Luftwaffe w latach 1936–1938. Możliwości produkcyjne Junkersa były w pełni zajęte i konieczne było prowadzenie produkcji Ju 87 w innych zakładach. Pierwsze "Stuki" wariantu A-1 powstały w Wytwórni Lotniczej Weserflug (WFG). Do rozpoczęcia wojny w fabryce Junkersa w Dessau i WFG w Bremie powstało ponad 360 samolotów serii A i B. 30 września 1939 r., Junkers otrzymał od Rzeszy 2365196 Reichsmarek (RM) na dalszą produkcję Ju 87. Za dostawy, RLM zapłaciło kolejne 243646 RM. Według Księgowości Rzeszy w Berlinie do 30 września 1941 na Ju 87 wydano 3059000 RM. Do 30 czerwca 1940 wyprodukowano 697 Ju 87 B-1 i 129 B-2. Kolejne 105 sztuk wersji R-1 i siedem R-2 także opuściło linie montażowe.
Zasięg wariantu B-2 był niewystarczający, więc w drugiej połowie 1940 roku wprowadzono serię R, ze znacznie większym zasięgiem. 105 Ju 87 R-1 przebudowano na wersje R-2 i domówiono 616 maszyn tego wariantu. W maju 1941, Junkers gotowy był do produkcji wersji D-1. RLM złożyło pierwsze zamówienie na początku 1942 roku. Produkcja Ju 88, mającego zastąpić wycofywanego Dorniera Do 17 hamowała montaż "Stuk". Fabryka Weserflug w Bremie zanotowała w tym czasie spadek produkcji. Erhard Milch odwiedził zakład i zażądał, by pierwsze maszyny serii D-1 trafiły na front do końca lutego 1942. By spełnić żądanie fabryka potrzebowała 700 wykwalifikowanych pracowników. Na domiar złego, pracownicy bremeńskiej fabryki zostali wezwani do wojska, by uzupełnić straty Wehrmachtu. Junkers gotowy był zapewnić 300 niemieckich pracowników oraz, na krótki okres, radzieckich więźniów i cywilów deportowanych do Rzeszy. Praca została wznowiona i wkrótce potem WFG otrzymało oficjalną pochwałę. Zapotrzebowanie na "Stuki" ciągle wzrastało. Szef Dostaw – Walter Herthel oznajmił, że każda jednostka potrzebuje 100 samolotów. Dodatkowo potrzeba 20 maszyn miesięcznie, by pokrywać ewentualne straty. W czerwcu 1942 roku produkcja wzrosła do 80 "Stuk" miesięcznie.
Po 17 sierpnia 1942, po zakończeniu montażu licencyjnej łodzi latającej Blohm &amp; Voss Bv 138 w zakładach w Bremie produkcja wzrosła do 150 Ju 87 D miesięcznie. Zmniejszono również liczbę części zamiennych, szczególnie zapasowych elementów podwozia. We wrześniu 1942 Milch nakazał produkować 350 maszyn miesięcznie. Było to jednak niemożliwe z powodu niedostatecznej zdolności produkcyjnych w Rzeszy.
RLM rozważał przeniesienie części produkcji na Słowację. Plany nie doszły jednak do skutku z powodu braku odpowiednio wyposażonej montowni. Słowacy mogli zapewnić nawet 4000 pracowników, jednak bez personelu technicznego. Produkcja na Słowacji miała możliwości produkcyjne na poziomie zaledwie 25 maszyn miesięcznie, co, w kontekście dodatkowych pieniędzy na wyposażenie słowackiej fabryki, było nieopłacalne. W październiku produkcja w Bremie została zakłócona przez brak części podwozia. Dyrektor Junkersa i członek Luftwaffe – Carl Frytag zgłosił, że w styczniu 1943 produkcja w Bremie wynosiła tylko 120 maszyn, a w Berlinie – 230.
Schyłek i zakończenie produkcji.
Po ocenie działań Ju 87 na froncie wschodnim, Hermann Göring rozkazał ograniczyć produkcję do 200 maszyn miesięcznie. Generał Lotnictwa ds. Samolotów szturmowych – Ernst Kupfer stwierdził, że dalszy rozwój „nie przyniesie żadnej wartości taktycznej”. Adolf Galland, as myśliwski z ogromnym doświadczeniem, powiedział, że porzucenie projektu byłoby pochopną decyzją i dostawy na poziomie 150 "Stuk" miesięcznie będą wystarczające.
Od lipca 1943 roku zmniejszono produkcję samolotów szturmowych oraz bombowych i siły produkcyjne przeniesiono na produkcję myśliwców. 3 sierpnia 1943 Milch stwierdził, że produkcja myśliwców nie wpłynie znacząco na produkcję Ju 87, Ju 188, Ju 288 i Ju 290. Było to ważne stwierdzenie, ponieważ od 1941 roku średnia długość życia bombowca nurkującego spadła z 9,5 do 5,5 miesiąca, co dawało około 100 godzin lotu bojowego. 26 października Ernst Kupfer oznajmił, że "Stuki" trzeba jak najszybciej zamienić na Fw 190 F. Milch zgodził się ze stanowiskiem Kupfera i zamówił minimalną liczbę Ju 87 D-3 i D-5 na czas zmiany maszyn. W maju 1944 wyprodukowano jeszcze 129 egzemplarzy tego samolotu. We wrześniu 1944 ostatecznie zakończono produkcję. Tego miesiąca z taśm montażowych zjechało ostatnie 78 nowych maszyn oraz naprawiono 69 uszkodzonych. W ciągu następnych sześciu miesięcy zreperowano kolejnych 438 Ju 87 D i G, które powróciły do służby jako nowe bądź odnawiane samoloty. Nie ma żadnych informacji o maszynach budowanych z pozostałych części po oficjalnym zakończeniu produkcji.
Podsumowując, około 550 Ju 87 A i B-2 zmontowano w fabryce Junkersa w Dessau. Produkcję serii R oraz D przeniesiono do zakładów Weserflug, gdzie powstało 5930 z ogólnej liczby 6500 "Stuk". Podczas bombardowań niewielkim uszkodzeniom uległa fabryka WFG. Ataki w latach 1940–1945 spowodowały straty kilku mniej lub bardziej kompletnych Junkersów. Fabryka w Berlinie-Tempelhofie, mimo ciężkich bombardowań miasta, nie zanotowała poważniejszych strat. Główny zakład produkcyjny Junkersa w Dessau, został poważnie zniszczony, jednak Ju 87 nie były już tam produkowane. Główny zakład naprawczy "Stuk" w Wels (dzisiejsza Austria) został zniszczony podczas bombardowania 30 maja 1944.
Udział w walce.
Legión Cóndor (Wojna domowa w Hiszpanii).
Pośród wielu niemieckich maszyn Legiónu Cóndor uczestniczących w wojnie domowej w Hiszpanii, znalazł się także Ju 87 V4, który otrzymał numer 29-1 i przydzielony został do eksperymentalnej eskardy myśliwskiej – VJ/88. 1 sierpnia 1936, maszyna została potajemnie załadowana na hiszpański statek „Usaramo” zacumowany w porcie w Hamburgu. Pięć dni później samolot odebrano w porcie w Kadyksie.
Jedyną oficjalną operacją, jaką V4 odbył w Hiszpanii było wsparcie nacjonalistów gen. Francisco Franco w bitwie o Bilbao w 1937 roku. Prawdopodobnie później samolot potajemnie powrócił do Niemiec.
W styczniu 1938 roku niemiecki korpus ekspedycyjny wsparły trzy Ju 87 A. Ujawniło się wtedy kilka problemów. Jednym z nich były osłony kół, które zapchane błotem z nieutwardzonych hiszpańskich lotnisk, znacznie utrudniały lub uniemożliwiały starty i lądowania. Dla bezpieczeństwa lotników, osłony zdjęto. Kolejnym problemem był mały udźwig bomb. Maszyny mogły zabrać maksymalnie 250 kg bomb z dwuosobową załogą lub 500 kg bez tylnego strzelca. Samoloty te wspierały siły Franco, głównie działając przeciwko republikańskim statkom, zanim wróciły do Rzeszy w październiku 1938 roku.
Samoloty wersji A-1 zastąpiono pięcioma Ju 87 B-1, jednak z powodu zbliżającego się końca wojny, nie wywarły one większego wpływu na przebieg walk. Wykorzystywane były jako wsparcie dla Heinkli He 111 atakujących pozycje republikanów. Podobnie jak Ju 87 A-0, tak i B-1 potajemnie wróciły do kraju.
Doświadczenie wyniesione z wojny było bezcenne – lotnicy "Stuk" poczuli się pewniej w nowym samolocie, a i sama maszyna doskonale sprawdziła się podczas walki. W Hiszpanii nie stracono żadnej maszyny, bo i opór wroga nie był duży, ani dobrze skoordynowany. Niemniej jednak było to duże przeżycie i lekcja dla wszystkich załóg Junkersów Ju 87.
II wojna światowa.
Wszystkie formacje Ju 87 przerzucono w pobliże wschodniej granicy Niemiec w ramach przygotowań do inwazji na Polskę. Rankiem, 15 sierpnia 1939 odbyła się prezentacja możliwości bojowych "Stuk" przed dygnitarzami Luftwaffe w Świętoszowie niedaleko Żagania. Pokaz trzech eskadr odbywał się pod komendą kpt. Waltera Siegla. Służba meteorologiczna poinformowała, że podstawa chmur będzie na wysokości 900 m. Jednak z powodu porannej mgły, pułap widoczności spadł do 100 m. Po pokonaniu warstwy chmur i mgły, Siegel zauważył ziemię. Mimo rozkazu przerwania ataku, było za późno. 13 Ju 87 rozbiło się o ziemię, zginęło 26 członków załogi (jedynie Siegel zdołał wyprowadzić samolot z nurkowania).
Podstawową jednostką taktyczną niemieckich bombowców był dywizjon ("Gruppe"), składający się z 3 eskadr ("Staffel") po 9-12 samolotów w trzysamolotowych kluczach. Trzy do pięciu dywizjonów tworzyły pułk ("Geschwader"). Jednostki oznaczane były cyframi arabskimi (eskadry) lub rzymskimi (dywizjony), łamanymi po ukośniku przez określenie i numer pułku, np. 1/StG.1 oznaczało pierwszą eskadrę (należącą zarazem do pierwszego dywizjonu) 1 pułku bombowców nurkujących ("StukaGeschwader 1"), a IV/LG.1 – czwarty dywizjon 1 pułku szkolnego ("LehrGeschwader I").
Polska.
1 września 1939 roku, Niemcy napadły na Polskę rozpoczynając II wojnę światową. Zapisy Generalnego Kwatermistrza Sił Powietrznych z 31 sierpnia mówią o 366 Ju 87 A i B gotowych do działań wojennych.
O godzinie 4:26 złożony z trzech maszyn klucz Ju 87 z 3./StG 1 prowadzony przez dowódcę eskadry, porucznika Bruno Dilly’ego, przeprowadził pierwszy atak bombowy na terytorium Polski. Celem było zniszczenie punktów odpalania ładunków wybuchowych przy moście w Tczewie zaminowanym przez Polaków. "Stuki" zaatakowały 11 minut przed ostrzałem Westerplatte przez pancernik „Schleswig-Holstein”. Mimo bombardowania, polscy saperzy naprawili połączenia i około 6:30 wysadzili most w powietrze. Pierwszym atakiem Ju 87 na cele cywilne było bombardowanie Wielunia. Miasto zostało w dużej mierze zniszczone. Atak nurkowców na Wieluń uważany jest przez część historyków jako oficjalny początek kampanii wrześniowej.
Ju 87 B-1 odniósł także pierwsze powietrzne zwycięstwo podczas II wojny światowej. Pierwszego dnia wojny, około 7:00, Rottenführer podporucznik Frank Neubert z I./StG 2 "Immelmann" zestrzelił polski myśliwiec PZL P.11c, który startował z lotniska Balice. Pilot P.11 – kapitan Mieczysław Medwecki zginął wskutek odniesionych ran.
Luftwaffe skierowało także kilka eskadr przeciwko polskiej Marynarce Wojennej. Już 1 września Ju 87 z dywizjonu IV/LG.1 zatopiły były torpedowiec ORP „Mazur” i okręt pomocniczy „Nurek” (będące pierwszymi zatopionymi okrętami II wojny światowej), a następnego dnia – okręty-bazy OORP „Gdynia” i „Gdańsk”. 3 września bombowce z pokładowej eskadry 4.(St)/TrGr 186 zatopiły stojący w porcie niszczyciel ORP „Wicher”, a z 3./K.Fl.Gr. 706 – duży stawiacz min ORP „Gryf”.
4 września polska 7. Dywizja Piechoty została rozbita przez czterodniowe naloty "Stuk" z 51, 76 i 77 StG. Do ataków używano 50-kilogramowych bomb odłamkowych, które powodowały ogromne straty wśród "siły żywej" i sprzętu. Ju 87 brały także udział w bitwie nad Bzurą, skutecznie łamiąc opór polskiej obrony. Podczas tej bitwy nurkowce zrzuciły 428 ton bomb zadając polskim jednostkom ogromne straty.
W związku z niewielką siłą lotnictwa polskiego, podczas kampanii wrześniowej jednostki nurkowców straciły jedynie 31 maszyn, głównie od ognia przeciwlotniczego.
Norwegia.
9 kwietnia 1940 roku Niemcy rozpoczęły operację „Weserübung”, czyli inwazję na Danię i Norwegię. Dania poddała się bez walki, podczas gdy Norwegia kontynuowała opór, wspierana przez Wielką Brytanię i Francję.
Kampania norweska nie była klasycznym blitzkriegiem (szybkie dywizje pancerne wspierane przez Luftwaffe), ponieważ górzysty teren ograniczał kooperację czołg/"Stuka". Zamiast tego, Niemcy polegali na "Fallschirmjäger" („wojska spadochronowe”), które wyposażone były w narty. "Stuki" używane były do bombardowań taktycznych, jak np. niszczenie artylerii, stanowisk obserwacyjnych czy działania przeciw alianckim statkom. Ju 87 udowodnił, że jest jedną z najbardziej efektywnych broni III Rzeszy.
9 kwietnia o 10.59 w powietrze wzbiły się pierwsze "Stuki" z zamiarem zniszczenia twierdzy Oscarborg, której działa i wyrzutnie torped zatopiły ciężki krążownik „Blücher” mający wpłynąć do portu w Oslo. 22 Ju 87 bombardowały twierdzę wspomagając Wehrmacht, jednak obrońcy nie poddali się, aż do kapitulacji stolicy. W rezultacie zatopienia „Blüchera”, operacja Kriegsmarine nie powiodła się. StG 1 przechwyciła 735-tonowy norweski torpedowiec „Æger” w okolicy Stavanger. Po trafieniu w siłownię, okręt wyrzucił się na brzeg. Eskadry nurkowców wyposażone zostały w nowe Ju 87 R, które różniły się od serii B większymi zbiornikami paliwa, a co za tym idzie – zwiększonym zasięgiem.
"Stuki" panowały nad wodami, zatapiając wiele okrętów wojsk sprzymierzonych. 30 kwietnia 1940 zatopiono brytyjski eskortowiec HMS „Bittern”. 3 maja, 1. Eskadra bombowców nurkujących 1/StG 1 zatopiła francuski wielki niszczyciel „Bison”, a także brytyjski HMS „Afridi” podczas ewakuacji Namsos. Na pokładzie „Bisona” zginęło 102 członków załogi; „Afridi”, który przybył z pomocą rozbitkom z „Bisona” sam stracił 63 marynarzy.
Francja i Holandia.
Jednostki bombowców nurkujących wiele nauczyły się podczas kampanii w Polsce i Norwegii. 10 maja 1940 roku rozpoczęła się operacja „Fall Gelb”, kiedy to "Stuki" pomogły spadochroniarzom w neutralizacji fortecy Eben-Emael. Kolejnym celem bombowców nurkujących były pozycje saperów w pobliżu mostów na kanale Alberta. "Stuki" pokazały swoją skuteczność, doszczętnie niszcząc czterema bombami burzącymi budynek z materiałami wybuchowymi. W rezultacie zniszczono tylko jeden z trzech mostów, pozwalając Wehrmachtowi na znaczny postęp.
Bombowce nurkujące pomagały także w złamaniu oporu we francuskim mieście Sedan. Oddziały nurkowców wykonały około 300 lotów przeciwko pozycjom francuskim, w tym sama 77. Eskadra wykonała 201 indywidualnych misji. Kiedy Francuzi zorganizowali opór, "Stuki" stały się bardziej podatne na myśliwce Francuskich Sił Powietrznych. Na przykład 12 maja, niedaleko Sedanu, sześć francuskich Curtissów H-75 z Grupy Pościgowej I/5 zaatakowało formację Ju 87, zestrzeliwując 11 z 12 nieeskortowanych maszyn.
Wiele korzyści dał Luftwaffe system komunikacji ziemno-powietrznej. Wyposażeni w radia oficerowie łącznikowi mogli w każdej chwili wezwać na pomoc oddziały "Stuk", które siały wielkie spustoszenie po stronie alianckiej. W niektórych wypadkach pierwsze Ju 87 atakowały pozycje francuskie, już 10 minut po wezwaniu. Podpułkownik Hans Seidemann (Szef Sztabu Richthofena) miał powiedzieć, że „nigdy wcześniej nie widział tak sprawnie działającego systemu w planowaniu działań wojennych”.
Podczas operacji „Dynamo” (ewakuacji Dunkierki) "Stuki" zatopiły wiele alianckich statków. 21 maja zatopiono francuski niszczyciel „L’Adroit”. Tydzień później na dno poszedł m.in. parowiec kołowy „Crested Eagle”. 28 maja zatopiono brytyjski niszczyciel HMS „Grenade”, uszkadzając również kilka innych jednostek pływających. Dzień później zatopiono 31 okrętów, kolejne 11 uszkadzając. Zniszczono także 89 statków handlowych o łącznej pojemności rejestrowej 126518 BRT. Royal Navy straciła 29 z 40 posiadanych niszczycieli (8 zatopiono, 21 ciężko uszkodzono i wycofano ze służby). Alianckie siły powietrzne nie były dobrze zorganizowane i straty "Stuk" były spowodowane głównie przez obronę przeciwlotniczą. Podczas bitwy o Francję, Luftwaffe użyło około 120 Ju 87, z czego ⅓ maszyn z różnych przyczyn zostało zniszczonych lub uszkodzonych.
Bitwa o Anglię.
Podczas bitwy o Anglię na "porządek bitewny" Luftwaffe składało się pięć eskadr wyposażonych w Ju 87. Do walki przeciw Wielkiej Brytanii skierowano 2 IV. Eskadrę Szkolną, 1. Eskadrę Bombowców Nurkujących III. Grupa, 2. Eskadrę Bombowców Nurkujących III. Grupa, 51. Eskadrę Bombowców Nurkujących oraz 3. Eskadrę Bombowców Nurkujących I. Grupa. W pierwszej fazie wojny "Stuki" siały postrach wśród Royal Navy. 4 lipca 1940 roku StG 2 odniosło spory sukces nad kanałem La Manche, zatapiając cztery statki transportowe – „Britsum”, „Dallas City”, „Deucalion” i „Kolga” oraz sześć innych znacznie uszkadzając. Tego popołudnia Ju 87 dokonały jednego z najbardziej krwawych ataków na terytorium brytyjskim. 33 "Stuki" z III./Eskadry 51, unikając myśliwców Royal Air Force (RAF) zatopiły okręt obrony przeciwlotniczej HMS „Foylebank” w porcie na wyspie Portland, zabijając 176 z 298 członków załogi. Jeden ze strzelców z „Foylebanka” – starszy marynarz Jack Foreman Mantle, kontynuował ostrzał atakujących nurkowców, mimo że statek tonął. Podczas ataku został ciężko ranny i wkrótce potem zmarł. Został pośmiertnie odznaczony Krzyżem Wiktorii. Prawdopodobnie Mantle zestrzelił jedną z maszyn biorącą udział w ataku.
Również w sierpniu, Ju 87 z sukcesami walczyły przeciwko pozycjom brytyjskim. Dnia 13 sierpnia wysłano przodem Messerschmitty Bf 109 z 26. Eskadry Myśliwskiej do walki z samolotami RAF-u, pozwalając 86 "Stukom" z 1. Eskadry na spokojny atak bazy RAF w Deting. Podczas ataku zginął dowódca bazy, zniszczono 20 angielskich maszyn i większą część infrastruktury lotniska.
Bitwa o Anglię pierwszy raz dobitnie udowodniła słabość Junkersów Ju 87 w walce z myśliwcami wroga. "Stuki", podobnie jak inne bombowce nurkujące, latały wolno, miały słabe uzbrojenie defensywne oraz kiepskie opancerzenie. Co więcej, nawet przy eskorcie myśliwców, nurkowce nie były dobrze chronione z powodu dużej utraty wysokości lotu podczas nurkowania. Ju 87 mógł być używany tylko przy panowaniu Luftwaffe w powietrzu, o które toczyła się ciągła walka z siłami powietrznymi Wielkiej Brytanii. Z powodu dużych strat, dowództwo Luftwaffe postanowiło wycofać "Stuki" z Anglii, zostając tym samym bez precyzyjnie atakujących samolotów.
18 sierpnia, dnia znanego jako najcięższy podczas całej kampanii, "Stuki" zestrzeliły 16 wrogich maszyn, równocześnie tracąc tyle samo Ju 87. Powołując się na Generalnego Kwatermistrza Luftwaffe, w ciągu sześciu tygodni zniszczeniu uległo 59 "Stuk", a kolejne 33 zostały uszkodzone w mniejszym lub większym stopniu. Pomiędzy 8 a 18 sierpnia unicestwiono ponad 20% sił bombowców nurkujących. W walkach tych prysł mit niezwyciężonego bombowca nurkującego, symbolu Luftwaffe. Mimo wszystko Ju 87 zatopiły sześć okrętów Royal Navy, 14 statków transportowych, poważnie zniszczyły siedem lotnisk, trzy stacje radarowe oraz 49 angielskich samolotów (głównie na ziemi).
19 sierpnia, oddziały VIII. Korpusu Lotniczego przeniosły się z Cherbourg-Octeville do baz 2. Floty Powietrznej w Pas-de-Calais. 13 września, Luftwaffe ponownie wzięły na cel brytyjskie lotniska i niewielka liczba "Stuk" patrolowała wybrzeże w okolicach Selsey.
Po okresie bez bombardowań, 1 listopada kilka jednostek Ju 87 wznowiło ataki na brytyjskie statki, jako część zimowej blokady Wielkiej Brytanii od morskich dostaw. Podczas dziesięciu dni blokady zatopiono lub uszkodzono siedem statków towarowych, głównie przy ujściu rzeki Tamizy. Do baz Luftwaffe nie wróciły 4 "Stuki". 14 listopada 19 nurkowców z III./St.G 1, wspieranych przez myśliwce z 26. i 51. Eskadry Myśliwskiej, wyleciały na kolejny lot przeciw okrętom w okolice ujścia rzeki. Nie znalazły jednak żadnych frachtowców i skierowały się do Dover – ich alternatywnego celu. Zła pogoda uniemożliwiała utrzymanie blokady i oddziały Ju 87 sukcesywnie przerzucane były w pobliże granicy z ZSRR, w ramach planowanej agresji pod kryptonimem Barbarossa. Do wiosny 1941 roku, do walk przeciw Anglii pozostała tylko St.G 1 z trzydziestoma "Stukami". Nurkowców – na niewielką skalę – używano całą zimę, aż do marca. Operacje skupiały się głównie na patrolowaniu i zatapianiu statków w delcie Tamizy, nalotów na stocznię Royal Navy w Chatham oraz nocnych wypadów na Dover.
Afryka Północna i rejony Morza Śródziemnego.
Po włoskich porażkach w Grecji i Afryce Północnej, Naczelne Dowództwo Wehrmachtu zdecydowało się wysłać w tamte rejony część swoich wojsk. Wśród kontyngentu Luftwaffe znalazł się Dywizjon 3. Eskadry Bombowców Nurkujących, który dotarł na Sycylię w grudniu 1940 roku. W ciągu kilku dni sprowadzono także dwa oddziały z około 80 "Stukami", które weszły w skład X. Korpusu Lotniczego. Podstawowym zadaniem korpusu były ataki na brytyjskie statki i okręty między Sycylią a Afryką. 10 stycznia 1941 roku Ju 87 wykryły płynący na Maltę angielski lotniskowiec HMS „Illustrious”, który podczas ataku został ciężko uszkodzony. Załogi "Stuk" były jednak pewne, że posłały lotniskowiec na dno. Piloci Ju 87 zgłosili trafienie okrętu czterema 500-kilogramowymi bombami i kilkoma, które wybuchły w pobliżu lotniskowca. Mimo że wyrządziły duże straty, nie uszkodziły jednak maszynowni okrętu, który ciężko uszkodzony dotarł do celu.
Włoska Regia Aeronautica również miała "Stuki" na swoim wyposażeniu. W 1939 roku, włoski rząd poprosił Ministerstwo Lotnictwa Rzeszy o dostarczenie 100 nurkowców. Włoscy piloci zostali wysłani do Grazu w Austrii w celu przeszkolenia na nowym typie samolotów. Latem 1940 roku do 96. Grupy Bombowców Nurkujących trafiło 100 Ju 87 B-1 i kilka maszyn użytkowanych już przez Luftwaffe. Włoskie "Stuki", zostały przechrzczone na "Picchiatello" i weszły w skład 97., 101. i 102. Grupy nurkowców. "Picchiatelli" używane były na Malcie, przeciwko alianckim konwojom na Morzu Śródziemnym i w Afryce Północnej, m.in. podczas oblężenia Tobruku. Kilka Ju 87 używane było w początkowej fazie ataku Włoch na Grecję w październiku 1940 roku. Siły włoskie były niewielkie, mało efektowne i szybko zostały wyparte z "Hellady". Na początku 1941 roku Grecy zajęli południową część, okupowanej przez Włochów, Albanii. Widząc nieudolność i słabość wojsk faszystowskich, Hitler zdecydował się na wysłanie wojsk w rejon południowych Bałkanów.
Regia Aeronautica używała "Stuk" do 1942 roku.
W marcu obalono proniemiecki rząd w Jugosławii. Wściekły Hitler rozkazał ponownie zaatakować kraj na Bałkanach. Plan „Marita” rozpoczął się 6 kwietnia. Podczas kampanii, w szeregach Luftwaffe walczyły 1, 2 i 77 StG. "Stuki" po raz kolejny udowodniły swoją wartość, wobec niewielkiego oporu lotnictwa jugosłowiańskiego. 300 maszyn siało wielkie spustoszenie i postrach w tym regionie. Straty wśród Luftwaffe były minimalne. Między innymi efektywność bombowców nurkujących spowodowała kapitulację Jugosławii po dziesięciu dniach walk.
Wiele Ju 87 wzięło także udział w ciężkim bombardowaniu Belgradu. "Stuki" atakowały lotniska i pozycje obrony przeciwlotniczej, podczas gdy konwencjonalne bombowce niszczyły obiekty cywilne. Belgrad został zrównany z ziemią. Według kronik zginęło 2271, a rannych zostało ponad 12000 ludzi, głównie cywilów.
Królestwo Grecji, pomimo wsparcia brytyjskiego, również zostało podbite. Po utracie przewagi, wojska sprzymierzone zaczęły ewakuację na Kretę. "Stuki" prowadziły skuteczną akcję przeciw greckim okrętom. 22 kwietnia zatopiono niszczyciele „Psara” i „Ydra”. Podczas dwóch następnych dni, flota grecka straciła 23 okręty zacumowane w porcie w Pireusie.
Podczas opercaji „Merkury” "Stuki" również odgrywały jedną z głównych ról.
W nocy z 21 na 22 maja 1941 roku, Niemcy postanowili wzmocnić swoje siły na wyspie drogą morską, ale z powodu dużej koncentracji alianckiej marynarki wojennej, stracili 10 jednostek pływających. Lekkie krążowniki HMS „Dido”, „Orion” i „Ajax” zmusiły Kriegsmarine do odwrotu. "Stuki" ponownie zostały użyte przeciwko Royal Navy. 21 maja zniszczono niszczyciel HMS „Juno”, a kilka dni później ciężko uszkodzono pancernik HMS „Warspite” i zatopiono lekki krążownik HMS „Gloucester”, na którym zginęło 45 oficerów i 648 marynarzy. Ju 87 ciężko uszkodziły HMS „Fiji”' (został on później dobity przez kilka Bf 109) i jedną bombą zatopiły kontrtorpedowiec HMS „Greyhound”. Pod koniec bitwy o Kretę Royal Navy straciła jeszcze kilka okrętów; 23 maja na dno poszły niszczyciele HMS „Kashmir”, „Kelly” i „Hereward”. Trzy dni później ciężko uszkodzono, wycofujące się „Orion” i „Dido”. „Orion” ewakuował 1100 żołnierzy do Afryki, z czego podczas ataku "Stuk", zginęło 260, a 280 zostało ciężko rannych.
Eskadry bombowców nurkujących wspierały feldmarszałka Erwina Rommla podczas prawie dwuletnich działań Deutsches Afrikakorps w Afryce, w dużym stopniu wpływając na sukcesy korpusu. Jednak po zwiększeniu siły alianckiego lotnictwa jesienią 1942 roku, straty "Stuk" znacznie wzrosły. Lądowanie Amerykanów w Afryce w ramach operacji „Torch” znacznie pogorszyło sytuację Afrikakorps: "Stuki" nie pasowały do wojny prowadzonej przez szybkie myśliwce szturmowe. Do walki używano Messerschmittów Bf 109 i Focke-Wulfów Fw 190 po uzbrojeniu je w bomby. Słabość produktów Junkersa została obnażona 11 listopada 1942 roku, kiedy to amerykańskie myśliwce Curtiss P-40F, w ciągu kilku minut zestrzeliły wszystkie 15 Ju 87 D.
Do 1943 roku, alianci uzyskali całkowicie panowanie w powietrzu. Ju 87 atakowały wrogie pozycje tylko do czasu pojawienia się samolotów wroga. Dodatkowo, myśliwce niemieckie nie miały wystarczającego zasięgu, by cały czas eskortować "Stuki". Często już w połowie drogi do celu, nurkowce pozostawione były same sobie
Ju 87 nadal wspierały Wehrmacht w Europie Południowej. Po kapitulacji Włoch we wrześniu 1943 roku, "Stuki" pomogły Niemcom w ostatniej wygranej przez nich kampanii. Grecki Dodekanez okupowany był przez Brytyjczyków; Luftwaffe zorganizowało 75 nurkowców (z 3 StG, stacjonującego w Megarze i na wyspie Rodos), by odzyskać archipelag. Niemieckie desanty szybko opanowały wyspy, ponieważ nie były nękane przez lotnictwo wojsk sprzymierzonych, których bazy znacznie oddalone były od Dodekanezu.
Front Wschodni.
Plan Barbarossa (1941).
22 czerwca 1941 Wehrmacht rozpoczął realizację planu Barbarossa – ataku na Związek Radziecki.
Luftwaffe zorganizowało cztery eskadry nurkowców. VIII. Korpus Lotniczy pod komendą Generała Lotnictwa Wolframa von Richthofena miała do dyspozycji II. oraz III. Grupę 1. Eskadry Bombowców Nurkujących, a także I., II. i III. Grupę z 2. Eskadry Bombowców Nurkujących "Immelmann". II. Korpus Lotniczy pod komendą Generała Lotnictwa Bruno Loerzera, dysponowała I., II. i III. Grupą z 77. Eskadry Bombowców Nurkujących. 5. Flota Powietrzna, pod dowództwem Generała Hansa-Jürgena Stumpffa, działała w okolicach norweskiego koła podbiegunowego i posiadała IV. 1. Eskadry Szkolnej (LG 1).
Pierwszy nurkowiec na froncie wschodnim został strącony około 3:40-3:47, 22 czerwca 1941 roku, podczas ataku na umocnienia w Brześciu, przez radziecki myśliwiec I-153. W pierwszym dniu walk siły nurkowców straciły tylko dwie "Stuki". Z racji dużej siły i uwagi Luftwaffe, sowieckie lotnictwo zostało prawie doszczętnie zniszczone. Oficjalne dane mówią o 1489 zniszczonych samolotach radzieckich. Göring nie mogąc uwierzyć w te statystyki, zażądał zliczenia wraków. Kilka dni później, Luftwaffe podało, że ZSRR straciło ponad 2000 maszyn. Rosjanie potwierdzili, że w ciągu pierwszych dwóch dni walk stracili 1922 samoloty. Radziecki opór powietrzny był słaby i do końca roku Luftwaffe całkowicie dominowało w powietrzu.
Ju 87 zadawały ogromne straty jednostkom naziemnym, rozbijały kontrataki sowieckiej artylerii, osłabiały punkty oporu wroga oraz niszczyły linie zaopatrzeniowe. Przykładem efektywności "Stuk" było zniszczenie 5 lipca, przez StG 77, 18 pociągów i 500 pojazdów. Kiedy 1. i 2. Armia Pancerna przekraczały most na Dnieprze i zbliżały się do Kijowa, wsparcie Ju 87 po raz kolejny okazało się bezcenne. 13 września nurkowce ze StG 1 przerwały linie kolejowe i spowodowały duże straty wśród uciekających Sowietów, same tracąc tylko jedną maszynę. Dziesięć dni później – 23 września – Hans-Ulrich Rudel ze StG 2, podczas ataku na port w Kronsztadzie, ciężko uszkodził pancernik „Marat”.
Podczas tej akcji podporucznik Egbert Jaekel zatopił niszczyciel „Minsk”. Zniszczono również inny niszczyciel „Stierieguszczyj” i okręt podwodny M-74. Uszkodzono także pancernik „Oktiabrskaja Riewolucja” oraz niszczyciele „Silnyj” i „Grozjaszczyj”. W trakcie ataku, Niemcy stracili dwie "Stuki".
Bombowce nurkujące Junkersa wspierały także marsz Grupy Armii „Środek” w kierunku Moskwy. Od 13 do 22 grudnia StG 77 zniszczyła 420 pojazdów i 23 czołgi, podnosząc morale wycofujących się, z powodu srogiej zimy, niemieckich żołnierzy. StG 77 była najskuteczniejszą eskadrą nurkowców. Podczas operacji Barbarossa zniszczyła 2401 pojazdów, 234 czołgi, 92 pozycje artyleryjskie i 21 pociągów transportowych. 77. Eskadra Bombowców Nurkujących straciła w tym czasie 32 "Stuki".
Podczas inwazji na ZSRR, Luftwaffe straciło łącznie 134 Ju 87, w tym: 1. eskadra – 60 w walce i jeden na ziemi; 2. eskadra – 39 w walce i dwa na ziemi; 77. eskadra – 29 w walce i trzy na ziemi. Nad Norwegią strącono 24 "Stuki" z IV.(St)/LG1.
„Fall Blau” – Stalingrad (1942).
Na początku 1942 roku, jednostki Ju 87 dały Wehrmachtowi bardzo ważne wsparcie lotnicze. 29 grudnia 1941 roku, 44. Armia Radziecka wylądowała w cieśninie Kerczeńskiej. Tylko Luftwaffe było w stanie wesprzeć cztery niewielkie grupy naziemne, więc dwie eskadry, włączając w to 77. Eskadrę Bombowców Nurkujących, podjęły się tego trudnego zadania. Przy czystym niebie, loty "Stuk" były niezagrożone. W pierwszych 10 dniach, zniszczono połowę 44. Armii. Ponadto sytuację czerwonoarmistów pogarszał brak dostaw, z powodu zatapiania przez nurkowce statków z zaopatrzeniem. Wtedy już ukazała się duża skuteczność Ju 87 przeciwko siłom pancernym. Dopiero późniejsze, wyposażone w grubszy pancerz czołgi T-34, mogły przetrwać ataki "Stuk". 44. Armia miała jednak tylko starsze typy czołgów, z cienkim pancerzem, podatnym na ataki Ju 87.
Podczas bitwy o Sewastopol, "Stuki" bezlitośnie atakowały okrążone siły radzieckie. Wielu pilotów Ju 87 wykonywało nawet ponad 300 lotów przeciwko obrońcom Sewastopola. 77. Eskadra Bombowców Nurkujących z 4. Floty Powietrznej wykonała 7708 lotów, w trakcie których na miasto zrzucono 3537 ton bomb. Na skutek wyniszczającego bombardowania, 4 lipca, żołnierze radzieccy wywiesili białą flagę.
W czasie letniej ofensywy, zwanej „Fall Blau”, Luftwaffe zorganizowało, w ramach 4. Floty Powietrznej, około 1800 samolotów, tworząc największą flotę powietrzną w dziejach świata. Siły "Stuk" wynosiły 151 maszyn.
W ciągu bitwy stalingradzkiej Luftwaffe wykonało tysiące ataków bombowych, doszczętnie niszcząc miasto. 1, 2 i 77 StG tylko 14 października 1942 podrywali do lotu swoje Ju 87 320 razy. Kiedy 6. Armia Niemiecka zamknęła jednostki radzieckie w kolanie rzeki Wołgi, "Stuki" wykonały ponad 1200 lotów, bombardując otoczoną, małą grupę żołnierzy sowieckich. Mimo zaciekłych ataków i ogromnych strat po stronie ZSRR, III Rzesza nie wygrała pod Stalingradem. Eskadry Ju 87 wykonywały średnio 500 lotów dziennie, siejąc spustoszenie na ziemi, przy minimalnych stratach własnych.
Bitwa o Stalingrad była jedną z ostatnich operacji, obsługiwanych przez Ju 87 na tak dużą skalę. Po bitwie, siła Sowieckich Sił Powietrznych wzrosła, wzmacniając swoją pozycję w powietrzu. Z tego powodu straty "Stuk" systematycznie rosły.
Kursk (1943).
"Stuki" używane były także podczas bitwy na łuku kurskim. Luftwaffe zorganizowało I, II, III. Grupy z 1. Eskadry Bombowców Nurkujących oraz III. Grupę z 3. Eskadry Bombowców Nurkujących, które weszły w skład 6. Floty Powietrznej. I., II, III. Grupa z 2. i 3. Eskadry Bombowców Nurkujących weszły w skład VIII. Korpusu Lotniczego dowodzonej przez Hansa Seidemanna. Ju 87 G, pilotowany przez Kapitana Rudla, zniszczył stanowiska ogniowe w miastach Orzeł i Biełgorod. "Stuki" uczestniczyły w wielkiej lotniczej kontrofensywie, pomiędzy 16 a 31 sierpnia, przeciwko radzieckiemu atakowi na dwie niemieckie armie, zmniejszając siły pancerne radzieckiej 11. Armii Pancernej do 33 czołgów. Natarcie Armii Czerwonej zostało prawie całkowicie zatrzymane przez ataki „powietrznej artylerii”.
Jednakże straty wystąpiły po obu stronach. 8 lipca, VIII. Korpus Lotniczy stracił osiem Ju 87, 9 lipca – sześć, 10 lipca – także sześć, 11 – kolejne osiem. Oprócz maszyn, z akcji nie wróciło dziewięciu Kawalerów Krzyża Rycerskiego. Od 5 do 31 lipca, StG 77 stracił 24 "Stuki"; do StG 2 w tym samym okresie nie wróciło 30 maszyn. We wrześniu 1943 roku, trzy jednostki "Stuk" zostały doposażone w Fw 190. Wobec ciągle spadającej dominacji w powietrzu, nurkowce potrzebowały eskorty ze strony niemieckich myśliwców. Wiele jednostek, jak np. StG 2 "Immelmann" kontynuowało swoje zadania, aż do 1945 roku, używając wyposażonych w 37 mm działka "Stuk" serii G. Mimo niewielkiej liczby tych „niszczycieli czołgów”, siały one spustoszenie w szeregach sowieckich sił pancernych.
Po sporych stratach pod Kurskiem, całkowita liczba "Stuk" spadła do 184 maszyn. Była to mniej niż połowa wymaganych samolotów. 18 października 1943 roku, StG 1, 2, 3, 5 i 77 zostały przemianowane na mieszane jednostki, zwane "Schlachtgeschwader" (Eskadra bojowa). Do jednostek wprowadzono inne typy maszyn, w większości Fw 190. Samodzielne jednostki bombowców nurkujących przestały istnieć.
Po otrząśnięciu się z klęski na łuku kurskim, Ju 87 odgrywały ważną rolę na południowym skrzydle frontu wschodniego. Do walki przeciw Luftwaffe Sowieci wystawili około 3000 myśliwców. Straty wśród nurkowców były duże. W sierpniu 1943 roku, StG 77 i StG 2 "Immelmann" straciły łącznie 60 maszyn. Pomimo strat, kilkanaście Ju 87 wspomogło otoczony przez wojska radzieckie 29. Korpus Armijny, na wybrzeżu Morza Azowskiego. Podczas wyzwalania Kijowa resztki "Stuk" próbowały powstrzymać rozpędzającą się Armię Czerwoną – bez skutku. Lotnictwo radzieckie zestrzeliło nad Kijowem kilkanaście nurkowców, kilka kolejnych zostało zniszczonych na ziemi. Nad niebem frontu wschodniego zginęło wielu asów Luftwaffe, wielu z nich latało "Stukami".
Operacja „Bagration” – marsz na Berlin (1944–1945).
W pierwszej połowie 1944 roku samoloty Ju 87 były świadkami początku upadku III Rzeszy. Podczas letniej ofensywy radzieckiej pod kryptonimem „Bagration”, 12 jednostek Ju 87 i pięć mieszanych jednostek (włączając w to Fw 190 F) miały za zadanie powstrzymać Armię Czerwoną.
Do końca wojny "Stuki" prawie całkowicie zostały zastąpione przez Focke-Wulfy Fw 190 w wersji szturmowej, jako że Ju 87 ponosiły duże straty, kiedy to alianckie maszyny dominowały w powietrzu. "Gefechtsverband Kuhlmey", mieszana jednostka z dużą liczbą "Stuk" została latem 1944 roku przerzucona do Finlandii, by wspomóc tamtejsze siły powietrzne w walce ze Związkiem Radzieckim w przesmyku Karelskim i okolicach Wyborga. Jednostka przypisywała sobie zniszczenie 200 radzieckich czołgów i 150 samolotów przy stracie 41 maszyn. Luftwaffe stawiała opór lotnictwu sowieckiemu, nie miało to jednak przełożenia na wyniki na ziemi. Marsz Armii Czerwonej postępował z niesłabnącą siłą. Do 31 stycznia 1945 w jednostkach znajdowały się 104 "Stuki". W innych, mieszanych jednostkach w gotowości bojowej było 70 nurkowców i kilkanaście Fw 190. Ciągły brak paliwa uziemił większość Ju 87, znacznie ograniczając częstotliwość ich lotów, aż do końca wojny.
Zachowane egzemplarze.
Wojnę, w różnym stanie, przetrwało około 200 Junkersów Ju 87 różnych wersji. Do dnia dzisiejszego przetrwały dwa kompletne i kilka wraków Ju 87, które można zobaczyć jako eksponaty muzealne w wielu krajach świata.
Dane taktyczno-techniczne.
Dane taktyczno-techniczne samolotu Ju 87:
ǂ – z jednym członkiem załogi i bombą 500 kg

</doc>
<doc id="54233" url="https://pl.wikipedia.org/wiki?curid=54233" title="Ju 87">
Ju 87



</doc>
<doc id="54234" url="https://pl.wikipedia.org/wiki?curid=54234" title="Junkers Ju 88">
Junkers Ju 88

Junkers Ju 88 – niemiecki dwusilnikowy samolot z okresu II wojny światowej. Był jednym z najbardziej wszechstronnych samolotów tego konfliktu rywalizując w tej kategorii z samolotem de Havilland Mosquito (stąd nazwa „niemiecki Mosquito”). Zaprojektowany jako szybki bombowiec był bezkonkurencyjny w atakach z niewielkiej wysokości i płytkiego lotu nurkowego. Mógł też pełnić rolę nocnego myśliwca, bombowca torpedowego i samolotu rozpoznawczego. Był jednocześnie jednym z najczęściej budowanych samolotów II wojny światowej.
Historia konstrukcji.
W 1935 roku ministerstwo lotnictwa Trzeciej Rzeszy myślało nad projektem Kampfzerstörera mogącym funkcjonować zarówno jako bombowiec, bombowiec szturmowy i samolot rozpoznawczy. W związku z tym podjęto działania w celu opracowania warunków technicznych dla szybkiego bombowca mogącego latać z prędkością 500 km/h i przenoszącego do 800 kg bomb. Junkers podjął wszelkie starania, aby wygrać konkurs. Doszło do tego, że wynajęto dwóch konstruktorów amerykańskich, którzy byli pionierami w dziedzinie pracujących pokryć lotniczych w Stanach Zjednoczonych, mimo że Junkers zarzucił już konstrukcje z blachy falistej i stworzył kilka prototypów mających gładkie pokrycie. Do marca 1936 przedstawiono dwie propozycje – jedna z nich przyjęła formę Ju-88 z pojedynczym statecznikiem pionowym. Konkurencyjne rozwiązania zostały zgłoszone przez Henschela (Hs 127) oraz Messerschmitta (Bf 162). Z różnych powodów obie te propozycje zostały wyeliminowane w roku 1937.
Prototypy.
Ju-88 V1 (prototyp nr 1) noszący cywilne oznaczenie D-AQEN został oblatany przez głównego oblatywacza Junkersa, Kindermana, 21 grudnia 1936. Próby odbywały się w Dessau, lecz nie informowano o nich oficjalnie i podobnie jak w przypadku Focke-Wulfa Fw 190 z 1939 roku nowy model samolotu pozostał tajemnicą dla wywiadu brytyjskiego. Ju-88 V1 rozbił się podczas startu do lotu, w czasie którego miano zademonstrować jego maksymalną prędkość. Następny prototyp – V2 nadal był wyposażony w silniki DB 600A, ale kolejny Ju-88 V3 posiadał już własne silniki Junkersa Jumo 211A, a także wyposażenie bojowe, uzbrojenie i możliwość zabrania 500 kg bomb. Ju-88 V4 miał już fotele dla całej czteroosobowej załogi, duży przeszklony nos, złożony z 20 płaskich elementów, oraz dolne stanowisko strzeleckie z karabinem maszynowym MG 15. Ostatnim prototypem zbudowanym od podstaw był Ju-88 V5 (D-ATYU) udoskonalony aerodynamicznie dla uzyskania minimalnego oporu i oblatany w kwietniu 1938. Ten właśnie samolot ustalił rekord prędkości lotu na odcinku 1000 km z ładunkiem 2000 kg wynoszący 517 km/h w 1939. Zaszczyt jego stworzenia przypadł Ernstowi Zindelowi, o amerykańskich konstruktorach pracujących przy projekcie nie wspomniano. W szóstym prototypie (Ju-88 V6) zastosowano pojedyncze golenie z amortyzatorami wykonanymi ze sprężyn (nie z olejowymi, które montowano we wcześniejszych wersjach). Amortyzatory sprawiały się doskonale dzięki spłaszczonemu profilowi, pozwalającemu na bezawaryjne działanie nawet przy dużym obciążeniu. Podwozie było chowane hydraulicznie, a koła obracały się o 90° i w komorach leżały w pozycji poziomej, dzięki czemu mogły mieć znacznie większą średnicę. Zastosowanie opon niskociśnieniowych pozwoliło na prowadzenie operacji z podmokłych lub piaszczystych lądowisk, pomimo iż masa samolotu wzrosła dwukrotnie w stosunku do prototypu V1. Gondole silnikowe kryjące komory podwoziowe stały się smuklejsze i zmniejszył się ich opór. Z czasem podwozie wymagało niewielkich udoskonaleń, ale w 1940 było to znakomite osiągnięcie inżynieryjne.
Wersje samolotu.
W połowie 1939 ruszyła produkcja seryjna. Ju 88 miał się stać standardowym samolotem Luftwaffe i zaplanowano do marca 1943 wyprodukowanie 8300 maszyn, co już wkrótce musiało być skorygowane z powodu braków materiałowych i zdolności produkcyjnych. Pierwsze Ju 88 A-1 dostarczono do jednostek we wrześniu 1939.

</doc>
<doc id="54235" url="https://pl.wikipedia.org/wiki?curid=54235" title="Ju 88">
Ju 88



</doc>
<doc id="54236" url="https://pl.wikipedia.org/wiki?curid=54236" title="Junkers Ju 89">
Junkers Ju 89

Junkers Ju 89 – niemiecki ciężki bombowiec napędzany czterema silnikami Daimler-Benz DB 600 opracowany przed II wojną światową w zakładach Junkersa. Zbudowano jedynie dwa prototypy tego samolotu, seryjna produkcja nigdy nie została podjęta. Pewne rozwiązania konstrukcyjne wykorzystano w następnych samolotach Junkersa.
Od powołania Luftwaffe rozporządzeniem Hitlera z 26 lutego 1935 zdawano sobie sprawę ze znaczenia bombowców strategicznych w przyszłej wojnie. Szef sztabu Luftwaffe, generał Walther Wever doprowadził do rozmów między wytwórniami lotniczymi Dorniera i Junkersa w celu opracowania samolotu bombowego dalekiego zasięgu. Efektem jego zabiegów było opracowanie projektów samolotów Dornier Do 19 i właśnie Ju 89, a ministerstwo lotnictwa Rzeszy zleciło w roku 1935 budowę prototypów.
Oba samoloty były obiecującymi konstrukcjami, lecz o ich dalszym losie przesądziły zmiany w kierownictwie Luftwaffe. Po śmierci Wevera w katastrofie lotniczej, jego następca Albert Kesselring położył nacisk na rozwój lotnictwa taktycznego jako bezpośredniego środka wsparcia pola walki. Zemściło się to na Niemcach podczas bitwy o Anglię w 1940, gdy brak lotnictwa strategicznego skutecznie ograniczał możliwości niemieckiej ofensywy lotniczej. Jedną z przyczyn były ograniczone możliwości surowcowe niemieckiego przemysłu, a zwłaszcza niedostatek surowców strategicznych, który nie pozwalał na wielkoseryjną budowę bombowców strategicznych.
Pierwszy prototyp Ju 89 został oblatany 11 kwietnia 1937 roku, a już 29 kwietnia ministerstwo lotnictwa Rzeszy zrezygnowało z koncepcji budowy bombowców strategicznych. W zakładach Junkersa zbudowano jeszcze drugi prototyp i kontynuowano loty testowe, by zbadać zachowanie się tak wielkich jednostek w locie. Podczas lotów Ju 89 ustanowiły dwa rekordy lotu z obciążeniem na wysokości – pierwszy to wyniesienie ładunku 5 ton na wysokość 9312 metrów, w drugim wyniesiono 10 ton na wysokość 7242 metry. Oba samoloty były następnie używane przez Luftwaffe jako transportowce.
Zainteresowanie Ju 89 wyraziła również Lufthansa, widząc w nich obiecujący punkt wyjścia dla budowy samolotu pasażerskiego dalekiego zasięgu. Doprowadziło to do zbudowania przez Junkersa trzeciego prototypu oznaczonego symbolem Ju 90.
Najprawdopodobniej oba prototypy Ju 89 zostały wycofane ze służby pod koniec roku 1939, choć według niektórych źródeł widziano je jeszcze w pierwszych miesiącach 1940 nad Norwegią.

</doc>
<doc id="54237" url="https://pl.wikipedia.org/wiki?curid=54237" title="Ju 89">
Ju 89



</doc>
<doc id="54238" url="https://pl.wikipedia.org/wiki?curid=54238" title="Junkers Ju 90">
Junkers Ju 90

Junkers Ju 90 – niemiecki samolot pasażerski i transportowy wytwórni Junkersa oblatany w 1937 r., używany jako samolot pasażerski przez Lufthansę. Po wybuchu II wojny światowej samoloty zostały przejęte przez wojsko i używane m.in. do holowania szybowców Messerschmitt Me 321 Gigant.
Historia.
1 stycznia 1937 r. Deutsche Luft Hansa AG złożyła zamówienie na samolot transportowy. Firma Junkers postanowiła zaadaptować do nowej konstrukcji skrzydło i usterzenie z Ju 89V3. Zespół konstrukcyjny, kierowany przez inżynierów Krafta i Ernsta Zindlera, opracował całkowicie nowy kadłub. W wyniku prac zespołu konstrukcyjnego powstał czterosilnikowy samolot zdolny przetransportować od 38 do 40 pasażerów, którego prototyp otrzymał oznaczenie Junkers Ju 90V1, numer zakładowy (werk.Nr) 4913 oraz cywilną rejestrację D-AALU. Oblot, z silnikami DB 600A, przeprowadzono 28 sierpnia 1937 r. Powstały kolejne prototypy noszące nazwy własne: V2 – "Preussen" (Werk-Nr. 4914, D-AIVI), V3 – "Bayern" (Werk.Nr 4915. D-AURE) oraz V4 – "Schwabenland/Sachsen" (Werk.Nr 4916, D-ADLH). Ju 90V1 uległ katastrofie 7 lutego 1938 r. podczas prób flatterowych, w locie zginął pilot doświadczalny Alfred Hahneman. Ju 90V4 stał się wzorcem do podjęcia produkcji seryjnej. W listopadzie 1938 r. Ju 90V2 "Preussen" uległ katastrofie w Bathurst, jego imię własne odziedziczył V6.
Firma Junkers otrzymała zamówienie na budowę serii informacyjnej noszącej oznaczenie Ju 90B-1. W ramach tej serii zbudowano 10 egzemplarzy Ju 90 noszące numery seryjne od 90 0001 do 90 0010 oraz numery prototypowe od V5 do V14. Oblot samolotu 90 001 wykonano 24 lutego 1939 r. a 90 010 25 kwietnia 1940 r. W egzemplarzu V5 (Werk.Nr 90 001 "Württemberg") testowano nową konstrukcję skrzydła, silniki BMW 139 oraz tylną rampę załadunkową. Rampa, napędzana hydraulicznie, pozwalała na podniesienie ogona samolotu i załadunek na pokład lekkich samochodów, tj. VW typ 82 Kübelwagen.
W egzemplarzu V7 "Baden" (Werk.Nr 90 003, D-ADFJ, GF+GH) testowano wydłużoną o 2 metry część ogonową. Egzemplarze V8 (Werk.Nr 90 004, DJ+YE, "Hessen") i V9 (Werk.Nr 90 005) były przeznaczone dla South African Airways. Wybuch wojny uniemożliwił ich przekazanie odbiorcy. W V8 (rejestracja cywilna D-AQJA, wojskowa DJ+YE) testowano uzbrojenie obronne umieszczone w podkadłubowej gondoli, przodzie kadłuba, wieżyczce umieszczonej na grzbiecie kadłuba, stanowiskach strzeleckich po bokach kabiny oraz ogonowym stanowisku strzeleckim.
Rozwinięciem Ju 90 był wojskowy samolot transportowy Junkers Ju 290.
Użycie bojowe.
Egzemplarze V8 (Werk.Nr 90 004, "Hessen", BG+GZ), V10 (Werk.Nr 90 006, "Mecklenburg", D-ASN), V11 (Werk.Nr 90 007, "Oldenburg", D-AFHG), V12 (Werk.Nr 90 008, "Hessen", D-ATDC), V13 (Werk.Nr 90 009, "Thüringen", D-AJHB) oraz V14 (Werk.Nr 90 010, "Brandenburg", D-AVMF) z Luft Hansa trafiły do Luftwaffe i zostały przydzielone do "Viermotorigen Transportstaffel" a następnie do "Transportstaffel 5". Używane były do transportu zaopatrzenia, podczas operacji Weserübung latało sześć egzemplarzy Ju 90. V10 został zniszczony w katastrofie 12 kwietnia 1940 r. podczas startu z Hamburga. 8 listopada 1940 r. utracono egzemplarz V14, który rozbił się nad Austrią z powodu oblodzenia. W maju 1941 r. trzy egzemplarze skierowano na Bliski Wschód, gdzie m.in. holowały szybowce Messerschmitt Me 321 Gigant. Kilka egzemplarzy trafiło do Kampfgeschwader 200. Brały również udział w lotach z zaopatrzeniem do Afryki, dostarczały wyposażenie dla Afrika Korps. Na froncie wschodnim użyto wszystkich dostępnych wówczas egzemplarzy, 13 stycznia 1943 r. na lotnisku Pitomnik pod Stalingradem został zniszczony V13. V8 został utracony przez Luftwaffe w 1943 r. V11 (J4+JH) 22 lipca 1943 r. został uszkodzony przez załogę Martin B-26 Marauder i rozbił się podczas lądowania w Bastii. Trzy egzemplarze Ju 90 zostały wykorzystane w 1944 r. podczas akcji ewakuowania niemieckich żołnierzy z Krymu i Grecji. Ostatnie egzemplarze zostały utracone przez Luftwaffe pod koniec wojny. Ju 90 V4 i V9 zostały zdobyte przez wojska brytyjskie i trafiły do Wielkiej Brytanii.
Konstrukcja.
Był to czterosilnikowy samolot transportowy w układzie wolnonośnego dolnopłata o konstrukcji metalowej.
Kadłub o konstrukcji półskorupowej opartej o wręgi wzmocnionej licznymi podłużnicami. Przekrój prostokątny z zaokrąglonym grzbietem. Pokryty gładką blachą z duraluminium. W przedniej części znajdował się kokpit dla pilotów i radiooperatora, następnie znajdowała się kuchnia i przestrzeń dla 40 pasażerów, którą można było podzielić na pięć stref. Dwie pierwsze były przeznaczone dla pasażerów palących, trzy następne dla niepalących. W tylnej części kadłuba znajdowały się dwie toalety, szatnia oraz bagażnik. Okna prostokątne, jedynie w egzemplarzach V6, V7 i V8 w kształcie iluminatorów. Kabina pasażerów miała powierzchnię 26,45 m2 (w wersjach V1-V6) lub 28,5 m2 (w wersjach późniejszych). Przyrządy pilotażowe zdwojone, samolot był wyposażony w przyrządy umożliwiające lot bez widoczności ziemi i z wykorzystaniem radionawigacji. Radiostacja była zamontowana po prawej stronie kadłuba, za plecami drugiego pilota. Wejście do kadłuba zapewniały dwa włazy umieszczone po jego lewej stronie. Pierwszy prowadził do kabiny pilotów, drugi do kabiny pasażerskiej. Wyjście awaryjne z kabiny załogi stanowiły przesuwane okna boczne. Samolot charakteryzował się wysokim komfortem, kabina była klimatyzowana, zapewniała wysoki stopień tłumienia hałasu silników, pomieszczenia załogi były przestronne, piloci dysponowali specjalnymi zasłonami na oknach pozwalającymi zmniejszyć nasłonecznienie kokpitu.
Usterzenie poziome dwudzielne, statecznik poziomy o konstrukcji trójdźwigarowej. Statecznik pionowy podwójny, napęd sterów hydrauliczny.
Płat pięciodzielny, wyposażony w dzielone lotki oraz w klapy wykorzystywane do startu i lądowania. Lotki mogły służyć również jako klapy. Centropłat połączony z kadłubem mieścił zbiorniki paliwa. Dodatkowe zbiorniki znajdowały się w pozostałych częściach skrzydła, ich łączna pojemność wynosiła 4400 litrów. Instalacja przeciwoblodzeniowa działała na zasadzie rozprowadzania ciepłego powietrza z silników.
Podwozie trójpunktowe z kółkiem ogonowym. Golenie główne chowane do gondoli silników wewnętrznych, kółko ogonowe do kadłuba. Napęd mechanizmu chowania i wypuszczania podwozia stanowiła instalacja hydrauliczna. Golenie podwozia głównego były amortyzowane za pomocą instalacji olejowo-powietrznej. Opona podwozia głównego miała wymiary 1450 x 500 mm, kółko ogonowe 780 x 260 mm miało możliwość obrotu o 360°.
Napęd – w prototypie V1 zastosowano silniki rzędowe DB 600A, w egzemplarzach V2–V4 oraz w 90 001, 90 003, 90 005-0010 silnik gwiazdowy BMW 132H/1. W egzemplarzach 90 002 i 90 004 zamontowano silniki Pratt &amp; Whitney SC-G Twin Wasp. W ramach modernizacji w egzemplarzu V5 zainstalowano silnik BMW 132M, a w V7–V8 BMW 801A.

</doc>
<doc id="54239" url="https://pl.wikipedia.org/wiki?curid=54239" title="Ju 90">
Ju 90



</doc>
<doc id="54240" url="https://pl.wikipedia.org/wiki?curid=54240" title="Junkers Ju 188">
Junkers Ju 188

Junkers Ju 188 Rächer – niemiecki samolot bojowy, używany głównie jako samolot bombowy i rozpoznawczy w czasie II wojny światowej, następca Ju 88. Mógł być używany do bombardowań z lotu nurkującego.
Historia konstrukcji.
W lipcu 1939 roku Wydział Techniczny Ministerstwa Lotnictwa Rzeszy ogłosił wymagania stawiane przed samolotem bombowym, mającym być następcą Junkersa Ju 88 i Heinkla He 111. Program ten otrzymał kryptonim Bomber B. Junkers zgłosił do tego konkursu samolot Ju 288, lecz prace nad nim się przeciągały, więc zakłady Junkersa rozpoczęły na własną rękę prace nad wersją rozwojową samolotu Ju 88, oznaczoną Ju 88E, dwusilnikowy dolnopłat z chowanym w locie podwoziem i początkowo trzyosobową załogą. W porównaniu z Ju 88 przeprojektowano kabinę załogi, która znajdowała się w przedniej części kadłuba i członkowie załogi rozmieszczeni zostali blisko siebie. Zwiększono moc silników i poprawiono aerodynamikę. Ju 188 napędzane były dwoma silnikami rzędowymi Junkers Jumo 213A (seria A i D), lub silnikami gwiazdowymi BMW 801 G-2 (seria E i F). Wariantem rozpoznawczym wersji E-1 był samolot Ju 188F-1 wyposażony w dwie kamery fotograficzne. Samolot ten Ju 88 V44 (Ju 188 V1) (Werk-Nr.260 151 (numer fabryczny)) pierwszy raz wzbił się w powietrze w 1941.
Produkcja.
Produkcja seryjna trwała od lutego 1943 do lutego 1945 i w tym czasie wyprodukowano:
Samoloty Ju 188 seryjnie były budowane w pięciu wersjach w zakładach Junkersa, ATG (Allgemeine Transportanlagen-Gesellschaft) i Siebel (Siebel Flugzeugwerke). Przy okazji powstało kilka projektów, na których bazował przyszły Ju 388.

</doc>
<doc id="54241" url="https://pl.wikipedia.org/wiki?curid=54241" title="Ju 188">
Ju 188



</doc>
<doc id="54242" url="https://pl.wikipedia.org/wiki?curid=54242" title="Nanna (bogini)">
Nanna (bogini)

Nanna – w mitologii nordyckiej córka Napra, żona Baldura, matka Forsetiego, bogini reprezentująca dobro, piękno i wiosnę. Z rozpaczy po śmierci męża rzuciła się na jego stos pogrzebowy i spłonęła wraz z nim. Po śmierci, w trakcie wizyty Hermoda ofiarowała szatę Frigg oraz złoty pierścień Fulli

</doc>
<doc id="54243" url="https://pl.wikipedia.org/wiki?curid=54243" title="Junkers Ju 248">
Junkers Ju 248



</doc>
<doc id="54244" url="https://pl.wikipedia.org/wiki?curid=54244" title="Ju 248">
Ju 248



</doc>
