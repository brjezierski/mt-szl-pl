<doc id="54245" url="https://pl.wikipedia.org/wiki?curid=54245" title="Messerschmitt Me 263">
Messerschmitt Me 263

Messerschmitt Me 263 (Junkers Ju 248) – niemiecki myśliwiec rakietowy z okresu II wojny światowej.
Historia.
Samolot był wersją rozwojową Messerschmitta Me 163 B. Pierwotnie projektowany był przez zespół konstruktorów firmy Messerschmitt pod oznaczeniem Messerschmitt Me 163 D V1. Na polecenie Reichsluftfahrtministerium (RLM) w 1944 roku program badań został jednak przekazany zakładom Junkersa w Dessau, gdzie samolot uzyskał oznaczenie Junkers Ju 248 (później ponownie zmienione na Messerschmitt Me 263).
Pierwszy prototyp Messerschmitta Me 263 V1 został zbudowany w sierpniu 1944 roku. Wtedy też odbyły się loty ślizgowe samolotu holowanego przez bombowiec Junkers Ju 188. W grudniu 1944 roku podjęto decyzje o kontynuowaniu prac badawczych i przekazaniu konstrukcji do produkcji seryjnej pod oznaczeniem Messerschmitt Me 263 A-1.
Zakończenie wojny uniemożliwiło Niemcom zbudowanie wersji seryjnej samolotu. W kwietniu 1945 r. Amerykanie zajęli fabrykę i przejęli trzy prototypy oraz makietę. Prototyp V2 został zniszczony, inny trafił do USA, a kolejny przekazano Rosjanom, którzy stworzyli na jego podstawie myśliwiec przechwytujący Mikojan-Gurewicz I-270.
Opis.
Samolot Messerschmitt Me 263 (Junkers Ju 248) bazował na prototypie Messerschmitt Me 163 D V1, od którego różnił się tylko kroplowatym kształtem osłony kabiny pilota.
Messerschmitt Me 263 był dłuższy od Messerschmitta Me 163 B o 0,85 m. Posiadał automatyczne sloty na krawędziach natarcia oraz trójkołowe podwozie chowane w locie (zamiast dotychczas stosowanej w "Kometach" płozy).
W samolocie zastosowano nowy dwukomorowy silnik rakietowy Walter HWK 109-509 C-4 o ciągu 20 kN (17 kN + 3 kN), który miał zwiększyć ekonomiczność lotu.

</doc>
<doc id="54246" url="https://pl.wikipedia.org/wiki?curid=54246" title="Junkers Ju 388">
Junkers Ju 388

Junkers Ju 388 "Störtebeker" – niemiecki samolot myśliwski, bombowy i rozpoznawczy, wersja rozwojowa samolotu Ju 188, który bazował na znanym modelu Junkersa Ju 88 i tak jak one był dolnopłatem z dwoma silnikami, oraz całkowicie metalową konstrukcją. Główne różnice w stosunku do poprzedników to: zdolność do operowania na wysokim pułapie dzięki wyposażeniu w kabinę ciśnieniową i zastosowanie tzw. silników wysokościowych. Jako bombowiec wysokościowy Ju 388 K i samolot rozpoznawczy na dużych wysokościach Ju 388 L, miał unikać ataków wrogich standardowych samolotów myśliwskich dzięki wysokiemu pułapowi lotu. Wariant nocnego myśliwca i niszczyciela Ju 388 J był przeznaczony do zwalczania wrogich bombowców wysokościowych, np. Boeing B-29. 
Historia konstrukcji.
Podjęcie prac nad Ju 388 spowodowane było obawą dowództwa Luftwaffe, że nie będą w stanie zwalczać bombowców wysokościowych USA, ponieważ zakładano, że będą one latały na wysokości ponad 10 000 m. Pułap ten był nieosiągalny w tym czasie dla standardowych niemieckich samolotów myśliwskich. Niemcy przewidywali użycie Ju 388 na przełomie 1944/1945. 
Celem konstruktorów było wykorzystanie jak największej ilości części z Ju 88 i Ju 188, które były w seryjnej produkcji. Aby skrócić czas osiągnięcia przewidzianego pułapu zrezygnowano z powiększenia skrzydeł, co było typowym rozwiązaniem w samolotach wysokościowych. Konstrukcje skrzydła i usterzenie zostały całkowicie przejęte z poprzednich modeli z minimalnymi zmianami. Zwiększenie prędkości można było osiągnąć dzięki całkowicie przeprojektowanemu dziobowi kadłuba, co poprawiło własności aerodynamiczne samolotu. W porównaniu z Junkersem Ju 188 maszyna różniła się także zastosowaniem silników wysokościowych z czterołopatowymi śmigłami, montażem kabiny ciśnieniowej z klimatyzacją, pokładową grzałką do odladzania lameli poziomych oraz niezabezpieczonym zbiornikiem paliwa z pojemność 500 litrów wbudowanym w konstrukcję skrzydła z wentylem na zewnętrznej krawędzi skrzydla do szybkiego spustu paliwa. Dla obrony na końcu kadłuba zainstalowano zdalnie sterowaną tylną wieżyczkę z podwójnie sprzężonnymi karabinami maszynowymi MG 131 kaliber 13 mm. Do celownia służył peryskopowy celownik PVE 11 z widokiem ponad i pod kadłubem samolotu.
Wersje.
Planowano budowę trzech wersji Ju 388:
Każda z serii ze względu na zastosowany silnik była podzielona na trzy podgrupy:
Produkcja.
W Dessau zbudowano sześć prototypów, po dwa Ju 388 J-1, K-1 i L-1 oraz Ju 388 L-0/V7, który jako pierwszy Ju 388 wzbił się w powietrze 22 grudnia 1943. Junkers wyprodukował również przedseryjne bombowce K-0 i samoloty rozpoznawcze L-0 z dużych elementów Ju 188, które zostały przejęte z bieżącej produkcji seryjnej. Do końca listopada 1944 wyprodukowano 15 Ju 388 L-0, głównie w Merseburgu, i siedem Ju 388 K-0; pierwotnie planowano 50 K-0, ale niektóre z nich zostały przerobione na rozpoznawcze, a kilka maszyn zostało zniszczonych podczas bombardowań, zanim ostatecznie zostały ukończone w Merseburgu. Nocny myśliwiec Ju 388 J i bombowiec w wersji K nie były produkowane seryjnie. Tylko samolot rozpoznawczy L-1 został zbudowany w małej serii, w sumie 66 samolotów w ATG (Allgemeine Transportanlagen-Gesellschaft) w Lipsku i Weserflug (Weser-Flugzeugbau GmbH) w Legnicy na Dolnym Śląsku. Tylko nieliczne Junkersy Ju 388 zostały wysłane do jednostkek frontowych Luftwaffe. Nie jest jasne, czy brały udział w misjach bojowych.
Zachowane egzemplarze.
Zachował się pojedynczy Ju 388 o numerze seryjnym 560049, który w maju 1945 wpadł w ręce amerykańskich sił zbrojnych w Merseburgu. Stamtąd dotarł najpierw przez stacje pośrednie w Kassel i Cherbourg do Dayton w stanie Ohio, gdzie przeprowadzono testy w locie na Wright Field. Obecnie znajduje się w "Paul E. Garber Preservation, Restoration and Storage Facility", będącym częścią Narodowego Muzeum Lotnictwa i Przestrzeni Kosmicznej (US National Air &amp; Space Museum ), gdzie ma zostać podjęta gruntowna renowacja.

</doc>
<doc id="54247" url="https://pl.wikipedia.org/wiki?curid=54247" title="Ju 388">
Ju 388



</doc>
<doc id="54250" url="https://pl.wikipedia.org/wiki?curid=54250" title="Junkers Ju 390">
Junkers Ju 390

Junkers Ju 390 – samolot transportowy i bombowy dalekiego zasięgu. Wersja rozwojowa samolotu Junkersa Ju 290.
Historia.
W 1942 roku w lotnictwie III Rzeszy zaistniała potrzeba posiadania samolotu zdolnego do zbombardowania celów leżących na wschodnim wybrzeżu Stanów Zjednoczonych Ameryki oraz prowadzenia misji rozpoznawczych na całym Atlantyku. W wyniku rozpisanego konkursu zakłady Junkers zdecydowały się na zaadaptowanie już istniejącego płatowca do nowych zadań. Bazując na samolocie transportowym Ju 290 A zbudowano w zakładach Dessau transportowy samolot dalekiego zasięgu Ju 390 V1. Od pierwowzoru był dłuższy o ponad 3 m i miał rozpiętość skrzydeł 50 m. Zamontowano w nim dwie dodatkowe gondole silnikowe, a także dodatkową parę chowanego podwozia głównego. Samolot służył do badań nad różnymi konfiguracjami wyposażenia.
Jednocześnie z pracami nad prototypem Ju 390 V1, zakłady w Bernburgu zbudowały samolot Ju 390 V2, który oblatano w połowie 1943 roku. Miał on stać się pierwowzorem wersji seryjnej samolotu patrolowego. Zastosowano w nim uzbrojenie obronne i radar morski FuG 200 "Hohentwiel". Rozpoczęto również prace nad trzecim prototypem Ju 390, który miał stać się wzorcem dla bombowca Ju 390 A. Budowa Ju 390 V3 nie została jednak dokończona.
Służba.
Do służby został oddany tylko jeden egzemplarz samolotu. W styczniu 1944 do bazy lotnictwa morskiego w Mont-de-Marsan dotarł Ju 390 V2, który posiadając ogromne zapasy paliwa był wykorzystywany do dalekodystansowych lotów patrolowych. Podczas jednego z nich miał przelecieć Ocean Atlantycki, zbliżyć się na odległość 20 km do Nowego Jorku i zawrócić bez niepokojenia przez obronę powietrzną Stanów Zjednoczonych. Krytycy tego zdarzenia uważają, że nie ma solidnych dowodów na odbycie tej misji, choć leżała w zasięgu możliwości samolotu. Według wspomnień Alberta Speera, w innej misji dalekodystansowej samolot miał przelecieć nad Arktyką i wylądować w Japonii. To zdarzenie też jest podawane w wątpliwość z braku dowodów. W każdym razie samolot wywarł duże wrażenie na Japończykach, że w sierpniu 1944 roku zakupili oni od Niemców licencję na będący dopiero w fazie projektu seryjny samolot Ju 390 A-1. Pod koniec II wojny światowej w 1945 Ju 390 V2 przydzielony został do tajnych misji transportowych, których celem było wywiezienie depozytów i dóbr III Rzeszy za granicę. W operacji o kryptonimie ODESSA samolot latał do Norwegii i – być może – do Argentyny.

</doc>
<doc id="54251" url="https://pl.wikipedia.org/wiki?curid=54251" title="Ju 390">
Ju 390



</doc>
<doc id="54254" url="https://pl.wikipedia.org/wiki?curid=54254" title="Junkers Ju 287">
Junkers Ju 287

Junkers Ju 287 – niemiecki samolot bombowy o napędzie odrzutowym.
Był to pierwszy samolot posiadający skrzydła o ujemnym skosie.
Historia.
Prace projektowe nad nową konstrukcją podjęto w 1942 pod kierownictwem prof. Heinricha Hertela oraz inż. Hansa Wocke. W ich wyniku powstał projekt samolotu napędzanego czterema silnikami turboodrzutowymi Junkers Jumo 004. Na początku 1944 Reichsluftfahrtministerium (Ministerstwo Lotnictwa III Rzeszy) zleciło budowę prototypu. Ze względu na nietypową konstrukcję płata zdecydowano się na wykonanie egzemplarza doświadczalnego z jak największej liczby istniejących komponentów (na wypadek niepowodzenia podczas prób). Ju 287 był połączeniem kadłuba samolotu He 177A, zmodyfikowanej części ogonowej Ju 388L, jedynie skrzydła zostały zaprojektowane „od zera”. Podwozie główne zostało zaadaptowane z Ju 352A, zdecydowano się również na montaż zdwojonego podwozia przedniego pochodzącego ze zdobycznego samolotu bombowego B-24 „Liberator”. Załoga składała się z pilota oraz radiotelegrafisty. Pierwszy lot odbył się w Brandis k. Lipska 8 sierpnia 1944. Równolegle podjęto prace nad drugim prototypem, mającym być wzorcem dla seryjnej wersji bombowca. Wraz z nadejściem Armii Czerwonej prototyp sześciosilnikowego Ju 287V2, podobnie jak Ju 287V1, wpadły w ręce Sowietów.
Kadra niemieckich inżynierów (jeńców) była autorami radzieckiego samolotu OKB-1 EF 140, który wzleciał w powietrze 15 marca 1949.

</doc>
<doc id="54255" url="https://pl.wikipedia.org/wiki?curid=54255" title="Ju 287">
Ju 287



</doc>
<doc id="54257" url="https://pl.wikipedia.org/wiki?curid=54257" title="Junkers Ju 290">
Junkers Ju 290

Junkers Ju 290 – niemiecki samolot transportowy, samoloty rozpoznawczy i bombowy dalekiego zasięgu, który jest przebudowaną wersją wojskową czterosilnikowego samolotu pasażerskiego Ju 90.
Historia.
Junkers Ju 290 powstał w ramach rozwoju i przystosowania dla celów wojskowych czterosilnikowego samolotu pasażerskiego Ju 90 w wojskowy samolot transportowy, który rozpoczął się na początku 1941 roku. Z powodu dużego zapotrzebowania na samoloty rozpoznawcze dalekiego zasięgu, szczególnie w zakresie rozpoznania morskiego, jako samolot współpracujący z okrętami podwodnymi (Ju 290 A-5), od lutego 1943 były prowadzone dalsze prace nad przystosowaniem go do tych celów z jednoczesną możliwością przenoszenia pocisków kierowanych, np. Fritz X do niszczenia celów morskich. Od Ju 90 różnił się przede wszystkim mocniejszymi silnikami, powiększonymi płatami nośnymi, oraz pionowymi i poziomymi statecznikami. Jednocześnie jego zasięg zwiększył się znacznie.
W czasie dalszych prac rozwojowych powstało kilka dalszych projektów, z których tylko powiększony Ju 390 z sześcioma silnikami w 1943 wszedł do produkcji. Nieliczne egzemplarze Ju 290, które przetrwały II wojnę światową, zostały przejęte przez aliantów do dalszego użytku.

</doc>
<doc id="54259" url="https://pl.wikipedia.org/wiki?curid=54259" title="Ju 290">
Ju 290



</doc>
<doc id="54260" url="https://pl.wikipedia.org/wiki?curid=54260" title="Arado Ar 68">
Arado Ar 68

Arado Ar 68 – niemiecki samolot myśliwski z okresu przedwojennego i początku II wojny światowej.
Historia.
Samolot, skonstruowany aby zastąpić typ Heinkel He 51, już w czasie lotu próbnego w roku 1934 wykazał doskonałą sterowność i osiągi. Na początku występowały kłopoty z trwałością i mocą zastosowanego silnika. W efekcie zastosowano silnik typu Junkers Jumo 210 i samolot przeszedł do produkcji seryjnej, mimo że istniały problemy z tolerancją błędów pilota, które groziły odrzuceniem projektu.
Pierwsze samoloty tego typu trafiły do oddziałów Luftwaffe we wschodnich Prusach w 1936 roku, a udział w walkach wzięły po raz pierwszy podczas wojny domowej w Hiszpanii. Tu okazało się, że Ar 68 miał słabsze osiągi niż stosowany przez hiszpańskich republikanów samolot typu I-16. Firma Arado zareagowała wprowadzeniem do produkcji modelu E, który do czasu wprowadzenia samolotu Messerschmitt Bf 109, był najczęściej stosowanym myśliwcem w Luftwaffe. W roku 1940 zdemobilizowano ostatnie samoloty tego typu, które służyły jeszcze jako maszyny szkoleniowe i do lotów nocnych.
Liczebność.
Przy braku precyzyjnych danych dotyczących produkcji, dla orientacji można podać, że w dniu 26 września 1938 Luftwaffe posiadała w jednostkach bojowych 640 szt. AR 68 (oraz 171 Bf-109). Rok później było 28 szt. Ar 68 i 747 szt. Bf-109.

</doc>
<doc id="54263" url="https://pl.wikipedia.org/wiki?curid=54263" title="Arado Ar 196">
Arado Ar 196

Arado Ar 196 – niemiecki wodnosamolot rozpoznawczy z okresu II wojny światowej.
Historia.
Pod koniec 1936 roku w wytwórni Arado przystąpiono do opracowania nowego samolotu rozpoznawczego dla lotnictwa morskiego, który mógłby zastąpić przestarzałe już dwupłatowe samoloty Heinkel He 60. Miała to być maszyna przystosowana do startu przy użyciu katapulty jak również z powierzchni wody.
Samolot taki został opracowany i oznaczono jako Arado Ar 196, a w lecie 1937 roku zbudowano jego pierwszy prototyp, którego oblot potwierdził zakładane parametry. Później zbudowano jeszcze kolejne cztery prototypy, z których trzy ostatnie miały po jednym pływaku zamiast dwóch zastosowanych w pierwszych prototypach.
Próby w locie zakończono w 1938 roku i rozpoczęto produkcję samolotu oznaczonego jako Arado Ar 196A. W trakcie produkcji seryjnej dokonywano kolejnych zmian, choć w zasadniczy sposób nie zmieniała się konstrukcja maszyny.
Wersje samolotu Arado Ar 196.
Produkcję samolotu "Arado Ar 196" zakończono w 1944 roku. Łącznie w latach 1938–1944 zbudowano 541 maszyn wszystkich wersji (w tym 5 prototypów). Produkowane one były w wytwórni Arado, Fokker w Amsterdamie i S. N. C. A. w Saint-Nazaire.
Służba.
Wodnosamoloty Arado Ar 196 były wprowadzane w początkowym okresie do jednostek rozpoznania morskiego oraz jako samoloty na okrętach liniowych, m.in. był w nie wyposażony pancernik „Bismarck”. Znalazły się także na wyposażeniu niemieckich krążowników pomocniczych. Stosowano je w trakcie walk na Morzu Norweskim i Północnym, a także rejonie Malajów, Nowej Gwinei a nawet nad terenami północnej Australii.
Po kilka sztuk samolotów otrzymały również Bułgaria, Rumunia i Finlandia, które używały ich w dywizjonach obrony wybrzeża.
Opis konstrukcji.
Samolot "Arado Ar 196" to jednopłatowy dolnopłat o konstrukcji metalowej, podwozie pływakowe – stałe. Kabina zakryta, mieszcząca pilota i obserwatora. Napęd stanowił jeden silnik gwiazdowy.

</doc>
<doc id="54264" url="https://pl.wikipedia.org/wiki?curid=54264" title="Arado Ar 231">
Arado Ar 231

Arado Ar 231 – niemiecki wodnosamolot pokładowy przeznaczony do operowania z pokładów okrętów podwodnych, produkowany przez wytwórnię lotniczą Arado.
Historia.
Ideą przyświecającą powstaniu samolotu była chęć marynarki wojennej wyposażenia okrętów podwodnych w samolot zwiadowczy pozwalający im na wykrywanie celów poza linią horyzontu. W 1940 w wytwórni złożono zamówienie na 6 samolotów serii przedprodukcyjnej. Samolot miał mieć możliwość szybkiego składania, a w stanie złożonym powinien mieścić się w cylindrycznym hangarze pokładowym o średnicy zaledwie 2 metrów. Po złożeniu samolot miałby być przenoszony dźwigiem będącym na wyposażeniu okrętu na wodę i startować o własnych siłach. Zdolność przebywania w powietrzu szacowano na 4 godziny. Przeprowadzone próby nie wypadły zachęcająco, małe rozmiary samolotu i co za tym idzie silnik o niewielkiej mocy zadecydowały o słabych osiągach samolotu. Niepochlebnie o nowym pomyśle wyrażali się również dowódcy U-Bootów, dla których wizja przebywania na powierzchni podczas operacji przenoszenia samolotu na wodę lub jego podnoszenia bez możliwości alarmowego, szybkiego zanurzenia się w przypadku wykrycia nieprzyjacielskich jednostek lub samolotów była najkrótszą drogą do zatonięcia pod bombami alianckich bombowców. Gwoździem do trumny pomysłu z wodnosamolotem dla okrętów podwodnych okazał się być wiroszybowiec Focke-Achgelis Fa 330, który był na tyle tani i prosty w swojej konstrukcji, że w przypadku wykrycia zagrożenia można go było po prostu zostawić ratując jedynie pilota. Faktycznie Fa 330 weszły na wyposażenie U-Bootów. Konstrukcja Ar 231 nie była dalej rozwijana.
Konstrukcja.
Ar 231 był jednosilnikowym, zastrzałowym górnopłatem o mieszanej konstrukcji. Trójdzielny płat zamocowany był ukośnie nad kadłubem, w ten sposób, że lewe skrzydło znajdował się wyżej niż prawe, po złożeniu oba płaty zachodziły na siebie. Podwozie dwupływakowe z demontowanymi zastrzałami mocującymi pływaki do kadłuba. Czas przygotowania samolotu do lotu wynosił około 10 minut.

</doc>
<doc id="54265" url="https://pl.wikipedia.org/wiki?curid=54265" title="Arado Ar 234">
Arado Ar 234

Arado Ar 234 – niemiecki samolot bombowo-rozpoznawczy o napędzie odrzutowym, produkcji zakładów Arado Flugzeugwerke GmbH, używany przez Luftwaffe w latach 1944–1945. Pierwszy na świecie bombowiec z silnikami odrzutowymi. Jedna z ciekawszych, nowatorskich, a nawet pionierskich pod wieloma względami konstrukcji lotniczych okresu II wojny światowej.
Historia.
Na początku wojny szybkie sukcesy odnoszone przez III Rzeszę nie skłaniały do prac nad samolotami rozpoznawczymi o napędzie odrzutowym. Dodatkowo małe zainteresowanie tymi problemami wykazywali stojący na czele Luftwaffe Ernst Udet i Hermann Göring. Ten kierunek badań nabrał impetu dzięki E. Milchowi. Pierwsze projekty maszyny o nazwie kodowej "E370" stworzone pod kierunkiem dyrektora firmy "Arado" profesora Waltera Blume, który kierował zespołem w skład którego wchodzili m.in. inż. Hans Rabeski, Hugo Wenzel, Franz Mayer i Rüdiger Kosin, powstały na początku 1941 roku. Konstrukcja ta była odpowiedzią na złożone przez Ministerstwo Lotnictwa Rzeszy zapotrzebowanie na szybki samolot rozpoznawczy. Początkowo, ze względu na wymagany zasięg rzędu 2150 km, próbowano zmniejszyć masę maszyny poprzez zastosowanie odrzucanego podwozia, które miało postać trójkołowego wózka ze sterowanym z kabiny pilota kołem przednim i kołami głównymi wyposażonymi w hamulce hydrauliczne. Cały zespół podwozia miał być odrzucany po starcie i opadać na pięciu spadochronach. Lądowanie maszyny miało odbywać się na specjalnych płozach umieszczonych pod kadłubem i silnikami, chroniących jednocześnie jednostki napędowe przed uszkodzeniem.
Zakładano, że samolot miał latać z prędkością 780 km/h, osiągać pułap operacyjny 11 000 m i maksymalny zasięg rzędu 2000 km. Ostatecznie zasięg maszyny był nieco niższy niż planowany, ale i tak satysfakcjonował ministerstwo na tyle, że zamówiono dwa prototypy oznaczone kodem "Ar 234 V1" i "Ar 234 V2" ("V" od niem. "Versuchs" – prototyp).
Obie maszyny ukończono do końca 1941 roku, ale silniki typu "Jumo 004" mające napędzać samolot nie były jeszcze gotowe. Ostatecznie pierwszą parę silników zamontowano w pierwszym prototypie w lutym 1943 roku, co umożliwiło wykonanie testów statycznych i kołowania po płycie lotniska.
Pierwsze silniki przeznaczone do testów w locie dostarczono do wytwórni Arado późną wiosną tego samego roku, co umożliwiło oblatanie pierwszego prototypu "Ar 234 V1" 30 lipca 1943 roku. Pierwszymi pilotami testującymi prototypy byli por. Sommer i por. Goetz. Próby przebiegły pomyślnie, z wyjątkiem testów odrzucanego podwozia, które ze względu na awarie spadochronów, uległo zniszczeniu. W sierpniu firma Arado posiadała już cztery maszyny prototypowe zdolne do lotów. 1 października 1943 r. został rozbity drugi prototyp, a pilot H. Selle zginął. Do projektu dołączono kolejnych pilotów-oblatywaczy Waltera Krögera i Ubbo Jansena.
Jeszcze przed wykonaniem oblotu samolotu, Ministerstwo Lotnictwa rozważało możliwość przebudowania "Ar 234" na bombowiec. Zamówiono dwa prototypy samolotu w wersji "Ar 234 B" nazwanej później "Blitz" (niem. „błyskawica”). Nazwa te nie była jednak nazwą oficjalną. Została przyjęta, gdyż samolot ten nazwał tak Adolf Hitler, obserwujący jego możliwości podczas pokazów w Rechlinie w czerwcu 1944 r. Na pokazach tych samolot osiągnął prędkość 820 km/h i wykazywał się w stosunku do Messerschmitta Me 262 większą zwrotnością, łatwością pilotażu i mniejszym promieniem skrętu. Ze względu na zbyt smukłą sylwetkę kadłuba maszyny, niezdolną pomieścić ładunek bomb wewnątrz, zdecydowano się na zastosowanie uchwytów na zewnątrz kadłuba. Zastosowano również klasyczne, chowane w locie podwozie, gdyż odrzucane w połączeniu z płozami do lądowania okazało się niepraktyczne. Po pierwsze, piloci musieli wykazywać się nie lada umiejętnościami akrobacyjnymi, żeby sprowadzić Ar 234 na ziemię i wylądować na płozach, niczym szybowiec, gdyż maszyna ta ważyła 5200 kg (masa własna wersji Ar 234 B-2). Poza tym, maszyna po wylądowaniu na płozach była unieruchomiona na lotnisku przez około 20 minut, do momentu powtórnego zamontowania wózka z kołami i w przypadku ewentualnego ataku lotniczego, samoloty na płozach były bardzo łatwym celem dla samolotów wroga.
Prace nad wersją bombową rozpoczęły się już po wyprodukowaniu czterech prototypów z podwoziem odrzucanym. Pierwszy prototyp samolotu bombowego oznaczony jako "Ar 234 V5" został wyposażony w nowe przedprodukcyjne silniki "Jumo 004B-0" o takim samym ciągu, jak seryjne "Jumo 004A" wynoszącym 8,2 kN, ale o 90 kilogramów lżejsze. Trzeci prototyp był wyposażony w fotel wyrzucany. Siódmy prototyp był identyczny jak piąty, a maszyny oznaczone jako "Ar 234 V6" i "Ar 234 V8" były projektami samolotów czterosilnikowych napędzanych jednostkami napędowymi "BMW 003" o ciągu 7,85 kN. Chociaż silniki "BMW 003" posiadały mniejszy ciąg niż "Jumo 004B", to ich mniejsza masa powodowała, że stosunek ciągu do masy był lepszy, niż przy zastosowaniu dwóch silników Jumo (dzięki nim w samolocie wersji Ar 234C osiągnięto prędkość 874 km/h).
Różnice między prototypami "V6" i "V8" polegały na tym, że silniki w pierwszej z maszyn umieszczone były na skrzydłach w odstępach, a w drugiej parami we wspólnej obudowie. Zamontowanie silników parami powodowało zmniejszenie oporów aerodynamicznych konstrukcji.
Start wszystkich maszyn prototypowych odbywał się przy wspomaganiu systemem dwóch dodatkowych silników rakietowych „Rauchergerät” typu "Walter 109-500" o masie 280 kg, zdolnych wygenerować ciąg 4,9 kN każdy przez czas 30 sekund. Silniki były odrzucane po starcie samolotu i lądowały na spadochronach. W przypadku awarii jednego z silników wspomagających, odrzucano oba w trybie awaryjnym w celu uniknięcia asymetrii ciągu mogącej doprowadzić do katastrofy.
Prototyp numer 9 oznaczony jako "Ar 234 V9" lub "Ar 234B-0" był pierwszą maszyną wyposażoną w podwozie wciągane w locie i został oblatany 10 marca 1944 roku. 17 kwietnia 1944 r. na tym prototypie wykonano pierwszy lot z podwieszonym uzbrojeniem bombowym.
10 czerwca 1944 r. dziesiąty prototyp (V10) został wykorzystany w pokazach najnowszego sprzętu lotniczego w Lörz k. Rechlina, gdzie w locie poziomym osiągnął prędkość 820 km/h. 27 lipca 1944 r. podczas lotu doszło do pożaru silnika i pilot Richter wyskoczył ze spadochronem. Samolot, kierowany przez pilota automatycznego, wykonał dwa kręgi i samodzielnie wylądował w przygodnym terenie. Nieugaszony pożar strawił go doszczętnie.
Prototyp jedenasty (V11) został oblatany przez Waltera Krögera w dn. 10 maja 1944 r. Na tym egzemplarzu po raz pierwszy testowano pilota automatycznego Patin PSD-11.
Prototyp dwunasty (V12) służył do testowania dodatkowych zbiorników paliwa, w trzynastym (V13) zamontowano silniki "BMW 003 A-1". Prototyp czternasty (V14) służył do badania aparatury radiowej, prototypy piętnasty (V15) i szesnasty (V16) były napędzane silnikami "BMW 003A-1" i przewidziane do zamontowania skośnych skrzydeł (do czego nie doszło). Prototyp dwudziesty siódmy (V27) użyto do testowania hamulców aerodynamicznych, prototypy dwudziesty szósty (V26) i trzydziesty (V30) miały zamontowany drewniany płat o profilu laminarnym.
Do grudnia 1944 r. opracowano cztery podstawowe warianty konfiguracji wyposażenia Arado Ar 234B-2, zależne od przeznaczenia, tzw. "Rüstzatz":
W celu zwiększenia zasięgu samolotu opracowano holowany zbiornik paliwa stworzony na bazie kadłuba latającej bomby V1 oznaczony jako "Schleppgerät 5041 (SG 5041)". Zbiornik mieścił 1200 dm³ paliwa, miał zabudowaną pompę umożliwią przepompowanie paliwa do samolotu holującego. Po wyczerpaniu paliwa był automatycznie odczepiany od holownika i lądował na spadochronie. W samolocie Arado Ar 234 B-2 w tyle kadłuba umieszczono stanowisko dla technika obsługującego ten system. Pierwszy lot odbył się 25 lutego 1945 r. i zakończył się pomyślnie. 16 marca 1945 r. przetestowano w locie nowy zespół oznaczony jako "SG 5041/V2". Rozwiązania tego nie wykorzystano w maszynach bojowych.
Konstruktorzy opracowali dodatkowe wersje rozwojone samolotu Arado Ar 234:
Samoloty Arado Ar 234 produkowano początkowo w zakładach Brandenburg nad Hawelą. Na skutek nalotów przeniesiono ją do Neubrandenburga, a następnie do Alt-Lönewitz. Kolejne naloty alianckiego lotnictwa wymusiły rozdzielenie produkcji pomiędzy mniejsze zakłady, rozrzucone po terenie całych Niemiec. Pomimo tych problemów łącznie zbudowano 238 egzemplarzy samolotu. W liczbie tej znalazły się 32 prototypy (również wersje czterosilnikowe), 20 egzemplarzy serii próbnej (produkcja od maja 1944 roku) oraz 186 samolotów wersji bojowej oznaczone jako "Ar 234B-2". W końcowej fazie produkcji znajdowało się również 14 egzemplarzy samolotu wielozadaniowego Arado Ar 234C-3 z 4 silnikami "BMW 003" jeden egzemplarz Arado Ar 234C-1, jednak nie zdążono ich ukończyć przed kapitulacją III Rzeszy. Niemcy przewidywali również stworzenie wersji Arado Ar 234 jako samolotu-matki dla pocisku odrzutowego V1. W wersji tej samolot miał przewozić V1 na swoim grzbiecie i odczepiać w odpowiedniej odległości od celu. Bojowo użyto 195 samolotów.
Kiedy koniec wojny zbliżał się dużymi krokami, jednostki posiadające Ar 234 dostały rozkaz ich zniszczenia. Miało to zapobiec dostaniu się tak obiecującej i przełomowej konstrukcji w ręce wroga. Pomimo to, aliantom udało się przejąć część nieuszkodzonych egzemplarzy, a szczególnie owocne było zajęcie norweskiego lotniska Stavanger-Sola. Zdobyczne egzemplarze Arado trafiły do Wielkiej Brytanii, USA, Związku Radzieckiego, prawdopodobnie także do Francji. Rozwiązania konstrukcyjne zastosowane w nowatorskich i wyprzedzające ówczesny poziom rozwoju techniki niemieckich samolotach stały się wzorem przy projektowaniu nowych typów samolotów odrzutowych w tych krajach. Szczególną uwagę aliantów poza konstrukcją zwróciło wyposażenie Ar 234, a przede wszystkim: silniki "Junkers Jumo 004B-1", spadochron hamujący i celowniki peryskopowe RF2C.
Zastosowanie bojowe.
Pierwszym zastosowaniem bojowym Arado Ar 234 były loty zwiadowcze nad Wielką Brytanią i Francją w lipcu 1944 roku (wykorzystywano do tego prototypy). We wrześniu 1944 roku na lotnisku Rheine utworzono "Kommando Sperling", pierwszą jednostkę rozpoznawczą wyposażoną w cztery przebudowane samoloty prototypowe; kolejną było "Kommando Hecht" stacjonujące w Biblis k. Worms, uzbrojone już w seryjne Arado Ar 234B-2. W listopadzie i grudniu 1944 roku wykonywały one liczne loty rozpoznawcze związane z przygotowaniami do niemieckiej kontrofensywy w Ardenach.
Na początku 1945 roku dalsze eskadry (1/F/33, 1/F/100 oraz 1/F/123) przezbrojono w samoloty Arado (tylko po kilka sztuk w każdej), działały one na froncie włoskim, nad Bawarią i Austrią. Jednostka stacjonująca w Stavanger w Norwegii (1/F/5) wykonywała loty zwiadowcze nad Morzem Północnym i Wielką Brytanią. W drugiej połowie 1944 roku w samoloty Arado Ar 234B-2 wyposażono pułk bombowy KG76, po raz pierwszy użyto ich bojowo w grudniu 1944 roku, podczas kilkakrotnego bombardowania miasta Liège w Belgii, później, w marcu 1945 roku atakując alianckie siły pancerne koło Düren (zachodnie Niemcy) oraz 17 marca 1945 roku zdobyty przez wojska alianckie most na Renie w miejscowości Remagen zrzucając na niego bomby o wadze 1 tony.
Ciekawy epizod miał miejsce w czasie ataków na siły pancerne koło Düren. 2 marca 1945 r. do jednego z ataków wysłano Ar 234 osłaniane przez 71 myśliwców Messerschmitt Bf 109G z pułku JG 27 kpt. D.J. Reid. Tak duże zgrupowanie zostało zaatakowane przez myśliwce Spitfire Mk XVI i Tempest Mk V. Zostały wówczas zestrzelone dwa samoloty Ar 234 pilotowane przez poruczników Starka i Rogele, obaj piloci zginęli.
Próbowano również dostosować Arado Ar 234 do roli nocnego myśliwca, m.in. wyposażając go w radar, stanowisko operatora radaru i podwieszane uzbrojenie strzeleckie (wersja Ar 234B-2/N nazywana potocznie „Słowikiem”); załogom czterech tak zmodyfikowanych maszyn nie udało się jednak osiągnąć żadnych zestrzeleń w okresie od grudnia 1944 roku do końca wojny.
Dzięki swoim osiągom, zwłaszcza prędkości, Arado Ar 234 były do końca 1944 roku trudnymi do zestrzelenia przez alianckie myśliwce. Od 1945 r., kiedy na niebie pojawiało się coraz więcej samolotów typu Hawker Tempest czy P-47 Thunderbolt (osiągały one prędkość w okolicach 700 km/h) i piloci zaczęli wykorzystywać element zaskoczenia przy niespodziewanym spotkaniu, sukcesów w zestrzeliwaniu Ar 234 trafiało się więcej.
Opis konstrukcji.
Arado Ar 234B-2 – wersja produkowana seryjnie, był jednomiejscowym samolotem w układzie grzbietopłata, napędzanym dwoma turbinowymi silnikami odrzutowymi. Konstrukcja samonośna, całkowicie metalowa (blacha duralowa); trójpodporowe podwozie z kołem przednim, wciągane w locie.
Płat jednoczęściowy, obrys skrzydeł trapezowaty z zaokrąglonymi końcówkami. Kabina pilota typu ciśnieniowego, konstrukcja z kroplową osłoną ze szkła organicznego zapewniającą doskonałą widoczność, zwłaszcza do przodu; w górnej części właz pilota, z możliwością awaryjnego odrzucania. Kabina wyposażona była w instalację tlenową, wykorzystywaną przy lotach na wysokości powyżej 4500 m; niektóre egzemplarze miały zamontowane fotele wyrzucane i system automatycznego pilota.
Za kabiną mieściła się komora koła przedniego. W przedniej i środkowej części kadłuba ulokowano samouszczelniające się po przebiciu zbiorniki paliwa o pojemność 1800 dm³ – przedni i 2000 dm³ – tylny (dodatkowo, na zaczepach pod gondolami silnika można było mocować odrzucane zbiorniki paliwa o pojemności 300 dm³ każdy); pomiędzy zbiornikami komora podwozia głównego. Z tyłu znajdował się zestaw kamer, służących do wykonywania zdjęć lotniczych: pionowych i skośnych, lub (w wersji nocnej) radar i fotel operatora radaru. Na samym końcu znajdował się spadochron hamujący, służący do skrócenia dobiegu (250 m, bez spadochronu 380 m); statecznik pionowy stanowił całość z kadłubem.
Napęd był złożony z dwóch silników turbinowych "Junkers Jumo 004B-1" wyposażonych w ośmiostopniową sprężarkę osiową, 6-komorowy przedział spalania oraz niechłodzoną turbinę. Silnik generował ciąg o mocy 8,83 kN na poziomie morza oraz 6,54 kN na wysokości 7000 m. Przy starcie wykorzystywano również dwa dodatkowe odrzucane silniki rakietowe Walter HWK 109-500 A-1 o ciągu 4,9 kN każdy.
Instalacja radiowa składała się z radiostacji nadawczo-odbiorczej, radionamiernika, urządzenia radionawigacyjnego FuG 125 Hermine służącego do współpracy z naziemnymi radiolatarniami oraz systemu identyfikacji „swój-obcy” FuG 25a.
Uzbrojenie bombowe mogły stanowić bomby o łącznym wagomiarze 1500 kg, podczepiane na wyrzutnikach pod kadłubem lub pod gondolami silników (w drugim przypadku zamiast dodatkowych zbiorników paliwa). Samolot w podstawowej wersji pozbawiony był uzbrojenia strzeleckiego.

</doc>
<doc id="54266" url="https://pl.wikipedia.org/wiki?curid=54266" title="Arado Ar 240">
Arado Ar 240

Arado Ar 240 – niemiecki prototypowy dwusilnikowy ciężki myśliwiec i samolot rozpoznawczy.

</doc>
<doc id="54267" url="https://pl.wikipedia.org/wiki?curid=54267" title="Mitsubishi A6M">
Mitsubishi A6M

Mitsubishi A6M "Reisen, znany popularnie jako Zero" – podstawowy typ samolotu myśliwskiego Cesarskiej Japońskiej Marynarki Wojennej w okresie II wojny światowej, jeden z najlepszych myśliwców początkowego okresu wojny. Był pierwszym w świecie myśliwcem eskortującym dalekiego zasięgu, co udowodnił podczas wojny w Chinach, przed rozpoczęciem wojny na Pacyfiku. Znany także pod nadaną przez Amerykanów w czasie wojny nazwą kodową "Zeke".
Nazwa samolotu.
Po japońsku samolot nie miał oficjalnej nazwy, lecz nazywany był Reisen, co było skrótem pełnego oznaczenia Rei-shiki kanjō-sentōki (零式艦上戦闘機, Myśliwiec Pokładowy Marynarki Wzór 0). Liczba 0 oznaczała końcówkę roku, 2600 według kalendarza japońskiego, czyli 1940 w kalendarzu gregoriańskim, kiedy to samolot wprowadzono do produkcji. Oficjalnym amerykańskim oznaczeniem kodowym było imię "Zeke" (lub "Hamp" dla Modelu 32), jednakże znacznie większą popularność zdobyło angielskie tłumaczenie oznaczenia japońskiego, czyli Zero. Stało się ono popularne do tego stopnia, że także w Japonii spotyka się hybrydowe oznaczenie Zero-Sen. Skróconym oznaczeniem modelu samolotu było A6M z dalszymi cyframi oznaczającymi kolejne wersje, gdzie A oznaczało myśliwiec pokładowy, 6 – szósty projekt japońskiego myśliwca pokładowego, M – konstrukcja Mitsubishi.
Historia powstania.
Samolot opracował inż. Jirō Horikoshi w 1940. Konstrukcja powstała jako odpowiedź na zamówienie marynarki, która poszukiwała następcy dotychczas używanego myśliwca A5M4. Zamówienie i wymagania postawione przed nowym myśliwcem pokładowym marynarki były bardzo wygórowane:
Wymagania te były bardzo trudne do spełnienia, a dodatkowy problem wynikał z faktu, że konstruktorzy japońscy, w przeciwieństwie np. do amerykańskich, nie dysponowali silnikiem lotniczym o wystarczającej mocy. Efektem tego była rezygnacja z opancerzenia i samouszczelniających się zbiorników paliwa.
Napęd.
Początkowo zamontowano silnik Mitsubishi Zuisei 13 o mocy 875 KM, jednak z tym silnikiem samolot (oznaczony jako A6M1) nie uzyskał odpowiednich osiągów. W drugiej wersji zastosowano silnik Nakajima NK1B Sakae 12 ze sprężarką, o mocy startowej 940 KM i 950 KM na wysokości 4200 metrów. Wszystkie seryjne „Zera” aż do końca wojny latały z różnymi modyfikacjami tego silnika. Począwszy od wersji A6M3, zwiększono moc silnika Sakae 21 do 1130 KM. Silniki te napędzały trzyłopatowe śmigło o zmiennym skoku, od wersji A6M3 zastosowano większe śmigło mogące skuteczniej przenosić większą moc. Mimo udoskonaleń od 1943 pozostawał w tyle za nowymi modelami aliantów.
Wymiary.
Myśliwiec miał startować z pokładów okrętów i musiał być dostosowany do hangarowania. W późniejszych wersjach wymiary się zmieniały, co wynikało głównie ze zmniejszenia rozpiętości, na przykład:
A6M2: 12 × 9 × 3
A6M5: 11 × 9,1 × 3,5
Osiągi.
Pierwsza wersja A6M2 rozwijała 533 km/h na pułapie 4550 m; maksymalny pułap wynosił 10 300 m. W wyniku modernizacji osiągi nieco się zmieniały, pułap pozostawał w zasadzie ten sam (patrz poniżej).
Uzbrojenie.
Wszystkie wersje miały seryjnie montowane w skrzydłach dwa działka kalibru 20 mm z zapasem 60 pocisków na działko i dwa karabiny maszynowe kalibru 7,7 mm w kadłubie, zsynchronizowane ze śmigłem. W wersjach A6M5 czasami montowano dodatkowe karabiny maszynowe w kadłubie lub wymieniano na większe, kalibru 13,2 mm. Czasami nawet montowano działka o kalibrze 30 mm, jak w jednym z myśliwców z bazy w Lae. Przyczyną był fakt bardzo silnego opancerzenia i wysokiej odporności amerykańskich samolotów na ogień karabinów małego kalibru. Modernizacje te jednak były w znakomitej większości dokonywane przez mechaników na lotniskach polowych. Oprócz uzbrojenia strzeleckiego myśliwce te mogły przenosić dwie bomby o masie 60 kg każda, podwieszane pod skrzydłami. Niektóre samoloty wersji A6M5 i późniejszych przystosowywano do przenoszenia jednej bomby 250 kg podwieszanej pod kadłubem (zamiast dodatkowego zbiornika paliwa); było to przydatne zwłaszcza w trakcie ataków kamikaze.
Użycie bojowe.
„Zera” przez cały okres wojny pozostawały podstawowymi myśliwcami pokładowymi marynarki japońskiej; w bazach lądowych w zasadzie też, co najwyżej częściowo wyparł go myśliwiec Kawanishi N1K Shiden. W początkowym okresie wojny były odpowiednikiem brytyjskiego Spitfire’a. Nie były tak szybkie, ale były zwrotniejsze i mogły je wymanewrować. „Zero” miał zdolność długotrwałego wznoszenia się pod dużym kątem i mógł o wiele dłużej pozostawać w powietrzu.
Kariera bojowa A6M rozpoczęła się 19 sierpnia 1940 w Chinach; debiut był udany, gdyż zestrzelono 8 z 9 chińskich samolotów napotkanych w trakcie walki. Potem walki na Pacyfiku: od ataku na Pearl Harbor przez bitwy na Morzu Koralowym, pod Midway, krwawe zmagania na Guadalcanalu, klęski na Morzu Filipińskim aż do walk o Okinawę i kapitulację Japonii. Myśliwce te brały udział we wszystkich bitwach toczonych przez lotnictwo marynarki. Pod koniec wojny wiele z tych samolotów było używanych przez formacje kamikaze. Podstawowym myśliwcem US Navy w tamtym okresie był Grumman F4F Wildcat, który ustępowł wieloma parametrami Mitsubishi. Ale miał i swoje zalety, był mocniej uzbrojony, opancerzony, wyposażony w samouszczelniające się zbiorniki. Poważną wadą myśliwca Zero było stopniowe sztywnienie lotek, a po przekroczeniu 465 km/h robiły się zupełnie sztywne. Wildcat był o wiele bardziej sterowny i nawet powyżej prędkości 400 km/h mógł wykonać obrót wokół osi podłużnej i z łatwością wykonać skręt unikając ognia przeciwnika.
Intensywne walki o Guadalcanal, między sierpniem a listopadem 1942 roku, spowodowały straty bojowe około 110 samolotów A6M2/3. Jakkolwiek Zera jeszcze wówczas odniosły więcej zwycięstw nad amerykańskimi myśliwcami (F4F Wildcat), to po raz pierwszy nie zdołały wywalczyć panowania w powietrzu, częściowo z przyczyn konieczności długiego dolotu z Rabaulu.
Porównania z innymi myśliwcami.
„Zero” był pierwszym myśliwcem marynarki japońskiej, który nie tylko dorównywał myśliwcom armii lądowej, ale je przewyższał. Wiele korzystnych cech samolot zawdzięczał niskiej masie własnej (częściowo wynikało to z braku np. opancerzenia czy samouszczelniających zbiorników z paliwem), dzięki czemu obciążenie powierzchni płata było nieduże i przez to zwrotność maszyny była bardzo dobra, przy niskim zużyciu paliwa miał nieosiągalny dla innych myśliwców zasięg. Na samym początku samoloty te odniosły wielkie sukcesy i to właśnie spowodowało powstanie mitu „supermyśliwca”, któremu nie może sprostać żaden z alianckich samolotów. Początkowo rzeczywiście przewaga jakościowa nad samolotami Brewster F2A Buffalo i Grumman F4F Wildcat była duża, tym bardziej że japońskie lotnictwo pokładowe miało bardzo dobrych i doświadczonych pilotów.
Z czasem sytuacja zaczęła się zmieniać. Od roku 1943 Amerykanie wprowadzali do służby nowe typy samolotów – myśliwce pokładowe F6F Hellcat i F4U Corsair oraz myśliwce P-38 Lightning, P-47 Thunderbolt czy P-51 Mustang górowały już znacznie nawet nad udoskonalonymi modelami A6M. Mit „Zera” zaczął pryskać. Dużą rolę odegrało pozyskanie mało uszkodzonego myśliwca „Zero” przez USA. Po próbach pozorowanej walki wypracowano właściwą taktykę (unikanie walki kołowej na tym samym pułapie). Okazało się, że „Zero” nie bardzo nadaje się do prowadzenia wojny obronnej, jest nieopancerzony i bardzo wrażliwy na uszkodzenia, stąd ciekawym zjawiskiem w wojnie z Japonią była liczba wielokrotnych zestrzeleń przez amerykańskich pilotów w jednym locie bojowym. Brak samouszczelniających się (po trafieniu pociskiem) zbiorników paliwa często prowadził do eksplozji. Wiele samolotów wybuchało po dłuższej serii z 6 karabinów maszynowych kalibru 12,7 mm amerykańskich myśliwców.
„Zero” był stosunkowo słabo uzbrojony, zwłaszcza do walki z tak odpornymi maszynami jak myśliwce amerykańskie. Również prędkość maksymalna 565 km/h nie wystarczała, gdyż konkurenci osiągali grubo powyżej 600 km/h: Hellcat 625–650 km/h, Corsair 635–720 km/h (w zależności od wersji), Mustang do 712 km/h, a Thunderbolt w wersji N nawet 751 km/h. Wysoka zwrotność „Zera” przestała być przewagą, gdy przeciwnicy nie wdawali się już w pojedynki powietrzne, tylko atakowali szybko z przewagą prędkości i wysokości.
W 1944 i 1945 A6M był już przestarzały i nie był trudnym przeciwnikiem dla alianckich myśliwców. Dodatkowym problemem był fakt, że początkowe sukcesy tak zachwyciły marynarkę, iż prace nad następcą A6M – A7M „Reppu”, zostały bardzo spowolnione. Nie udało się wprowadzić tego samolotu do służby. Japońska marynarka zakończyła wojnę z „Zerami” na pokładach. Drugą istotną przyczyną japońskich porażek w tym okresie były braki wyszkolonych pilotów, którzy ginęli w czasie wcześniejszych bitew.

</doc>
<doc id="54268" url="https://pl.wikipedia.org/wiki?curid=54268" title="Mitsubishi">
Mitsubishi

 – japoński konglomerat i marka licznych korporacji należących do grupy Mitsubishi Group, luźno powiązanych ze sobą jako keiretsu, notowana na Tokijskiej Giełdzie Papierów Wartościowych.
Zakres działalności przedsiębiorstw składających się na grupę Mitsubishi jest bardzo szeroki. Pod marką Mitsubishi działa m.in. producent samochodów osobowych (Mitsubishi Motors), producent automatyki przemysłowej (Mitsubishi Electric), wytwórnia lotnicza (Mitsubishi Aircraft Corporation) i zakłady zbrojeniowe (Mitsubishi Heavy Industries), największe na świecie zakłady chemiczne (Mitsubishi Chemical), producent szkła AGC Inc., a także bank, przemysł telekomunikacyjny i przemysł farmaceutyczny (Mitsubishi Tanabe Pharma) oraz przemysł ciężki: huty, stocznie.
Konglomerat posiada udziały m.in. w firmie Nikon, produkującej sprzęt fotograficzny, oraz Verbatim, produkującej oprogramowanie komputerowe i nośniki pamięci.
Geneza nazwy.
Nazwa „Mitsubishi” i obecny znak firmowy są tłumaczone jako „trzy diamenty”. Ich pochodzenie jest jednak inne i łączy kilka elementów.
Nazwa składa się z dwóch słów/znaków: „mitsu” znaczącego „trzy” oraz „hishi” (tu w postaci udźwięcznionej „bishi”) oznaczającego orzech wodny. Kształt liści tej rośliny był kojarzony w Japonii z kształtem rombu lub diamentu. Ponadto, znak firmy jest graficznym połączeniem dwóch herbów rodowych: twórcy firmy, Yatarō Iwasakiego – trzech nałożonych na siebie rombów oraz jego pierwszego pracodawcy, hanu Tosa – trzech liści dębu ułożonych w kształcie obecnego znaku firmy.
Historia.
Firma Mitsubishi została założona w 1870 roku przez Yatarō Iwasakiego jako przedsiębiorstwo transportowe, zajmujące się żeglugą morską oraz dysponujące trzema parowcami. Początkowo Yatarō Iwasaki nazwał swą firmę „Tsukumo”, ale flagi na jego statkach przedstawiały znane dziś logo z trzema diamentami. Kompania ta była współwłasnością klanu Tosa rządzącego na wyspie Shikoku. Kiedy klan Tosa został obalony w lipcu 1871 roku, a na należących do niego ziemiach powstała prefektura Kōchi, Yatarō Iwasaki stał się niezależnym przedsiębiorcą.
W 1874 roku przedsiębiorstwo zmieniło nazwę na „Mitsubishi” i przeniosło swoją siedzibę do Tokio. Następnie sam właściciel stworzył znane dzisiaj na całym świecie logo, nakładając na siebie dwa obrazy – swój okrągły herb rodowy oraz trójlistny herb klanu Tosa, czyli swoich pierwszych pracodawców. Główna działalność firmy koncentrowała się na liniach żeglugowych, do których w szybkim czasie dołączyły kopalnie węgla i miedzi, stocznia remontowa oraz usługi pocztowe. Mitsubishi stworzyło w tym czasie pierwsze regularne połączenie żeglugowe z Szanghajem. Stocznia remontowa w Jokohamie była jednocześnie początkiem międzynarodowej działalności Mitsubishi, bowiem powstała w oparciu o rodzaj joint-venture z firmą Shanghai Boyd Company.
Z czasem firma Mitsubishi stała się dochodowym przedsięwzięciem i działała na wielu polach, od międzynarodowego handlu, aż po usługi bankowe, optyczne i projektowanie oraz budowę samolotów i produkcję części zamiennych do samochodów osobowych. W 1917 roku wyprodukowano pierwszy samochód osobowy firmy nazwany Model A, który wzorowany był na Fiacie Zero. Produkcja pojazdu zakończona została po wyprodukowaniu zaledwie 22 egzemplarzy. Rok później rozpoczęto produkcję pierwszego samochodu ciężarowego nazwanego T1, a następnie pierwszego autobusu Fuso B46. W 1919 roku firma wyprodukowała pierwszy samolot nazwany Model-A. W 1921 roku zakończono jego produkcję. W 1931 roku zaprojektowano pierwszy silnik wysokoprężny koncernu o mocy 70 KM (wcześniej produkowano silniki dla samolotów). W 1934 roku Mitsubishi zaprezentowało pierwowzór dzisiejszego modelu Pajero – model PX33 wyposażony w napęd na cztery koła i silnik wysokoprężny. Model nigdy nie trafił do produkcji seryjnej.
Okres II wojny światowej to przede wszystkim produkcja samolotów (m.in. A6M Zero). Jednak po wojnie, koncern zostaje podzielony na ponad 100 małych firm (ich ponowna koncentracja ma miejsce dopiero w latach pięćdziesiątych), z których tylko niewielka część ma coś wspólnego z przemysłem motoryzacyjnym. W okresie powojennym Mitsubishi jak gdyby zapomniało o samochodach osobowych, skupiając się na pojazdach użytkowych. Powstają m.in. takie pojazdy jak XTM1 Mizushima, który jest trójkołowym pickupem, skuter C-10 Silver Pigeon, autobus MB46 wyposażony w napęd elektryczny. W latach 50. powstają kolejne istotne modele – autobus R1 z silnikiem umieszczonym z tyłu oraz ciężarowe T380 i T390 z odchylanymi do tyłu kabinami.
W latach 50. i 60. XX wieku firma Mitsubishi, wykorzystując ekonomiczny boom na japońskim rynku, przeżywała rozkwit motoryzacyjny. Do ponownego zajęcia się samochodami osobowymi japoński koncern Mitsubishi skłonił się pod wpływem amerykańskiego pojazdu Henry J., który był montowany w jednym z przedsiębiorstw podzielonego koncernu Mitsubishi i spotkał się z bardzo dużym zainteresowaniem. Jednocześnie Mitsubishi nawiązało w 1951 roku współpracę z Willysem na produkcję Jeepów, stając się dwa lata później jedynym licencjonowanym producentem tego auta terenowego. W 1960 roku wprowadzono na rynek model 500. Samochód ten był pojazdem małym, starannie zaprojektowanym oraz dobrze spisującym się zarówno w mieście, jak i na torze wyścigowym. Auto wyposażone było w półlitrowy silnik benzynowy o mocy 20 KM.
W 1970 roku dział Motor Vehicle Division firmy Mitsubishi Heavy Industries, Ltd. rozpoczął osobną działalność pod szyldem Mitsubishi Motors Corporation (MMC). Spółka ta zajmuje się produkcją samochodów oraz części zamiennych. Tym samym rozpoczęła się ekspansja firmy. W 1973 roku na rynku pojawił się ambitny projekt o nazwie Lancer. Był to pierwszy model Mitsubishi sprzedawany w Europie (od 1975 roku), który zbudował reputację firmy Mitsubishi Motors w świecie sportów motorowych. Kryzys naftowy na rynku amerykańskim spowodował wzrost zainteresowania małymi i oszczędnymi samochodami osobowymi, dlatego Mitsubishi pojawiło się ze swoimi samochodami w Stanach Zjednoczonych początkowo pod marką Dodge, a od 1981 roku z własnym przedstawicielstwem.
W 1985 roku założono spółkę joint venture z Chryslerem, dzięki czemu rozpoczęto produkcję Mitsubishi Eclipse w stanie Illinois. W 1991 roku Mitsubishi odkupiło udziały od amerykańskiego koncernu. Podobna strategia została obrana i w Europie. Tu Mitsubishi zawarło porozumienie z Volvo i w 1991 roku przejęło 33% udziałów w holenderskiej fabryce Volvo (m.in. produkcja modelu Carisma). W 1999 roku Mitsubishi przejmuje wszystkie udziały w fabryce od Volvo. Ekspansja na rynki światowe pojazdów ciężarowych Mitsubishi stała się możliwa dzięki współpracy z koncernem DaimlerChrysler 
W roku 2006 wprowadzono do produkcji powstały we współpracy z koncernem PSA Peugeot Citroën model Outlander, a cztery lata później model ASX.
Przedsiębiorstwa Mitsubishi Group.
Rdzenni członkowie.
Przedsiębiorstwa te są członkami Mitsubishi Kinyokai.
Produkty.
Lokomotywy.
OSE 48 BB H1
Technologia stosowana w samochodach.
Koncern Mitsubishi jako pierwszy w 1995 roku wprowadził do seryjnej produkcji silnik z bezpośrednim wtryskiem paliwa do komory spalania. Określenie literowe silnika pochodzi ze skrótu angielskiej nazwy Gasoline Direct Injection, którą można przetłumaczyć jako bezpośredni wtrysk benzyny. Twórcy silnika GDI z dumą podkreślają, że łączy on w sobie właściwości dwóch jednostek; dużą moc benzynowej, z małym zużyciem paliwa i wysokim momentem obrotowym charakterystycznym dla silników wysokoprężnych. Obliczyli, że w stosunku do konwencjonalnego silnika benzynowego, GDI zużywa o 20% mniej paliwa, o tyleż samo procent emituje mniej dwutlenku węgla i ma o 10% większą moc.
W GDI podczas suwu ssania powietrze jest doprowadzane do cylindra przez prawie pionowy (aby nabrać prędkości) kanał dolotowy, „odbijając” się od specjalnie ukształtowanego denka tłoka zostaje silnie zawirowane i gdy tłok przesuwa się do góry, wykonując suw sprężania, następuje wtrysk benzyny bezpośrednio do cylindra i w ten sposób utworzona mieszanka zapalana jest od iskry elektrycznej świecy zapłonowej. Silnie zawirowane powietrze łatwiej łączy się z benzyną, tym samym spalana jest uboga mieszanka i silnik pracuje w cyklu oszczędnym.
Jeśli mocniej naciśniemy pedał przyspiesznika, bardziej obciążony silnik przechodzi na inny tryb pracy. Rośnie wtedy zapotrzebowanie na paliwo, które wtryskiwane jest w dwóch porcjach; pierwsza już podczas suwu ssania, natomiast druga jak w pierwszym przypadku, czyli podczas suwu sprężania. Ten sposób wtrysku umożliwił podniesienie stopnia sprężania do 12,5, tym samym uzyskanie większej mocy.
Dwa różne tryby pracy, zależnie od obciążenia silnika powodują, że podczas jednostajnej, spokojnej jazdy spalamy ubogą mieszankę, oszczędzając paliwo, natomiast przy dynamicznej jeździe, np. z prędkością powyżej 120 km/h dysponujemy większą mocą silnika, ale spalamy więcej paliwa. Dlatego właśnie różne są opinie o ekonomii tego silnika, odnoszone do modelu Carisma GDI.
Niewątpliwą zaletą silnika GDI jest to, że mieszanka benzyny i powietrza powstaje bezpośrednio w cylindrze. Można więc precyzyjnie sterować ilością wtryskiwanego paliwa, jak i momentem zapłonu.
W silniku GDI zastosowano wiele interesujących rozwiązań technicznych, np. dwie pompy paliwa – wysokociśnieniową (5 MPa) i drugą niskociśnieniową do dostarczania paliwa tej wysokociśnieniowej, a także świece zapłonowe z platynowymi elektrodami, które wymienia się dopiero po przejechaniu 90000 km. Ponad 200 nowych rozwiązań zastosowanych w silniku chronią patenty, najważniejsze z nich dotyczą: pionowego kanału dolotowego powietrza, wysokociśnieniowej pompy paliwa, wysokociśnieniowego wtryskiwacza i kształtu denka tłoka.
MiVEC (ang. "Mitsubishi Innovative Valve timing and lift Electronic Control system") – silnik z elektronicznie sterowanym systemem zmiennych faz rozrządu, które zaprojektowano w Japonii, a produkcję uruchomiono w nowych zakładach Mitsubishi Motors Corporation. Zmniejsza się przez to zużycie paliwa i poprawia się dynamika silnika, gdyż zawory otwierają się bez opóźnień. System zastosowano m.in. w modelu Lancer Evolution IX.

</doc>
<doc id="54269" url="https://pl.wikipedia.org/wiki?curid=54269" title="Liga Mistrzów UEFA">
Liga Mistrzów UEFA

Liga Mistrzów UEFA (, wym. ) – międzynarodowe, europejskie, klubowe rozgrywki piłkarskie, utworzone z inicjatywy UEFA w 1992, jako kontynuacja Pucharu Europy Mistrzów Krajowych (zwanego też Pucharem Europy lub Pucharem Mistrzów) i regularnie prowadzone przez tę organizację od sezonu 1992/1993 w ramach europejskich pucharów. Przeznaczone dla najlepszych męskich drużyn klubowych (zajmujących czołowe miejsca w europejskich ligach krajowych) oraz rozgrywane na europejskich stadionach. Są to najbardziej prestiżowe klubowe rozgrywki piłkarskie w Europie.
Historia rozgrywek.
Wcześniejsze turnieje rozgrywane w Europie.
20 października 1900, kiedy nie było jeszcze FIFA i UEFA odbył się w Paryżu we Francji pierwszy turniej piłkarski „Piłka nożna na Letnich Igrzyskach Olimpijskich 1900”. Udział w nim wzięły 3 kluby z Europy: Upton Park F.C. z Wielkiej Brytanii, USFSA XI z Francji i Université de Bruxelles z Belgii.
O pierwsze miejsce rywalizowały Upton Park F.C. i USFSA XI, jednak to Brytyjczycy wygrali. W meczu o drugie miejsce starli się Francuzi i Belgowie. Po wygranym meczu wicemistrzem został USFSA XI.
Puchar Europejskich Klubów Mistrzowskich.
Turniej został utworzony 26 lutego 1955 – (jako pierwszy z europejskich pucharów klubowych w drużynowych konkurencjach sportowych) – z inicjatywy Gabriela Hanota, reportera francuskiego dziennika sportowego "L’Équipe", a jego pierwszą edycję przeprowadzono w sezonie 1955/1956. Od I rundy (ewentualnie rundy eliminacyjnej) do fazy półfinałowej rozgrywany był on systemem pucharowym, tj. w formie dwumeczu (spotkanie „u siebie” i „na wyjeździe”), po którym zwycięzca awansował do kolejnej rundy, a przegrywający odpadał z rywalizacji. Pojedynkiem finałowym było jedno spotkanie, organizowane na neutralnym stadionie. 
Zmiana formy rozgrywek – Liga Mistrzów.
Od sezonu 1991/1992 zmagania przybrały formę rozgrywek grupowych (dwie 4-zespołowe grupy), z jednomeczowym finałem dla zwycięzców każdej z nich. Przed rozpoczęciem edycji 1992/1993 zmieniono ich oficjalną nazwę na „Liga Mistrzów”, gruntownie przy tym reformując ich formułę, przez co rywalizacja prowadzona pod tym szyldem stała się najbardziej prestiżowym i komercyjnym przedsięwzięciem piłki nożnej na świecie. W kolejnych sezonach powiększono liczbę uczestniczących w nim drużyn z 8 – przez 16 (od 1994/1995) i 24 (od 1997/1998) – do 32 (od 1999/2000), dopuszczając do udziału nie tylko mistrzów poszczególnych krajów, ale – w przypadku najsilniejszych federacji – również drużyny zajmujące drugie, trzecie, a nawet czwarte miejsca w końcowej tabeli najwyższego szczebla ligowego. Stworzono w ten sposób turniej w którym rywalizują najlepsze drużyny europejskie, a niejednokrotnie na świecie. Dotychczas najczęściej w Lidze Mistrzów / PEMK triumfowali Real Madryt, A.C. Milan, ,
Bayern Monachium i FC Barcelona. Od momentu powstania Ligi Mistrzów w 1992, jedyną drużyną, która obroniła mistrzowski tytuł (2017) jest Real Madryt, a w 2018 osiągnęli hattrick zwycięstwa w tych zawodach.
Hymn Ligi Mistrzów.
Oficjalny utwór rozgrywek Ligi Mistrzów UEFA jest adaptacją hymnu koronacyjnego Georga Friedricha Händla "Zadok the Priest" dokonaną przez Tony’ego Brittena w 1992. Został wykonany przez Royal Philharmonic Orchestra. Refren śpiewany jest w trzech oficjalnych językach UEFA: angielskim, francuskim i niemieckim. Pełna wersja utworu trwa około trzech minut. Istnieją również krótsze warianty hymnu poprzedzające i kończące każdy mecz rozgrywany w ramach rozgrywek pucharu.
Trofeum.
Trofeum sportowym turnieju jest puchar wykonany ze srebra próby 925, o masie 11 kg i wysokości 74 cm. Zwycięzca zawodów puchar otrzymuje na 10 miesięcy na wypożyczenie od UEFA. Zwycięzca turnieju otrzymuje pomniejszoną (mającą maksymalnie 80% wielkości) kopię trofeum. Jeśli klub piłki nożnej zwyciężył trzy razy z rzędu w zawodach UEFA Champions League otrzymuje równowymiarową kopię COUPE DES CLUBS CHAMPIONS EUROPÉENS. Ta sama sytuacja zachodzi jeśli klub zwyciężył pięciokrotnie w zawodach Pucharu Europejskich Mistrzów Krajowych / Ligi Mistrzów. Skutkiem tego jest także to, że jeśli zespół piłkarski bez wcześniejszych tytułów zwycięzcy LM 6 razy z rzędu wygra turniej, to po trzech razach otrzymuje kopię 1:1 i kolejną kopię 1:1 po szóstym razie, a nie po piątym zwycięstwie (wynik kasowania po trzykrotnym zwycięstwie z rzędu). Obecny puchar jest szóstym, gdyż pozostałe zostały wręczone na stałe zespołom, które spełniły wcześniej opisane warunki. Obecny puchar jest z 2006, wykonany po piątym zwycięstwie w zawodach Liverpoolu i uzyskaniu trofeum na własność. W 2009 r. UEFA przyjęła zasadę, że nagroda rzeczowa UEFA Champions League nie będzie darowana zwycięzcom pięciokrotnym lub trzykrotnym z rzędu, a zespół zwycięski będzie mógł wykonać kopię 1:1. Na pucharze turnieju jest grawerowana nazwa zwycięzcy rywalizacji.
Odznaka Ligi Mistrzów.
Honorowa odznaka.
Honorowa odznaka Ligi Mistrzów została wprowadzona po raz pierwszy w rozgrywkach Ligi Mistrzów 2000/2001 dla klubów, które zdobyły trofeum na stałe. Sama odznaka pojawia się podczas rozgrywek Ligi Mistrzów na lewym rękawie. Obecnie jest to szara tarcza, która w tle posiada kontury pucharu Ligi Mistrzów w białym kolorze. Wcześniejsza wersja odznaki miała kolor ciemnoniebieski z białymi konturami trofeum. W tarczy wpisana jest również liczba zwycięstw w rozgrywkach, danej drużyny. Odznakę przyznaje się drużynie, która 3 razy z rzędu zdobyła Puchar Europy Mistrzów Krajowych lub wygrała rozgrywki Ligi Mistrzów, bądź pięciokrotnie tryumfowała w całej historii obu tych rozgrywek łącznie.
Honorową tarczę posiadają:
Symbol Ligi Mistrzów.
Znajduje się na prawym rękawie każdego zawodnika podczas rozgrywek Ligi Mistrzów. Jest to okrągła tarcza przedstawiająca oficjalny symbol tych rozgrywek.
Tarcza zwycięzcy.
Drużynie, która w kolejnym sezonie wygrała rozgrywki Ligi Mistrzów, w całym następnym sezonie, podczas trwania rozgrywek, przysługuje prawo do noszenia tarczy „Obrońcy tytułu”. Emblemat ten został po raz pierwszy pokazany w sezonie 2004/2005. Wówczas prawo do noszenia tej odznaki miała drużyna FC Porto. Na tarczy widnieje także rok, kiedy dana drużyna wygrała rozgrywki.
Obecny system rozgrywek.
Od 2012 rozgrywki grupowe są poprzedzone eliminacjami, w których biorą udział mistrzowie niżej sklasyfikowanych krajów oraz drużyny z trzecich i czwartych miejsc z najlepszych lig europejskich. Sama Liga Mistrzów składa się z dwóch faz. Pierwsza to faza grupowa, gdzie 32 drużyny grają w 8 grupach po 4 w każdej. Wszystkie drużyny grają ze sobą dwa razy. Z każdej grupy awansują dwa najlepsze kluby, natomiast trzecia drużyna awansuje do Ligi Europy. Druga faza – play off rozgrywana jest systemem pucharowym. Drużyny z danej pary grają ze sobą dwa razy – raz u siebie, raz na wyjeździe. Do finału awansują dwie drużyny, które rozgrywają tylko jedno spotkanie na ustalonym przed startem rozgrywek neutralnym stadionie.
Reforma rozgrywek.
Od sezonu 2009/2010, zgodnie z zarządzeniem Komitetu Wykonawczego UEFA z 30 listopada 2007, została przeprowadzona reforma dotycząca uczestnictwa drużyn, zwaną popularnie „reformą Platiniego”. Ma ona ułatwić awans do fazy grupowej zespołom z lig europejskich zajmujących niższe lokaty w klubowym rankingu UEFA.
Według reformy, 22 zespoły mają zapewniony bezpośredni awans do fazy grupowej, czyli o 6 więcej niż przedtem. Dodatkowe lokaty to mistrzowie lig, które zajmują 10-12. miejsce w rankingu UEFA oraz zespoły, które uplasują się na 3. miejscu w ligach, które zajmują 1-3. lokatę w rankingu. Pozostałe 10 lokat w Lidze Mistrzów przeznaczone jest dla zwycięzców eliminacji. W przeciwieństwie do starego formatu, zespoły zajmujące np. 4. lokatę w lidze angielskiej nie będą rywalizowały z mistrzami Polski, bo eliminacje będą dwutorowe. O pierwsze pięć miejsc walczą ze sobą mistrzowie federacji 13-53 (oprócz Liechtensteinu), a o pozostałe pięć nie-mistrzowie z federacji 1-15. Poza tym, datę finału przesunięto ze środy na sobotę 20. tygodnia kalendarzowego, na godzinę 20:45 CET. Ponadto IV runda eliminacyjna jest obsługiwana przez UEFA tak samo jak faza grupowa.
Decyzja ta spotkała się ze sprzeciwem grupy G-14. Platini zapowiedział jednak, że reforma zostanie przeprowadzona bez względu na jakiekolwiek protesty, a G-14 została rozwiązana po ugodzie z FIFA i UEFA w sprawie rekompensat za kontuzje zawodników podczas meczów Mistrzostw Świata i Europy.
Osiągnięcia według państw.
Od czasu rozpoczęcia rozgrywek, ośmiokrotnie miało miejsce rozgrywanie finału Ligi Mistrzów przez drużyny ligowe z tej samej federacji. W finale grały drużyny z Hiszpanii w 2000, 2014 oraz w 2016, z Włoch w 2003, z Anglii w 2008, 2019 oraz w 2021, oraz z Niemiec w 2013.
Osiągnięcia polskich klubów.
W epoce Pucharu Europy Mistrzów Krajowych (do 1992 roku) największym sukcesem polskich klubów było dotarcie do półfinału. Sztuka ta udała się dwóm polskim klubom Legii Warszawa (w sezonie 1969/1970) oraz Widzewowi Łódź (w sezonie 1982/1983). Dodatkowo, Górnikowi Zabrze udało się zagrać w ćwierćfinale (w sezonie 1967/1968), podobnie jak Ruchowi Chorzów w sezonie 1974/1975 oraz Wiśle Kraków w sezonie 1978/1979. W 1992 roku UEFA powołała do życia Ligę Mistrzów, która zastąpiła Puchar Europy Mistrzów Krajowych. Wówczas też zreformowano system rozgrywek wprowadzając fazę grupową (poprzedni system rozgrywek był systemem całkowicie pucharowym) oraz kwalifikacje do tychże rozgrywek. Po wprowadzeniu Ligi Mistrzów polskie kluby zakwalifikowały się do fazy grupowej trzykrotnie, zaś największym sukcesem było osiągnięcie przez Legię Warszawa ćwierćfinału w sezonie 1995/1996.
Polskie kluby w fazie grupowej i pucharowej Ligi Mistrzów:
Najlepsi strzelcy.
Zestawienie piłkarzy, którzy zdobyli dużą liczbę goli w meczach Pucharu Europejskich Mistrzów Krajowych / Ligi Mistrzów UEFA (od 1955 roku, łącznie z meczami kwalifikacyjnymi).
Pogrubioną czcionką – zostali zaznaczeni piłkarze, którzy kontynuują karierę piłkarską.
Skróty:
Prawa telewizyjne w Polsce.
Obecnie prawa do Ligi Mistrzów należą do Telewizji Polsat. Transmisje wszystkich meczów emitowane są na kanałach Polsat Sport Premium. Dodatkowo jeden mecz z każdej kolejki odbywający się w środę transmitowany jest przez TVP. Rozgrywki Ligi Mistrzów można oglądać również na platformach Polsat Box Go, CANAL+ online oraz TVP VOD.

</doc>
<doc id="54270" url="https://pl.wikipedia.org/wiki?curid=54270" title="Mitsubishi A6M Zero">
Mitsubishi A6M Zero



</doc>
<doc id="54273" url="https://pl.wikipedia.org/wiki?curid=54273" title="Mitsubishi J8M">
Mitsubishi J8M

 – japoński rakietowy samolot myśliwski z okresu końca II wojny światowej, opracowany na bazie niemieckiego myśliwca Messerschmitt Me 163.
Historia.
Skonstruowanie w Niemczech napędzanego silnikiem rakietowym myśliwca ochrony obiektów Me 163 "Komet", zainicjowało Japonię do zakupu licencji na budowę tego samolotu i silnika rakietowego. Jednak okręt podwodny przewożący do Japonii jeden egzemplarz "Kometa" i rysunki techniczne został w drodze zatopiony. Japończykom pozostał tylko jeden silnik rakietowy Walter HWK 109 i instrukcję obsługi "Kometa". Na jej podstawie wyprodukowali swoją własną wersję jako Ki-200 dla Armii, i jako J8M dla Marynarki. 
Gdy zakończono prace konstrukcyjne prototypu J8M1, stocznia marynarki rozpoczęła budowę wersji szkolnej samolotu, jako szybowca naturalnej wielkości o oznaczeniu MXY8 Akigusa (jesienna trawa). Na maszynie tej pierwsze loty przeprowadzono w grudniu 1944 roku. Ponadto zbudowano ciężki szybowiec ze zbiornikami balastowymi do symulacji ciężaru startowego maszyny seryjnej, który otrzymał oznaczenie Ku-13 Shūsui. Konstrukcja silnika rakietowego, w którym jako paliwa użyto tlenku wodoru i mieszaniny wodoru oraz metanu, była projektem Mitsubishi, Armii i Marynarki. Uzyskany model Toko Ro.2 dawał 1500 kg ciągu. Po próbach szybowcowych J8M1 został wysłany 7 lipca w swój pierwszy lot z własnym napędem. Na wysokości 400 m przestał pracować silnik, ponieważ nastąpił zanik dopływu paliwa z powodu zbyt ostrego wznoszenia się maszyny, i prototyp rozbił się, a pilot zginął. Mimo to przystąpiono do produkcji seryjnej, ale zdążono zbudować tylko siedem egzemplarzy do końca wojny. Żadnego jednak nie zdążono zastosować bojowo. 
Jeden J8M1 został po kapitulacji Japonii zdobyty i wywieziony przez wojska amerykańskie do badań do USA. Prawdopodobnie jednak nie był nigdy badany w locie. 

</doc>
<doc id="54276" url="https://pl.wikipedia.org/wiki?curid=54276" title="Slayer">
Slayer

Slayer (IPA []) – amerykański zespół muzyczny wykonujący thrash metal, powstały w 1981 roku w Huntington Park, rozwiązany w 2019 roku. Grupa powstała z inicjatywy gitarzysty Kerry’ego Kinga, który do współpracy zaprosił innego gitarzystę Jeffa Hannemana, pochodzącego z Kuby perkusistę Dave’a Lombardo oraz basistę i wokalistę narodowości chilijskiej Toma Arayę. Już w początkowym okresie działalności muzycy rozwinęli własny styl oparty na intensywnych partiach gitar z partiami solowymi wykonywanymi przy użyciu tremola oraz charakterystycznym śpiewie wokalisty zespołu.
Cztery z dziesięciu albumów zespołu zyskały w Stanach Zjednoczonych status złotej płyty. Wieloletnim współpracownikiem grupy był producent muzyczny Rick Rubin współpracujący również z takimi zespołami jak Beastie Boys, LL Cool J, Danzig, Metallica czy System of a Down. Slayer, wraz z grupami Metallica, Anthrax i Megadeth zaliczany jest do tzw. „Wielkiej Czwórki” thrash metalu, wywierając wpływ i inspiracje dla przyszłych wykonawców nurtu, takich jak Chimaira, Mnemic czy Vader. W 2018 roku zespół ogłosił zakończenie trzydziestosiedmioletniej kariery po pożegnalnej trasie, mającej odbyć się w tymże roku.
Historia.
Zespół został założony w 1981 roku w Huntington Park z inicjatywy gitarzysty Kerry’ego Kinga. King zaprosił do współpracy również będącego gitarzystą Jeffa Hannemana, pochodzącego z Kuby perkusistę Dave’a Lombardo oraz basistę i wokalistę narodowości chilijskiej Toma Arayę. Początkowo była sugestia, by grupa nosiła nazwę "Wings of Fire", lecz po głosowaniu przez wielu sympatyków zespołu na "Slayer" oraz wielu zwolenników "Wings of Fire", ostatecznie została przegłosowana na "Slayer". Niebawem się okazało, że istnieje już mało znany, pochodzący z Teksasu heavymetalowy zespół o nazwie "Slayer". Sprawę rozstrzygnięto w sądzie, w wyniku czego Slayer z Teksasu musiał zmienić nazwę na "S.A. Slayer". Wówczas zespół grał covery utworów Iron Maiden, Judas Priest oraz zespołów punkrockowych. 25 marca 1982 roku w Southgate Highschool w Los Angeles zespół dał swój pierwszy koncert. W tamtym okresie zespół Slayer miał skomponowane swoje pierwsze utwory tj.: „Simple Deception (Aggression)”, „Delphic Oracle”, „Assassin”, „Night Rider”, „High Priestess” i „Ice Titan”. 27 sierpnia 1983 w Los Angeles podczas koncertu w klubie Woodstock na zespół zwrócił uwagę Brian Slagel, właściciel wytwórni muzycznej Metal Blade Records, gdy ta wykonywała utwór „Phantom of the Opera” z repertuaru grupy Iron Maiden. Slagel wkrótce zaproponował im nagranie utworu na kompilację "Metal Massacre 3" na której ukazał się utwór „Aggressive Perfector”. W listopadzie tego samego roku grupa rozpoczęła realizację debiutanckiego albumu pt. "Show No Mercy" wydanego w grudniu 1983 roku nakładem Metal Blade Records w Stanach Zjednoczonych oraz na początku 1984 roku w Europie. Album został wyprodukowany przez Briana Slagela, koszty nagrań pokrył natomiast sam zespół ze środków, które zgromadził basista Tom Araya pracując jako terapeuta w miejskim szpitalu oraz pożyczki udzielonej przez ojca gitarzysty Kerry’ego Kinga. Zaraz po nagraniu albumu wynajętym vanem oraz samochodem Camaro należącym do basisty Araya, zespół wyruszył w swoją pierwszą trasę koncertową "No Mercy Tour". Pieniądze uzyskane z koncertów pozwoliły jedynie na jej kontynuację, m.in. zakup żywności.
Po powrocie z trasy koncertowej grupa nagrała trzy nowe kompozycje „Chemical Warfare”, „Captor of Sin” oraz „Haunting the Chapel” z tekstami inspirowanymi brytyjska grupą Venom. Utwory zostały opublikowane w 1984 roku na minialbumie "Haunting the Chapel", który został wydany za sprawą Slagela zadowolonego z sukcesu debiutanckiego albumu "Show No Mercy", który sprzedał się w nakładzie 40 tys. egzemplarzy. W 1985 w Eldorado Studios w Hollywood grupa przystąpiła do nagrań drugiego albumu zatytułowanego "Hell Awaits" poprzedzonego wydanym tego samego roku minialbumem koncertowym "Live Undead" zawierającym sześć nagrań z koncertu w Nowym Jorku w ramach trasy Haunting North America Tour. Płyta została zrealizowana we współpracy z inżynierami dźwięku Bernie Grundmanem, Eddym Schreyerm oraz Billem Metoyerem. Wkrótce grupa wyruszyła w trasę koncertową Combat Tour wraz z grupami Venom i Exodus. Album będący rozwinięciem formuły z poprzedniego albumu prezentował dosadniejsze teksty o wydźwięku satanistycznym. Sam zespół natomiast cieszył się coraz większą popularnością zyskując 100 tysięcy nabywców swego drugiego albumu. Wkrótce muzycy podpisali kontrakt płytowy z należącą do Russella Simmonsa wytwórnią muzyczną DefJam Records, z zespołem nawiązał również współpracę producent muzyczny żydowskiego pochodzenia Rick Rubin współpracujący wówczas z grupami muzycznymi z nurtu hip-hop takimi jak Run-D.M.C., Public Enemy czy Beastie Boys.
W 1986 roku z Rubinem i inżynierem dźwięku Andym Wallacem grupa przystąpiła do prac na trzecim albumem zatytułowanym "Reign in Blood", który ukazał się 7 października tego samego roku nakładem DefJam Records w Stanach Zjednoczonych opatrzony okładką wykonaną przez Larry’ego Carrolla. W Europie natomiast płyta została wydana rok później. Na albumie ukazały się m.in. utwór traktujący o zbrodniarzu wojennym jakim był Josef Mengele „Angel of Death” będący przyczyną późniejszych oskarżeń zespołu o propagowanie ideologii narodowo socjalistycznej; „Raining Blood” czy „Postmortem”, które przez cały okres wieloletniej działalności grupy Slayer zawsze były wykonywane podczas koncertów. W ramach promocji albumu grupa zrealizowała pierwszy teledysk do utworu „Criminally Insane” w reżyserii Deana Karra oraz wystąpiła podczas trasy koncertowej Reign in Pain wraz z amerykańską grupą Overkill w Stanach Zjednoczonych oraz Malice w Europie. Promowany album cieszył się dużą popularnością sprzedając się w nakładzie 500 tys. egzemplarzy w Stanach Zjednoczonych, był to również pierwszy album Slayer który uzyskał status złotej płyty. Wkrótce potem z grupy odszedł perkusista Dave Lombardo skarżący się na niskie zarobki oraz sytuację rodzinną. Kubańczyka zastąpił perkusista grupy Whiplash Tony Scaglione.
W 1987 roku do grupy za namową żony powrócił Dave Lombardo, z którym w składzie zespół odbył szereg koncertów na całym świecie. W grudniu tego samego roku ponownie we współpracy z Rickiem Rubinem w Hit City West w Los Angeles muzycy przystąpili do nagrań czwartego albumu. Realizację nagrań zakończono w lutym 1988 roku, pięć miesięcy później dnia 7 lipca ukazał się album "South of Heaven" z traktującym o aborcji utworem „Silent Scream” oraz „Behind the Crooked Cross” będący odpowiedzią zespołu na falę krytyki, która spłynęła na zespół w związku z kontrowersyjnymi tekstami utworów, które ukazały się na poprzednim albumie. Do tytułowego utworu zrealizowany został teledysk w reżyserii Gerarda Di Puglia. Była to również pierwsza płyta, na którą muzykę i teksty tworzył, poza duetem King i Hanneman, również Tom Araya. Tego samego roku grupa wyruszyła na trasę koncertową World Sacrifice Tour.
W styczniu 1990 roku grupa przystąpiła do prac nad piątym albumem zatytułowanym "Seasons in the Abyss". Proces nagraniowy zakończony w czerwcu tego samego roku miał miejsce w Hit City West, Hollywood Sound oraz Record Plant w Los Angeles. Płyta powstała we współpracy z Rickiem Rubinem, inżynierem dźwięku Andym Wallacem w asyście Chrisa Richa, Davida Tobocmana i Allena Abrahamsona, mastering wykonywał Howie Weinberg, okładkę przygotował Larry Carroll, zdjęcia zespołu wykonała natomiast Sunny Bak. Płyta "Seasons in the Abyss" ukazała się 9 października 1990 roku, zyskując uznanie wśród krytyków muzycznych. W Stanach Zjednoczonych album sprzedał się w nakładzie 1 mln kopii zyskując status złotej, a następnie platynowej płyty. Do tytułowego utworu zrealizowany został teledysk w reżyserii Gerarda Di Puglia. Tego samego roku zespół wyruszył w trasę koncertową Clash of the Titans w Stanach Zjednoczonych wraz z grupami Megadeth, Suicidal Tendencies i Testament oraz w Europie wraz z grupami Megadeth, Anthrax i Alice in Chains.
W 1991 roku ukazał się dwupłytowy album koncertowy "Decade of Aggression" zawierający utwory z trzech koncertów zespołu zarejestrowanych 14 października 1990, 8 marca i 13 lipca 1991 roku odbytych w ramach trasy koncertowej Clash of the Titans promującej wydawnictwo "Seasons in the Abyss". Tego samego roku grupę opuścił Dave Lombardo którego zastąpił Paul Bostaph występujący poprzednio z grupą Forbidden. Z nowym perkusistą w składzie zespół wystąpił w 1992 roku na festiwalu Monsters of Rock oraz po raz pierwszy w Polsce, 18 sierpnia na hali MOSiR w Zabrzu. W 1993 roku na potrzeby ścieżki dźwiękowej do filmu "Judgement Night" w reżyserii Stephena Hopkinsa grupa nagrała utwór pt. „Disorder” z gościnnym udziałem amerykańskiego rapera Ice-T.
27 września 1994 roku nakładem American Recordings ukazał się szósty album grupy "Divine Intervention" promowany teledyskami do utworów „Killing Fields” i „Serenity in Murder” w reżyserii Gerarda Di Puglia oraz „Dittohead” w reżyserii Jona Reissa. Na albumie ukazał się m.in. utwór pt. „SS-3” opowiadający o Reinhardzie Heydrichu. Wydawnictwo uzyskało status złotej płyty sprzedając się w Stanach Zjednoczonych w nakładzie 800 tysięcy egzemplarzy. Pod koniec tego samego roku grupa wyruszyła w trasę koncertową European Intourvention, podczas której 2 grudnia po raz drugi wystąpiła na hali MOSiR w Zabrzu, a następnie na początku roku 1995 odbyła trasę w USA wraz z grupami Biohazard i Machine Head, również w 1995 Slayer wystąpił podczas festiwalu w Donington. 28 maja 1996 ukazał się album "Undisputed Attitude" promowany teledyskiem do utworu „I Hate You” w reżyserii Gerarda Di Puglia, zawierał interpretacje utworów wykonawców punkrockowych takich jak Minor Threat, Dirty Rotten Imbeciles i The Stooges oraz trzy nowe utwory „Can’t Stand You”, „DDAMM” skomponowane przez Jeffa Hannemana na potrzeby nie zrealizowanego pobocznego projektu i „Gemmini”. Wkrótce po nagraniu albumu grupę opuścił perkusista Paul Bostaph, zastąpił go Jon Dette, z którym grupa w 1996 roku wystąpiła podczas objazdowego festiwalu Ozzfest. W styczniu 1997 Bostaph powrócił do zespołu, który wziął udział w nagraniach utworu „No Remorse (I Wanna Die)” wraz z grupą Atari Teenage Riot na potrzeby ścieżki dźwiękowej do filmu pt. "Spawn" w reżyserii Marka A.Z. Dippé.
9 lipca 1998 roku ukazał się nagrywany w Oceanway Studios i Hollywood Sound na przestrzeni 1997 i 1998 roku album "Diabolus in Musica" debiutując na 31. miejscu listy Billboard US Top 100. We wrześniu zespół rozpoczął trasę koncertową po Azji, Australii i Europie dając również 25 października koncert w Katowicach. Cały rok 1999 zespół spędził na intensywnym koncertowaniu. Odbył trasy po Stanach Zjednoczonych oraz ponownie zagrał podczas objazdowego festiwalu Ozzfest. W 2000 roku ukazała się ścieżka dźwiękowa do filmu "Dracula 2000" w reżyserii Patricka Lussiera na której został opublikowany utwór „Bloodline”. Tego samego roku grupa przystąpiła do pracy nad albumem pt. "God Hates Us All" wydanym 11 września 2001 roku nakładem wytwórni muzycznej American Recordings, promowanego przez teledysk do utworu „Bloodline” w reżyserii Evana Bernarda. Przed premierą ósmego albumu zespół wystąpił podczas trasy koncertowej Extreme Steel Tour wraz z grupą Pantera. Również w 2001 roku Slayer opuścił perkusista Paul Bostaph. Muzyka zastąpił po jedenastu latach nieobecności w zespole Dave Lombardo. 29 maja 2002 zespół wystąpił w katowickim Spodku podczas festiwalu Ozzfest oraz ponownie 12 czerwca w warszawskim klubie Stodoła.
30 czerwca 2005 po raz szósty grupa wystąpiła w Polsce w warszawskim klubie Stodoła. 15 lipca 2006 zespół rozpoczął trasę Slayer’s Unholy Alliance Tour: Preaching to the Perverted. Wraz z grupą wystąpiły takie grupy jak Lamb of God, Children of Bodom, Mastodon i Thine Eyes Bleed. Początkowo rozpoczęcie planowane było na 6 czerwca 2006, jednak zostało opóźnione rekonwalescencją Toma Araya po operacji woreczka żółciowego. 8 sierpnia 2006 roku ukazał się kolejny album grupy zatytułowany "Christ Illusion", w ramach promocji zrealizowany został teledysk do utworu „Eyes of the Insane” w reżyserii Tonyego Petrossiana. Był to pierwszy od 1990 roku album nagrany w oryginalnym składzie, zaś w dniu premiery album zadebiutował na piątym miejscu listy Billboard 200. 5 czerwca 2007 roku po raz siódmy zespół wystąpił w Polsce w katowickim Spodku podczas Mystic Festival.
W pierwszych dniach listopada 2009 roku ukazał się dziesiąty album grupy Slayer pt. "World Painted Blood". Do utworu "Psychopathy Red" (nagranego już w 2008 roku) nakręcony został wideoklip. Na początku 2010 roku Tom Araya przeszedł operację pleców, z tego też względu "Slayer" przez pewien czas został wyłączony z życia koncertowego. Niedługo Slayer ponownie gra koncerty. 16 czerwca 2010 w ramach rozpoczęcia trasy Sonisphere Festival zespół ponownie wystąpił w Polsce w Warszawie (Lotnisko Bemowo). Pod koniec 2010 roku kolejny muzyk – Jeff Hanneman także podupadł na zdrowiu, a mianowicie przeszedł poważną infekcję ręki, co wiązało się z dłuższą rekonwalescencją, dlatego też z początkiem 2011 roku, podczas trasy koncertowej zespołu Soundwave Festival w Australii, Hannemana zastąpił gitarzysta z grupy Exodus – Gary Holt. Pod koniec lutego 2011 roku Tom Araya na krótko znów trafił do szpitala w Sydney, pomimo tego już od marca 2011 roku Slayer wyruszył, by dokończyć trasę koncertową w Australii, a następnie zaczął koncertować w Europie w składzie (do 4 kwietnia 2011 r.): Tom Araya, Kerry King, Gary Holt i Dave Lombardo. Od 6 kwietnia 2011 r. w trakcie trasy po Europie, Gary’ego Holta (mającego w tym czasie koncerty w Chile z macierzystym Exodus) zastąpił gościnnie Pat O’Brien – gitarzysta z grupy Cannibal Corpse. 11 kwietnia 2011 roku Slayer (w składzie: Araya, King, O’Brien, Lombardo) po raz kolejny zagrał w Polsce, tym razem w Łodzi, wraz z Megadeth, w ramach European Carnage Tour 2011. 23 kwietnia tego samego roku (2011), podczas koncertu Slayer w Indio, w stanie Kalifornia, Jeff Hanneman po raz pierwszy po rekonwalescencji ręki zagrał na gitarze w dwóch utworach tj.: „South of Heaven” i „Angel of Death”. Slayer nadal kontynuuje koncertowanie, lecz już w składzie: Araya, King, Holt, Lombardo. W czerwcu 2011 roku zagrał w Chile zaś w lipcu zawitał do Europy tj. do Niemiec, Szwecji, Włoch, Wielkiej Brytanii i Francji, natomiast we wrześniu podczas trasy zagrał ostatni koncert w USA w Nowym Jorku. 
1 czerwca 2012 roku zespół Slayer wystąpił w Polsce – na warszawskich Ursynaliach. Ze względu na to, że Jeff Hanneman nie zakończył wówczas całkowicie rehabilitacji ręki po ugryzieniu pająka, nie był jeszcze w pełni zdrowy i zdolny do koncertowania, na Ursynaliach – podobnie jak na poprzednich koncertach zastąpił go Gary Holt. 21 lutego 2013, najprawdopodobniej na tle nieporozumień o charakterze finansowym, zespół ponownie opuścił Dave Lombardo, jego miejsce zajął Jon Dette. Pierwsze koncerty z udziałem Jona Dette na perkusji odbyły się w Sydney w Australii 24 i 15 lutego 2013 r., zaś drugim gitarzystą tak samo jak w 2011 i 2012 roku był Gary Holt. 2 maja 2013, w wyniku alkoholowej marskości wątroby zmarł Jeff Hanneman. 31 maja 2013 roku Slayer oficjalnie ogłosił, iż nowym etatowym perkusistą grupy Slayer zostaje, niegdyś grający już w tym zespole – Paul Bostaph. 4 czerwca 2013 roku Slayer w składzie: Araya, King, Holt, Bostaph po raz kolejny wystąpili w Polsce, tym razem na Impact Festival na lotnisku Bemowo w Warszawie. 24 czerwca 2014 roku zespół wystąpił w Poznaniu w ramach trasy z grupą Iron Maiden a 9 lipca 2016 roku w Jarocinie.
11 września 2015 roku nakładem wytwórni muzycznej Nuclear Blast ukazał się jedenasty album grupy zatytułowany "Repentless".
2 grudnia 2018 roku w trakcie europejskiej trasy Gary Holt musiał opuścić zespół na bliżej nieokreślony okres. W mediach społecznościowych umieścił informację, że ma to związek z pogarszającym się zdrowiem jego ojca. Jego miejsce tymczasowo zajął były gitarzysta Machine Head Phil Demmel.
Odniesienia w popkulturze.
Tytuły pierwszych trzech książek pisarza Hanka Moody’ego, bohatera serialu Californication to tytuły płyt Slayera: "South Of Heaven", "Seasons In The Abyss", "God Hates Us All".

</doc>
<doc id="54280" url="https://pl.wikipedia.org/wiki?curid=54280" title="Radioteleskop">
Radioteleskop

Radioteleskop – teleskop do obserwacji odległych obiektów astronomicznych z wykorzystaniem fal radiowych. W odróżnieniu od teleskopu optycznego, który pozwala na badanie wyłącznie światła docierającego do Ziemi, radioteleskop umożliwia odbiór szerszego zakresu sygnałów. Wiele obiektów astronomicznych przesłania (optycznie) pył, który jednak nie pochłania wysyłanych fal radiowych. Jednocześnie radioteleskopy mogą być łączone w większe układy, dzięki czemu ich czułość użytkowa i zdolność rozdzielcza wzrastają.
Konstrukcja radioteleskopu może składać się z parabolicznej czaszy czyli reflektora skupiającego fale radiowe w ognisku, w którym umieszczony jest odbiornik fal radiowych. Ze względu na konieczną czułość odbiorniki używane w radioastronomii chłodzone są ciekłym helem, dzięki czemu można zredukować szum elektryczny we wzmacniaczach sygnałów. Odebrane dane są przesyłane światłowodami do centrum obliczeniowego. Tam naukowcy poddają je analizie opartej np. na transformacie Fouriera, dzięki czemu mogą badać wysyłające je obiekty.
Najsłynniejszym radioteleskopem jest radioteleskop w Arecibo znajdujący się w Portoryko. Największym jest pięćsetmetrowej średnicy radioteleskop FAST, położony w prowincji Kuejczou w Chinach. Innym znanym radioteleskopem jest "Very Large Array" w USA, w stanie Nowy Meksyk niedaleko miasta Socorro. Największy radioteleskop w Europie o średnicy 100 m zbudowano w Effelsbergu w Niemczech, który wchodzi w skład Europejskiej Sieci VLBI. Większość radioteleskopów ma średnicę około 25 m.
Radioteleskopy obserwujące niektóre zakresy mikrofal muszą być umieszczane w kosmosie, bo atmosfera Ziemi pochłania to promieniowanie. Przykładem może być tutaj sonda WMAP, która obserwuje niejednorodności promieniowania tła.
W Polsce największy radioteleskop znajduje się w Piwnicach niedaleko Torunia. Ma on średnicę 32 metrów i do badań wykorzystuje go Katedra Radioastronomii Uniwersytetu Mikołaja Kopernika.
W kosmosie istnieją bardzo egzotyczne obiekty, które da się obserwować tylko przez radioteleskop. Jednym z przykładów mogą być tutaj pulsary. Są to gwiazdy wysyłające bardzo regularne impulsy. Dzięki zrozumieniu natury tych obiektów możliwe jest lepsze poznanie podstawowych praw fizyki.
Radioteleskopy są też jedynym narzędziem pozwalającym na odbieranie wiadomości z kosmosu. Od wielu lat radioteleskopy odbierają sygnały od sond kosmicznych badających Układ Słoneczny.
Niektórzy astronomowie usiłują wykorzystać fale radiowe do komunikacji z istotami inteligentnymi, mogącymi żyć na innych planetach. Najbardziej znany jest tutaj program SETI, w ramach którego bada się fale radiowe docierające do Ziemi z najbliższych gwiazd. Jak dotąd takiego kontaktu nie nawiązano.

</doc>
<doc id="54282" url="https://pl.wikipedia.org/wiki?curid=54282" title="Międzynarodowy Dzień Solidarności Ludzi Pracy">
Międzynarodowy Dzień Solidarności Ludzi Pracy

Międzynarodowy Dzień Solidarności Ludzi Pracy, popularnie zwany Świętem Pracy lub po prostu 1 Maja – międzynarodowe święto klasy robotniczej, obchodzone od 1890 corocznie 1 maja. W Polsce Święto Pracy jest świętem państwowym od 1950.
Święto wprowadziła w 1889 II Międzynarodówka dla upamiętnienia wydarzeń z pierwszych dni maja 1886 w Chicago, w Stanach Zjednoczonych podczas strajku będącego częścią ogólnokrajowej kampanii na rzecz wprowadzenia 8-godzinnego dnia pracy.
Geneza.
Sytuacja w Chicago była napięta już kilka lat przed wydarzeniami z 1886. Fatalne warunki pracy, niskie płace i praca do dwunastu godzin na dobę były standardem. Dodatkowo antykapitalistyczne nastroje były podsycane przez agitatorów, walczących m.in. o ośmiogodzinny dzień pracy. Opór robotników skierował się przeciwko właścicielowi firmy McCormick Harvester Co., który zamierzał modernizować zakład, co spowodowałoby zwolnienia ogromnej rzeszy pracowników. Pociągnęło to za sobą strajk robotników, w wyniku którego właściciel fabryki zmuszony został do radykalnych ustępstw. Nie trwało to jednak zbyt długo. Już w lutym 1886 dokonał zwolnienia wszystkich pracowników. Na ich miejsce zatrudnił całkowicie nową kadrę, której bezpieczeństwa miała pilnować kilkudziesięcioosobowa grupa ochroniarzy.
Działacze związkowi szybko przeszli do ofensywy. Rozpoczęli przygotowania do demonstracji zapowiedzianej na 1 maja. Jej celem było wywalczenie ośmiogodzinnego dnia pracy. Na czele demonstracji stał Albert Parsons – związkowiec, anarchokomunista; opowiadający się także m.in. za równouprawnieniem Afroamerykanów. Pomimo obaw wielu ludzi pochód przeszedł bez rozlewu krwi. Wzięło w nim udział kilkadziesiąt tysięcy osób.
Do dalszej ofensywy ruszył inny, urodzony w Niemczech związkowiec, anarchista August Spies, redaktor pracowniczego pisma „Chicagoer Arbeiter-Zeitung”. Zorganizował on trzeciego maja wiec, w trakcie którego doszło do bójki między wychodzącymi z zakładu McCormicka nowymi robotnikami a demonstrantami. Ponad dwustu policjantów interweniowało, używając rewolwerów i pałek. Trudno jest określić dokładną liczbę ofiar. Według różnych źródeł zginęło od dwóch do pięciu robotników, około sześciu zostało poważnie postrzelonych, wiele osób zostało pobitych. Spies zbulwersowany brutalnością policji, apelował do robotników, aby stawili się na demonstracji następnego dnia.
Wiec przygotowany przez Spiesa, Parsonsa i Samuela Fieldena miał miejsce na placu Haymarket. Przebiegał zasadniczo bez ekscesów. Obecny na demonstracji burmistrz Chicago Carter Harrison, twierdził później, iż nic nie wskazywało na to, że policja będzie musiała interweniować. Pod koniec przemówienia Fieldena, na skutek obfitych opadów deszczu, na placu pozostało jedynie około 200 osób. Nagle, z nieznanych powodów, 180 policjantów dowodzonych przez kapitana Johna Bienfielda ruszyło do ataku na demonstrantów. Nie pomogły zapewnienia Fieldena, iż demonstracja jest pokojowa.
Chwilę później w stronę policji poszybowała bomba. Na miejscu zginął jeden funkcjonariusz, kilkunastu zostało rannych. W odpowiedzi policjanci otworzyli ogień do demonstrujących. Nieznana jest liczba zabitych robotników. Musiała być jednak znaczna skoro w chaosie, jaki zapanował na placu, wielu policjantów zostało postrzelonych przez swoich kolegów. Całe wydarzenie znane jest jako Haymarket Riot.
W wyniku tych zajść doszło do ostrych represji skierowanych przeciwko działaczom związkowym. Wszystkie te działania były podsycane przez prawicowe i bliskie establishmentowi chicagowskie gazety. Ostatecznie przed sądem stanęło osiem osób. W tym trzej główni organizatorzy majowego wiecu i pięciu związkowców, którzy w wiecu nawet nie uczestniczyli.
Proces rozpoczął się 21 czerwca 1886. Wszystkich oskarżono o zabicie policjanta, który zginął na miejscu w wyniku wybuchu. Nie podejrzewano, że w obliczu braku dowodów, oskarżeni mogą zostać skazani na surowe kary. Mimo to, siedem osób zostało skazanych na śmierć. 11 listopada 1887 zostali powieszeni: Parsons, Engel, Spies i Fischer. Dzień wcześniej w celi odebrał sobie życie Louis Lingg. Pozostali skorzystali z prawa łaski i po 7 latach opuścili więzienie. Przyczyniła się do tego kampania prowadzona przez ruch robotniczy, w wyniku której wyroki zostały anulowane. Obecnie historycy podejrzewają, iż bomba została rzucona przez policyjnego agenta współpracującego z kapitanem Johnem Bienfieldem.
Trzy lata po tragicznych wydarzeniach, czyli w 1889 II Międzynarodówka uznała dzień 1 maja Świętem Pracy. Chciano w ten sposób docenić oddanie dla sprawy licznych ofiar, jakie w wyniku tych zajść poniósł ruch robotniczy. Mimo to w Ameryce Północnej Święto Pracy obchodzi się w pierwszy poniedziałek września. Najpierw doszło do tego w stanie Oregon, zaś w skali federalnej – od roku 1887.
Święto 1 maja w Polsce.
Historyczną uchwałę o świętowaniu 1 maja we wszystkich krajach i corocznych manifestacjach w tym dniu powziął I Kongres II Międzynarodówki zwołany w Paryżu 14 lipca 1889. Uchwała ta miała na celu przede wszystkim wzmożenie walki o realizację 8-godzinnego dnia pracy i jednocześnie podkreślenie wspólnoty interesów międzynarodowego proletariatu. Apel Kongresu Paryskiego natrafił na podatny grunt w całej Polsce, we wszystkich trzech zaborach. Największy jednak oddźwięk miały hasła majowe w Królestwie Polskim, gdzie świadomość klasowa proletariatu była stosunkowo największa i gdzie ucisk socjalny splatał się ze szczególnie wyrafinowanym uciskiem narodowym ze strony caratu. Już pierwszy obchód święta majowego w roku 1890 przeszedł oczekiwania socjalistów polskich. Odezwa II Proletariatu wydana w przededniu 1 maja — głównie dzięki energii i ofiarności Marcina Kasprzaka — wyjaśnia znaczenie tego święta, wskazuje na konieczność walki o 8-godzinny dzień pracy i kończy się wezwaniem do zgodnego wystąpienia. W Warszawie 1 maja 1890 r. strajkowało około 8 tysięcy robotników; niektóre większe zakłady metalowe były nieczynne. Wybitny udział w zorganizowaniu tego wystąpienia wziął wysłannik polskiej emigracji socjalistycznej, skupionej wówczas w Szwajcarii, Stanisław Padlewski. We Lwowie część robotników porzuciła pracę, w podwórzu ratuszowym odbyło się zgromadzenie ludowe. Dużą rolę w przygotowaniu święta majowego odegrał tu wysłannik polskiej emigracji socjalistycznej Stanisław Kasjusz. W miejscowości Bielsko-Biała wojsko strzelało do demonstrujących robotników, zabijając kilku spośród nich.
W roku 1891 święto majowe w zaborze rosyjskim przygotowały już dwie organizacje socjalistyczne — II Proletariat i Związek Robotników Polskich. W ważniejszych ośrodkach przemysłowych rozpowszechniano pierwszomajową broszurę agitacyjną. Pojawiły się pierwsze piosenki majowe: „Oto nadszedł maj uroczy” i „Ludu roboczy poznaj swą siłę”. Mimo zarządzeń policji i masowych aresztowań 1 maja 1891 r. strajkowało w Warszawie, a także po raz pierwszy na prowincji ogółem ok. 25 tysięcy robotników. W Żyrardowie święto majowe dało początek czterodniowemu strajkowi, który objął 9 tysięcy robotników. W Łodzi doszło do incydentu w fabryce Poznańskiego. Spoliczkowany przez jednego z robotników fabrykant wezwał na pomoc wojsko carskie. W roku 1892 wystąpienie majowe w Łodzi przerodziło się w sześciodniowy strajk powszechny robotników miasta i okolic (Zgierz, Pabianice). Wysunięto żądanie 8-godzinnego dnia pracy i 15% podwyżki płac. Odbywały się tłumne zebrania i spacery manifestacyjne ze śpiewem hymnów rewolucyjnych i patriotycznych. Dla stworzenia pretekstu do użycia siły zbrojnej gubernator piotrkowski Miller sprowokował rozruchy antyżydowskie, w których wzięli udział tzw. „pobytowcy” (złodzieje i recydywiści) z Bałut. 6 maja władze carskie ogłosiły w Łodzi stan wojenny. Robotnicy pozbawieni scentralizowanego kierownictwa (II Proletariat rozbity był przez aresztowania, zaś Związek Robotników Polskich nie był w stanie pokierować akcją) przystępowali stopniowo do pracy. Liczba ofiar krwawego tygodnia wynosiła kilkudziesięciu zabitych, 200 rannych, 900 aresztowanych. Strajk powszechny w Łodzi — pierwszy na ziemiach polskich strajk powszechny — przeszedł do historii pod nazwą „buntu łódzkiego”. Następne rocznice majowe przyniosły dalsze rozszerzanie się akcji na coraz to nowe ośrodki Królestwa Polskiego — Zagłębie Dąbrowskie, Częstochowę, Radom, Białystok i inne. SDKPiL i PPS starały się nadać obchodom majowym charakter odpowiadający ideologii tych partii. W Galicji odbywały się — mimo represji policyjnych — coroczne zgromadzenia publiczne organizowane przez PPSD. W zaborze pruskim z okazji 1 maja PPS urządzała zebrania w Poznaniu, Gnieźnie, Inowrocławiu i innych. Na Śląsku rozpowszechniony był zwyczaj wywieszania w noc przed 1 maja czerwonych sztandarów.
W roku 1900 doszło w Warszawie do burzliwej manifestacji znanej pod nazwą „bitwy pod Sans-Souci”. W niedzielę 29 kwietnia — w ostatnią niedzielę przed świętem majowym — z inicjatywy PPS (SDKPiL po represjach policyjnych lat ubiegłych znajdowała się jeszcze w stadium odbudowy) uformował się w Alejach Ujazdowskich wielotysięczny pochód, zdążający z pieśnią „Czerwony sztandar” na ustach w kierunku pomnika Mickiewicza. Kroczyli obok siebie robotnicy z PPS, SDKPiL i Bundu. Zwiększone siły wojskowo-policyjne, którym przewodził carski generał-gubernator Imeretyński rozproszyły pochód. Do szczególnie ostrego starcia doszło przed restauracją Sans-Souci, które spowodowało następnie masowe aresztowania. Obchód majowy w roku 1904 przybrał szerokie rozmiary w Warszawie, Łodzi, Zagłębiu Dąbrowskim, Częstochowie, Radomiu, Lublinie, Suwałkach itd. Marcin Kasprzak, zaskoczony w czasie drukowania odezwy pierwszomajowej w tajnej drukarni SDKPiL w Warszawie, stawił zbrojny opór, zabijając pięciu żandarmów i policjantów carskich.
W roku 1905, w okresie rewolucji, święto pierwszomajowe wypadło szczególnie imponująco w Warszawie, Łodzi, Częstochowie i Zawierciu. Najliczniejsza i najbardziej bojowa była demonstracja w Warszawie przygotowana przez SDKPiL; dużą rolę odegrał wówczas Feliks Dzierżyński. Wzięło w niej udział 20 tysięcy manifestantów. W Alejach Jerozolimskich kozacy przypuścili szarżę. Pod kopytami ich koni i ciosami szabli padło około 50 zabitych, a około 100 odniosło rany. Na znak protestu warszawska organizacja SDKPiL ogłosiła na dzień 4 maja strajk, który przybrał charakter strajku powszechnego, a III Zjazd SDPRR potępił masakrę zorganizowaną przez rząd carski, wyrażając pełną solidarność z wyzwoleńczą walką proletariatu polskiego. Lata reakcji i spotęgowanego terroru, a następnie lata ożywienia rewolucyjnego znalazły swoje odbicie w obchodach pierwszomajowych w Polsce. W okresie I wojny światowej SDKPiL i PPS-Lewica nie były w stanie wyprowadzić mas na ulicę, starały się jednak uczcić święto proletariackie wzmożoną agitacją antyimperialistyczną.
Po odzyskaniu niepodległości dzień 1 maja stał się przeglądem sił bojowych proletariatu w walce o socjalizm. Rokrocznie w tym dniu demonstrowały masy robotnicze bądź pod sztandarami KPP, bądź też PPS czy Bundu. Manifestacje organizowane przez nielegalną partię komunistyczną były z reguły atakowane przez policję i pociągały za sobą liczne ofiary. Podobnie liczne pochody i demonstracje klasowych organizacji robotniczych i partii lewicowych: Polskiego Stronnictwa Ludowego „Wyzwolenie”, Komunistycznej Partii Zachodniej Ukrainy, Komunistycznej Partii Zachodniej Białorusi odbywały się też w ten dzień w okresie II RP, często były one atakowane przez policję oraz nacjonalistycznych bojówkarzy, dochodziło do morderstw działaczy klasowych związków zawodowych i partii lewicowych. Manifestacje zwoływane przez PPS przed drugą wojną światową miały charakter dość spontanicznego przemarszu, gromadzącego zwolenników partii socjalistycznej. W roku 1919 dziesiątki tysięcy robotników Warszawy, Łodzi, Zagłębia i innych ośrodków demonstrowały w pochodach komunistycznych pod hasłem: „Niech żyje władza Rad Delegatów Robotniczych miast i wsi”. Wniosek o ustanowienie 1 maja jako "powszechne w całej Polsce święto pracy", z prawem do dnia wolnego, był omawiany w Sejmie Ustawodawczym w 1919 roku.
Komunistyczna demonstracja majowa roku 1920 była przede wszystkim demonstracją antywojenną, wzywającą do zakończenia wojny z Rosją Sowiecką. W roku 1922 i 1923 Komitet Centralny KPP próbował zorganizować wspólną z wszystkimi partiami socjalistycznymi demonstrację pierwszomajową w imię hasła utrzymania 8-godzinnego dnia pracy, walki z drożyzną i bezrobociem, walki o wolność zebrań, strajków, prasy itd. Porozumienia w tej sprawie nie osiągnięto. Z podobną propozycją wystąpił Komitet Centralny KPP i Komitet Centralny Związku Młodzieży Komunistycznej w roku 1926, lecz również bezskutecznie. W trakcie demonstracji majowej w tym roku bojówka PPS usiłowała uniemożliwić połączenie się demonstracji komunistycznej z pochodem PPS otwierając ogień do komunistów; zabitych zostało wówczas sześciu robotników, a kilkudziesięciu zostało rannych. Podobny przebieg nawet w jeszcze większym zakresie miała demonstracja 1 maja w roku 1928.
W latach trzydziestych cechą charakterystyczną demonstracji pierwszomajowych był masowy udział chłopów, zwłaszcza na Kresach Wschodnich. Częstokroć dochodziło tu do krwawych starć z policją. Pamiętny był szczególnie 1 maja w roku 1935 pod miasteczkiem Kołki na Wołyniu, gdzie padło wielu zabitych i rannych. W latach 1936-38, a zwłaszcza w roku 1936, święto majowe obchodzone było pod hasłem jednolitego i ludowego frontu antysanacyjnego, pod hasłem obrony zagrożonej przez hitleryzm niepodległości Polski. W Warszawie, Łodzi, Zagłębiu, Krakowie, Lwowie i w dziesiątkach innych miast wraz z komunistami szli członkowie PPS, całe organizacje tej partii, szli chłopi-ludowcy niosąc zielone sztandary. Jednolitofrontowe manifestacje w 1936 zgromadziły w całej Polsce 400 tysięcy uczestników. W 1939 r. władze administracyjne zakazały pochodów i publicznych zgromadzeń pierwszomajowych.
W okresie okupacji hitlerowskiej mimo mnożącego się terroru święto majowe nie uległo zapomnieniu. Zwłaszcza od roku 1942 — z chwilą powstania PPR, w dniu 1 maja w wielu miastach polskich wywieszano czerwone sztandary, na murach domów pojawiały się antyhitlerowskie napisy wzywające do czynnej walki z najeźdźcą. PPR wspólnie z Gwardią Ludową, a następnie Armią Ludową, wspólnie ze Związkiem Walki Młodych wzmagały w tym dniu antyhitlerowską akcję sabotażu i dywersji. 1 maja w roku 1944 stał się dniem walki o szeroki antyhitlerowski front narodowy. Wspólna odezwa KC PPR i CKW RPPS wzywała do wywalczenia „wolnej, demokratycznej Polski ludu pracującego miast i wsi”. 1 maja w roku 1945 — pierwsze święto majowe w Polsce Ludowej — przebiegło pod hasłem walki o ostateczne zwycięstwo nad hitleryzmem, o odbudowę zniszczonego kraju, o zespolenie sił demokratycznych całego narodu, o budowę socjalizmu.
Po 1945 przejmujący władzę w Polsce komuniści próbowali początkowo nawiązywać do przedwojennego schematu (np. obecność mszy świętej w programach uroczystości), ale powoli nasilał się proces odgórnego planowania całej ceremonii i traktowanie tego dnia jako święta państwowego, który stawał się obowiązkowym „rytuałem”. W Polsce jest od 1950 świętem państwowym, wolnym od pracy. W czasach PRL organizowano tego dnia pochody pierwszomajowe, które miały upamiętniać ważne wydarzenia dla środowiska robotniczego. W latach 80. nielegalne demonstracje pierwszomajowe organizowała w opozycji do oficjalnych obchodów podziemna Solidarność. Święto Pracy było jednym z najważniejszych świąt w PRL-u, miało ono również szczególną wagę dla nazewnictwa w tym okresie. Nazwę imienia „1 maja” nosiło wiele ulic i placów Polski. Na cześć Święta Pracy otrzymała nazwę również jedna z najnowocześniejszych i największych kopalń w ówczesnej Polsce – KWK 1 Maja w Wodzisławiu Śląskim.
Obecnie Międzynarodowe Święto Pracy w Polsce ma charakter spontaniczny, pluralistyczny i wielonurtowy. Swoje demonstracje organizują środowiska anarchistyczne i anarchosyndykalistyczne, np. Związek Syndykalistów Polski; osobne uroczystości organizuje Ogólnopolskie Porozumienie Związków Zawodowych i Sojusz Lewicy Demokratycznej, a lokalnie także inne organizacje lewicowe. Własne obchody w Warszawie organizuje Ruch Sprawiedliwości Społecznej, Komunistyczna Partia Polski oraz Pracownicza Demokracja. Podobne uroczystości organizuje Polska Partia Socjalistyczna i Lewica Razem w Łodzi oraz Warszawie. Demonstracjom towarzyszą pikniki, kiermasze prasy lewicowej, konferencje, dyskusje plenerowe oraz koncerty, np. Warszawskiego Chóru Rewolucyjnego czy Krakowskiego Chóru Rewolucyjnego.
1 maja na świecie.
Święto Pracy 1 maja jest obecnie (2022) obchodzone jako święto państwowe i/lub dzień wolny od pracy m.in. w następujących krajach:

</doc>
<doc id="54285" url="https://pl.wikipedia.org/wiki?curid=54285" title="Antylopa">
Antylopa



</doc>
<doc id="54286" url="https://pl.wikipedia.org/wiki?curid=54286" title="Nosorożec">
Nosorożec



</doc>
<doc id="54287" url="https://pl.wikipedia.org/wiki?curid=54287" title="Civilization">
Civilization

Civilization lub Sid Meier's Civilization – strategiczna gra turowa stworzona przez Sida Meiera dla firmy MicroProse w 1991 roku.
Gra polega na ciągłym rozwijaniu własnej cywilizacji konkurującej z innymi cywilizacjami od początku jej dziejów w epoce pierwotnych społeczeństw rolniczych (dokładnie 4000 r.p.n.e.) do futurystycznych czasów zasiedlania kosmosu. Głównym celem gry jest albo podbój świata (czyli wyeliminowanie konkurentów) albo wysłanie w kosmos statku i założenie kolonii na jednej z planet w układzie słonecznym Alfa Centauri. Dla graczy ważny jest też końcowy wynik rozgrywki (dane statystyczne), na który składa się udany lot w kosmos, liczba obywateli, powierzchnia zajętego obszaru oraz liczba odkrytych "technologii przyszłościowych". Wynik ten może być również przyczyną zwycięstwa jeśli żadna z cywilizacji nie wygra do domyślnej daty w której kończy się gra (jest ona zależna od poziomu trudności: od 2020 r.n.e. w przypadku imperatora, do 2100 r.n.e. w przypadku wodza)
Struktura gry.
Tworzenie świata i wybór cywilizacji.
Przed rozpoczęciem gry można ustawić jej parametry, tzn. wielkość globu, jego klimat (wilgotność i temperaturę) oraz wiek w miliardach lat i stosunek wielkościowy lądów do powierzchni morskich. Wiek globu i klimat mają wpływ na jakość danego typu terenu, jaki będzie zasiedlany przez konkurujące cywilizacje; np. im wyższa będzie temperatura i mniejsza wilgotność tym częściej będą występować pustynie, a zmniejszy się liczba lasów tropikalnych. Gracz ma możliwość wybrania narodowości dla swojej cywilizacji oraz liczby przeciwników komputerowych, przy czym całkowita liczba cywilizacji biorących udział w grze waha się między 3 a 7. Wśród cywilizacji, które gracz ma do dyspozycji, są zarówno cywilizacje starożytne, takie jak Egipcjanie czy Rzymianie, jak również te nowsze – np. Amerykanie. Każda z nich ma swojego historycznego przywódcę innego dla danej nacji, np. Abraham Lincoln stoi na czele cywilizacji amerykańskiej.
Zakładanie cywilizacji.
Gra rozpoczyna się 4 tysiące lat przed naszą erą. Gracz początkowo dysponuje tylko jednostką osadników, którą może założyć miasto. Początek rozwoju cywilizacji zaczyna się właśnie od założenia pierwszego miasta. Początkowo także, składająca się z ułożonych tetragonalnie pól mapa globu, jest niedostępna i może być odkrywana przez poruszające się po niej jednostki.
Po zbudowaniu miasta można otrzymywać informacje od tzw. "doradców", tworzyć jednostki bojowe lub cywilne albo rozbudowywać miejską infrastrukturę, a także ustalać na co idą podatki. Każde miasto ma swój ograniczony do 21 pól zasięg, ułożonych na siatce 5×5 bez pól narożnych, przy czym centralne pole jest polem miasta, a pozostałe 20 to pola, z których miasto może czerpać tzw. "tarczki" produkcji, jednostki żywienia ("snopki") oraz handel, z którego uzyskiwać można podatki przeznaczane z kolei na akumulację kapitału, naukę lub rozrywkę. W zależności od typu pola, może ono wzmagać produkcję (np. las, wzgórza, góry), wytwarzanie żywności (pola, łąki) lub przynosić dochody (rzeki, morza). Żeby korzystać z pola należy na nie wysłać mieszkańców (jeden "ludek" korzysta z jednego pola), jedynym wyjątkiem jest pole samego miasta które jest wykorzystywane automatycznie (tzn. nie trzeba tam wysyłać mieszkańców) 
Budynki (infrastruktura).
Rodzaj obiektów jakie można budować w mieście zależy od poziomu technologicznego cywilizacji, który jest podnoszony, przede wszystkim, dzięki nakładom na naukę. Nowe technologie można też zdobywać dzięki szpiegostwu lub poprzez zajmowanie miast cywilizacji lepiej rozwiniętych, bądź podążających inną ścieżką rozwoju. Od liczby "tarczek" produkcji zależy tempo budowy poszczególnych obiektów. Z kolei wielkość produkcji zależna jest od terenu oraz liczby obywateli, gdyż jej wzrost pozwala na korzystanie z większej liczby zasobów naturalnych znajdujących się wokół miasta.
Budynki stawiane w mieście mają swoje specyficzne funkcje, chociaż niektóre potęgują tylko efekty działania istniejących już wcześniej budowli. Niektóre budynki mają charakter cudów świata. Część infrastruktury pełni funkcję "uśmierzania niezadowolenia", należą do niej: świątynia, koloseum oraz katedra, jak również plac targowy oraz bank, chociaż podstawową funkcją tych dwóch ostatnich jest podnoszenie rezerw budżetowych. Na wyższym poziomie rozwoju cywilizacji pojawiają się też wynalazki pozwalające na budowę obiektów zwiększających produkcję, są to przede wszystkim: fabryka oraz różnego typu elektrownie. Zwiększanie produkcji może się jednak przyczyniać do wzrostu zanieczyszczeń i powstania efektu cieplarnianego, czego następstwem jest stopniowe pustynnienie całego globu. Budowane mogą być też budynki wpływające na szybszy rozwój nauki: biblioteki i uniwersytety.
Cuda świata.
Poza podstawowymi obiektami infrastruktury w miastach budowane mogą być też tzw. "cuda świata". Dany cud świata może być zbudowany tylko przez jedną cywilizację i tylko w jednym mieście. Ich budowa zazwyczaj jest o wiele bardziej kosztowna (trzeba przeznaczyć na jej budowę kilkakrotnie więcej tarczek produkcji niż przy innego typu obiektach), przez co często trwa wyścig między cywilizacjami, która pierwsza może zbudować dany cud. Cywilizacja, której nie udało się ukończyć cudu jako pierwszej musi zrezygnować z dalszej produkcji lub "przerzucić" ją na inny obiekt. Budowę cudu można przyspieszyć poprzez wyłożenie pewnej sumy pieniędzy lub poprzez wprowadzanie do miast karawan, z których każda zwiększa produkcję o 50 tarczek. Całkowite zniszczenie miasta powoduje utratę cudu na zawszę.
Do cudów świata w grze zaliczone zostały m.in. Wielki Mur Chiński, Piramidy, Biblioteka Aleksandryjska, Kolos Rodyjski, a także Równouprawnienie, czy projekt SETI.
Tego typu obiekty dają możliwości skokowej zmiany oraz przyspieszenia rozwoju cywilizacji w stosunku do innych. Funkcje niektórych jednak działają tylko do momentu jakiegoś konkretnego odkrycia naukowego np. Biblioteka Aleksandryjska (w grze "Wielka Biblioteka") pozwala na automatyczne dokonywanie odkryć, których dokonały co najmniej dwie inne cywilizacje, funkcjonuje w ten sposób tylko do momentu odkrycia uniwersytetów.
Jednostki.
W miastach poza budynkami budowane mogą być także jednostki, z których większa część to typy jednostek bojowych. Każda jednostka określona jest trzema parametrami: "współczynnik ataku", "współczynnik obrony" i "współczynnik ruchu", a także inne parametry związane z walką, różne w zależności od wersji, parametry określone są liczbami całkowitymi. Jednostki cywilne mają zerową wartość ataku i czasem także zerową wartość obrony.
Każda jednostka kosztuje pewną liczbę tarczek (od 10 w przypadku wojowników (oryginalnie "militia") do 160 w przypadku nowoczesnych okrętów i bomb atomowych). Każdą jednostkę można też kupić natychmiast za pewną ilość złota (od 50 za wojowników do 3200 za nowoczesne okręty i bomby atomowe). Wyjątkiem są osadnicy którzy poza tarczkami kosztują jednego "ludka"(jeżeli miasto liczy mniej niż 2 ludków, to domyślnie nie można zbudować tej jednostki a tarczki będą się po prostu kumulować aż miasto się powiększy lub zmienimy cel produkcji).
Wszystkie jednostki mają możliwość przemieszczania się po mapie, jednakże istnieje podział na jednostki mogące poruszać się po lądzie i morzu, oraz jednostki powietrzne, których nie dotyczy (wzajemne) blokowanie przez inne jednostki, jak ma to miejsce w przypadku jednostek lądowych i morskich. Przemieszczając się po mapie, jednostki stopniowo odkrywają zakryty na początku gry teren, a także wioski barbarzyńców i miasta należące do innych cywilizacji.
Spośród jednostek cywilnych najważniejsze są jednostki osadników, dzięki którym zakładać można kolejne miasta. Mają one także dodatkowe funkcje:
Drogi budowane mogą być na wszystkich polach lądowych, natomiast kopalnie i irygacje tylko na niektórych. Osadnicy na polach z drogami mogą też budować tory po odkryciu kolei żelaznej, dające możliwość poruszania się w ciągu jednej tury do każdego miejsca połączonego koleją z polem, na którym znajduje się jednostka. Kolej także daje dodatkowe profity do produkcji, żywności i podatków zbieranych z danego pola.
Wszystkie jednostki mają strefy kontroli (poza niektórymi, jak np. dyplomaci) nie pozwalające na swobodne przechodzenie obok jednostek należących do obcych cywilizacji. Do jednostek cywilnych należą także karawany, umożliwiające handel między miastami.
W przypadku jednostek pływających po morzu znajdują się statki umożliwiające transportowanie jednostek lądowych oraz lotniczych (lotniskowce).
Dyplomacja, handel i szpiegostwo.
W momencie zetknięcia się jednostek własnych z jednostkami lub miastami innych cywilizacji możliwe jest nawiązanie kontaktów dyplomatycznych. W tej grze jednakże od przeciwników komputerowych zależy, czy taki kontakt będzie nawiązany, czy też nie. W momencie, gdy następuje kontakt, pojawia się okno dialogowe i gracz może wybierać pomiędzy sugerowanymi przez AI opcjami.
Napotkane cywilizacje mogą oferować pewne wynalazki żądając w zamian od gracza tych, których nie posiadają. W sytuacji, gdy są bardziej rozwinięte technologicznie gracz może wybierać pomiędzy tymi, jakie są mu proponowane, nie mogąc jednakże samemu proponować do wymiany własnych technologii. Podczas nawiązania kontaktu z innymi cywilizacjami gracz może też zaproponować specjalne warunki dyplomatyczne, jak np. zawieranie rozejmu lub zaproponowanie pokoju, a także żądać kontrybucji czy haraczu; wypowiadać wojnę lub żądać przywilejów, grożąc wypowiedzeniem wojny, a także może wymuszać wypowiedzenie wojny innej cywilizacji, często płacąc za ten akt pewną ilość pieniędzy (jednostek złota).
Możliwe jest też produkowanie jednostek dyplomatów, którzy posiadają specjalne możliwości działania przy wejściu do miast obcych cywilizacji:
Dyplomata umożliwia także przekupienie jednostki należącej do obcej cywilizacji. Po wykonaniu zadania, (jeżeli nie jest to przekupienie jednostki należącej do obcej cywilizacji) jednostka dyplomaty zostaje automatycznie rozwiązana. Za każdą akcję dyplomaty należy zapłacić odpowiednią ilość pieniędzy.
Handel międzynarodowy możliwy jest dzięki karawanom. Wyprodukowane jednostki karawan po dotarciu do miasta własnej lub obcej cywilizacji mogą utworzyć szlak handlowy, dzięki czemu miasta zyskują dodatkowe "tarczki" handlu. Im bardziej rozwinięte są miasta, tym większe profity ma z tego cywilizacje, między którymi zakładane są tego typu szlaki. Jednostki te też mogą przyczyniać się do szybszej budowy cudów i ich wejście do miasta zamieniane jest w tej opcji na pewną liczbę dodatkowych tarczek produkcji, wykorzystywanych jednorazowo.
Toczenie wojen i zajmowanie miast.
Jedną z częściej wykonywanych czynności w grze jest toczenie wojen i podbijanie innych cywilizacji.
Wojny zazwyczaj rozpoczynają się od aktów agresji, gdy obca cywilizacja atakuje dane miasto bądź jednostkę lub są one wypowiadane. W przypadku napotkania jednostek, znajdujących się na jednym polu, są one atakowane jednocześnie, co oznacza, że jedna jednostka, posiadająca niewiele większy współczynnik ataku od współczynnika obrony jednostek atakowanych, może je wyeliminować, nawet gdyby broniących się jednostek było 8 lub więcej. W przypadku wojen wypowiadanych może nie dochodzić do żadnych aktów agresji i bez walk cywilizacje mogą po pewnym czasie zdecydować się na przerwanie wojny lub traktat pokojowy. Cywilizacje często reagują agresja w momencie wejścia na pole, które do tej pory było eksploatowane przez jedno z jej miast. ("Każde wejście jednostki na pole pod miastem powoduje, że miasto nie może czerpać z zasobów danego pola").
Podczas atakowania jednostki mogą atakować wrogie jednostki znajdujące się na sąsiadujących z nimi polach, niektóre posiadają zdolność ostrzelania z większej odległości) wykorzystują swój współczynnik ataku oraz doświadczenie, natomiast broniące się współczynnik obrony i także doświadczenie. Wynik walki polega na tym, że jednostka (lub jednostki) przegrana zostaje unicestwiona. Obowiązują także strefy kontroli. Jednostki broniące się, w każdym polu mogą także się ufortyfikować. Jednostki ufortyfikowane w miastach jeszcze bardziej zwiększają wartość obrony. Przeciwnik atakujący w takim przypadku nie może wyeliminować wszystkich jednostek jednym aktem ataku, tylko podczas każdego ataku rozstrzygany jest wynik między dwiema walczącymi jednostkami.
Na rezultat toczonych walk wpływ ma także teren, na jakim znajdują się atakowane i broniące się jednostki, a także typ jednostek znajdujących się na danym polu terenu. Na efekt działania jednostki atakującej ma też to, czy poruszała się ona w danej turze, czy atakuje z miejsca, w którym stała. Jednostki, którym została tylko część punktów ruchu ma mniejsze szanse na wyeliminowanie przeciwnika.
W przypadku, gdy podbijane jest miasto, zanim zostanie zajęte, wpierw muszą być wyeliminowane wszystkie jednostki, które się w nim znajdują. Wraz z przejmowaniem miast przejmowana jest cała zbudowana w nich przez obce cywilizacje infrastruktura, łącznie z cudami świata. Jeżeli dany cud świata zostanie zlikwidowany razem z miastem, nie może już być odbudowany przez żadną z cywilizacji. Przy zajmowaniu miast, eliminowane są wszystkie jednostki zaopatrywane przez dane miasto.
Po zajęciu lub zniszczeniu ostatniego miasta danej cywilizacji, jest ona definitywnie podbijana i nie może się odrodzić. Jeżeli jednak dana cywilizacja jest podbijana, w tym samym czasie pojawia się nowa (tylko "przed naszą erą"). Każda z cywilizacji ma jedną "cywilizację zastępczą", która pojawia się w grze po jej podbiciu. Czasem w momencie zdobycia stolicy dużego imperium, wybucha w nim rewolucja i państwo dzieli się na dwa, przy czym drugie przyjmuje nazwę i kolor którejś z upadłych cywilizacji.
Barbarzyńcy.
W grze na mapie losowo rozmieszczone są jednostki barbarzyńców oraz barbarzyńskie wioski, niemające możliwości rozwoju technologicznego i tworzenia miejskiej infrastruktury. Zajęcie pól z wioskami dać może kilka efektów:
Rezultat wejścia do wioski jest losowy, przy czym, jeżeli wcześniej gra była zapisana, a następnie odczytana na nowo istniało duże prawdopodobieństwo, że efekt będzie inny. W ten sposób można szybko uzyskiwać możliwość zakładania miast bądź rekrutowania nowych jednostek poprzez częste zapisywanie i odczytywanie stanu gry przed wejściem do wioski. Wioski pojawiają się na mapie w momencie rozpoczęcia gry i po ich zajęciu nie pojawiają się nowe, natomiast niezależnie od tego, czy zostały one zajęte czy nie, ciągle mogą pojawiać się hordy barbarzyńców, czasami jest to 6 lub więcej jednostek danego typu.
Jednostki barbarzyńców mogą po wyeliminowaniu jednostek w mieście zajmować je i tworzyć dalej własne jednostki, jednak nie mają możliwości rozwijania technologii. W początkowym czasie gry barbarzyńcy mogą skutecznie eliminować inne cywilizacje, przez co ważną strategią jest tworzenie jednej bądź dwóch jednostek obronnych.
Drzewo technologii.
O rozwoju cywilizacji w grze decyduje tzw. "drzewo technologii". Każda technologia w grze jest powiązana z innymi technologiami, tzn., aby odkryć pewną technologie potrzeba wpierw odkryć inne. Początkowo każda cywilizacja startuje z pewnymi, określonymi technologiami. Przyporządkowane są one do wybranej cywilizacji losowo.
Drzewo technologii wygląda tak, że każda (poza kilkoma początkowymi) nowa technologia jest odkrywana, jeżeli odkryje się wcześniej jedną (w większości określonych przypadków dwie) technologie umożliwiające jej odkrycie. Przykładowo aby można było odkryć matematykę trzeba wpierw odkryć murarstwo i alfabet. Oczywiście drzewo technologii ma swoje granice. Po odkryciu wszystkich technologii istniejących w grze, jest jednak możliwość odkrywania technologii przyszłościowych. Nie wnoszą one niczego nowego dla gry, jednakże dla graczy, dla których jest istotny wynik końcowy, każda przyszłościowa technologia przyczynia się do zwiększenia końcowej liczby punktów.
W przypadku, gdy gracz odkryję nową technologię, pojawia się menu z propozycjami nowych technologii do odkrycia. Zazwyczaj jest ich nie więcej niż 5, czasami mniej. Najczęściej jednak nie są to wszystkie technologie możliwe do odkrycia dzięki wcześniej odkrytym technologiom, lecz są to wygenerowane losowo propozycje spośród tych, które przez gracza mogą być odkrywane. Podczas wyboru nowej technologii gracz może sprawdzić, jakie udoskonalenia może ona mu dawać. Możliwe jest również wcześniejsze sprawdzenie w "Civilopedii" jakie możliwości dają dane technologie.
Każda kolejna technologia jest trudniejsza do odkrycia, a jej koszt liczy się w tzw. "lampkach", których liczba wzrasta w zależności od przeznaczonych na naukę podatków. Przykładowo, jeżeli dane odkrycie kosztuje 100 lampek, a z podatków co turę gracz ma 20 lampek, wówczas odkrycie danej technologii nastąpi po 5 turach.
Formy rządów i polityka wewnętrzna.
W cywilizacji dostępnych jest kilka form ustrojowych, dających różne efekty w sferze produkcji, handlu, korupcji, mniej lub bardziej wpływających na nastroje społeczne. Gracz, aby móc zmienić formę rządów musi wpierw wywołać rewolucję, a następnie, po okresie anarchii, zawsze będącej następstwem rewolucji, wybrać odpowiadającą z odkrytych form ustrojowych. Istnieje też możliwość wyboru dowolnej formy ustrojowej po wybudowaniu "Piramid". W przypadku korupcji, objawia się ona w ten sposób, że miasta nie mogą korzystać z części zasobów produkcji i handlu, dostępnych z pól, jakie obejmuje dane miasto.
Despotyzm.
Despotyzm to podstawowa forma sprawowania rządów istniejąca w grze od samego początku. Korupcja w tej formie ustrojowej jest wysoka, produkcja minimalna, natomiast jednostki stacjonujące w mieście przyczyniają się do dławienia ewentualnych buntów.
Istotną zaletą despotyzmu jest niski koszt utrzymania armii, każdy ludek w mieście może utrzymać jedną jednostkę wojskową dzięki czemu nie zużywa się "tarczek" (produkcji), tańsze jest także wyżywienie osadników którym wystarcza jeden snopek żywności.
Wadą ustroju jest dramatyczny spadek produkcji, każde pole produkujące 3 lub więcej produkcji, żywności lub handlu dostaje karę -1. Najmocniej ogranicza to przyrost ludności (brak korzyści z nawadniania łąk i rzek), a także możliwości produkcyjne miast budowanych przy wzgórzach (produkcja 2 tarczek zamiast 3 z każdej kopalni, do tego mała liczba żywności ogranicza liczbę "ludków" którzy mogliby pracować w kopalniach).
Monarchia.
Monarchia jest wynalazkiem, który pojawić może się dość wcześnie w czasie gry (wystarczy poznać Alfabet, Obrządki Pogrzebowe i Prawo). Wprowadzając ten ustrój gracz nie ma już ograniczeń w rolnictwie i produkcji, handel nie zmienia się w stosunku do despotyzmu (jedynie wzrasta handel z rzadko spotykanych pól ze złotem i diamentami). Wszystkie jednostki jednakże należące do miasta muszą być utrzymywane – za każdą płacona jest przez miasto jedna tarczka produkcji. Korupcja jest nieco mniejsza niż w despotyzmie, osadnicy pochłaniają już dwa snopki żywności (należy uważać na miasta zbudowane na i otoczone przez równiny, gdyż utrzymywane przez nie osadnik może zablokować całkowicie wzrost ludności). Podobnie jak w Despotyzmie każda jednostka wojskowa w mieście zmniejsza niezadowolenie o 1 jednak tu występuje ograniczenie do 3 jednostek.
Republika.
Ta forma ustrojowa pojawia się relatywnie (w zależności od ścieżki rozwoju technologii wybranej przez gracza) w tym samym czasie co monarchia (potrzebuje dodatkowo znajomości Pisma i Literatury, nie wymaga Obrządków Pogrzebowych). W dalszym ciągu wszystkie jednostki muszą być utrzymywane przez miasta, korupcja jest jeszcze mniejsza niż w despotyzmie i monarchii. Produkcja i rolnictwo jest na takim poziomie jak monarchii, natomiast dużo bardziej rozwinięty jest handel.
Na każdym polu, gdzie w poprzednich ustrojach istniał handel w republika daje bonus +1 do handlu. Jest to szczególnie widoczne w przypadku drogi na równinie, łące lub pustyni i rzeki, gdzie zyski z handlu rosną o 100%. W tej formie ustrojowej jednakże każda wyprowadzona z miasta jednostka bojowa przyczynia się do wzrostu niezadowolenia mieszkańców (jeden niezadowolony na jednostkę), ponadto niezadowolenia tego NIE mogą uśmierzyć żadne budynki standardowo zmniejszające niezadowolenie (Świątynia, Koloseum, Katedra). Nie można także pacyfikować niezadowolonych mieszkańców jednostkami stacjonującymi w mieście.
Ustrój dobry na pokojową koegzystencję, ewentualnie na prowadzenie wojny obronnej. Choć większe cywilizacje mogą pokusić się nawet o wojny ofensywne (1-2 jednostki na większa miasta, wydatki na luksusy mogą uśmierzyć niezadowolenie). Zbudowanie dużej liczby karawan (max 3 na miasto) i handel z innymi cywilizacjami może przynieść odpowiednim miastom na tyle zysków z handlu, że możliwe stanie zapewnienie odpowiedniej liczby szczęśliwych mieszkańców (luxuries) bez zbytniej szkody dla nauki i budżetu.
Demokracja.
W grze działa prawie tak samo jak republika, jednakże cechuje się brakiem korupcji, co jest szczególnie istotne dla rozległych cywilizacji. W odróżnieniu od republiki poziom buntów wzrasta bardziej za każdą jednostkę bojową wyprowadzoną z miasta (dwóch niezadowolonych na jednostkę), ponadto miasto które buntuje się dwie kolejki z rzędu może doprowadzić do upadku rządu i kilku tur anarchii. W Demokracji nie można też wypowiadać wojen ani odmówić oferty pokoju od innej cywilizacji (choć można w ogóle odmówić rozmowy z cywilizacją z którą prowadzi się wojnę).
Komunizm.
W tym ustroju produkcja oraz handel rozwinięte są na poziomie monarchii, różnicą jest korupcja, która ma zrównoważoną wartość dla wszystkich miast, daje to spore korzyści przy rozległych państwach, bo w innych ustrojach korupcja rośnie wraz z odległością od stolicy. Podobnie jak w monarchii nie występuje też niezadowolenie przy wyprowadzaniu jednostek bojowych z miast. Jednostki utrzymywane są jak w monarchii.
Bunty (strajki).
W przypadku, jeżeli w miastach występują bunty, wówczas nie można w nim niczego produkować, ani czerpać korzyści z handlu. Zniwelowanie buntu może nastąpić po powołaniu części ludności do działania w rozrywce. W takim wypadku należy ściągnąć w widoku miasta jedno pole, z którego czerpie ono korzyści, ewentualnie można przeznaczyć więcej podatków na rozrywkę. W ustroju demokratycznym, jeżeli poziom buntów nie ustaje przez więcej niż dwie tury, następuje spontaniczna rewolucja, nawet jeżeli bunt jest tylko w jednym mieście. Dla niwelacji buntów można też budować zapobiegawczo odpowiednią infrastrukturę zwiększającą liczbę zadowolonych obywateli.
Ludność.
Całkowita liczba mieszkańców danej cywilizacji jest sumą liczby mieszkańców poszczególnych miast.
W zależności od poziomu trudności przyrost liczby mieszkańców rzutuje na niezadowolenie i rozruchy w mieście. Dla niwelacji nastrojów gracz może utrzymywać w mieście jednostki bojowe, tworzyć odpowiednią infrastrukturę lub zwiększać wydatki na rozrywkę.
Każdy kolejny przyrost liczby mieszkańców jest oznaczany na mapie w ten sposób, że rośnie "numer" danego miasta. W widoku miasta numerom odpowiada liczba postaci, przy czym są one odmiennie wyglądające w zależności od tego czy reprezentują szczęśliwych, zadowolonych czy nieszczęśliwych mieszkańców. Każda postać potrzebuje też utrzymania w snopkach żywności. Generalnie każda "postać" zużywa dwa snopki z pól eksploatowanych przez miasto. Także każda głowa przyporządkowana jest wobec danego pola, co oznacza, że reprezentuje ona mieszkańców eksploatujących zasoby na konkretnym terenie.
W zależności od wielkości miasta pojedyncza postać reprezentuje różną liczbę mieszkańców, poczynając od najmniejszego miasta, gdzie pojedyncza postać oznacza 10tys mieszkańców, każdy kolejny wzrost miasta oznacza też, że każdy "ludek" reprezentuje o 5tys mieszkańców więcej, np. miasto z pięcioma "ludkami" ma 5*30000 = 150000 mieszkańców, z dziesięcioma ma już 10*55000 = 550000, zaś z dwudziestoma aż 20*105000 = 2100000.
W sytuacji buntu trzeba likwidować eksploatację jednego lub więcej pól, przez co jedna z niezadowolonych postaci zamienia się w "artystę" i zwiększa zadowolenie pozostałych. Bunt wybucha zawsze, gdy liczba niezadowolonych (głów) jest większa od liczby szczęśliwych. W skrajnych przypadkach bunt doprowadza do sytuacji, gdy gracz jest zmuszony do ściągnięcia tak dużej liczby eksploatowanych pól, że naraża miasto na głód. W zależności od zgromadzonych zapasów miasto może wymierać, co oznacza, że jeśli wyczerpią się zapasy żywności, liczba mieszkańców zostanie zmniejszona o pewną liczbę. Głodzenie miasta jest często skutkiem występujących buntów.
Lot w kosmos.
Jedną z możliwości wygrania gry jest lot w kosmos i założenie bazy na jednej z planet w układzie Alfa Centauri. Po wynalezieniu odpowiednich technologii i zbudowaniu cudu świata "Program Apollo" gracz ma możliwość budowy statku kosmicznego. Graficznie projekt statku ma strukturę niezbyt przypominającą pojazd mogący służyć do podróży w przestrzeni kosmicznej. Ideą jest jednak stworzenie optymalnej konstrukcji zawierającej silniki, elementy nośne itd. pozwalającej na szybki przelot do miejsca docelowego. Zbyt duża liczba pewnych elementów w stosunku do innych powoduje, że prognozowany przelot może znacznie się wydłużać. Najdoskonalszym statkiem jest ten zbudowany ze wszystkich możliwych elementów w ich maksymalnej liczbie; ma on 100% szans na udane dotarcie do celu. Wygrywa ten z graczy, którego statek jako pierwszy doleci do układu Alfa Centauri.
Civilopedia.
W grze istnieje w formie poradnika sporządzona na użytek graczy encyklopedia pod nazwą "Civilopedii", w której opisane są wszystkie możliwe technologie łącznie z ich powiązaniami w drzewku technologii, typy terenu, jednostki i obiekty, jakie mogą być budowane w miastach, działania wykonywane przez osadników, typy ustrojów, cuda świata i koncepcje gry. Do każdej charakterystyki opisany jest krótko kontekst historyczny, dzięki czemu gra posiada pewien walor realizmu.
Zabezpieczenia.
W grze zastosowano bardzo ciekawy system ochrony przed piractwem. Podobnie jak w kilku poprzednich grach MicroProse (F-19 i Railroad Tycoon, gdzie należało rozpoznać odpowiednio sylwetki samolotów i pociągów) także i w Civilization zawarty był element edukacyjny, w przypadku rzeczonej gry należało powiązać obrazek symbolizujący którąś technologię z dwoma innymi technologiami potrzebnymi do jej opracowania. Z zabezpieczeniami poradziłaby sobie bez problemu także osoba bez oryginalnej instrukcji ale z odpowiednią wiedzą (w Cywilizacji wystarczyło przestudiować Civilopedię, plus trochę ogólnej orientacji). Dodatkowo zła odpowiedź na pytanie wcale nie przerywała gry a jedynie ją dość znacznie utrudniała (traciło się wszystkie jednostki).
Dźwięk i muzyka.
Oprawa dźwiękowa jest uboga, a większość czasu trwania rozgrywki przebiega w ciszy. Muzyka towarzyszy graczowi jedynie w menu głównym, podczas generowania mapy przed rozpoczęciem rozgrywki oraz podczas rozmów dyplomatycznych z pozostałymi cywilizacjami (każda z 14 dostępnych w grze nacji posiada swój motyw przewodni). Motyw przewodni "naszej" cywilizacji jest natomiast grany wraz z wystąpieniem wydarzeń takich jak np. odkrycie nowej technologii, lub podczas rozbudowy pałacu.
Grafika i animacje.
Grafika w grze charakteryzuje się dużą czytelnością. Jednostki są łatwe do rozpoznania, jednak w odróżnieniu od późniejszych wersji ikonki jednostek mają kształt żetonów z graficznym, niezbyt wyraźnym ich odwzorowaniem. Wodzowie poszczególnych państw zostali odwzorowani w sposób realistyczny.
Wchodząc w okno miasta klikając okienko wiew można przejść do widoku miasta. Przy budowie każdego elementu infrastruktury miejskiej lub cudu pojawia się też prosta animacja polegająca na zamianie pikseli w miejscu, w którym powstawała budowla.

</doc>
<doc id="54288" url="https://pl.wikipedia.org/wiki?curid=54288" title="Iglaste">
Iglaste

Iglaste, szpilkowe ("Pinopsida" Burnett) − klasa drzew i krzewów należących do gromady nagonasiennych. W zależności od systemu klasyfikacyjnego obejmuje tylko rząd sosnowców "Pinales" z rodziną sosnowatych "Pinaceae" (231 gatunków) lub różnie łączone w rzędy także rodziny: araukariowatych, zastrzalinowatych, sośnicowatych, cyprysowatych i cisowatych, w sumie z ok. 600 gatunkami. Za wąskim ujęciem klasy przemawia problematyczna pozycja gniotowych "Gnetopsida" w wielu analizach filogenetycznych wskazywana jako zagnieżdżona w obrębie szeroko ujmowanych iglastych i tym samym czyniąca z nich takson parafiletyczny.
Stosowana jako synonim nazwa naukowa "Coniferopsida" uznawana jest za niepoprawną, jako utworzona bez oparcia na żadnym istniejącym taksonie.
Systematyka i pochodzenie.
Systematyka iglastych jest przedmiotem nieustannej dyskusji, dlatego też rośliny te są rozmaicie klasyfikowane. Przyczyną braku przejrzystego systemu jest duże zróżnicowanie słabo poznanych pod względem relacji pokrewieństwa form kopalnych oraz wciąż nieustalone jednoznacznie pokrewieństwo tych roślin z gniotowatymi "Gnetopsida". Iglaste stanowią jedną z czterech grup nagonasiennych, obok sagowcowych, gniotowych i miłorzębowych.
Dawniej powszechne szerokie ujęcie tej klasy, jako obejmującej wszystkie współczesne rodziny roślin drzewiastych o liściach iglastych lub łuskowatych oraz nasionach rozwijających się w różnie wykształcających się szyszkach, jest współcześnie problematyczne, choć obecne np. w systemie Ruggiero i in. z 2015 oraz Christenhusza i in. z 2011. W związku z niejasną pozycją filogenetyczną gniotowych dla uzyskania taksonów monofiletycznych rośliny zaliczane do iglastych rozdzielane są na klasy "Pinopsida" "sensu stricto" (tylko rząd sosnowców "Pinales" z rodziną sosnowatych "Pinaceae") i osobną klasę "Cupressopsida" lub relacje przedstawiane są między rodzinami i rzędami, bez grupowania ich w wyższej rangi taksony.
Względnie stabilny jest podział zaliczanych tu roślin współczesnych na szczeblu rodziny – jest ich zwykle wyróżnianych 6 (sosnowate, araukariowate, zastrzalinowate, sośnicowate, cyprysowate i cisowate), czasem dodatkowo z zastrzalinowatych wyodrębniane są "Phyllocladaceae", a z cisowatych – głowocisowate. W latach 60. XX wieku iglaste dzielono na 53 rodzaje, w XXI wieku wyróżnianych jest ich zwykle 71.
Za najstarsze ślady kopalne iglastych uważane są karbońskie skamieniałości "Swillingtonia denticulata" znalezione w Yorkshire i datowane na 310 milionów lat, aczkolwiek zasugerowano także, że to raczej ślady roślin należących do widłaków. Ślady kopalne iglastych stają się coraz częstsze z kolejnego okresu – permu. Wielkie ich różnicowanie nastąpiło w triasie, kiedy wyewoluowały wszystkie rodziny obecne we florze współczesnej. Najstarsze iglaste klasyfikowane są do wymarłych rodzin: "Utrechtiaceae" (obejmują wyróżniane dawniej lebachiowate "Lebachiaceae"), ulmaniowate "Ullmanniaceae" i "Walchiaceae".
podklasa: "Pinidae" 

</doc>
<doc id="54296" url="https://pl.wikipedia.org/wiki?curid=54296" title="Skala Allreda">
Skala Allreda



</doc>
<doc id="54298" url="https://pl.wikipedia.org/wiki?curid=54298" title="Lubeka">
Lubeka

Lubeka ( ; poł. "Ljubice"; dolnoniem. "Lübeck", "Lübeek") – miasto na prawach powiatu (niem. "kreisfreie Stadt") w północnych Niemczech, w kraju związkowym Szlezwik-Holsztyn.
Leży nad Zatoką Lubecką, przy ujściu do niej rzeki Trave. Jest jednym z większych portów morskich w Niemczech, a dawniej była głównym miastem Ligi Hanzeatyckiej. Jedna z dzielnic Lubeki – Travemünde – jest popularnym ośrodkiem wypoczynkowym i portem nad wybrzeżem Bałtyku.
Teren w okolicach Lubeki został najpóźniej w VIII wieku zaludniony przez Słowian, którzy osiedlili się na brzegach Trave kilka kilometrów od dzisiejszego centrum miasta. Zostali oni podbici w 1158 przez Henryka Lwa, który wkrótce w tym miejscu założył miasto. W XIV wieku Lubeka stała się „Królową Hanzy”, będąc zdecydowanie największym i najsilniejszym członkiem tej średniowiecznej organizacji handlowej. W 1533 roku popadła w konflikt zbrojny z Danią, co doprowadziło do utraty jej potęgi. Świadectwem dawnej świetności „Miasta Siedmiu Wież” jest zachowany zespół zabytkowy Starego Miasta z licznymi zabytkami architektury z XIII–XVI w. z dziełami gotyku ceglanego (m.in. kościołem Mariackim) na czele. W 1987 roku hanzeatyckie Stare Miasto w Lubece zostało wpisane na listę światowego dziedzictwa UNESCO.
Miasto słynie z produkcji marcepanu (m.in. firma Niederreger).
Nazwa.
Nazwa Lubeka wywodzi od nazwy osady założonej w tym miejscu przez Słowian połabskich "Liubice" – podaje ją w XI wieku w swojej kronice niemiecki historyk Adam z Bremy. W XII wieku nazwa miejscowości wymieniana jest jako "Lubecam", a niemiecki kronikarz Helmold wymienia po łacinie w Kronice Słowian dwie nazwy tej miejscowości "civitatem Lubeke" oraz "civitatis Lubike". W XIII wieku pojawiły się nazwy "Lyubeka" (1213), "Liubec" (1263), "Lubeke" (1281), następnie "Lübecke" (1354), "Lühbeck" (1612).
Według językoznawców nazwa miejscowości bezpośrednio pochodzi od słowiańskiego słowa „ljub” (pol. „lubić”). Jan Długosz w swojej kronice podaje również inną słowiańską nazwą miasta Lubeka – Bukowiec.
Położenie.
Lubeka położona jest na Nizinie Północnoniemieckiej przy ujściu Trave do Morza Bałtyckiego. Stare miasto leży na wzgórzu, które tworzy ostrów pomiędzy rzekami Trave i Wakenitz. Miasto przecina kanał Łaba-Lubeka przechodzący przez dział wodny pomiędzy Morzem Północnym a Bałtykiem. Tereny wokół Lubeki zawdzięczają swój pagórkowaty charakter zlodowaceniu Wisły (z okresu plejstocenu), które ukształtowało krajobraz wschodniego Holsztynu oraz Pomorza. Położenie nad Trave, która tuż przed Travemünde przecina blisko 200 km łańcuch wzgórz morenowych, umożliwiło rozwój miasta jako portu morskiego oraz zdobycie silnej pozycji gospodarczej i politycznej w średniowiecznej Europie północnej.
Gospodarka.
W mieście rozwinął się przemysł stoczniowy, maszynowy, drzewny, chemiczny, ceramiczny oraz spożywczy.
Historia.
Pierwsze osadnictwo.
, m.in. dobrze zachowane grobowce megalityczne, na przykład grobowiec w dzielnicy St. Jürgen (niem. Großsteingrab bei Blankensee) czy grobowiec w Waldhusen (niem. Großsteingrab Waldhusen).
Osadnictwo słowiańskie.
Osadnictwo słowiańskie na wschodnich terenach Holsztynu datuje się na VIII wiek, kiedy to zamieszkujące wcześniej te ziemie plemiona germańskie udały się na zachód, a na ich miejsce napłynęły plemiona słowiańskie. Powstała w czasach Karola Wielkiego osada Liubice leżała na północ od "Altstadtinsel" na dzisiejszej wyspie "Teerhofinsel", w pobliżu miejsca, gdzie rzeka Schwartau wpada do Trave. Od X wieku Liubice były najważniejszą poza Oldenburgiem ("Starogrodem") osadą Obodrytów, prowadzących częste spory z Wieletami ("Liutizen"). Dlatego też najprawdopodobniej już wtedy Liubice posiadały silny system umocnień.
Pierwsza wzmianka o Liubicach pochodzi z 1076 roku z przekazu Adama z Bremy, który wspominał również o ukamienowaniu przez Słowian przeora klasztoru benedyktyńskiego Ansverusa w Einhaus. W roku 1093 władzę nad Obodrytami objął nakonida Henryk Gotszalkowic, który bił własną monetę a Liubice uczynił swoją rezydencją. Po jego śmierci w 1127 roku osada została spalona przez sympatyzujących z Germanami Ranów, a ostateczne zniszczona w trakcie walk pomiędzy Słowianami w 1138 roku.
Kolonizacja niemiecka.
W 1143 Adolf II Holsztyński założył nową osadę – Liubice – w miejscu dawnego grodu słowiańskiego na wzgórzu Buku (Bucu) pomiędzy rzekami Trave a Wakernitz. Lubeka była pierwszym portem niemieckim na wybrzeżu Morza Bałtyckiego, w którym kupcy mogli prowadzić działalność na mocy prawa niemieckiego. Adolf II zbudował zamek oraz wał obronny, o których wspomina Helmold w 1147.
W 1158 roku Adolf II musiał poddać Lubekę Henrykowi Lwu, księciu Saksonii i Bawarii, którego miasto handlowe Bardowick, położone mniej korzystnie na południe od Lubeki, nie mogło sprostać konkurencji ośrodka Adolfa II. Z początku Henryk Lew zażądał, by Adolf II płacił mu połowę zysków przynoszonych przez Lubekę. Po odmowie Adolfa II Henryk Lew zabronił Lubece handlu dalekosiężnego. W 1157 osadę strawił pożar, a kupcy przenieśli się do Ratzeburga, którego niekorzystne położenie uniemożliwiało rozwój handlowy. Ostatecznie Adolf II uległ naciskom Henryka Lwa, który w 1159 odbudował port i osadę, której wkrótce nadano prawa miejskie. Rok później do Lubeki przeniesiono z Oldenburga siedzibę biskupstwa.
Rok 1160, w którym Lubeka otrzymała prawa miejskie w oparciu o prawo miejskie miasta Soest (niem. "Soester Stadtrecht"), uważany jest przez historyków za początek tzw. hanzy kupców (niem. "Kaufmannshanse") w odróżnieniu od późniejszej hanzy miast (niem. "Städtehanse"). Połączenie transportu lądowego oraz wodnego w rękach jednej organizacji przyczyniło się do osiągnięcia przewagi handlowej Hanzy w rejonie Morza Północnego i Bałtyckiego. Hanza przejęła wiele szlaków morskich, a zarazem kontaktów handlowych od Fryzyjczyków, Saksończyków, Anglików i Skandynawów. Z czasem stała się doskonale prosperującym kartelem, skutecznie eliminując z rynków Europy północnej konkurencyjne miasta nie będące jej członkami. Jednym ze sposobów pozwalających na podporządkowanie sobie partnerów handlowych i konkurencyjnych przewoźników było zawieranie tzw. umów pomiędzy równouprawnionymi partnerami. Na przykład wydany przez Henryka Lwa przywilej artlenburski z 1160 zrównywał prawa kupców z Lubeki z prawami kupców gotlandzkich, którzy zajmując dominującą pozycję w handlu w strefie Morza Bałtyckiego, wzbraniali się przed uznaniem praw Lubeczan. Henryk Lew nadał więc Gotlandczykom prawa identyczne z tymi, jakie Gotlandia przyznała Lubeczanom. Na skutek tego kupcy z Visby mogli zwozić swoje towary do Lubeki, ale nie mogli ich wysyłać w głąb lądu.
W tym czasie za sprawą Helmolda z Bosau oraz jego następcy Arnolda z Lubeki powstała kronika Kronika Słowian opisująca historię ówczesnych północno-wschodnich Niemiec.
Po upadku Henryka Lwa, Lubeka przeszła pod panowanie cesarza Fryderyka Barbarossy (1180), który w 1181 oddał księstwo Pomorza w lenno księciu szczecińskiemu Bogusławowi I. W tenże sposób księstwo zyskało status wyłącznie zależnego od Rzeszy i cesarza. Późniejszy przywilej Barbarossy z 1188 zapewnił jedność terytorialną i umożliwił prowadzenie handlu.
Do 1192 Lubeka pozostawała pod panowaniem książąt saskich. Przez krótki okres między 1192 a 1201 miastem ponownie władali książęta holsztyńscy. W 1201 roku Lubekę po Holsztynie, Dithmarschen i Ratzeburgu zajął król Danii Kanut VI. W 1217 miasto i zamek zostały przejęte przez brata Kanuta VI Waldemara II Zwycięskiego. Po klęsce Danii w bitwie pod Bornhöved w 1227 roku zamek został zamieniony w klasztor, do którego sprowadzili się dominikanie.
Liga hanzeatycka.
Nadany jeszcze przez Henryka Lwa statut rady miejskiej powoływał 24-osobową radę miasta, niezależną od księcia. W radzie zasiadali przedstawiciele zrzeszeń kupieckich, którzy wybierali maksymalnie czterech burmistrzów spośród swoich członków. W ten sposób w radzie zasiadali wyłącznie przedstawiciele najbardziej wpływowych rodzin kupieckich, w myśl zasady jedna rodzina – jeden reprezentant w radzie miejskiej. Model ten pozostał praktycznie niezmieniony do XIX wieku.
Na początku XIII wieku nastąpił gwałtowny rozwój Lubeki jako centralnego ośrodka transportu morskiego, głównie w dużej mierze za sprawą kolonizacji niemieckiej na wschodzie Europy. Miasto stało się głównym portem obsługującym niemieckich kolonizatorów udających się do Liwonii. Byli to członkowie zakonu krzyżackiego, który za rządów wielkiego mistrza Hermanna von Salzy szybko zyskiwał na znaczeniu politycznym. Złota bulla z Rimini z marca 1226 wydana przez cesarza Fryderyka II, który uznawał się za uniwersalnego władcę chrześcijańskiej Europy (w tym i Polski), nadawała Krzyżakom prawa do wszystkich ziem, jakie zdobędą podczas misji w Prusach.
14 czerwca 1226 roku Fryderyk II nadał Lubece przywilej wolnego miasta Rzeszy (specialis civitas et locus imperii), który oznaczał, że miasto podlegało bezpośrednio cesarzowi. Główną korzyścią płynącą z tego przywileju było prawo do samodzielnego pobierania podatku oraz cła, a także prawo do odrębnego sądownictwa. Rozwój miasta nabrał przyspieszenia, również za sprawą nowego typu statku tzw. kogi, który pozwalał na transport znacznie większych ładunków niż dotychczas.
Zagrożenie ze strony Danii zostało zażegnane po zwycięskiej obronie w bitwie pod Bornhøved, kiedy połączone siły Bremy, Lubeki i Hamburga pokonały wojska Waldemara II. W 1243 Lubeka zawarła przymierze handlowe z Hamburgiem, do którego dołączyły wkrótce inne miasta regionu: Brunszwik, Lüneburg, Magdeburg i Kolonia. To nieformalne zrzeszenie miast pod przewodnictwem Lubeki dało początek związkowi miast, tzw. Hanzie (niem. "Städtehanse"). Wkrótce Lubeka stała się głównym portem Hanzy (zwano ją nawet królową hanzy – "Königin der Hanse"), a przez to najważniejszym miastem handlowym ówczesnej Europy północnej. W 1340 cesarz Ludwik IV Bawarski nadał Lubece prawo bicia monet (niem. "Goldmünzrecht"). W 1356 w Lubece miał miejsce pierwszy zjazd członków Hanzy.
W połowie XIV wieku Hanza, a wraz z nią Lubeka, uwikłana była w częste zatargi z królem Danii Waldemarem IV o przywileje handlowe w Europie północnej. Konflikt rozpoczął się w 1361, kiedy Waldemar zjednoczył Danię, przyłączając tereny Skanii oraz Gotlandii z hanzeatyckim miastem Visby. Dania pokonała flotę hanzeatycką, którą dowodził burmistrz Lubeki Johann Wittenborg. W 1365 koło Helsingborga podpisano niekorzystny dla Hanzy pokój w Vordingborg. W 1367 na spotkaniu miast hanzeatyckich w Kolonii zawiązano konfederację kolońską ("Kölner Konföderation") na czas wojny z Danią i Norwegią. Wprowadzono cło eksportowe oraz importowe naliczane według masy towarów oraz uzgodniono liczbę nowych okrętów dla związku. W 1369 upadła w końcu duńska twierdza Helsingborg, oblegana przez wojska hanzeatyckie pod dowództwem burmistrza Lubeki Bruna Warendorpa. Konflikt Hanzy z Danią został zakończony podpisaniem pokoju w Stralsundzie, który gwarantował związkowi 15% zysków z duńskiego handlu.
XIV wiek to szczyt rozkwitu Lubeki, która była już wówczas drugim co do wielkości miastem Niemiec (największym miastem była wtedy Kolonia) – w 1380 roku Lubeka miała 18000 mieszkańców. Lubeckie prawo lokacyjne (niem. "Lübische Recht") stanowiło wzór dla większości miast hanzeatyckich, a rada miasta Lubeki była instytucją wyższej instancji dla wszystkich miast w lubeckim okręgu sądowniczym.
Wraz z powstaniem w 1379 unii monetarnej ("Wendischer Münzverein") pomiędzy Lubeką, Hamburgiem, Wismarem, Lüneburgiem, Rostockiem, Stralsundem, a także Hanowerem, marka lubecka rozprzestrzeniła się w obrębie Morza Bałtyckiego.
W tym czasie Lubeka ściśle współpracowała z Hamburgiem. Podczas gdy Hamburg umocnił swoją pozycję w handlu w obrębie Morza Północnego, Lubeka zdominowała wymianę handlową ze Skandynawią oraz państwami basenu Morza Bałtyckiego, od kantorów Bryggen w Bergen po Peterhof. Polityczne wpływy Lubeki sięgały kantoru Hanzy w Bruggi oraz londyńskiej bazy handlowej "Steelyard". Handel pomiędzy Lubeką a Hamburgiem odbywał się głównie drogą lądową, wzdłuż "Alte Salzstraße" (traktu handlowego między Lubeką a Lüneburgiem) albo drogą wodną poprzez wybudowany w latach 1392–1398 kanał na rzece Stecknitz (niem. "Stecknitz-Kanal") łączący Łabę z Bałtykiem. Kanał ten wykorzystywany był do transportu soli z Lüneburga, jednego z najważniejszych towarów eksportowych Lubeki na północ i wschód Europy. Sól była potrzebna do konserwacji ryb, m.in. śledzia, który był popularnym daniem postnym w średniowiecznej Dolnej Saksonii.
Liga hanzeatycka po traktacie stralsundzkim.
Początek XV wieku (1408–1415) napiętnowany był sporami wewnętrznymi, podczas których doszło do obalenia rady miejskiej. Doprowadziło to w 1410 do przejściowego wykluczenia Lubeki spod protektoratu cesarza (niem. "Reichsacht").
W 1429 król duński Eryk Pomorski wprowadzając nową opłatę celną (duń. "Øresundstullen") za przepływ obcych statków przez cieśninę Sund, wywołał kolejny konflikt Hanzy z Danią, który zakończył się podpisaniem pokoju w Vordingborgu potwierdzającego przywileje Hanzy.
W 1470 pruskie i wendeckie miasta Hanzy wypowiedziały wojnę Anglii. Głównym powodem konfliktu było systematyczne ograniczenie przywilejów Hanzy w Londynie oraz wypady handlowe kupców angielskich w rejon Morza Bałtyckiego ("The Company of Merchant Adventurers of London"). Czteroletnia wojna morska, prowadzona przy udziale kaprów, zakończyła się korzystnym dla Hanzy pokojem w Utrechcie (1474), podpisanym w imieniu Hanzy przez burmistrza Lubeki Hinricha Castorpa.
W XV wieku Lubeka handlując w basenie Morza Bałtyckiego, nie tylko sprzedawała sól, śledzie ze Skanii czy dorsze z północnej Norwegii, ale zaopatrywała również tereny Europy północnej w dobra codziennego użytku oraz pośredniczyła w handlu dziełami sztuki. Lubeckie poliptyki oraz prace średniowiecznych artystów malarzy i rzeźbiarzy takich jak Bernt Notke czy Hermen Rode znajdują się w wielu miastach Europy północnej.
Poprzez kontakty handlowe Hanzy rozpowszechniało się słowo drukowane. Piętnastowieczna Lubeka słynęła z warsztatów drukarskich Lucasa Brandisa oraz jego brata Mateusza, Johanna Snella, Bartolomeusza Ghotana (który w 1488 wypuścił Missale Aboense, pierwszą drukowaną książkę Finlandii), Steffena Arndesa ("Niederdeutsche Bibel", 1494) oraz Johanna Balhorna. O wydanym w 1498 przez Hansa van Ghetelena w języku dolnoniemieckim tłumaczeniu "Reynke de vos" (tłum. lis Reineke) można powiedzieć, że stało się bestsellerem w ówczesnych Niemczech i Skandynawii. W tym okresie rynek książek wydawanych w języku dolnoniemieckim zdominowany był przez Lubekę.
Po reformie administracyjnej cesarstwa (reforma Rzeszy, "Reichsreform") wprowadzającej m.in. sześć okręgów (okręg Rzeszy, "Reichskreise"), w 1500 Lubeka stała się częścią okręgu Dolnej Saksonii ("Niedersächsischer Reichskreis").
Po 1509 konflikt z Danią przybrał znowu na sile z powodu hegemonicznej polityki króla Chrystiana II. Kolejną wojnę Hanzy z Danią zakończył podpisany przez burmistrza Lubeki Thomasa von Wickede pokój w Malmö. W 1523 Lubeka pomogła Gustawowi I Wazie w zdobyciu tronu w Szwecji oraz przyczyniła się do detronizacji Chrystiana II, którego zastąpił Fryderyk I Oldenburg. W zamian Hanza otrzymała liczne przywileje handlowe oraz duńską wyspę Bornholm (1525–1576). Doprowadziło to do rozpadu unii kalmarskiej zrzeszającej Danię, Szwecję i Norwegię pod berłem jednego władcy.
Okres reformacji.
Okres między 1522 a 1530 rokiem to czas reformacji. Coraz więcej obywateli miasta zapoznawało się z nowymi ideami, choć rada miejska próbowała za wszelką cenę powstrzymać postęp reformacji. Kiedy rada miejska wprowadziła podwyżkę podatków, podyktowaną m.in. wprowadzeniem ogólnocesarskiego podatku na rzecz obrony przed niebezpieczeństwem tureckim ("Türkensteuer"), obywatele Lubeki zażądali w zamian prawa głosu oraz ewangelickich kaznodziejów. Rada musiała ustąpić. Wkrótce podjęto decyzję o wprowadzeniu reformacji. W roku 1531 radca miejski Jan Bugenhagen w swoim dziele "Der Keyserliken Stadt Lübeck christlike Ordeninge" wezwał do reformy Kościoła, szkolnictwa oraz opieki socjalnej. W tym samym roku rada miasta wymogła na kapitule katedralnej podpisanie umowy zobowiązującej ją do zrzeczenia się wszelkich dóbr kościelnych na terenie miasta. Pierwszym superintendentem Lubeki oraz rektorem nowo powstałej szkoły humanistycznej (niem. "Lateinschule") Katharineum został Hermann Bonnus.
W tym samym czasie Lubeka przystąpiła również do związku szmalkaldzkiego zawiązanego przez protestancką szlachtę przeciwko katolickiemu cesarzowi Karolowi V.
W latach 1534–1536 doszło do kolejnej wojny Hanzy z Danią oraz ze Szwecją i Prusami, zwaną również zatargiem hrabiów (niem. "Grafenfehde"). Po śmierci króla Fryderyka I, burmistrz Lubeki Jürgen Wullenwever udzielił poparcia synowi Fryderyka I, księciu Chrystianowi von Schleswig-Holstein, który jednak odmówił pomocy Hanzy. W tej sytuacji hrabia Christoph von Oldenburg wystąpił o wsparcie Lubeki w przywróceniu na tron Christiana II. Pomimo początkowych zwycięstw Lubeka poniosła klęskę w ostatecznym starciu ze zjednoczoną flotą Danii, Szwecji i Prus, co przyczyniło się do osłabienia potęgi Hanzy. Burmistrz Wullenwever musiał uciekać z Lubeki, pochwycony przez arcybiskupa Bremy, został stracony w 1537.
Związany z reformacją brak zamówień na obiekty sztuki sakralnej spowodował upadek rzemiosła artystycznego w Lubece i innych miastach. Renesans w Niemczech północnych tworzyła mała grupa artystów: rzeźbiarz Statius von Düren, malarz Hans Kemmer, rodzina rzeźbiarza Tönniesa Eversa Starszego oraz ich następcy rzeźbiarz Tönnies Evers Młodszy i malarz Johannes Willinges.
Wojny północne, wojna trzydziestoletnia i upadek Hanzy.
I wojna północna pomiędzy Danią, popieraną przez miasta hanzeatyckie a Szwecją, zakończona podpisaniem pokoju w Szczecinie (1570) przyniosła Lubece korzyści w postaci monopolu na Narwie łączącej Pejpus z Zatoką Fińską. Jednakże pozycja polityczna wolnych miast zaczęła słabnąć w porównaniu z potęgą państw terytorialnych.
W roku 1615 Lubeka rozbudowała swój dotychczasowy system umocnień. Prace prowadzono według projektów budowniczych holenderskich Johanna von Ryswycka i Johana van Valckenburgha, którzy zaprojektowali również umocnienia Hamburga, Bremy oraz Ulm. Z uwagi na specyficzne ukształtowanie terenu zrezygnowano z budowy murów obronnych wokół całego miasta. Budowę nowych fortyfikacji zakończył w 1634 roku Johann von Brüssel.
W okresie wojny trzydziestoletniej Lubece udało się zachować neutralność. Na początku konfliktu miasto odnosiło jeszcze korzyści gospodarcze. Jednakże z przystąpieniem do wojny Szwecji to Hamburg zaczął zyskiwać na znaczeniu jako główny pośrednik finansowy oraz największy port przeładunkowy broni, saletry oraz innych materiałów niezbędnych do prowadzenia działań wojennych. W czasie negocjacji oraz podpisywania późniejszego pokoju westfalskiego miasta hanzeatyckie były reprezentowane przez przyszłego burmistrza Lubeki Davida Gloxina. W wyniku wojny kontrolę nad Bałtykiem przejęła Szwecja oraz zjednoczone unią Marchia Brandenburska i Prusy Książęce.
Pomimo tego, że Lubeka nie była bezpośrednio dotknięta przez wydarzenia wojenne, jej znaczenie gospodarcze zaczęło maleć wraz z ukierunkowaniem europejskich przepływów handlowych na zachód oraz rosnącą prezencją na Bałtyku nowoczesnej holenderskiej floty handlowej, która stopniowo przełamywała monopol Hanzy. Gasnącej potęgi nie podtrzymał nawet szybki rozwój wielorybnictwa.
Ostatni zjazd Hanzy odbył się w Lubece w 1669 roku. Trzy miasta: Lubeka, Hamburg i Brema, nadal pozostające znaczącymi portami i ośrodkami handlu, zostały wybrane do zarządzania spuścizną Hanzy.
Rok 1669 okazał się też przełomowym w polityce wewnętrznej Lubeki. Wraz z reformą statutu miasta ("Kassarezess") rada miasta nadała obywatelom Lubeki prawo głosu również w sprawach związanych z finansami miasta. "Kassarezzess" była jedyną reformą statutu miasta od jego założenia do pierwszej połowy XIX wieku. Pomimo tych zmian Lubeka pogrążyła się w konserwatyzmie. Wielu artystów opuszcza miasto, m.in. bracia Kneller. W okresie przedoświeceniowym na szczególną uwagę zasługuje działalność polihistora, pierwszego pastora ("Hauptpastor") kościoła św. Marii Jakuba von Melle, który oprócz studiów nad historią rodzinnego miasta zajmował się paleontologią, genealogią, heraldyką, numizmatyką, a nawet opracował pierwszy słownik języka średnio-dolnoniemieckiego (niem. "mittelniederdeutsch").
Od oświecenia do czasów obecnych.
Oświecenie.
 Za bramami miasta powstał zakład ceramiczny "Stockelsdorfter Fayencemanufaktur". Obywatele miasta założyli zaś Stowarzyszenie do Wspierania Działalności Społecznie Użytecznej (niem. Gesellschaft zur Beförderung gemeinnütziger Tätigkeit), które miało duży wpływ na kulturalne życie miasta.
Wojny napoleońskie.
Wraz z przyjętą jednogłośnie w 1803 roku decyzją rady cesarstwa niemieckiego o sekularyzacji i mediatyzacji ("Reichsdeputationshauptschluss"), Lubeka zachowała status wolnego miasta. W roku 1806 po upadku cesarstwa niemieckiego, miasto stało się na mocy prawa międzynarodowego niezależnym państwem niemieckim, które pozostawało neutralne w obliczu wojny Prus z Napoleonem.
W listopadzie 1806 roku neutralność Lubeki wykorzystał feldmarszałek pruski Gebhard Leberecht von Blücher, który nie będąc w stanie stawić czoła przeważającym wojskom napoleońskim pod dowództwem Jean-Baptiste’a Bernadotte, chciał zarekwirować znajdujące się w porcie statki i wyprawić choć część swojej armii do Prus Wschodnich lub Anglii. W razie niepowodzenia tego planu, Blücher chciał zmusić Francuzów do długotrwalego oblężenia Lubeki. Wcześniej jednak do miasta wdarły się wojska szwedzkie, niszcząc bramy "Mühlentor" oraz "Burgtor" i zajmując statki w Lubece oraz w Travemünde. Blücher zmuszony był przygotować miasto do odparcia ataku wojsk napoleońskich. W nocy z 5 na 6 listopada armia francuska otoczyła miasto, przystępując o świcie do ataku. W czasie Bitwy pod Lubeką główne walki toczyły się przed bramą "Burgtor". Wbrew rozkazom Blüchera książę Fryderyk Wilhelm dowodzący obroną "Burgtor" wysłał swoje oddziały poza mury miasta, by ratować pozostające tam armaty. Wskutek czego brama "Burgtor" pozostawiona była bez żadnej obrony, a wojska Fryderyka Wilhelma dostały się pod ostrzał własnej armii. Błąd ten umożliwił Francuzom szybkie zdobycie miasta.
W latach 1811–1813 Lubeka była częścią cesarstwa Napoleona, pełniąc funkcję okręgu (fr. "arrondissement") w departamencie Bouches-de-l’Elbe.
Zamknięcie portu w Lubece dla floty brytyjskiej wskutek blokady kontynentalnej (1806–1814) wprowadzającej zakaz handlu z Wielką Brytanią, osłabiło znacznie gospodarkę miasta. Konsekwencje ekonomiczne francuskiej okupacji były odczuwalne do połowy wieku. W 1815 roku na kongresie wiedeńskim Lubeka została uznana za suwerennego członka Związku Niemieckiego (1815–1866). W czasie zgromadzenia narodowego we Frankfurcie w 1848 r. Lubekę reprezentował Enrst Deecke.
Związek Północnoniemiecki i Cesarstwo Niemieckie.
W 1866 Lubeka przystąpiła do Związku Północnoniemieckiego, a w 1868 do Niemieckiego Związku Celnego. W 1871 stała się częścią Cesarstwa Niemieckiego. Pod koniec XIX w. Lubeka weszła w okres szybkiego uprzemysłowienia. Liczba ludności zaczęła rosnąć, a wraz z uchyleniem w 1864 nakazu zamykania bram miejskich na noc (niem. "Torsperre") zaczęły rozwijać się przedmieścia.
XX wiek.
W latach 20. XX wieku Lubeka, podobnie jak wiele miast niemieckich, przeżywała rozkwit artystyczny. Dyrektor lubeckiego muzeum sztuki Carl Georg Heise promował artystów takich jak Asmus Jessen, Hans Peters, Leopold Thieme czy Erich Dummer. W Lubece działał również znany malarz i grafik Alfred Mahlau, który m.in. zaprojektował opakowanie dla słynnego marcepanu z Lubeki, produkowanego przez firmę Niederegger.
Lata 30. to koniec Republiki Weimarskiej i dojście nazistów do władzy. Konfrontacja nazistów z przedstawicielami partii demokrytycznych doprowadziła do aresztowania działacza opozycji Juliusa Lebera w lutym 1933. Willy Brandt uniknął prześladowań, ratując się ucieczką do Skandynawii. W wieczór ostatnich wolnych wyborów parlamentarnych w marcu 1933 NSDAP, uzyskując ponad 40% głosów, przejęła natychmiast władzę w Hamburgu, Lubece i Hesjii. Friedrich Hildebrandt sprawujący władzę ("Reichsstatthalter") nad Meklemburgią i Lubeką, powołał w maju swojego dotychczasowego zastępcę Otto-Heinricha Dreschlera na burmistrza Lubeki.
Na mocy ustawy o tzw. wielkim Hamburgu z 1937 ("Groß-Hamburg-Gesetz"), Lubeka straciła swoją ponad 700-letnią niezależność terytorialną i została wcielona do pruskiej prowincji Schleswig-Holstein. Decyzję tę poprzedziły liczne konflikty pomiędzy gauleiterem Szlezwika-Holsztynu Hinrichem Lohse a Friedrichem Hildebrandtem, któremu Lubeka podlegała w latach 1933–1937.
We wrześniu 1941 naziści uprowadzili i następnie zamordowali 605 pensjonariuszy szpitala psychiatrycznego Strecknitz w ramach realizowanego w III Rzeszy programu eksterminacji osób niedorozwiniętych psychicznie, tzw. akcji T4.
Ponad połowie z mieszkających przed 1939 w Lubece Żydów udało się wyemigrować z miasta. Z pozostałych 203 osób, 90 wywieziono na początku grudnia 1941 do obozu koncentracyjnego Jungfernhof koło Rygi na Łotwie. Ostatnie transporty zorganizowano do obozów w Theresienstadt na przełomie 1942 i 1943. Wywózkę i obozy przeżyły trzy osoby.
W noc poprzedzającą Niedzielę Palmową z 28 na 29 marca 1942 nastąpił atak powietrzny Royal Air Force na gęsto zaludnione stare miasto w Lubece. W wyniku ataku zginęło 320 osób, a 1044 budynki zostały zniszczone lub uszkodzone, m.in. katedra, kościół Mariacki oraz kościół św. Piotra. Lubeka była pierwszym dużym miastem niemieckim zaatakowanym na mocy brytyjskiej dyrektywy o nalotach dywanowych ().
W 1944 Carl Jakob Burckhardt, szwajcarski dyplomata i prezydent Międzynarodowego Komitetu Czerwonego Krzyża, wynegocjował możliwość korzystania z portu w Lubece przez statki Czerwonego Krzyża, co przyczyniło się do zaprzestania dalszych bombardowań miasta. Carl Burckhardt otrzymał honorowe obywatelstwo miasta Lubeki. 23 kwietnia 1945, w ramach negocjacji akcji humanitarnej „Białe autobusy” odbyło się w Lubece spotkanie pomiędzy Heinrichem Himmlerem a szwedzkim hrabią Folke Bernadotte, podczas którego Himmler zaproponował aliantom rozejm. Prezydent USA Harry Truman odrzucił tę propozycję. Brytyjska armia zdobyła Lubekę 2 maja 1945 praktycznie bez walk. 3 maja 1945 w Zatoce Lubeckiej miał miejsce tragiczny wypadek. Samoloty aliantów zbombardowały i zatopiły trzy statki, m.in. Cap Arcona, które z rozkazu SS przewoziły więźniów obozów koncentracyjnych. Zginęło 7–8 tysięcy osób.
We wrześniu 1947 uwagę świata skupiła decyzja rządu Wielkiej Brytanii o internowaniu emigrantów ze statku Exodus w Lubece-Kücknitz.
Po 1945 liczba ludności Lubeki zaczęła wzrastać, głównie za sprawą uciekinierów z Niemiec wschodnich. W 1946 Lubeka stała się częścią wyznaczonego przez aliantów landu Szlezwik-Holsztyn. Do 1989 pozostawała miastem granicznym na granicy pomiędzy RFN a NRD. W Schlutup znajdowało się najbardziej wysunięte na północ przejście graniczne. Relikty zimnej wojny straszą jeszcze przy moście "Possehlbrücke" oraz przy "Burgtorteller" – są to specjalne komory na ładunki wybuchowe, które miały na celu powstrzymać atak lądowy wojsk Układu Warszawskiego. Podział Niemiec odciął wprawdzie Lubekę od Meklemburgii, ale jednocześnie zapewnił portowi Travemünde uprzywilejowaną pozycję w transporcie promowym pomiędzy Europą Zachodnią a krajami Morza Bałtyckiego Szwecją i Finlandią. Od zjednoczenia Niemiec w 1990 Lubeka stała się ponownie centrum zachodniej Meklemburgii.
Zabytki.
Historyczne centrum – Stare Miasto w 1987 roku hanzeatyckie Stare Miasto w Lubece, jako pierwsze w Europie północnej, zostało wpisane na listę światowego dziedzictwa UNESCO. Na obszarze objętym ochroną UNESCO znajduje się ponad tysiąc budynków, m.in.:
Do Starego Miasta można wejść przez jedną z dwóch zachowanych bram:
Poza tym trzeba wymienić:
Lubeka a literatura.
W Lubece urodzili się Thomas Mann i jego brat Heinrich. Przy "Mengstraße" znajduje się Dom Buddenbrooków ("Buddenbrookhaus") przeniesiony na karty powieści Tomasza Manna "Buddenbrookowie". Do tej pory wielu turystów posługuje się egzemplarzem tej książki jako przewodnikiem po mieście. Co trzy lata miasto Lubeka przyznaje nagrodę literacką im. Tomasza Manna.
Inni słynni literaci związani z Lubeką to Emanuel Geibel, Otto Anthes i Erich Mühsam. Günter Grass mieszkał w pobliżu Lubeki (w Behlendorfie), a w samym mieście znajduje się Dom Güntera Grassa ("Das Günter-Grass-Haus", "Forum für Literatur und Bildende Kunst"), mieszczący manuskrypty, litografie, akwarele i rysunki noblisty.

</doc>
<doc id="54302" url="https://pl.wikipedia.org/wiki?curid=54302" title="Promień walencyjny">
Promień walencyjny

Promień walencyjny atomów, zwany też czasami promieniem "kowalencyjnym" – średnia odległość najdalej położonych od jądra atomu elektronów występująca w pojedynczych wiązaniach chemicznych tworzonych przez te atomy. Można też powiedzieć, że promień walencyjny jest równy połowie średniej długości pojedynczych wiązań chemicznych jakie zwykle tworzy dany atom.
Atomy tworzą między sobą wiązania chemiczne o różnej długości w zależności od ogólnej konfiguracji cząsteczki i narzuconych przez jej geometrię kątów tych wiązań. Stwierdzono jednak, że poza pewnymi skrajnymi przypadkami, długość wiązań między dwoma dowolnymi atomami "A" i "B" (wiązanie A–B) jest równa średniej z długości wiązań A–A i B–B z dokładnością do ±0,03 Å.
Znając więc promienie walencyjne dwóch atomów można dość łatwo oszacować długość wiązania pojedynczego tych atomów i takie jest też główne zastosowanie praktyczne tej wielkości. Metoda ta zawodzi jednak zupełnie w przypadku wiązań wielokrotnych oraz gdy na jednym (lub na obu) atomach występuje całkowity ładunek elektryczny.
W przypadku wiązań jonowych lepszą metodą szacowania ich długości jest znajomość promieni jonowych tworzących je atomów.
Promienie walencyjne atomów są o ok. 25-50% mniejsze od promieni van der Waalsa tych samych atomów, które są równe promieniowi chmury elektronowej atomów w stanie wolnym. Wynika to z faktu, że w wiązaniach chmury elektronowe tworzących je atomów częściowo się nakładają.
Porównanie promieni walencyjnych i van der Waalsa dla kilku wybranych atomów (Å):
Zobacz też: Promień atomowy, wiązanie chemiczne
Tabela promieni kowalencyjnych.
Suma dwóch promieni daje długość wiązania, czyli. "R"(AB) = "r"(A) + "r"(B).

</doc>
<doc id="54303" url="https://pl.wikipedia.org/wiki?curid=54303" title="Promień kowalencyjny">
Promień kowalencyjny



</doc>
<doc id="54304" url="https://pl.wikipedia.org/wiki?curid=54304" title="Danuta Hepke-Kelch">
Danuta Hepke-Kelch

Danuta Maria Hepke-Kelch (ur. 6 maja 1914 w Glinie, zm. 20 kwietnia 2004 w Choszcznie) – bibliotekarka polska, autorka wspomnień, siostrzenica pisarki Marii Dąbrowskiej.
Była córką dzierżawcy i administratora majątków Stanisława Hepke i Heleny z Szumskich (siostry Marii Dąbrowskiej). Jej dziadek, ze strony ojca, sprzedał majątek ziemski i przeniósł się do Kalisza, gdzie kupił kino "Stylowe," w którym, do niemych filmów, grali Wiłkomirscy. Od początku lat 50. mieszkała w Choszcznie i pracowała w Miejskiej Bibliotece Publicznej. W latach 1951–1974 była kierowniczką tej placówki, doprowadziła do wybudowania nowej siedziby biblioteki oraz nadania jej imienia Marii Dąbrowskiej. Dwukrotnie gościła pisarkę w Choszcznie.
Prowadziła regularnie pamiętnik, który ukazał się w formie książkowej w 2002 roku pod tytułem "Wspomnienia siostrzenicy Marii Dąbrowskiej"; przedstawiła w nim wiele nowych, nieznanych dotąd szczegółów z życia rodzinnego sławnej ciotki. Wielokrotnie wzbogacała muzea poświęcone Marii Dąbrowskiej (w Warszawie i Russowie) o rodzinne eksponaty. W 2000 roku przekazała część korespondencji Książnicy Pomorskiej, bibliotece w Szczecinie.

</doc>
<doc id="54305" url="https://pl.wikipedia.org/wiki?curid=54305" title="Pochód pierwszomajowy">
Pochód pierwszomajowy

Pochód pierwszomajowy – manifestacja organizowana w wielu krajach dla uczczenia międzynarodowego święta klasy robotniczej, Święta Pracy, przypadającego 1 maja. W krajach bloku wschodniego organizowano oficjalne pochody pierwszomajowe.

</doc>
<doc id="54306" url="https://pl.wikipedia.org/wiki?curid=54306" title="Paleozoologia">
Paleozoologia

Paleozoologia (od gr. "palaios" – dawny, stary + "zoon" – zwierzę) – dział paleontologii badający zachowane w skałach osadowych szczątki lub ślady aktywności życiowej zwierząt z minionych okresów geologicznych. 
Takie znaleziska określa się mianem skamielin lub skamieniałości. Zadaniem paleozoologii jest znalezienie, rozpoznanie i zaklasyfikowanie skamieniałości. Czasami jest to możliwe dopiero po rekonstrukcji wyglądu zwierzęcia, którego dokonuje się na podstawie sfosylizowanych szczątków, poprzez porównanie z formami współczesnymi lub już wcześniej opisanymi.
Działy paleozoologii
Najważniejsze odkrycia paleozoologii:

</doc>
<doc id="54307" url="https://pl.wikipedia.org/wiki?curid=54307" title="Pierwszy Maja">
Pierwszy Maja



</doc>
<doc id="54308" url="https://pl.wikipedia.org/wiki?curid=54308" title="Paleobotanika">
Paleobotanika

Paleobotanika – dział paleontologii zajmujący się morfologią porównawczą, anatomią i rozmieszczeniem roślin kopalnych żyjących w minionych epokach geologicznych, których szczątki dotrwały do naszych czasów w postaci skamieniałości nasion, owoców, pyłku, zarodników, liści i fragmentów organów wegetatywnych, np.: pni, korzeni, kory oraz odcisków i ośródek.
Zadaniem paleobotaniki jest określenie związków pokrewieństwa pomiędzy wymarłymi i współczesnymi grupami roślin i ustalenie na tej podstawie kierunków ewolucji świata roślinnego. Paleobotanika zajmuje się także odtworzeniem historii zmian roślinności w okresie polodowcowym na podstawie tzw. analizy pyłkowej pokładów torfu – paleopalinologia.

</doc>
<doc id="54309" url="https://pl.wikipedia.org/wiki?curid=54309" title="Cecora">
Cecora

Cecora (rum. "Țuțora") – miejscowość i gmina w Rumunii, w okręgu Jassy, ok. 1046 mieszkańców (stan z 2002 roku).

</doc>
<doc id="54313" url="https://pl.wikipedia.org/wiki?curid=54313" title="Vickers Wellington">
Vickers Wellington

Vickers Wellington – brytyjski dwusilnikowy średni bombowiec okresu II wojny światowej, budowany w zakładach Vickers-Armstrong. Był podstawowym brytyjskim nocnym bombowcem dalekiego zasięgu pierwszych lat wojny i podstawowym bombowcem używanym w lotnictwie polskim w Wielkiej Brytanii.
Rozwój.
Samolot powstał na skutek zamówienia brytyjskiego Ministerstwa Lotnictwa z 1932 na nowoczesny średni bombowiec, według specyfikacji B.9/32. Projektantami byli Rex K. Pearson i Barnes Wallis. Płatowiec zbudowano w oparciu o nietypową dla samolotów konstrukcję geodetyczną, opracowaną przez Wallisa (po raz pierwszy zastosowaną w samolocie Vickers Wellesley). Wykorzystywała ona kratownicę przestrzenną z giętych rur, łączących się pod kątem zbliżonym do prostego i tworzących rodzaj siatki, pokrytą płótnem. Jej zaletą była duża wytrzymałość przy niewielkiej masie, co zostało udowodnione dużą odpornością samolotów na uszkodzenia.
15 czerwca 1936 oblatano prototyp samolotu pod oznaczeniem fabrycznym typ 271 i nazwą Crecy. Brytyjskie lotnictwo Royal Air Force zamówiło wkrótce nowy bombowiec, nadając mu nazwę Wellington. Konstrukcję samolotu znacznie zmodyfikowano w stosunku do prototypu, według nowej specyfikacji B.29/36, a przy tym w dużym stopniu ujednolicono z nowo projektowanym bombowcem Vickers Warwick. Efektem była całkowita zmiana sylwetki samolotu. Pierwszy samolot seryjny w wersji Wellington Mk I wzniósł się w powietrze 23 grudnia 1937.
Samolot produkowano w trzech fabrykach, aż do października 1945 roku.
Przed wojną budowano jeden samolot dziennie, u szczytu wojennej produkcji w 1942, budowano w fabryce w Weybridge 70 samolotów miesięcznie, 102 w Blackpool i 130 w Chester. Łącznie zbudowano 11 461 sztuk, dzięki czemu stanowił najliczniejszy typ brytyjskiego bombowca.
Wellington był produkowany w kilkunastu zbliżonych wariantach, o takiej samej konstrukcji, różniących się głównie stosowaniem mocniejszych silników i uzbrojenia, oraz w niektórych wersjach – radaru. Pierwszym wariantem seryjnym był Wellington Mk I, zbudowany w ilości 180 sztuk. Następny wariant Mk IA (183 sztuki) wprowadził wieże strzeleckie Frazer Nash w dziobie i ogonie samolotu, uzbrojone w 2 karabiny maszynowe każda. Pierwszym wielkoseryjnym modelem stał się Mk IC, od którego wprowadzono dwa dalsze karabiny maszynowe w trapezowych oknach po bokach kadłuba (2685 sztuk). Kolejną liczną wersją była Mk III z 1940, w której wprowadzono nową wieżyczkę ogonową, uzbrojoną w 4 karabiny maszynowe oraz mocniejsze silniki rodziny Bristol Hercules (1519 sztuk). Najliczniejszym, a zarazem ostatnim wariantem bombowym stał się Mk X (3804 sztuki), wyposażony w mocniejsze silniki.
Wersje Mk VIII, XI, XII, XIII i Mk XIV budowane były jako samoloty torpedowo-bombowe lub patrolowe dla lotnictwa obrony wybrzeża (Coastal Command), służące głównie do zwalczania U-Bootów. Wyposażone były w radar jednego z dwóch typów do wykrywania okrętów lub także w reflektor Leigha o dużej mocy do ich lokalizacji. Małoseryjne wersje Mk. V i VI były samolotami wysokościowymi o ciśnieniowej kabinie i zupełnie odmiennym wyglądzie kadłuba.
Wersje.
Wszystkie wersje z wyjątkiem Mk II i wysokościowej Mk VI napędzane był silnikami gwiazdowymi.
"Wersje bombowe oznaczane były literą „B”, a wersje morskie literami „GR”, często pomijanymi w nazwach. Litery „Mk” ("Mark" – wzór) również bywają pomijane. Podstawowe wersje są pogrubione w wykazie."
Użycie.
Wellingtony trafiły do brytyjskiego lotnictwa bombowego (RAF Bomber Command) jeszcze przed wybuchem II wojny światowej. W jej początkowym okresie, były one mniej liczne od używanych wówczas samolotów Handley Page Hampden i Armstrong Whitworth Whitley, lecz wkrótce je wyparły, stając się podstawowym typem średniego bombowca. Wellingtony z 9. i 149. dywizjonów RAF wykonały 4 września 1939 pierwszy atak bombowy przeprowadzony przez brytyjskie lotnictwo (razem z samolotami Bristol Blenheim); jego celem były niemieckie pancerniki w Brunsbüttel. Dwa zestrzelone przy tym przez niemieckie myśliwce Wellingtony były pierwszymi samolotami zestrzelonymi na froncie zachodnim. Po utracie kilkunastu Wellingtonów w starciu powietrznym nad Helgolandem 18 grudnia 1939, samoloty te w wersjach bombowych zaczęły być używane prawie wyłącznie jako bombowce nocne. Wellingtonów użyto także do pierwszego nalotu na Berlin w nocy 25 sierpnia 1940. Od 1941 podstawowym wyposażeniem Bomber Command stał się Wellington w wersji MK III. 30 maja 1942 w wielkim nalocie na Kolonię na 1046 samolotów brało udział 599 Wellingtonów (w tym 101 polskich).
Począwszy od 1942 roku Wellingtony w roli bombowców były stopniowo wypierane przez samoloty czterosilnikowe, głównie Avro Lancaster czy Handley Page Halifax. W 1943 roku zaprzestano używania ich jako bombowców w RAF Bomber Command. Nieco dłużej używane były na Dalekim Wschodzie i na śródziemnomorskim obszarze działań (do 1944). Do końca wojny używane były natomiast przez lotnictwo obrony wybrzeża Coastal Command do patrolowania i zwalczania okrętów podwodnych, a także do stawiania min morskich. Pierwsze Wellingtony w wersji morskiej GR Mk VIII weszły do służby od kwietnia 1942. Do końca wojny morskie wersje zatopiły 29 U-Bootów.
Podczas wojny, Wellingtony Bomber Command zrzuciły 46 854 ton bomb, zajmując trzecie miejsce pod tym względem po czterosilnikowych Lancasterach (681 630 ton) i Halifaxach (251 066 ton). Z jednej strony było to stosunkowo niewielką wartością w porównaniu do ogółu zrzuconych bomb (4,4%), lecz na Wellingtonach spoczywał główny ciężar prowadzenia ofensywy bombowej do 1942 roku włącznie, a znaczna intensyfikacja tej ofensywy miała miejsce dopiero w drugiej połowie wojny, kiedy sprzymierzeni mieli też większą przewagę w powietrzu. W 1940 roku Wellingtony zrzuciły 5775 ton, w 1941 – 17 420 ton, a w 1942 – 16 386 ton, co stanowiło w każdym z tych lat największy tonaż bomb z brytyjskich bombowców. Średni ładunek bomb zrzucony z Wellingtona w przeliczeniu na samoloty biorące udział w misjach, wynosił 1135 kg. 
Użycie w lotnictwie polskim.
Od października 1940 roku Wellingtony otrzymały polskie dywizjony bombowe 300 i 301, wyposażone do tej pory w jednosilnikowe samoloty Fairey Battle. Pierwszy lot bojowy Polaków na Wellingtonach miał miejsce z 22 na 23 grudnia 1940; po trzy załogi z obu dywizjonów zbombardowały wówczas zbiorniki ropy w Antwerpii. W grudniu w samoloty te wyposażono również pozostałe polskie dywizjony bombowe: 304 i 305. Pełny etat wszystkich 4 dywizjonów wynosił 72 samoloty. Od 1941 do 1943 polskie dywizjony aktywnie uczestniczyły w ofensywie bombowej na Niemcy. W nocy z 23 na 24 marca 1942 polskie załogi uczestniczyły po raz pierwszy w nalocie na Berlin. Z większych operacji, oprócz nalotu na Kolonię, około 100 polskich Wellingtonów uczestniczyło w nalocie na Bremę z 25 na 26 czerwca 1942 (podczas powrotu po tym nalocie zginął w Wellingtonie Stanisław Skarżyński).
W polskich dywizjonach używano wersji: IA, IC, II i III, oraz wersji Mk IV, której były jedynym użytkownikiem. Na skutek ciężkich strat, w maju 1942 przesunięto dywizjon 304 do lotnictwa morskiego Coastal Command. Używał on odtąd do końca wojny Wellingtonów w wersjach Mk X, GR MK XIII i GR Mk XIV. Dywizjony 301 i 305 latały na Wellingtonach do 1943. Dywizjon 300 używał Wellingtonów do marca 1944, lecz od października 1943 samoloty te używane były tylko do minowania morskiego. Z 3 na 4 marca 1944 dywizjon 300 wykonał na nich ostatni lot bojowy na minowanie portu Lorient.
Samolot Wellington odznaczał się wysoce wytrzymałą konstrukcją, co udowodniła m.in. polska załoga z 300 dywizjonu, powracając w 1942 znad Niemiec na samolocie z częściowo spalonym pokryciem kadłuba.
Właściwości lotno-pilotażowe.
Samolot Vickers Wellington miał duży zapas stateczności statycznej, zwłaszcza stateczności podłużnej. Z drugiej jednak strony cecha ta ograniczała zwrotność maszyny, stąd niepowodzenie w zastosowaniu tej maszyny do działań dziennych (duże straty). Wcześniejsze wersje (zwłaszcza Mk I i Mk IV) miały niedobór mocy, przez co nie był możliwy ustalony lot na jednym silniku, silniki też przegrzewały się podczas startu i wznoszenia. Najlepszą wersją była wersja Mk X, gdzie nie było problemów natury silnikowej. Poprzez dużą stateczność maszyna była stabilną „platformą” dla strzelców pokładowych, pod ręką doświadczonego pilota (np. por. S. Targowski z 304 DB) potrafiła (ogniem strzelców) zestrzelić atakujące ją dwusilnikowe maszyny niemieckie Ju 88. Maszyna była lubiana też z racji legendarnej odporności na uszkodzenia odniesione w walce, żaden inny typ samolotu nie wracał szczęśliwie do bazy z tak ciężkimi uszkodzeniami jak właśnie Wellington.
Opis techniczny.
Dwusilnikowy średniopłat o konstrukcji metalowej, pokryty płótnem. Konstrukcja kadłuba i skrzydeł oparta na przestrzennej kratownicy geodetycznej. Usterzenie klasyczne. Podwozie samolotu klasyczne, główne golenie jednokołowe, chowane do gondoli silnikowych. W dziobie kadłuba mieściła się obrotowa wieża strzelecka Frazer Nash FN5 uzbrojona w 2 karabiny maszynowe (z wyjątkiem wersji Mk I i części wersji morskich i specjalnych). Za nią znajdowała się kabina pilotów i kabina radiowo-nawigacyjna. W dolnej części środkowej samolotu mieściła się zamykana komora bombowa. W ogonie samolotu, na końcu kadłuba znajdowała się obrotowa wieża strzelecka z dwoma lub czterema karabinami maszynowymi. Załoga: typowo 6 osób.
Uzbrojenie obronne składało się w wersjach bombowych, począwszy od Mk IA, z 4 karabinów maszynowych Browning kaliber 7,69 mm: po dwa w wieżyczce przedniej FN5 i wieżyczce ogonowej FN10. Od wersji Mk IC dodano dwa karabiny maszynowe w stanowiskach bocznych w trapezowych oknach z tyłu kadłuba. Począwszy od wersji Mk III, w nowej wieżyczce tylnej FN20A montowano 4 km-y, co zwiększyło ich ogólną liczbę do 8.
Samolot zabierał maksymalnie 2041 kg bomb w komorze bombowej (18 × 113,4 kg). Najcięższą zabieraną bombą była jedna o masie 1814,36 kg „Block Buster”. Samolot mógł też zabierać lotnicze miny morskie. Wersje morskie wyposażone w radar miały mniejszą liczbę karabinów maszynowych (pojedynczy przedni karabin maszynowy lub brak bocznych km-ów), uzbrojone były ponadto w bomby głębinowe lub dwie torpedy lotnicze. Wersja GR Mk XIV mogła przenosić pod skrzydłami po 4 niekierowane pociski rakietowe.

</doc>
<doc id="54314" url="https://pl.wikipedia.org/wiki?curid=54314" title="Bitwa pod Cecorą">
Bitwa pod Cecorą



</doc>
<doc id="54316" url="https://pl.wikipedia.org/wiki?curid=54316" title="Hymn Łotwy">
Hymn Łotwy

Dievs, svētī Latviju (pol. „Boże, błogosław Łotwę”) – hymn państwowy Łotwy.
Hymn "Dievs, svētī Latviju" („Boże, błogosław Łotwę”) został napisany przez Karlisa Baumanisa w drugiej połowie XIX wieku, kiedy to w narodzie łotewskim zaczęła budzić się świadomość narodowościowa. Pieśń, w której po raz pierwszy zostało użyte słowo „Łotwa”, stała się motorem napędzającym wzrost świadomości narodowej i przynależności do jednego narodu.
Pieśń ta została pierwszy raz wykonana na festiwalu w Rydze w czerwcu 1873. Jednak wówczas, na skutek nacisków władzy carskiej, słowo "Latvija" zostało zastąpione słowem "Baltija".
Pieśń Baumanisa jest oficjalnym hymnem narodowym Łotwy od 20 czerwca 1920 roku.

</doc>
<doc id="54317" url="https://pl.wikipedia.org/wiki?curid=54317" title="Dievs, Sveti Latviju">
Dievs, Sveti Latviju



</doc>
<doc id="54320" url="https://pl.wikipedia.org/wiki?curid=54320" title="Stałe Lamégo">
Stałe Lamégo

Stałe Lamégo (λ i μ) – stałe materiałowe materiału izotropowego wprowadzone przez Gabriela Lamé. Stałe te zostały wprowadzone ponieważ upraszczają zapis prawa Hooke’a dla materiałów izotropowych dla których tensor sztywności zależy tylko od owych dwóch parametrów. Jednostką obu stałych jest paskal.
Stała formula_1 jest równa modułowi Kirchhoffa i dlatego często nie stosuje się oznaczenia formula_1 tylko tradycyjne formula_3
Zależności opisujące "stałe Lamégo" w stosunku do innych stałych materiałowych dla materiału izotropowego:
gdzie:

</doc>
<doc id="54321" url="https://pl.wikipedia.org/wiki?curid=54321" title="Tensor sztywności">
Tensor sztywności

Tensor sztywności (cijkl) to tensor określający liniową zależność pomiędzy odkszałceniem a naprężeniem. Zależność ta nazywana jest uogólnionym prawem Hooke’a. "Tensor sztywności" może opisywać dowolny liniowy materiał, także anizotropowy. Wykazuje częściowe symetrie:
Z tego względu dla ogólnego przypadku trójwymiarowego zawiera jedynie 21 istotnych składowych (zamiast spodziewanych 81). Dla uproszczonego przypadku materiału ortotropowego – 9 składowych, natomiast dla najbardziej powszechnego przypadku materiału izotropowego – 2 różne składowe. W takim przypadku "tensor sztywności" dla prawa Hooke’a można zapisać przy pomocy stałych Lamé'go jako:
gdzie: λ i μ – stałe Lamégo, g – tensor metryczny, δ – delta Kroneckera (inaczej macierz jednostkowa)
Dla materiału nieliniowego "tensor sztywności" nie jest stały, a zależy od odkształcenia. W takim przypadku jego składowe odzwierciedlają chwilową sprężystość materiału, która po zmianie stanu odkształcenia, także może ulec zmianie. "Tensor sztywności" (c) wiąże z tensorem podatności (b) następująca zależność:

</doc>
<doc id="54322" url="https://pl.wikipedia.org/wiki?curid=54322" title="Chesley Crosbie">
Chesley Crosbie

Chesley Crosbie (ur. 1905, zm. 1962) – polityk nowofundlandzki. Lider Partii Unii Ekonomicznej – "Economic Union Party".
Urodzony w 1905 w St. Johns w bardzo zamożnej rodzinie zagazowanej w lokalnym przemyśle turystycznym, stoczniowym, wytwórczym i rybackim. Chasley ukończył średnią szkołę "Bishop Feiled College" w rodzinnym mieście, a następnie uczęszczał do kilku ekskluzywnych szkół w Ontario. W 1932 po śmierci swego ojca Johna Crosbie, objął kontrolę nad rodzinnym imperium przemysłowym, które prowadził ze zmiennym szczęściem. Mimo wielu niekonwencjonalnych decyzji, z których wiele okazało się błędnymi, zdołał utrzymać swój holding, utrzymując rodzinę Crosbie w czołówce najbogatszych na Nowej Fundlandii.
Już ojciec Chasleya John Crosbie był zaangażowany w życie polityczne wyspy zasiadając w rządzie dominium. Sam Chasley zaangażował się w politykę wraz z wyborem do Konwencji Narodowej, która miała dąć rekomendacje co przyszłość wyspy, bo zakończeniu brytyjskich rządów komisarycznych. Cosbie w Konwencji reprezentował siły antykonfederacyjne, zmierzające do powrotu wyspy do statusu niezależnego dominium. Zauważając jednak, ze pro konfederaci, którzy otrzymali od rządu Kanady przyrzeczenie korzystnych warunków unijnych, zaczynają brać górę, postanowił opuścić szeregi antykonfederacyjnej "Resposible Government League", zakładając własną "Economic Union Party", która przedstawiała alternatywny dla obu wiodących sił, program, który według Crosbiego miał zapewnić wyspie samo wystarczalność ekonomiczną. Crosbie proponował zawarcie unii ekonomicznej (lecz nie polityczne) ze Stanami Zjednoczonymi. Ta opcja nie spotkała się z szerokim poparciem ani na forum konwencji, ani wśród ludności. Po przegranym przez antykonfederatów referendum wziął udział w delegacji negocjacyjnej do Ottawy, gdzie ustalona ostateczne warunki konfederacji. Crosbie zgłosił "votum separatum" i nie złożył podpisu pod ostatecznym dokumentem, uważając, ze warunki unijne są niekorzystne dla prowincji. Po tym wycofał się z życia politycznego skupiając się na zarządzaniu rodzinnym przedsiębiorstwem. Zmarł w 1962.

</doc>
<doc id="54327" url="https://pl.wikipedia.org/wiki?curid=54327" title="Ordre de Bataille dywizji piechoty PSZ w ZSRR w 1941">
Ordre de Bataille dywizji piechoty PSZ w ZSRR w 1941

Ordre de Bataille dywizji piechoty PSZ w ZSRR – organizacja dywizji piechoty Polskich Sił Zbrojnych w ZSRR w latach 1941-1942.
Armia Polska w ZSRR składała się sześciu dywizji piechoty. Pierwsze trzy dywizje (5, 6 i 7 DP) formowane były według etatów dywizji strzeleckiej Armii Czerwonej. Pozostałe dywizje (8, 9 i 10 DP) formowano w oparciu o etaty brytyjskie. Na początku 1942 zdecydowano o formowaniu 7 DP według etatów brytyjskich.
6 września 1941 dowódca armii, gen. dyw. Władysław Anders wydał wytyczne organizacyjne dla 5 i 6 DP oraz Ośrodka Zapasowego Armii.
Poniżej przedstawiono strukturę organizacyjną sowieckiej dywizji strzeleckiej.
Struktura organizacyjna.
Organizacja pułku piechoty.
Każdy z trzech batalionów piechoty składał się z następujących pododdziałów:
Pułk piechoty liczył 139 oficerów oraz 2.694 podoficerów i szeregowców.
Organizacja pułku artylerii.
Pułk artylerii lekkiej liczył 85 oficerów oraz 970 podoficerów i szeregowców.
Stan etatowy i uzbrojenie dywizji.
Zgodnie z etatem dywizja piechoty liczyć miała 686 oficerów oraz 10.874 podoficerów i szeregowych, a także 2.650 koni.
Na uzbrojeniu dywizji miało być:

</doc>
<doc id="54331" url="https://pl.wikipedia.org/wiki?curid=54331" title="Steven Pinker">
Steven Pinker

Steven Arthur Pinker (ur. 18 września 1954 w Montrealu) – kanadyjsko-amerykański psycholog, zajmujący się psychologią kognitywną, językoznawca oraz autor publikacji popularnonaukowych. Jest zwolennikiem psychologii ewolucyjnej oraz obliczeniowej teorii umysłu, opowiada się za ewolucyjnymi wyjaśnieniami funkcji mózgu, a tym samym języka i zachowania.
Pinker jest profesorem filozofii na Uniwersytecie Harvarda, specjalizuje się w psychologii postrzegania oraz psycholingwistyce. Przedmiotami jego zainteresowania są tematy takie jak obrazowanie myślowe, rozpoznawanie kształtów, uwaga wzrokowa, rozwój językowy dzieci, regularne i nieregularne fenomeny w języku, neuronalne podstawy słów i gramatyki, a także psychologia współpracy i komunikacji (w tym eufemizmy, insynuacje, ekspresje emocjonalne oraz wiedza ogólna). Napisał dwie książki, w których przedstawił ogólną teorię przyswajania języka, która odnalazła swoje zastosowanie w nauce czasowników przez dzieci.
Pinker jest autorem 8 książek: (1994), (1997, przetłumaczone na język polski w 2002), (1999), (2002, na język polski przetłumaczone w 2005), (2007), w których skupia się na opisie psycholingwistyki i kogniwistyki na podstawie własnych badań argumentując, że język wrodzony jest zachowaniem ukształtowanym przez dobór naturalny i dostosowany do naszych potrzeb komunikacyjnych. (2014) jest podręcznikiem stylu opartym na języku.
Książka (2011, w języku polskim od 2015) to rozprawa o przemocy ludzkiej. Autor wskazuje w niej diagnozę, że potrzeba przemocy zmalała oraz wskazuje powody tego stanu rzeczy. Dokumentuje masowy spadek przemocy we wszystkich formach, od wojny po lepsze traktowanie dzieci. (2018) to książka wskazująca na poprawę kondycji ludzkiej w ostatnich latach. W książce „Language Instinct” postulował ewolucyjne uzasadnienie wrodzonego charakteru języka jako biologicznego instynktu. Tym samym Pinker wdał się w debatę nad genealogią gramatyki uniwersalnej Noama Chomsky’ego. W kolejnych pracach z dziedziny językoznawstwa Pinker analizuje czasowniki nieregularne oraz język ludzki jako odzwierciedlenie natury ludzkiej – „The Stuff of Thought. Language as a Window Into Human Nature”.
Biografia.
Steven Pinker urodził się w 1954 roku w Montrealu w żydowskiej rodzinie z klasy średniej. Jego dziadkowie wyemigrowali ze Wschodniej Europy do Kanady w 1926 roku, gdzie otworzyli małą fabrykę krawatów. Jego ojciec był prawnikiem, a matka była wicedyrektorem w liceum. Jego brat pracuje jako analityk polityczny dla Kanadyjskiego rządu, natomiast siostra, Susan Pinker, jest psychologiem oraz pisarką. W 1980 roku poślubił Nancy Etcoff i rozwiódł się w 1992; ponownie ożenił się w 1995 roku, jednak również się rozwiódł. Jego trzecią żoną została powieściopisarka i filozofka Rebecca Goldstein, z którą wziął ślub w 2007 roku. Ma dwie pasierbice: powieściopisarkę Yael Goldstein Love i poetkę Danielle Blau.
Pinker ukończył Dawson College w 1973 roku, Uniwersytet McGill w 1976 roku z tytułem magistra w dziedzinie psychologii, a następnie ukończył studia doktoranckie z psychologii eksperymentalnej na Uniwersytecie Harvardzkim w 1979 roku. Pracuje na Uniwersytecie Harvarda. Jest autorem publikacji popularyzujących dokonania różnych dyscyplin naukowych, m.in.: neurobiologii, psychologii, językoznawstwa, teorii ewolucji, teorii gier etc. Przez 21 lat był profesorem w Department of Brain and Cognitive Sciences w Massachusetts Institute of Technology (MIT), a w 2003 roku powrócił do Uniwersytetu Harvarda.
Od 1982 do 2003 roku Pinker wykładał na Wydziale Nauk o Mózgu oraz Nauk Kognitywnych na MIT, był współdyrektorem Centrum Nauk Kognitywnych (1985-1994), a ostatecznie został dyrektorem Centrum Neuronauki Poznawczej (1994-1999). Od 2003 roku pracował jako profesor psychologii na Harvardzie, a w latach 2008–2013 posiadał również tytuł Harvard College Professor w uznaniu jego zaangażowania w nauczanie. Obecnie prowadzi wykłady jako profesor wizytujący w New College of the Humanities, prywatnej uczelni w Londynie.
W wieku 13 lat zadeklarował się jako ateista, ale podkreśla swoją przynależność do kultury żydowskiej.
"Tabula rasa. Spory o naturę ludzką".
"Tabula rasa" to książka o 664 stronach, podzielona na sześć części: Czysta tablica, szlachetny dzikus i duch w maszynie; Lęk i nienawiść; Natura ludzka z ludzką twarzą; Poznaj samego siebie; Gorące tematy; Glos gatunku. Książka zakończona jest aneksem zawierającym listę ludzkich uniwersaliów, bibliografię i indeks.
Steven Pinkier w tym dziele wprowadza w rozważania o naturze ludzkiej i pojęciu tytułowego "tabula rasa", czyli czystej tablicy, jaką miałoby być życie każdego człowieka, które stanowi temat sporów filozoficznych od dwóch tysiącleci. Z językoznawczej perspektywy mówi o tym, jak spór ten powiązany jest z poszukiwaniem odpowiedzi o genezę i funkcjonowanie języka. Uzupełnia również spojrzenie na ten spór o najnowsze badania mózgu z dziedziny medycyny, biomedycyny, genetyki behawioralnej, psychologii rozwojowej i klinicznej.
Autor już od przemowy przekonuje czytelnika, iż z najnowszych osiągnięć naukowych wyłania się nowy obraz naszego gatunku, a to bezpośrednio prowadzi do realistycznego humanizmu opartego na wiedzy biologicznej. Jako punkt wyjścia ustanowił pokorę i podziw dla złożoności ludzkiego mózgu. Podziw dla milionów lat jego ewolucji i miliardów skomplikowanych połączeń nerwowych w nim oraz pokorę wobec skomplikowania jego działania.
Pinker, mimo iż odrzuca teorie absolutyzujące język i podkreślającego jego decydującą rolę, podkreśla również, że jest on jednak niezmiennie godny podziwu. W pracy język nie jest utożsamiany z myśleniem, a jedynie z funkcją komunikatywną oraz z „magazynem informacji”. Według przywołanych badań nad pamięcią potwierdzone jest, że zapamiętujemy właśnie treści, nie brzmienie (jest to pamięć semantyczna). Argumentem na niezależność języka wobec myśli są eksperymenty na istotach nie znających jeszcze języka, jak niemowlęta, które jednak posługują się siecią skojarzeń, przestrzenią, przedmiotami, liczbami, przyczyną i skutkiem.
Pinker mówi, że język jest jedyną rzeczą, która odróżnia nas od zwierząt, jest podstawą wszelkiej kultury oraz tworzy granice naszej wyobraźni, a tym samym naszego świata.
Pinker w dziele wykłada, że obraz natury ludzkiej dotychczas zaburzony był przez trzy teorie: tabula rasa, szlachetnego dzikusa i ducha w maszynie. Wiążą się one kolejno z pojęciami filozoficznymi takimi jak empiryzm, romantyzm i dualizm. Teoria tabula rasa – czystej tablicy jest niemożliwa do podtrzymania ze względu na to, że w człowieku istnieją pewne mechanizmy, które są wrodzone, jak uczenie się czy emocje. Człowiek nie jest też czynnikiem sprawczym o nieograniczonych możliwościach, a zdanym na działania ograniczonych kombinacji umysłowych. Jako przykład ograniczenia umysłu podaje język. Człowiek posługuje się ponad 6000 językami, które jednak programy gramatyczne w umyśle człowieka nie są tak różnorodne, a jedynie są odmianami jednego wzorca. Wizję szlachetnego dzikusa, dobrego z natury i zniszczonego przez cywilizację, też należy odrzucić, ponieważ według Pinkera, agresja u człowieka i zwierząt jest na tym samym poziomie i tak samo jest wrodzona, człowiek nie nabył jej z cywilizacji. Trzecia koncepcja ducha w maszynie, czyli niematerialnej sfery kierującej ciałem, jest odrzucona, ponieważ fenomen duchowy można przypisać procesom zachodzącym w mózgu, nie jest więc metafizyczny.
Status kompetencji językowych.
Pinker uważa, że język jest typowy wyłącznie dla człowieka, a ludzkie zdolności językowe są biologicznym przystosowaniem, efektem ewolucji, adaptacji oraz selekcji naturalnej. W książce "The Language Instinct" podkreśla, że język nie jest naleciałością kulturową, artefaktem, a wyposażaniem biologicznym mózgu. Głosi też, że jest to cecha instynktowna. Instynkt językowy jest równie naturalny dla człowieka co dla pająka tkanie sieci. Język jest zbyt złożony aby powstał przypadkowo. Język naturalny służył tylko i wyłącznie komunikacji, ponieważ był często niedookreślony i skazywał odbiorcę na odczytywanie z kontekstów. Natomiast myślenie, że jest precyzyjne i nie wymaga uzupełnień. Co według Pinkera jest dowodem na to, że język nie został stworzony do myślenia. Pinker pozostaje zgodny z tezami gramatyki Chomsky'ego iż istnieją ponadkulturowe elementy gramatyki, jak i jej ograniczenia. Pinker uważa, że wrodzona jest zdolność uczenia się języka, człowiek uczy się języka we wspólnocie, jednak nadal posiada maszynerię biologiczną, która to umożliwia. Głosi teorię o "organie językowym" i "genie językowym". Jednocześnie podkreśla, że żaden gen nie determinuje zachowania. Gen językowy miałby być odpowiedzialny za powstanie takich połączeń neuronów, które umożliwiałyby uczenie się i posługiwanie językiem. Według Pinkera posiadamy wrodzone poczucie "podobieństwa", które kieruje uogólnieniami w procesie nauki dziecka i porządkuje jego wiedzę, a że podobieństwa nie istnieją w świecie musi, więc zatem istnieć w umyśle uczącego się. Kolejną tezą jest, że przed językiem naturalnym w umyśle człowieka istniała koncepcja kategorii oraz propozycjonalna struktura języka myśli. Według autora mózg człowieka działa sprawniej nie tyle reprezentując ciągłość rzeczywistości co przyczynową strukturę środowiska. W książce "Words and Rules" stwierdza, że dysponujemy częściowo cyfrowym mózgiem w analogowym świecie, co popiera przykładem czasowników regularnych (gdzie zapamiętujemy reguły) i nieregularnych (gdzie zapamiętujemy słowa). Mózg wykorzystuje wtedy nie tylko asocjacje słów ale i abstrakcyjne systemu reguł by na podstawie zmiennych tworzyć nowe przypadki. Umysł według Pinkera to system narządów i modułów stworzony do rozwiązywania problemów. Mózg przetwarza informacje, a myślenie jest rodzajem "obliczeń", które wytwarza symbole. Wedle autora istnieje również osobny obszar przedzałożeń i wiedzy o świecie, który objawia się jako wrodzoną intuicję psychologii, ekonomii, moralności, biologii czy chemii. Tezy te jednak mogą okazać się kontrowersyjne.
Debaty publiczne.
Pinker jest częstym uczestnikiem debat publicznych dotyczących wkładu nauki we współczesne społeczeństwo. Komentatorzy społeczni, tacy jak Ed West, uważają Pinkera za ważnego i odważnego w jego chęci zmierzenia się z tabu, jak w The Blank Slate (Tabula rasa). West pisze, że doktryna tabula rasa pozostała akceptowalna nawet 10 lat po publikacji książki. West opisując Pinkera mówi, że "dla niego nie ma polemiki jednak pozostawia czytelnikom możliwość wyciągnięcia własnych wniosków”. W styczniu 2005 roku Pinker bronił ówczesnego rektora Uniwersytetu Harvarda Lawrence'a Summersa. Summers spekulował, że „różnica w posiadanych uzdolnieniach na najwyższym poziomie” może przyczynić się do różnic między płciami na polu matematyce i naukowym. W debacie między Pinkerem i Elizabeth Spelke na temat płci i nauki Pinker opowiadał się za tezą, że różnicę płci w reprezentacji na elitarnych uniwersytetach można „wytłumaczyć pewną kombinacją biologicznych różnic w przeciętnych temperamentach i talentach w interakcji z socjalizacją i uprzedzeniami”.
W 2009 roku na łamach The New York Times Pinker napisał recenzję esejów Malcolma Gladwella, krytykując jego metody analityczne. Gladwell odpowiedział, kwestionując komentarze Pinkera dotyczące znaczenia IQ dla wyników nauczania i przez analogię, także wpływu, jeśli w ogóle, na porządku poboru na wyniki rozgrywającego w National Football League. Zaawansowane statystyki NFL zajęły się tą kwestią statystycznie, opowiadając się po stronie Pinkera i pokazując, że różnice w metodologii mogą wyjaśnić różne opinie obu mężczyzn.
W 2009 roku Pinker napisał artykuł o "Personal Genome Project" i jego możliwym wpływie na rozumienie ludzkiej natury w The New York Times. Omówił nowe osiągnięcia w epigenetyce i interakcjach genom-środowisko w posłowiu do wydania swojej książki "„Tabula rasa”" z 2016 r.
Podczas występu w programie BBC World Service jeden z widzów zastanawiał się, czy rozwój kultury i natury ludzkiej (udokumentowany w T"he Better Angels of Our Nature") mógł wyrazić się w naszej biologii poprzez ekspresję genetyczną lub epigenetyczną. Pinker odpowiedział, że jest to mało prawdopodobne, ponieważ „niektóre spadki nastąpiły zbyt szybko, aby można je było wytłumaczyć ewolucją biologiczną, która ma ograniczenie prędkości mierzone w pokoleniach, ale przestępczość może gwałtownie spaść w ciągu 15 lat, a niektóre z tych humanitarnych reform podobnie, jak wyeliminowanie niewolnictwa i tortur, potrzebowało 50 lat”.
W swojej książce "Enlightenment Now" z 2018 roku Pinker argumentował, że racjonalność oświecenia powinna być broniona przed atakami zarówno ze strony lewicy politycznej, jak i prawicy. Książka otrzymała zarówno znakomite, jak i krytyczne recenzje.
W debacie z Pinkerem teoretyk postkolonialny Homi Bhabha przekonywał, że w Enlightenment Now Pinker bagatelizował niemoralne konsekwencje filozofii oświecenia, takie jak nierówność, niewolnictwo, imperializm, wojny światowe i ludobójstwo. Pinker odpowiedział, że ludzkość przed Oświeceniem charakteryzowała się ubóstwem i chorobami. Pinker napisał też szczegółową odpowiedź na wiele takich zarzutów wobec tez przedstawionych w "Enlightenment Now".
List do LSA.
W 2020 roku setki naukowców podpisały list otwarty do Linguistic Society of America z prośbą o usunięcie Pinkera z listy członków oraz listy ekspertów od mediów. W liście oskarżano Pinkera o "zagłuszania głosów ludzi cierpiących z powodu rasistowskiej i seksistowskiej przemocy, w szczególności bezpośrednio po aktach przemocy i/lub protestach przeciwko systemom, które je stworzyły”, podając jako przykłady tweety psychologa i treści z jego książki z 2011 roku.
Pinker stwierdził, że list był formą zastraszenia i ograniczenia. Kilku naukowców skrytykowało list i wyraziło silne poparcie dla Pinkera, w tym biolodzy ewolucyjni Jerry Coyne i Joseph Henrich, językoznawcy Noam Chomsky, John McWhorter i Barbara Partee, a także informatyk Scott Aaronson, psycholog społeczny Jonathan Haidt i socjolog Nicholas Christakis. List został skrytykowany również przez magazyny The Atlantic oraz Mother Jones.
Komitet wykonawczy Linguistic Society of America wydał oświadczenie stwierdzające, że grupa „jest zaangażowana w wolność intelektualną i odpowiedzialność zawodową. Misją Towarzystwa nie jest kontrolowanie opinii jego członków ani ich wyrażania. Integracja i uprzejmość mają kluczowe znaczenie dla produktywnej pracy naukowej. A przynależność oznacza wysłuchanie (niekoniecznie akceptację) wszystkich punktów widzenia, nawet tych, które mogą być dla niektórych kontrowersyjne”.
Nagrody i wyróżnienia.
W 2004 roku nazwisko psychologa znalazło się na liście „100 najbardziej wpływowych osób na świecie” według magazynu Times, a w latach 2005, 2008, 2010, 2011 na listach „Najlepszych myślicieli świata” według Foreign Policy. W 2013 pojawił się również w pierwszej 10 według magazynu Prospect. Zdobył też wiele nagród m.in. Amerykańskiego Towarzystwa Psychologicznego, Narodowej Akademii Nauk, nagrodę Georga A. Millera oraz nagrodę od the American Humanist Association.
Jego badania w dziedzinie psychologii poznawczej zdobyły nagrodę Early Career Award (1984) i Boyd McCandless Award (1986) Amerykańskiego Towarzystwa Psychologicznego, Troland Research Award (1993) National Academy of Sciences, Henry Dale Prize (2004) Royal Institution of Great Britain oraz George Miller Prize (2010) od Cognitive Neuroscience Society. Otrzymał również doktoraty honoris causa uniwersytetów w Newcastle, Surrey, Tel Awiwie, McGill, Uniwersytetu Simon Fraser oraz Uniwersytetu Tromsø. Dwukrotnie był finalistą Nagrody Pulitzera, w 1998 i 2003 roku. Pinker otrzymał nagrodę Złotej Płyty Amerykańskiej Akademii Osiągnięć w 1999 roku. 13 maja 2006 roku otrzymał nagrodę Humanisty Roku przyznawaną przez Amerykańskie Stowarzyszenie Humanistyczne za wkład w publiczne zrozumienie ewolucji człowieka.
Pinker zasiadał w radach redakcyjnych czasopism takich jak Cognition, Daedalus i PLOS One oraz w radach doradczych instytucji zajmujących się badaniami naukowymi (np. Allen Institute for Brain Science), wolności słowa (np. Foundation for Individual Rights), popularyzacji nauki (np. Światowy Festiwal Nauki i Komitet Badań Sceptyków), pokoju (np. Peace Research Endowment) i świeckiego humanizmu (np. Freedom From Religion Foundation i Secular Coalition for America). W 2013 roku wygłosił serię wykładów nazwaną na Uniwersytecie w Edynburgu.
W latach 2008–2018 był przewodniczącym panelu dla Amerykańskiego Słownika Dziedzictwa. Napisał esej o użyciu do piątego wydania Słownika, opublikowanego w 2011 roku.
W lutym 2001 roku Pinker, „którego włosy od dawna są przedmiotem podziwu, zazdrości i intensywnych badań”, został nominowany przez aklamację jako pierwszy członek Klubu Bujnych Włosów dla Naukowców (LFHCfS) organizowanego przez Roczniki Nieprawdopodobnych Badań.
Linki zewnętrzne.
Wywiady
Przemowy
Debaty

</doc>
<doc id="54332" url="https://pl.wikipedia.org/wiki?curid=54332" title="Focke-Wulf">
Focke-Wulf

Focke-Wulf Flugzeugbau GmbH – niemiecki producent samolotów założony w 1923 roku przez Heinricha Focke, Georga Wulfa i Wernera Neumanna.
Historia.
Firma została założona w Bremie w dniu 23 października 1923 r. jako Bremer AG Flugzeugbau przez prof. Heinricha Focke, Georga Wulfa oraz dr. Wernera Naumanna. Niemal natychmiast zmienili jednak nazwę firmy na Focke-Wulf Flugzeugbau AG (później Focke-Wulf Flugzeugbau GmbH).
W 1931 r., pod presją rządu, Focke-Wulf połączone z Albatros Flugzeugwerke z Berlina. Inżynier i pilot z Albatros-Flugzeugwerke, Kurt Tank, został szefem działu technicznego i rozpoczął pracę nad Fw 44 Stieglitz (niem. Szczygieł).
W 1938 roku, Hanna Reitsch zaprezentowała Focke-Wulf Fw 61, pierwszy w pełni kontrolowany w locie śmigłowiec. 10 sierpnia 1938, Fw 200 wykonał bez przerwy lot między Berlinem a Nowym Jorkiem, skracając czas podróży do 24 godzin i 56 minut. Powrót odbył się 13 sierpnia 1938 i zajął 19 godzin i 47 minut. Loty te upamiętnione są tablicą na Böttcherstraße w Bremie. Fw 190 Würger, zaprojektowany w 1938 roku i produkowany masowo od początku 1941 roku, był jednym z najlepszych myśliwców Luftwaffe przez większość II wojny światowej.
Powtarzające się bombardowania Bremy podczas II wojny światowej, doprowadziły do przeniesienia części produkcji na tereny wschodnich Niemiec (m.in. do Żar) i okupowanej Polski, gdzie wykorzystywano zagranicznych robotników przymusowych, a od 1944 roku także jeńców wojennych. W latach 60. XX wieku ITT Corporation wygrała 27 milionów dolarów odszkodowania, za szkody wyrządzone na jej udziale w Focke-Wulfie przez alianckie bombardowania fabryk.
Fabryka w Marienburgu produkowała około połowy wszystkich Fw 190 dla Luftwaffe, jednak została zbombardowana przez amerykańską 8 Armię Powietrzną 9 października 1944 roku.
Od lat 1947–1955 wielu inżynierów z Focke-Wulf (w tym Kurt Tank) pracowało dla Instituto Aerotécnico w Córdobie. Od 1951 roku firma rozpoczęła produkcję szybowców i samolotów bezsilnikowych. W 1961 Focke-Wulf, Weserflug i Hamburger Flugzeugbau połączyły siły w Entwicklungsring Nord (ERNO), by kontynuować rozwój rakiet. Focke-Wulf formalnie połączył się z Weserflug w 1964 roku, tworząc Vereinigte Flugtechnische Werke (VFW), które po kilku dalszych fuzjach jest obecnie częścią European Aeronautic Defence and Space Company (EADS).

</doc>
<doc id="54333" url="https://pl.wikipedia.org/wiki?curid=54333" title="Focke-Wulf Ta 154">
Focke-Wulf Ta 154

Focke-Wulf Ta 154 "Moskito" – dwumiejscowy, dwusilnikowy myśliwiec zaprojektowany przez Kurta Tanka. Projekt został określany kryptonimem "Wespe", jednak powszechnie przyjęła się jego nieoficjalna nazwa Moskito, gdyż miał nawiązać wyrównaną walkę ze swoim brytyjski odpowiednikiem. Z racji niewielkiej produkcji, niedopracowania konstrukcji i braku sukcesów bojowych został uznany za konstrukcję nieudaną.
Powstanie.
Użycie bojowe przez Brytyjczyków samolotu De Havilland Mosquito o wyśmienitych osiągach, wykonanego z drewna i lekkiego, zaskoczyło Niemców i przyczyniło się u nich do powstania „Mosquitofobii”. Konstruktor lotniczy Kurt Tank zaproponował wykorzystać koncepcje zastosowane w brytyjskim samolocie. Konstrukcja miała być drewniana, kryta sklejką, oszczędzając deficytowe duraluminium, produkowana jak poprzednik – Fw 190 – w rozproszonej sieci zakładów, niemających dotychczas doświadczenia w branży lotniczej. Do wytwarzania drewnianych elementów samolotu można było wykorzystać zakłady produkujące meble, co zrobili Brytyjczycy. Tank postanowił skorzystać z propozycji oberstleutnanta Viktora von Lossberg, aby do budowy dwusilnikowych myśliwców starać się zastosować relatywnie łatwo dostępne silniki Jumo 211 używane w bombowcach Ju 88 oraz He 111. W październiku 1942 roku powstał projekt szybkiego bombowca Ta 211 oraz jego wariant – nocny myśliwiec. Pod koniec 1942 roku Erhard Milch zasugerował rezygnację z wersji bombowej i skoncentrowanie się tylko na tworzeniu nocnego myśliwca wyposażonego w radar i silniki Jumo 211 oraz nowo konstruowane dla myśliwców Jumo 213. RLM (Ministerstwo Lotnictwa Rzeszy) przydzieliło dla tej propozycji pulę trzech oznaczeń tj. Ta 152, 153 lub 154. Ostatecznie Kurt Tank wybrał nazwę Ta 154 „Osa” (niem.: "Wespe"). Konstruowanie Ta 154 zostało zlecone biuru konstrukcyjnemu w Bad Eilsen, a nadzór nad projektem otrzymał Ernst Nipp. Zespół konstrukcyjny niego stanowili: Ludwig Mittelhuber, Gotthold Matthias oraz Herbert Wolf. Termin zakończenia prac projektowych wyznaczono na 15 lipca 1943 roku.
Prototypy.
Materiał był nietypowy – drewno, czas przeznaczony na zakończenie projektu krótki – ok. 10 miesięcy, zakłady w Detmold przystąpiły do wykonania makiety płatowca w skali 1:1. Wolniej powstawał równolegle pierwszy prototyp oznaczony jako Ta 154 V1 (nr rej TE+FE, nr płatowca W.Nr 1540000001/100001). Dwa tygodnie przed wyznaczonym terminem przekazano gotową maszynę do prób w ośrodku doświadczalnym Focke Wulfa w Langenhagen. 1 lipca 1943 roku główny oblatywacz Hans Sander dokonał pierwszego lotu na tym prototypie. Do marca 1944 roku wykonano na Ta 154 V1 181 lotów doświadczalnych. Początkowe bardzo entuzjastyczne oceny zostały przyćmione ujawnionymi wadami, tj.: przedostawaniem się spalin do kabiny pilotów, problemami z chłodnicami silników oraz instalacją hydrauliczną, w locie występowały wibracje kadłuba, bardzo czasochłonne były operacje wymiany silnika i opon, piloci krytykowali słabą widoczność na boki i do tyłu. W tym czasie prototyp posłużył do wypróbowania nowszej odmiany silników Jumo 211N (pierwotnie zastosowano Jumo 211F), wymieniono metalowe śmigła VS11 na drewniane VS9, testowano również różne warianty uzbrojenia. W trakcie tych zmian prototyp został oznaczony jako Ta 154 V1a. Kolejna próbna maszyna Ta 154 V2 (nr rej TE+FF, nr płatowca W.Nr 1540000002/100002) testowała radar Lichtenstein FuG 212, nowe kolektory spalin, służyła do naziemnych prób wytrzymałościowych i badań w tunelach aerodynamicznych. Ta 154 V3 (nr rej TE+FG, nr płatowca W.Nr 1540000003/100003) maszyna uzbrojona i wyposażona w radar, po oblataniu 25 listopada 1943 roku, została przekazana w grudniu tego samego roku do testów w Eprobungs-Stelle (ośrodek doświadczalny) Rechlin, w których wyszły na jaw jeszcze inne drobne mankamenty tej maszyny. Wszystkie te trzy prototypy uległy zniszczeniu podczas amerykańskiego nalotu w dniu 5 sierpnia 1944 roku na Langenhagen. Kolejne prototypy powstawały od stycznia do lipca 1944 roku i nosiły oznaczenia od V4 do V23. M.in.:
Wersje.
Egzemplarze V22 i V23 były jednocześnie egzemplarzami wersji przedprodukcyjnej Ta 154 A-0.
Ta 154 B.
Samoloty tej wersji miały posiadać przebudowane kabiny zapewniające lepszą widoczność oraz metalową przednią część kadłuba. Planowano powstanie wariantów:
Ta 154 C.
Pierwotnie miał nosić oznaczenie Ta 154 Ra-2. Wersja ta miała mieć metalowy przód oraz podniesione wyżej fotele załogi w celu polepszenia widoczności. Z uwagi na zastosowanie cięższych silników Jumo 213 planowano przedłużyć tylną część kadłuba o 762 mm.
Ta 154 D.
Projektowana wersja wysokościowa z silnikami Jumo 213E ze śmigłami VS 19. Planowano powstanie następujących projektów:
Ta 254.
Powstała przez przekształcenie planowanej wersji D w studia wstępne Ta 254 Ra-1 oraz Ta 254 Ra-2. Miały to być jedno-, dwu- i trzymiejscowymi myśliwcami napędzanymi silnikami Daimler Benz DB 603L i Jumo 213E.
Produkcja.
Pierwsze egzemplarze (prototypy) wyprodukowane zostały w Langenhagen. Produkcja seryjna ruszyła w fabrykach w Poznaniu (Posen–Messegelände (dziś teren Międzynarodowych Targów Poznańskich) oraz Posen–Kreising (dzis Krzesiny) i w Erfurcie. Planowano wytwarzać te samoloty również w okolicach Wrocławia, jednakże nigdy do tego nie doszło. Miały być budowane w liczbie 250 sztuk miesięcznie. Na wyprodukowanie kadłuba potrzeba było 400 roboczogodzin, skrzydeł 200. Ciągłe bombardowania, brak odpowiedniej jakości komponentów, w tym dobrej jakości kleju do drewna przyczyniły się do tego, że Luftwaffe przejęła tylko niewielką ich liczbę.
Zastosowanie bojowe.
Pierwsze egzemplarze do jednostek bojowych trafiły pod koniec 1944 r. Znalazły się one w NJGr 10 oraz I./NJG 3 stacjonujących w Stade. Pierwszy lot bojowy wykonał 19 listopada 1944 roku Fw. Gottfried Schneider. Na początku 1945 roku Ta 154 zostały sfotografowane na tym lotnisku przez brytyjski samolot rozpoznawczy i tym samym alianci dowiedzieli się o ich istnieniu. Mimo wykonania przez Moskito wielu lotów bojowych nie zanotowano uzyskania przez nie sukcesów. Prawdopodobnie na uzbrojeniu powyższych jednostek były maszyny wersji A-2/U4 oraz A-4. Również prawdopodobnie część stanu III.(Erg)/JG 2 w Lechfeld stanowiły samoloty wersji A-1 oraz A-2.
Budowa i charakterystyka na przykładzie wersji A-4.
Dwumiejscowy dwusilnikowy nocny myśliwiec o konstrukcji mieszanej.
Budowa płatowca.
Do jego budowy użyto 57% drewna, 30% stali oraz 13% duraluminium. Poszycie większości powierzchni skrzydeł i kadłuba stanowiła sklejka. Pozostała część płatowca (w tym krawędzie natarcia skrzydeł) kryta blachą. Ze względów technologicznych zastosowano układ górnopłatu. Z przodu kadłuba kabina dwuosobowa w układzie tandem, owiewka nie wystawała poza obręb kadłuba. Załogę stanowili pilot oraz operator radaru. Za kabiną znajdował się zbiornik paliwa o pojemności 1460 litrów oraz wyposażenie elektroniczne. Usterzenie pojedyncze klasyczne podobne w zarysie do stosowanego w Fw 190 oraz Ta 152. Skrzydło zmechanizowane z lotkami i klapami, o prostej krawędzi natarcia, obrysie trapezowym oraz niewielkim wzniosie, zakończone uniesionymi końcówkami. Podwozie trójpodporowe z kołem przednim chowane w locie (koło przednie w kadłub pod kabiną pilota, koła główne w gondole silników).
Napęd.
Silniki Jumo 211N o mocy startowej 1100 kW (1500 KM) podwieszone w gondolach pod skrzydłami. Zastosowano śmigło drewniane trójłopatowe VS9. Prawdopodobnie istniały również maszyny z silnikami Jumo 213A.
Uzbrojenie.
W całości umieszczone symetrycznie po bokach przodu kadłuba w układzie działko o mniejszym kalibrze nad MK 108.
Malowanie.
Znaki przynależności państwowej w tym przypadku czarne krzyże w białym obramowaniu (lub samo tylko obramowanie) o prostych ramionach tzw. Balkenkreuz malowano po obu skrzydłach kadłuba oraz skrzydeł, na stateczniku umieszczano swastykę (Hakenkreuz). Oznaczenia przynależności do jednostki bojowej umieszczane było po obu stronach namalowanego na kadłubie krzyża w sposób charakterystyczny tak jak dla jednostek lotnictwa bombowego oraz nocnych myśliwców.
Ocena.
Samolot ten został uznany za konstrukcję nieudaną. Nie zapisała na swoim koncie żadnych sukcesów bojowych. Przyczyniła się do tego za mała moc silników, zła widoczność z kabiny oraz początkowe problemy z rozklejającą się od wody sklejką. Jednakże planowane i dopracowane późniejsze wersje z przekonstruowaną kabiną, mocniejszymi silnikami mogłyby dorównać brytyjskiemu Mosquito.

</doc>
<doc id="54335" url="https://pl.wikipedia.org/wiki?curid=54335" title="Focke-Wulf Fw 187">
Focke-Wulf Fw 187

Focke-Wulf Fw 187 "Falke" – ciężki samolot myśliwski zaprojektowany przez Kurta Tanka w wytwórni Focke-Wulf.
Nie wszedł do produkcji seryjnej – obok sześciu prototypów zbudowano tylko trzy samoloty wersji Fw 187 A-0. Początkowo projektowany jako jednomiejscowy, później jako dwumiejscowy, miał stanowić lżejszą alternatywę dla samolotu Messerschmitt Bf 110. 
Zobacz też.
"Podobne lub porównywalne samoloty"

</doc>
<doc id="54336" url="https://pl.wikipedia.org/wiki?curid=54336" title="Focke-Wulf Fw 190">
Focke-Wulf Fw 190

Focke-Wulf Fw 190 "Würger" – jednomiejscowy, jednosilnikowy niemiecki myśliwiec z czasów II wojny światowej. Wyprodukowany w ponad 20 tysiącach egzemplarzy, w tym około 6 tysięcy w wersji myśliwsko-bombowej.
Powstanie.
Pod koniec 1937 roku Ministerstwo Lotnictwa Rzeszy (Reichsluftfahrtministerium – RLM) wysłało do kilku zakładów specyfikację na nowy myśliwiec, który miałby wejść, obok Bf 109, do służby i stanowić zabezpieczenie na wypadek, gdyby się okazało, że samoloty innych krajów są lepsze od Bf 109.
W tym czasie konstruktorzy zakładów Focke-Wulf pod kierunkiem prof. Kurta Tanka i inżyniera Rudolfa Blasera pracowali nad kilkoma projektami myśliwców, w większości z silnikami rzędowymi. Wśród nich był też projekt dość małego myśliwca o zwartej konstrukcji z 18 cylindrowym, chłodzonym powietrzem, silnikiem gwiazdowym BMW 139. W tym czasie w Niemczech nie uważano silnika gwiazdowego za odpowiedni napęd samolotów, zwłaszcza myśliwców. Ale niepowodzenie z projektem myśliwca Heinkel He 100 i He 112 oraz przewidywania, że zakłady produkujące silniki rzędowe nie będą w niedalekiej przyszłości w stanie wyprodukować wystarczającej liczby tych silników, przyczyniły się do tego, że to ten projekt został zamówiony i rozpoczęto jego rozwój. Ponadto zauważono, że za granicą powstały dość udane konstrukcje myśliwców z silnikami gwiazdowymi. Bezpośrednio rozwojem Fw 190 zajmował się zespół pod kierownictwem inżyniera Rudolfa Blasera.
Prototypy.
Kiedy RLM w 1938 roku zamówiło 4 prototypy tej maszyny, prace nad projektem nabrały tempa. Najpierw w 1938 roku zbudowano drewnianą makietę projektu, a jesienią tego roku rozpoczęto budowę prototypu. Był to całkowicie metalowy dolnopłat o konstrukcji półskorupowej, z wciąganym podwoziem. Napęd miał stanowić silnik gwiazdowy BMW 139 o mocy startowej 1550 KM. Ponieważ silnik gwiazdowy stawia większy opór czołowy, zaprojektowano specjalny tunelowy kołpak na śmigło i osłonę na silnik z wlotem powietrza pośrodku, co miało zmniejszyć opór powietrza oraz problem z chłodzeniem silnika.
Pierwszy prototyp Fw 190 V-1, jeszcze z rejestracją cywilną D-OPZE, był gotowy na wiosnę 1939 roku i po serii testów naziemnych został oblatany 1 czerwca 1939 roku na lotnisku w Bremie. Oblotu dokonał szef oblatywaczy wytwórni, Hans Sander. Od razu okazało się, że samolot spełnia pokładane w nim nadzieje: miał bardzo dobre właściwości lotne, dobrą widoczność oraz obiecujące osiągi. Kolejną zaletą było szerokie podwozie, które nawet przy bardzo wysokiej prędkości lądowania prototypu, 210 km/h, pozwalało na bezpieczne lądowanie. Samolot miał jednak kilka wad. Najpoważniejszymi były problemy z blokowaniem podwozia po wciągnięciu w skrzydła, skłonności do przegrzewania się silnika oraz wysoka temperatura panująca w kokpicie, dochodząca nawet do 55 °C oraz przedostawanie się tam gazów spalinowych, co zmuszało do lotów w masce tlenowej.
Samolot został następnie przekazany do ośrodka Luftwaffe w Rechlin, gdzie w czasie testów osiągnął prędkość aż 595 km/h na wysokości 4000 m. Następnie zwrócono go do wytwórni aby dokonać modyfikacji. Przede wszystkim poprawiono chłodzenie silnika, dodając przed samym silnikiem 10-łopatowy wentylator, co nadal było niewystarczające. Ponadto zrezygnowano z tunelowego kołpaka śmigła na rzecz tradycyjnego. Uczyniono tak, ponieważ próby w tunelu aerodynamicznym nie wykazały aby kołpak tunelowy poprawiał znacząco osiągi samolotu. Zmieniono też cywilne oznaczenie maszyny na wojskowe WL-FOLY, a potem FO+LY.
Drugi prototyp Fw 190 V-2 został ukończony jeszcze jesienią 1939 roku i oblatano go 31 października 1939 roku. Napędzany był też silnikiem BMW 139, ale już z wentylatorem, oraz miał uzbrojenie złożone z 2 kaemów MG 17 kal. 7,9 mm nad silnikiem i dwóch kaemów MG131 kal 13 mm w skrzydłach. Drugi prototyp na początku 1940 roku zaprezentowano Hermanowi Göringowi, któremu bardzo się on spodobał. Dość szybko zamówiono 40 egzemplarzy przedseryjnych Fw 190 A-0. Drugi prototyp został rozbity 4 marca 1940 roku.
W tym czasie zakłady BMW zaprzestały rozwoju silnika BMW 139, uznając go za nieudaną konstrukcję, na rzecz nowego silnika BMW 801. Był to również silnik gwiazdowy, 14 cylindrowy, chłodzony powietrzem. Miał tę samą średnicę co BMW 139, ale był dłuższy i cięższy. Ponieważ zastosowanie go na Fw 190 wymagało dużych zmian w konstrukcji, zrezygnowano z budowy prototypów V-3 i V-4. Natomiast nowym silnikiem BMW 801 był już napędzany piąty prototyp Fw 190 V-5. Przebudowano przód samolotu, zmieniono zarazem osłonę silnika i przede wszystkim wzmocniono konstrukcję. Kabinę pilota przesunięto do tyłu, co zmniejszyło problem wysokiej temperatury oraz dało więcej miejsca z przodu samolotu na uzbrojenie, pogorszyła się jednak widoczność do przodu podczas lądowania. Wzmocniono podwozie, z uwagi na wzrost masy samolotu. Hydrauliczny system jego chowania zamieniono na elektryczny. Napęd stanowił silnik BMW 801 C-0. Prototyp oblatano wczesną wiosną 1940 roku.
Początkowo miał on takie same skrzydła jak V-1 i V-2, tzw. "mniejsze", ale ponieważ jego masa była większa o 635 kg, spowodowało to spadek osiągów i pogorszenie właściwości lotnych. Postanowiono bez zmiany profilu, zwiększyć rozpiętość do 10,506 m i powierzchnię nośną 18,30 metra kwadratowego, przesuwając jednocześnie przednią krawędź skrzydła do przodu. Ponadto postanowiono zwiększyć rozpiętość usterzenia poziomego oraz powiększyć statecznik pionowy. Zmiany te planowano zastosować na nowym prototypie, ale kiedy w sierpniu 1940 roku na lotnisku V-5 zderzył się z pojazdem i został uszkodzony, przebudowano go już z tymi modyfikacjami. Poprawiło to znacznie właściwości lotne maszyny, a prędkość maksymalna spadła tylko o 10 km/h. Tak przebudowaną maszynę oznaczono jako Fw 190 V-5g (g = "grosser" = większy), a poprzednią jego postać oznaczano jako Fw 190 V-5k (k = "kleiner" = mniejszy).
Wersje.
Z uwagi na przewidywaną specyfikę produkcji wojennej zespół profesora Tanka skonstruował maszynę łatwą do wytwarzania do tego stopnia, że mogła być budowana przez zakłady niemające dotychczas doświadczenia w budowie samolotów. Również wiele podzespołów mogło być produkowane przez półwykwalifikowanych pracowników. Sama konstrukcja została zaprojektowana znacznie na „wyrost”, m.in. podwozie samolotu mogło wytrzymać masę i prędkość przyziemienia dwa razy większą niż by to wynikało z wymagań obliczeniowych. Powyższe fakty, doskonałe własności techniczno-taktyczne oraz eksploatacyjne spowodowały, że nie trzeba było długo czekać na stworzenie z Fw 190 samolotu wielozadaniowego.
Wersja A.
To typowy myśliwiec do walki na małych i średnich wysokościach do pułapu 7600 m.
Wersja B i C.
Wraz z przystąpieniem USA do wojny i uczestnictwem samolotów tego kraju w dziennych bombardowaniach Niemiec prowadzonych z dużych wysokości pojawił się problem skutecznego ich zwalczania. Niestety Fw 190 wersji A od wysokości 6700 m zaczynał tracić swoją przewagę techniczną, a na pułapie 7600 m był gorszy od każdego myśliwca alianckiego eskortującego amerykańskie B-17. W tym celu postanowiono przeprowadzić projekt pt. "Höhenjäger-1" mający doprowadzić do powstania nowej wersji Fw 190 B – myśliwca wysokościowego. Do prób wytypowano trzy myśliwce wersji A-3, oznaczone potem jako A-3/U7, które poddano modyfikacjom polegającym na zainstalowaniu instalacji GM-1 dostarczającej podtlenek azotu (N2O) do silnika podczas lotów na dużej wysokości. Dla celów tego projektu zmniejszono również masę płatowca poprzez pozostawienie jedynie 2 działek MG 151/20 w skrzydłach, także zabudowano nowy zewnętrzny wlot do sprężarki silnika. Na prototypie V27 prowadzono również próby z powiększonym płatem do 12,3 m. Testowano kabiny ciśnieniowe na kilku przebudowanych samolotach wersji A1 na wzór wyżej wspomnianych A-3/U7. One to właśnie zostały oznaczone jako B-0 i były traktowane jako prototypy tej wersji.
Prowadzono również drugi projekt "Höhenjäger-2" polegający na zabudowaniu na płatowcu Fw 190 silnika rzędowego DB 603 wyposażonego w turbosprężarkę. Zbudowano około 10 prototypów wersji C-0, których testowano różne wersje powyższego silnika, różne rodzaje turbosprężarek i śmigieł. Na części Fw 190 C zastosowano również dłuższe skrzydła i kabiny ciśnieniowe.
Obie wersje nie spełniały oczekiwań i nie weszły do seryjnej produkcji.
Wersja D.
Wraz z wprowadzeniem do służby samolotu North American P-51 "Mustang" na przełomie 1943 i 1944 roku, amerykańscy piloci zyskali przewagę prędkości nad Fw 190. To skłoniło konstruktorów niemieckich do przeprowadzenia prób z nowym, chłodzonym cieczą silnikiem Jumo 213 A, o mocy 1287 kW (1750 KM), który z instalacją MW-50 mógł osiągnąć do 1545 kW (2100 KM). W celu poprawy położenia środka ciężkości dołożono przed sekcję ogonową segment o długości 50 cm. Przed silnikiem umieszczono kolistą chłodnicę oleju oraz cieczy chłodzącej. Początkowo nowa wersja miała być również myśliwcem wysokościowym, jednakże potem przekształcono ten samolot w myśliwiec podstawowy. Nowy wariant nazwano "Dora" (lub "D").
Wersja E.
Projektowana wersja rozpoznawcza z zabudowanymi na stałe aparatami fotograficznymi. Zadania jej z powodzeniem spełniały wersje A-3/U4, A-4/U4 i A-5/U4, z tego powodu nie powstał żaden samolot tego wariantu.
Wersja F.
Chociaż teoretycznie wszystkie wersje Fw 190 były w stanie przenosić bomby, to prawdziwymi samolotami myśliwsko-bombowym były wersje „F”. Doświadczenia z wersją A-4/U3 skłoniły konstruktorów do opracowania nowej wersji wyposażonej w dodatkowy pancerz chroniący od spodu zbiorniki paliwa, silnik i podwozie. Z uwagi na jego masę konieczne się stało zmniejszenie uzbrojenia strzeleckiego. Tak w ten sposób powstała nowa wersja:
Wersja G.
Wersja F była przeznaczona do wsparcia na polu walki, dlatego też równolegle produkowano jej pochodną wersję myśliwsko-bombową o zwiększonym zasięgu oznaczaną literą G. Samoloty te miały operować w odległościach większych niż 600 km łączna ich produkcja wyniosła około 800 sztuk.
Niektóre egzemplarze tej wersji przystosowano do przenoszenia bomb o masie 1000 kg lub 1800 kg. Samoloty te miały pod kadłubem wyrzutniki typu Schloβ 1000 lub 2000. Wzmocniono również ich podwozie.
Wersja S.
Wersja szkolna powstała na bazie A-5 i A-8 oznaczana odpowiednio S-5 oraz S-8. Był to dwuster szkolno-treningowy, w którym umieszczono za pilotem dodatkową kabinę dla instruktora. Samoloty te miały uzbrojenie zredukowane lub nie miały żadnego.
Dane taktyczno-techniczne.
Objaśnienia do tabeli
Produkcja.
Fw 190 od początku został skonstruowany z myślą o wykorzystaniu do produkcji firm, które dotychczas nie miały doświadczenia w wytwarzaniu samolotów. Szczególnie zaowocowało to po roku 1942, od kiedy Niemcy były paraliżowane coraz częstszymi nalotami bombowymi, a zakłady lotnicze były szczególnie atakowane. Ostrożne szacunki mówią o wyprodukowaniu około 18 tysięcy sztuk Fw 190. Wynika to stąd, że część płatowców została ponownie złożona ze zniszczonych egzemplarzy, otrzymując nowy numer fabryczny, dlatego też część danych określa produkcję na 20–22 tysiące sztuk. Główne zakłady produkujące ten samolot miały lokalizację w Bremie, Tutow in Mecklenburg, Marienburg (Malbork), Cottbus (Chociebuż), Sorau (Żary), Neubrandenburg oraz Schwerin. Wytwarzaniem na licencji zajmowały się również przedsiębiorstwa: AGO – Oschersieben; Arado – Babelsberg, Brandenburg, Warnemünde, Anklam, Rathenow, Neuendorf; Fieseler – Kassel Waldau; SNCAC (okupowana Francja) – Cavant. Fw 190 produkowane były także na terenach okupowanej Polski w Poznaniu w obiektach Międzynarodowych Targów Poznańskich, a montaż końcowy odbywał się w podpoznańskich Krzesinach. Nie były to oczywiście wszystkie wytwórnie, bo wiele pomniejszych zakładów i frontowych warsztatów naprawy sprzętu dokonywało swoistego recyklingu z rozbitych maszyn, a podczas walk o Berlin na lotnisku Tempelhof odkryto sprawną linię produkcyjną. Mimo że samolot Focke Wulfa został uznany za lepszy od Bf 109, nie doszło do zaprzestania produkcji tego ostatniego, tak że starszych 109-tek wytworzono prawie dwa razy więcej do końca wojny.
Po zakończeniu wojny w fabryce SNCAC (Cravant – Francja) zbudowano 64 egzemplarze wersji A-5 i A-8 dla Francuskich Sił Powietrznych.
Od 1996 roku niemiecka spółka Flug Werk GmbH w Gammelsdorf rozpoczęła produkcję wersji Fw 190 A-8, A-9 oraz D-9. Do końca 2007 roku wybudowano około 20 egzemplarzy oznaczanych odpowiednio A-8/N, A-9/N oraz D-9/N (Nachbau). Wszystkie repliki latają, napędzane są jedynie silnikami gwiazdowymi ASz – 82 produkowanymi na licencji rosyjskiej w Chinach lub amerykańskimi rzędowymi Allison V-1710. Reszta elementów płatowca według zapewnień producenta jest prawie w 98% zgodna z oryginalną dokumentacją.
Zastosowanie bojowe.
Konstruktor Focke Wulfa Kurt Tank, doświadczony pilot i inżynier, przykładał dużą wagę do stworzenia maszyny dostosowanej do realiów toczącej się wojny. W tym celu wiosną 1941 zaproszono dwóch oficerów, pilotów liniowych z JG 26 Otto Bahrensa i Karla Borrisa do przeprowadzenia prób na tym samolocie. Oni to właśnie doprowadzili tę maszynę do stanu przydatności bojowej i byli inicjatorami skierowania pierwszych Fw 190 do jednostki frontowej.
Front zachodni.
Fw 190 A-1 po raz pierwszy trafił do liniowej – II/JG 26 – w lecie 1941 roku. Po krótkim szkoleniu loty bojowe rozpoczęto pod koniec sierpnia tego roku. Pierwszego zestrzelenia wrogiego samolotu (Supermarine Spitfire) dokonał 17 września 1941 roku koło Boulogne-sur-Mer oberleutnant Kurt Ebesberger. A pierwszą stratą w walce było strącenie maszyny hauptmanna Waltera Adolpha dnia 18 września przez grupę Spitfire Mk VB. Piloci brytyjscy początkowo wzięli nowe myśliwce za zdobyczne Curtiss P-36 Hawk. 8 listopada 1941 dwie grupy (dywizjony Luftwaffe) JG 26 zanotowały ostatni sukces tego roku, zestrzelono 7 myśliwców Spitfire biorących udział w kolejnej operacji Circus w okolicach Lille i Saint-Pol-sur-Mer. Do asów latających w tym okresie na tych płatowcach należy zaliczyć: Kurta Ebesbergera, Wolfganga Kosse, Waltera Schneidera. Na przełomie 1941/42 cały JG 26 (pułk) został w całości przezbrojony na Fw 190 A-2. Następnie wiosną przezbrojono również JG 2, a latem 1942 nowe samoloty zaczęły trafiać do JG 1. W ten sposób jednostki latające na Fw 190 stworzyły strefę obrony od wybrzeży Francji przez Belgię, Holandię aż po terytorium III Rzeszy. Wiosna i początek lata 1942 roku zostały nazwane przez pilotów niemieckich „szczęśliwymi dniami”, z uwagi na sukcesy uzyskane przez rosnącą liczbę Fw 190, które przewyższały Spitfire Mk VB niemal pod każdym względem. M.in. podczas Operacji Cerberus piloci 9./JG 26 przy stracie 3 własnych maszyn zaliczyli siedem zwycięstw pewnych i sześć prawdopodobnych, forsując eskortę Spitfire i niszcząc wszystkie maszyny torpedowe Swordfish wysłane przez 825 dywizjon RAF. Później w marcu 1942 RAF stracił 32 myśliwce, w kwietniu 104 samoloty, w maju dalszych 65 maszyn, a 2 czerwca z 403 kanadyjskiego dywizjonu nie powróciło ¾ jego stanu. Powyższe straty spowodowały zmniejszenie intensywności działań RAF nad Francją. 10 Grupa Fighter Command musiała część dywizjonów myśliwskich wycofać z walki celem odbudowy ich zdolności bojowej. 23 czerwca oberleutnant Armin Faber stracił orientację podczas walki nad hrabstwem Devon i wylądował pomyłkowo w bazie RAF w Pembrey. Dzięki temu Brytyjczycy mogli poznać wszystkie zalety i wady najnowocześniejszego wtedy Fw 190 A-3 oraz opracować taktykę walki z nimi. Latem także w 1942 zaczęto wprowadzać do wyposażenia myśliwce Spitfire Mk IX. To wszystko umożliwiło aliantom z końcem 1942 podjąć wyrównaną walkę. 19 sierpnia 1942 roku na francuskim wybrzeżu pod Dieppe alianci dokonali próbnego desantu. Odpierały atak latające na Fw 190 JG 26 i JG 2. W trakcie tego dnia JG 26 zestrzelił 38, a JG 2 59 maszyn alianckich, w tym leutnant Josef Wurhmeller 7, hauptmann Sigfried Schnell 5 samolotów, a oberleutnant Egon Mayer zanotował 50 zestrzelenie. Straty Focke Wulfów wyniosły 14 maszyn należących do JG 2 i 6 z JG 26. Najwięcej zwycięstw zaliczyli w tym okresie: Gerhard Schöpfel, Josef Priller „Pips”, Johannes Seifert, Walter Oesau, Hans Hahn „Assi”, Erich Leie, Egon Meyer, Siegfried Schnell, Heinz Bär, Wilhelm Ferdinand Galland „Wutz”. W międzyczasie 4 lipca 1942 po raz pierwszy w Europie, 12 bombowców Douglas DB-7 Boston z amerykańskimi lotnikami na pokładzie dokonało ataku na lotniska JG 1 w Holandii. W sierpniu pojawiły się nad Francją Latające Fortece B-17 należące do USAAF. 6 września II/JG 26 odpiera atak 30 B-17 bombardujących fabrykę Poteza i tego dnia na konto niemieckich myśliwców zaliczono zestrzelenie pierwszej Latającej Fortecy przez hauptmanna Conny Meyera. Walka z amerykańskimi bombowcami stała się jednym z podstawowych zadań bojowych wykonywanych przez Fw 190 aż do końca wojny. Podczas lądowania aliantów w Normandii pierwszą jednostką odpierającą ten atak była I/JG 2. Jednakże w warunkach przewagi liczebnej wroga wpływ Jagdwaffe na przebieg operacji desantowej był niewielki, mimo skierowania do końca D-day w ten rejon I i II/JG 2 oraz I, II i III/JG 26. Jedynym widocznym przejawem obecności Luftwaffe tamtego dnia był przelot nad plażą Sword dokonany przez Josefa Prillera i Heinza Wodarczyka, który został później uwieczniony w słynnym filmie Najdłuższy dzień. Inwazja stała się powodem dla OKL do natychmiastowego przerzucania jednostek myśliwskich do Francji, kosztem osłabienia obrony Rzeszy. W czasie intensywnych walk powietrznych liczba straconych samolotów niemieckich przekroczyła liczbę zniszczonych maszyn aliantów. W związku z tym kolejno wycofywano jednostki myśliwskie Luftwaffe na teren Niemiec w celu wzmocnienia nadwerężonej nieoczekiwanym przegrupowaniem obrony powietrznej kraju. Osłonę wycofujących się niemieckich oddziałów na tym terenie jeszcze pełniły do września 1944 jedynie JG 2 i JG 26.
Oprócz jednostek przeznaczonych działań typowo myśliwskich od czerwca 1942 zaczęto tworzyć tzw. Jabostaffeln w JG 26, czyli 10./JG26. Pierwszymi celami tej jednostki myśliwsko-bombowej stały się cele na południowym wybrzeżu Anglii oraz żegluga na kanale La Manche. 31 października 1942 10./JG 2 oraz 10./JG26 przeprowadziły nalot na Canterbury, a 20 stycznia 1943 na Londyn. Naloty te kontynuowano aż do późnej wiosny tego roku. Dopiero w związku z niemieckim kontratakiem w Ardenach rok 1945 zaczął się od intensywnych ataków bombowych przeprowadzonych na alianckie lotniska w ramach operacji Bodenplatte, w której 2/3 samolotów stanowiły Fw 190. W tej operacji wzięły udział m.in. SG 4, JG 2 oraz JG 6. Choć zniszczenia zadane aliantom były duże (sam SG 4 zniszczył około 400 samolotów), jednak nieprzyjaciel prędko uzupełnił swoje straty, a Luftwaffe straciła bezpowrotnie wielu doświadczonych pilotów.
Europa północna.
Latem 1942 roku w Fw 190 A-3 stopniowo wyposażono I i IV/JG 5 stacjonujące w Norwegii. Celem tych dywizjonów było zwalczanie zapuszczających nad wybrzeże De Havilland Mosquito. Dopiero w lutym 1943 utworzono Jabo Staffel 14./JG 5, których użyto do zwalczania alianckiej żeglugi na wodach arktycznych. Do końca roku piloci tej eskadry zatopili statki o tonażu około 39 000 ton.
Obrona obszaru Rzeszy.
W toku walk toczonych nad Francją w drugiej połowie 1942 roku została wypracowana taktyka walki z amerykańskimi Boeing B-17 Flying Fortress. Okazała się ona przydatna od początku 1943, gdy amerykańska 8 Armia przystąpiła do ofensywy bombowej nad terytorium III Rzeszy. Do jej obrony w 1943 zostały skierowane JG 2, JG 26 oraz JG 1 stacjonujące na wybrzeżu Francji i terenach leżących już w samych Niemczech. Mimo dużej przewagi powietrznej aliantów Luftwaffe osiągała początkowo spektakularne sukcesy. I tak w marcu tego roku formacja 16 B-17 atakujących Rotterdam została przechwycona przez maszyny z JG 1 i JG 26, które strąciły aż 5 latających fortec. Potem stan uległ zmianie z chwilą pojawienia się amerykańskich myśliwców eskortujących P-47 Thunderbolt, które po otrzymaniu dodatkowych zbiorników paliwa, były w stanie eskortować bombowce alianckie aż nad terytorium Niemiec. W celu wzmocnienia obrony Rzeszy powołano nową jednostkę (z dawnych I i III/JG 1) JG 11 mającą operować na terenie rozciągającym się od Danii do Holandii oraz po krótkim pobycie przeniesiono z frontu wschodniego I/JG 26. Czyniono próby z nowymi rodzajami uzbrojenia lotniczego, m.in. z adaptowaną do nowej roli zwalczania samolotów wersją Nebelwerfer. W dniu 12 sierpnia ponad 300 B-17 eskortowanych przez P-47 atakowało cele w Niemczech. Jagdwaffe zestrzeliła 25 maszyn przy stracie 4 Focke-Wulfów. Pięć dni później 360 B-17 pozbawionych eskorty atakowało cele położone na południu Niemiec (Schweinfurt i Ratyzbona). Do walki z tą formacją skierowano wszystkie pułki uzbrojone w Fw 190 (JG 1, 2, 11 i 26). Strącono 59 maszyn, a ponad 50 zostało ciężko uszkodzonych przy stosunkowo niewielkich stratach Jagdwaffe (lotnictwo myśliwskie). Kolejną wielką bitwę powietrzną stoczyły Fw 190 14 października z blisko 500 B-17 i eskortującymi je P-47. Do walki skierowano wtedy samoloty z JG 1 i JG 26, które zniszczyły w powietrzu 14 bombowców i 1 eskortującego je myśliwca. W wyniku tych walk myśliwcom udało się uszkodzić niemal 200 alianckich bombowców.
5 grudnia 1943 roku po raz pierwszy użyto myśliwców P-51 Mustang i od tego momentu niemieckiej Jagdwaffe sukcesy nie przychodziły już tak łatwo. Zginęli m.in. Egon Mayer, Walter Oesau, niemieccy lotnicy mający ponad 100 zestrzeleń na zachodnim TDW. Próbowano wzmocnić obronę przenosząc ze wschodu III/JG 11 i III/JG 54. Na początku 1944 roku zaczęto tworzyć jednostkę pod nazwą Sturmstaffel liczącą 18 maszyn wyposażoną w silnie uzbrojone i opancerzone maszyny Fw 190. Zadaniem ich miało być zbliżenie się do czterosilnikowych bombowców na jak najbliższą możliwą odległość i otworzenie do nich ognia, a w ostateczności wręcz staranowanie wrogiej maszyny. Pierwsze doświadczenia spowodowały, że w czerwcu 1944 zaczęto tworzyć dywizjony przeznaczone do zwalczania amerykańskich B-17 – IV/JG3 II/JG 300 oraz II/JG 4. Nazywane one były Sturmgruppen, a na ich wyposażenie wchodziły m.in. silnie opancerzone A-8/R8. Okazało się jednak, że samoloty tej wersji z racji swych właściwości lotnych potrzebują osłony innych myśliwców. Podczas tych walk odnoszono wprawdzie sukcesy, jednakże tracono przy tym niewspółmiernie dużo doświadczonych pilotów. We wrześniu tego roku do obrony Rzeszy skierowano pierwsze D-9 z III/JG 54, a następnie wyposażono w ten wariant I i II/JG 26 oraz III/JG/2. Od 1945 większość D-9 skierowano do obrony lotnisk m.in. z JG 301 miała przedzielone lotniska JV 44 latającej na Me 262.
W drugiej połowie 1943 roku zaczęto używać Fw 190 w roli myśliwca nocnego. W tym celu Fw 190 skierowano do II/JG 300, która razem z innymi dywizjonami z tego pułku (częściowo wyposażonych w Focke Wulfy) oraz z JG 301 i 302 na Bf 109, próbowała powstrzymać nocne naloty bombowe stosując tzw. taktykę Wildsäu. Zastosowanie tego myśliwca dziennego do tej nowej taktyki przyniosło sukcesy, jednakże zaowocowało dużą liczbą wypadków. Podczas wykonywania tych zadań szczególnie skuteczni okazali się: Kurt Welter, Friedrich Karl Müller. Pod koniec wojny przeprowadzano również próby wyposażenia Fw 190 w radar Neptun m.in. takie maszyny posiadała 1./NJGr 10.
Śródziemnomorski TDW.
W listopadzie 1942 alianci dokonują desantu w Afryce Północnej. OKL kieruje I/JG 2 do Marsylii a II/JG 2 do Tunezji. Myśliwce II/JG 2 zajmują się swobodnymi polowaniami tzw. Freie Jagd, zwalczaniem lotnictwa nieprzyjaciela, eskortowaniem oraz niszczeniem celów naziemnych. Z uwagi, że alianci do walki na tym teatrze działań wojennych wysyłali starsze myśliwce Focke Wulfy osiągają znaczne sukcesy. W sumie ta jednostka do późnej wiosny 1943 zestrzeliła ponad 150 wrogich maszyn, tracąc w walkach powietrznych jedynie 8 Fw 190. Szczególnie zasłużyli się: Adolf Dickfeld, Kurt Bühlingen, Erich Rudorffer. Ten ostatni w dniu 9 lutego w ciągu 15 minut odniósł aż 8 zwycięstw powietrznych. Również w północnej Afryce walczyły również myśliwsko-bombowe Fw 190 z III/ZG 2, od grudnia 1942 pod zmienioną nazwą III/SKG 10. Po upadku Tunezji myśliwskie Fw 190 z I/JG 2 pojawiły się dopiero na początku 1944 we Włoszech wraz ze szturmowymi z SG 4. Po pierwszej połowie tego roku nie było już na tym, teatrze działań wojennych żadnych jednostek uzbrojonych w te samoloty.
Front wschodni.
Na front wschodni trafiało stosunkowo niewiele Fw 190. Pierwszą jednostką na tym froncie całkowicie wyposażoną w myśliwce Kurta Tanka była JG 54 (do grudnia 1942) walcząca na północnym jego krańcu. We wrześniu 1942 w myśliwce Fw 190 przezbrojono I/JG 51 i skierowano tę jednostkę w okolice Leningradu. Potem jednak po okrążenia 6 Armii gen. Paulusa pod Stalingradem przebazowano ją na południe, gdzie miała osłaniać loty zaopatrzeniowe dla tej armii. Po upadku kotła Stalingradzkiego przesunięto ją na środkowy odcinek frontu wschodniego, gdzie dołączyła do niej po przezbrojeniu w ten sam typ samolotu III/JG 51. Na początku roku 1943 w tym pułku kolejny dywizjon IV/JG 51 otrzymał Fw 190. Ten teatr działań wojennych stał się szczególnie miejscem spektakularnych sukcesów, gdzie piloci Walter Nowotny, Otto Kittel, Hans Philipp, Erich Rudorffer osiągnęli ponad 200 zestrzeleń. Pilotom Luftwaffe przychodziło tutaj to łatwiej niż na froncie zachodnim, bowiem głównym zagrożeniem były nie wrogie myśliwce i ich niedoświadczeni piloci, a artyleria przeciwlotnicza oraz groźba utraty orientacji nad rozległymi połaciami Rosji. m.in. 23 stycznia ppor. Gunther Schack zestrzelił w ciągu 5 minut 5 bombowców Pe-2. Kolejny rekord pada miesiąc później, dwa dywizjony JG 51 zestrzeliły w ciągu jednego dnia 46 radzieckich maszyn. Kilkumiesięczny pobyt przeniesionego z zachodniego TDW I/JG 26 przynosi tej jednostce 126 zwycięstw. JG 54 w lutym 1943 świętuje swe 4 tysięczne zestrzelenie (większość zestrzeleń zdobył wcześniej na Bf 109). Inny lotnik Emil Lang w ciągu jednego dnia w październiku uzyskał 18 zestrzeleń. Latem 1943 podczas bitwy pod Kurskiem uczestniczy 88 z 200 myśliwskich Focke-Wulfów będących na froncie wschodnim z JG 51 i 54 (bez II/JG 54). Mimo niewielkiej liczby maszyn Fw 190 osiągają duże sukcesy. Jeden tylko starszy sierżant Hubert Strassl z 8./JG 51 zestrzelił w ciągu pierwszych dni operacji 27 radzieckich maszyn. Jednakże rosły również straty niemieckie i tak JG 51 utracił 14 swoich pilotów, w III/JG 54 zginęło po kolei aż 3 dowódców dywizjonu m.in. kapitan Max Stotz. 18 lipca JG 54 miał już na koncie 5000 strąconych samolotów wroga. Po zakończonej bitwie Kurskiej myśliwskie I i III/JG 51 znalazły się najpierw w okolicach Briańska następnie Połtawy, Smoleńska, Charkowa z powrotem Briańska, Rosława, znowu Smoleńska, Mohylewa i w końcu Witebska. Duże straty i problemy z zaopatrzeniem na froncie wschodnim powodowały, że część jednostek ponownie przechodziło na Bf 109. Jedynymi jednostkami używającymi nieprzerwanie do końca wojny Fw 190 oprócz Staffel 6./51 JG były dywizjony I, II/JG 54 stacjonujące w tamtym okresie w Kurlandii w tym na kilka miesięcy 1944 odesłano z obszaru obrony Rzeszy IV/JG 54 na teren wschodnich kresów przedwojennej Polski. 15 października 1944 zgłoszono 8000 zestrzeleń osiągnięte przez JG 54. W kwietniu i maju 1945 użyto Fw 190 do ewakuacji na zachód personelu naziemnego z Kurlandii. Większość maszyn wylądowała w zajętych przez Anglików lotniskach w Szlezwiku-Holsztynie.
W operacji Zitadelle brały również udział Fw 190 w wersji szturmowej, będące na wyposażeniu od końca 1942 dwóch dywizjonów należących do Sch.G 1 (od 1943 Focke Wulfy latały również w Sch.G 2). Podstawowym zadaniem tej wersji było niszczenie siły żywej i artylerii wroga. W tym celu pod maszyny podwieszano zasobniki z bombami odłamkowymi o masie 1 lub 2 kg. Po fiasku operacji "Zitadelle" Focke Wulfy wersji myśliwsko szturmowej zwalczały radzieckie linie zaopatrzeniowe niszcząc kolumny ciężarówek i pociągi m.in. II/Sch.G 1 zniszczyła 47 lokomotyw. W październiku 1943 roku przeprowadzono reformę w siłach szturmowych Luftwaffe, dwa dywizjony (Gruppen) Sch.G 1 przemianowano odpowiednio na I./SG 77 i II./SG 2, a maszyny latające w Sch.G 2 włączono do nowo utworzonych SG 4 i SG 10. W skład SG 4 wszedł również działający wcześniej nad Afryką III/SKG 10. Oba nowo utworzone pułki przezbrojone w maszyny Fw 190 A, F i G rozpoczęły działania na przełomie 1943/1944. Podczas ciągłych działań odwrotowych II/SG 2 trafił na Krym, a następnie na teren Rumunii. Jednostka ta podczas ww. działań oprócz wykonywania typowych zadań szturmowych, zestrzeliła 247 samolotów radzieckich. Z tej liczby 70 maszyn przypadło jednemu tylko porucznikowi Augustowi Lambertowi, który ze 116 zwycięstwami otwierał listę asów pilotów latających w niemieckim lotnictwie szturmowym. Przed operacją Bagration Niemcy posiadały na tym TDW około 200 Fw 190 wersji szturmowych i bombowych.
Zastosowania specjalne.
Jednym z ciekawszych zastosowań było użycie Fw 190 jako górnej części zespołu Mistel. Wiadomo, że samoloty te w powyższym zestawie zostały użyte w marcu i kwietniu 1945 do ataków na mosty na Nysie w Zgorzelcu, Wiśle w rejonie Warszawy oraz na Renie. Ostatnim lotem bojowym Fw 190 w tej roli był atak na przyczółki radzieckie za Odrą 16 kwietnia 1945.
Inni użytkownicy.
Oprócz niemieckiej Luftwaffe Fw 190 znalazł się również w użytkowaniu innych państw. Byli to sojusznicy Niemiec, jak też alianci, którzy zdobyli w trakcie i pod koniec wojny pewną liczbę sprawnych egzemplarzy. USA, Wielka Brytania przede wszystkim używały tych samolotów tylko do lotów porównawczych i badań nad technologiami w nich stosowanych. W ten sposób Polacy zetknęli się z tym typem samolotu w Air Fighting Development Unit w Duxford (RAF). Wiadomo również o jednym Fw 190, noszącym biało-czerwone szachownice i latającym jako maszyna dyspozycyjna w lotnictwie LWP po zakończeniu wojny. Japonia otrzymała w trakcie wojny 1 egzemplarz wersji A-5 w celu dopracowania własnej podobnej konstrukcji. W nomenklaturze wojsk alianckich dotyczącej samolotów japońskich, Fw 190 został oznaczony kodem Fred. Zaowocowało to m.in. ulepszeniem powstającego Kawasaki Ki-100. Część państw jednak wykorzystywała te samoloty w jednostkach bojowych.
Francja.
Armée de l’air stała się posiadaczem tych samolotów po zakończeniu wojny, dzięki podjęciu na nowo produkcji w zakładach SNCAC bazującej na pozostawionych przez Niemców częściach wersji A-5 i A-8. Tak powstałe płatowce nazwano NC 900. Jednakże problemy z silnikami BMW 801 D2 skłoniły Francuzów do szybkiego wycofania tych samolotów z jednostek bojowych.
Rumunia.
Państwo to otrzymało dwa egzemplarze wersji A do celów zapoznawczych.
Turcja.
Była użytkownikiem zamówionych w 1942 roku 72 płatowców oznaczonych jako Fw 190 A-3a (ausländisch). Samoloty Turcy je otrzymali pomiędzy październikiem 1942 a marcem 1943. Wszystkie egzemplarze dostarczono w pustynnym kamuflażu Luftwaffe do 3 i 5 eskadry 5 Pułku lotnictwa tureckiego. Wykorzystywano je do roku 1949.
Węgry.
Węgierskie Siły Powietrzne otrzymały na przełomie 1944/1945 72 sztuki wersji F-8, które zostały dostarczone m.in. do dywizjonu 102/1 węgierskiego lotnictwa królewskiego. Samoloty używano bojowo przeciwko Armii Czerwonej od listopada 1944 i potem na początku 1945.
Związek Radziecki.
Do końca wojny zdobył dość sporą liczbę sprawnych Focke Wulfów. Służyły one do badań, jednak kilka lub kilkanaście samolotów wersji D zostało przyjętych na uzbrojenie lotnictwa Floty Bałtyckiej. Istnieją relacje o jednostce stacjonującej w północnych Niemczech w 1945, jak i użytych bojowo samolotach wersji D w końcowych dniach wojny nad Berlinem.
Budowa na podstawie wersji A-8.
Fw 190 A-8 był jednomiejscowym dolnopłatem napędzanym silnikiem gwiazdowym, o konstrukcji metalowej, z wciąganym podwoziem i chowanym kółkiem ogonowym w trakcie lotu.
Napęd.
Zespół napędowy stanowił doładowany mechanicznie gwiazdowy silnik BMW 801D-2 o 14 cylindrach w układzie podwójnej gwiazdy wraz z osłonami, kanałami dolotowymi, pierścieniową opancerzoną chłodnicą i zbiornikiem oleju oraz pierścieniem (zbiornikiem cieczy hydraulicznej) łoża silnikowego. Chłodzony był powietrzem, przepływ wspomagany przez 12 łopatkowy wentylator obracający się wokół wału napędowego, po obu stronach tylnych osłon silnika znajdowały się żaluzje regulujące. Silnik przystosowany do współpracy z instalacją MW 50, jako paliwo stosowano 96 oktanową benzynę C3. W zależności od odmiany silnika używano śmigła metalowe VDM9 o średnicy 3300 mm lub odmianę VDM9 o łopatach drewnianych o średnicy 3500 mm.
Uzbrojenie.
Odpalanie i przeładowanie broni elektrycznie, celowanie umożliwiał refleksyjny celownik Revi 16 B.
Malowanie.
Z uwagi na bardzo dużą liczbę wyprodukowanych egzemplarzy od 1941 do 1945 roku, wielozadaniowość Fw 190 oraz uczestnictwo na wszystkich TDW, gdzie walczyła Luftwaffe, samolot ten występował w bardzo wielu malowaniach. Do najczęściej spotykanych należały następujące kamuflaże:
Ocena.
Bezsprzecznie najlepszy niemiecki myśliwiec II wojny światowej. Ocenę taką wystawili mu zgodnie piloci niemieccy, jak i alianccy zapoznający się ze zdobycznymi egzemplarzami. Początkowo zaprojektowany jako myśliwiec przechwytujący, dzięki potencjałowi jaki w nim tkwił, stał się samolotem wielozadaniowym realizującym również zadania samolotu bombowego, szturmowego, rozpoznawczego aż po samolot torpedowy i nocny myśliwiec. Pierwszą niewątpliwą zaletą była solidność i wytrzymałość konstrukcji oraz możliwość łatwej produkcji, również przez zakłady nieposiadające doświadczenia w tej dziedzinie. Drugą zaletą było takie zaprojektowanie maszyny, aby maksymalnie ułatwić jej obsługę personelowi naziemnemu szczególnie w warunkach polowych, m.in. dzięki wielu dużym odchylanym pokrywom serwisowym. Kolejną zaletą było ergonomiczne zaprojektowanie relatywnie obszernej kabiny pilota. Np. niemiecki pilot Peter Traubel stwierdził: "… fotel pilota był wygodny a opancerzenie na odpowiednim poziomie, przyrządy dawały się łatwo objąć wzrokiem (…) już podczas pierwszego lotu na 190, szybko poczułem się jak w domu…" Resztę jego najważniejszych zalet wymienili inni piloci Luftwaffe, jak też wrogowie testujący przejęte maszyny:
"szybki, zwrotny, wytrzymały, mający szeroko rozstawione podwozie zapewniające stabilność w czasie kołowania, dysponujący nadmiarem mocy, pilot jest chroniony potężną gwiazdową jednostką napędową co daje mu duże szanse na uniknięcie poważnych obrażeń w czasie walki, jak i awaryjnego lądowania, odporny na uszkodzenia" (opinie te wygłosili m.in.: Heinz Lange, Erich Rudorffer, Otto Kittel, John Checketts).
Główną bolączką wszystkich wersji aż do pojawienia się Fw 190 D był spadek osiągów na większych wysokościach. Innymi wadami były: słaba widoczność z kabiny w czasie startu, niemożliwość prowadzenia lotu ślizgowego z wyłączonym silnikiem (np. po jego uszkodzeniu) oraz przy prędkościach ok. 200 km/h samolot łatwo sam wpadał w korkociąg, to samo działo się podczas wykonywania ostrego skrętu w prawo.
Zachowane egzemplarze.
Zachowane 22 egzemplarze Fw 190 stanowią ekspozycje muzealne lub znajdują się w prywatnych zbiorach na całym świecie, z tego aż 15 jest wystawionych w USA.
Wiadomo m.in. o (stan na koniec 2007 roku):
Wiadomo również, że zachowane egzemplarze znajdują się w Rosji i Brazylii.

</doc>
<doc id="54337" url="https://pl.wikipedia.org/wiki?curid=54337" title="Fw 190">
Fw 190



</doc>
<doc id="54338" url="https://pl.wikipedia.org/wiki?curid=54338" title="Focke-Wulf Fw 189">
Focke-Wulf Fw 189

Focke-Wulf Fw 189 "Uhu", "Rama" – niemiecki trzymiejscowy samolot rozpoznawczy i współpracy z armią z okresu II wojny światowej powstał na zamówienie Ministerstwa Lotnictwa Rzeszy ("Reichsluftfahrtministerium", RLM) z 1937.
Historia i rozwój.
Samolot został zaprojektowany w Niemczech w zakładach Focke-Wulf pod koniec lat 30. jako następca stosunkowo nowego samolotu Henschel Hs 126, mający mieć lepsze charakterystyki, w tym widoczność z kabiny, uzbrojony w karabin maszynowe z możliwością zabrania do 200 kg bomb. Samolot zaprojektowano jako dwusilnikowy dolnopłat w rzadkim układzie dwubelkowym. W lipcu 1938 został oblatany pierwszy prototyp Fw 189V1 napędzany dwoma silnikami Argus-As-410 o znakach D-OPVN (oblotu dokonał główny konstruktor zakładów inż. Kurt Tank). Czwarty prototyp Fw 189V4 był wzorcem do produkcji seryjnej wersji rozpoznawczej. Po podjęciu decyzji o produkcji seryjnej, na wiosnę 1940 wyprodukowano pierwsze 10 samolotów serii informacyjnej Fw 189A-0 w fabryce w Bremie.
Samoloty seryjne w wersji rozpoznawczej były oznaczane literą A. Pierwszą wersją seryjną była Fw 189A-1, produkowana od końca 1940. Miała ona uzbrojenie składające się z dwóch stałych i 2 ruchomych karabinów maszynowych. W kolejnej wersji Fw 189A-2 wzmocniono uzbrojenie do 2 stałych i 4 ruchomych km-ów, stosując podwójnie sprzężone karabiny w stanowiskach tylnych. Wersje te były podstawowymi wersjami produkcyjnymi, oprócz nich budowano niewielkie ilości dalszych wariantów wersji A, lub przebudowywano je z już wyprodukowanych samolotów.
Równolegle z wersją rozpoznawczą, powstawała wersja szkolna samolotu, oznaczona literą B, rozwinięta z piątego prototypu V5. Miała inną gondolę centralną z mniej oszkloną i lepiej wyprofilowaną kabiną załogi, w której mieściło się 5 osób. Wersja ta miała zdwojone sterownice. Zbudowano jednak na przełomie lat 1939/40 tylko 3 samoloty odmiany Fw 189B-0 i 10 Fw 189B-1. Nieliczne samoloty wersji A-0 i A-1 przebudowano ponadto na wersję szkolną Fw 189A-3, wyposażając je w podwójne sterownice.
Planowano również opracować wersję samolotu szturmowego, która miała uzyskać oznaczenie Fw 189C. W tym celu przebudowano pierwszy prototyp V1 na wersję V1b i jako wzorzec serii zbudowano szósty prototyp V6. Odróżniały się one zmienioną gondolą centralną, z małą i ciasną dwuosobową opancerzoną kabiną załogi. Wersja szturmowa jednak okazała się nieudana, miała zbyt słabe osiągi, a sam prototyp Fw 189V1b został rozbity podczas pokazu. Dlatego też zrezygnowano z jej rozwijania, wybierając konkurencyjny samolot Henschel Hs 129. Prototyp V6 miał uzbrojenie w postaci dwóch działek 20 mm i 4 km-ów.
Istniał także wariant Fw 189A-1/R, czyli samoloty A-1 przebudowane na wersję nocnego myśliwca, wyposażone w radar FuG-212 Lichtenstein C1 i uzbrojone w wielkokalibrowy karabin maszynowy MG 151/15 kaliber 15 mm na górnym stanowisku, lub nieruchome działko MG-151/20 kal. 20 mm, strzelające ukośnie do góry (system "Schräge Musik").
Ogółem, w latach 1939-1944, zbudowano co najmniej 831 samolotów seryjnych Fw 189 wszystkich odmian. Oprócz zakładów w Bremie, ich produkcję uruchomiono w zakładach Aero w okupowanych Czechach i zakładach w Merignac we Francji.
Użycie.
Głównym użytkownikiem samolotów Fw 189 było niemieckie lotnictwo wojskowe Luftwaffe. Pierwsze samoloty Fw 189A zostały skierowane do jednostek szkolnych jesienią 1940, natomiast do jednostek bojowych zaczęto je dostarczać pod koniec 1941. Podstawowym obszarem wykorzystania Fw 189 był front wschodni, w walkach przeciw ZSRR; tam pierwsze samoloty tego typu pojawiły się na wiosnę 1942. W drugiej połowie 1942 stały się podstawowym sprzętem eskadr ("Staffel") bliskiego rozpoznania (oznaczanych literą H – "Heeres" = armijne), na froncie wschodnim.
Eskadra 4 (H)/12 służyła w Afryce północnej; używała samolotów specjalnie przystosowanych do warunków tropikalnych, oznaczonych Fw 189A-1/Trop.
Na froncie wschodnim użyto też ok. 30 samolotów Fw 189A-1/R, przebudowanych do wersji nocnego myśliwca, wyposażonych w radar. Jak na myśliwiec, maszyna ta miała bardzo słabe osiągi, lecz wystarczające dla swojego głównego celu – zwalczania radzieckich nocnych dwupłatowych lekkich bombowców Po-2, nękających pozycje niemieckie. Samoloty tej wersji był używane m.in. przez jednostki I/NJG100 i NJG5 na przełomie 1944 i 1945.
Oprócz lotnictwa niemieckiego, 22 lub 23 samoloty Fw 189 były dostarczone w 1943 i 1944 dla lotnictwa węgierskiego, w którym były używane w składzie dwóch eskadr rozpoznawczych na froncie wschodnim. Ponadto mała ilość była używana w lotnictwie słowackim.
Samolot Fw 189A był oceniany jako bardzo udana konstrukcja. Jego podstawowym zadaniem było prowadzenie bliskiego (taktycznego) rozpoznania. Wśród jego zadań, zwłaszcza na froncie wschodnim, były także korygowanie ognia artylerii i wykrywanie zgrupowań partyzantów. Do zadań tych szczególnie predestynowała go niewielka prędkość minimalna, sprawiająca wrażenie, że samolot „wisi” nad okopami, oraz świetna widoczność z przeszklonej kabiny. Ważną zaletą Fw 189 była duża wytrzymałość i odporność konstrukcji na uszkodzenia oraz prostota obsługi. Mógł on kontynuować lot na jednym silniku. Mógł również przenosić niewielką ilość bomb (do 200 kg), lub być wyposażony w aparaturę do stawiania zasłony dymnej. Samolot ten, pomimo oficjalnej nazwy Uhu (puchacz), nazywany był powszechnie „ramą”, zwłaszcza przez oddziały naziemne, z racji charakterystycznego kształtu jego dwubelkowego płatowca.
Opis techniczny.
Opis dla wersji Fw 189A – pozostałe zbliżone:
Dwusilnikowy wolnonośny dolnopłat o konstrukcji całkowicie metalowej, w układzie dwubelkowym. Dwie belki kadłubowe, z gondolami silnikowymi w przedniej części i statecznikami pionowymi w ogonowej części, umieszczone pod skrzydłami. Centralna gondola załogi, bogato przeszklona, umieszczona nad środkową częścią płata. Gondola zakończona przeszklonym stożkiem, mieszczącym tylne stanowisko strzeleckie. Statecznik poziomy w ogonie samolotu, łączący stateczniki pionowe. Podwozie samolotu klasyczne, wciągane do gondoli silnikowych, z chowanym kółkiem ogonowym.
Załoga: 3 osoby – pilot, obserwator i tylny strzelec w centralnej gondoli.
Napęd: 2 silniki tłokowe chłodzone powietrzem Argus As 410 A-1, 12-cylindrowe, w układzie V, o mocy 465 KM każdy. Śmigła dwułopatowe ciągnące, drewniane, o zmiennym skoku. Paliwo w dwóch zbiornikach po 200 l, umieszczonych w gondolach silnikowych.
Uzbrojenie stanowiły:
Samolot był wyposażony w kamerę filmową i aparat fotograficzny różnych typów oraz radiostację FuG 17 lub FuG 25.
Zachowane egzemplarze.
Podczas jednej z misji rozpoznawczych na froncie wschodnim w maju 1943 Fw 189 numer seryjny 2100 został zestrzelony i spadł na południe od Murmańska. Na początku lat 90. XX w. został po wydostaniu z terenów leśnych przetransportowany do Wielkiej Brytanii, gdzie przeprowadzane są prace remontowe. Uważa się, że Focke-Wulf Fw189, numer fabryczny 2100, jest jedynym zachowanym egzemplarzem tego charakterystycznego samolotu.

</doc>
<doc id="54339" url="https://pl.wikipedia.org/wiki?curid=54339" title="Fw 189">
Fw 189



</doc>
<doc id="54340" url="https://pl.wikipedia.org/wiki?curid=54340" title="Focke-Wulf Fw 200">
Focke-Wulf Fw 200

Focke-Wulf Fw 200 Condor – skonstruowany początkowo jako czterosilnikowy niemiecki długodystansowy samolot pasażerski dla 26 pasażerów z czteroosobową załogą. Celem było zastąpienie starych, małych Ju 52 we flocie Lufthansy. Z 276 zbudowanych maszyn Fw 200 w czasie II wojny światowej 263 samoloty były użyte przez Luftwaffe jako morski samolot patrolowy i bombowy dalekiego zasięgu i jako samolot transportowy.
Opis.
Pierwotnym przeznaczeniem tej maszyny były długodystansowe loty pasażerskie. W 1938 roku na całym świecie głośnym echem odbiły się jego przeloty bez międzylądowania – 10–11 sierpnia z Berlina (Berlin-Staaken) do Nowego Jorku (Floyd Bennett Field) w czasie 24 godzin i 56 minut oraz powrotny na tej samej trasie, 13 sierpnia w czasie 19 godzin i 47 minut. Dalsze rekordy bił na trasie Berlin – Kair i Berlin – Tokio.
Od wybuchu II wojny światowej był produkowany tylko w wersjach militarnych. Przystosowany został do pełnienia roli morskiego samolotu patrolowego dalekiego zasięgu. Fw 200C, który używany był do tego celu, powstał na bazie zamówionej przez Japonię w 1939 wersji tej maszyny przeznaczonej do dalekodystansowych morskich zadań rozpoznawczo-bombowych. W ciągu całej II wojny światowej wyprodukowano 276 egzemplarzy tej maszyny. Wadą samolotu były słabe osiągi (napęd stanowiły cztery silniki BMW "Bramo Fafnir 323R-2" o mocy 1200 KM każdy, budowane na licencji silników Pratt &amp; Whitney "Hornet") oraz słaba konstrukcja kadłuba (samolot często ulegał awariom w trakcie lądowania). Załogę stanowiło 7 lub 8 osób. Samolot mógł przenosić 2100 kg bomb, planowano również wersję z udźwigiem bomb zwiększonym do 5400 kg. Wersja Fw 200C-8 w powiększonych gondolach silników przenosiły pociski rakietowe "Hs 293". Uzbrojeniem defensywnym Fw 200C były: działko kal. 20 mm, wkm kal. 13 lub 15 mm oraz do pięciu km kal. 7,92 mm. „Złote lata” Fw 200C to okres 1940–1941, kiedy to maszyny te zadały duże straty flocie alianckiej w czasie wojny na Atlantyku (zatopiły statki o łącznym tonażu 363 000 BRT). Po roku 1943 większość maszyn pełniła służbę jako samoloty transportowe.
Użycie bojowe.
FW 200C Condor jako bombowce weszły na wyposażenie jednostki I./KG40, która weszła do akcji w kwietniu 1940. Ich debiutem w tej roli było uszkodzenie lotniskowca HMS „Furious” 18 kwietnia 1940, a pierwszym dużym sukcesem zatopienie transportowca „Vandyck” (13 241 BRT) koło Harstadu 9 czerwca 1940. 26 października 1940 Condor z II./KG40 zbombardował duży liniowiec „Empress of Britain” (42 348 BRT), co doprowadziło do jego zatopienia. Najwięcej sukcesów w działaniach przeciw konwojom alianckim odniosły na początku 1941 roku, zatapiając w styczniu 17, a w lutym 21 statków, nie licząc uszkodzonych. W ciągu tego roku Brytyjczycy wprowadzili jednak środki przeciwdziałania w postaci myśliwców wystrzeliwanych z katapult jednostek typu CAM i FCS oraz z lotniskowców eskortowych (pierwszy: HMS „Audacity”). Podstawowym zadaniem Condorów stało się wówczas naprowadzanie okrętów podwodnych na wykryte konwoje, ewentualnie atakowanie samotnych statków.
W czasie walk w kotle stalingradzkim Fw 200 zostały odwołane z frontu morskiego i zaopatrywały okrążone wojska niemieckie. Od marca 1943 ponownie użyto część Condorów do dalekiego rozpoznania morskiego. Reszta została zastąpiona przez Junkers Ju 290. Pozostałe służyły w jednostce III./KG40 po wprowadzeniu wersji C-4 z celownikiem Lofte 7D umożliwiającym bombardowanie z dużej wysokości i po dodatkowym wyposażeniu w kierowane pociski przeciwokrętowe Henschel Hs 293. Ostatnim poważniejszym sukcesem było zatopienie liniowców „Duchess of York” (20 021 BRT) i „California” (16 792 BRT) 11 lipca 1943. Ostatnie sukcesy Condory odniosły we wrześniu 1943, po czym zostały zastąpione przez Heinkle He 177 i wycofano je z lotów patrolowych nad Atlantykiem na początku 1944.
Przynajmniej trzy samoloty Fw 200 przystosowano do transportu VIP-ów: Adolfa Hitlera ("Immelmann III") oraz Heinricha Himmlera.
Konstrukcja.
Całkowicie metalowy kadłub o budowie półskorupowej z wycięciami na kabiny i wieżyczki strzeleckie. Płat dwudźwigarowy, trzyczęściowy, mocowany od dołu do kadłuba. Pokrycie metalowe od drugiego dźwigara, tylna część kryta płótnem. Lotki szczelinowe, dwuczęściowe, kryte płótnem. Klapy krokodylowe. Podwozie chowane do wewnętrznych gondoli silnika.
Rekonstrukcja.
Od 2003 w zakładach Airbusa w Bremie około 50 byłych pracowników wykonało około 80% prac rekonstrukcyjnych przy odbudowie wydobytego na zlecenie Niemieckiego Muzeum Techniki w Berlinie z norweskiego fjordu w okolicy Trondheim Fw 200. W rekonstrukcji brały też udział zakłady "Lufthansa Technik" w Hamburgu i zakłady "Rolls-Royce Deutschland" w Oberursel.
Po prawie dwudziestu latach pracy wielu entuzjastów lotnictwa 80-letni samolot został przetransportowany w częściach na lotnisko Tempelhof w Berlinie, gdzie po ponownym złożeniu ma być udostępniony szerszej publiczności.

</doc>
<doc id="54341" url="https://pl.wikipedia.org/wiki?curid=54341" title="Fw 200">
Fw 200



</doc>
<doc id="54342" url="https://pl.wikipedia.org/wiki?curid=54342" title="Fw 200 Kondor">
Fw 200 Kondor



</doc>
<doc id="54343" url="https://pl.wikipedia.org/wiki?curid=54343" title="Focke-Wulf Ta 152">
Focke-Wulf Ta 152

Focke-Wulf Ta 152 – niemiecki myśliwiec, zmodyfikowana wersja samolotu Fw 190D, którą oznaczono "Ta" od nazwiska konstruktora, Kurta Tanka. Z powodu problemów w produkcji, przerw w dostawach materiałów i bliskiego końca wojny wyprodukowano 67 egzemplarzy Ta 152 (nie licząc prototypów).
Powstanie.
Konfrontacja z przybyłymi do Europy w 1942 amerykańskimi bombowcami operującymi na dużych wysokościach ujawniła braki posiadanych przez Luftwaffe myśliwców. RLM (Ministerstwo Lotnictwa Rzeszy) na podstawie zebranych doświadczeń określiła wytyczne, którymi miał się charakteryzować przyszły myśliwiec operujący na dużych wysokościach. Na wiosnę 1942 przedstawiono je pod nazwą Höhenjäger, do rywalizacji przystąpiły BFW z Bf 109 G-5 (docelowo miał być przekształcony w wersję H) oraz Focke-Wulf z Fw 190. W tej ostatniej firmie, w ramach tego programu i jego modyfikacji, nazwanych potem Höhenjäger – 1 oraz Höhenjäger – 2 przeprojektowano standardowe Fw 190 A do wersji B i C. Jednakże wszystkie te prace przyniosły fiasko. Również wprowadzona do użytku w 1944 wersja Fw 190 D charakteryzująca się w bardzo dobrymi osiągami nie spełniała wszystkich oczekiwań lotników. W trakcie prowadzonych intensywnie projektowych prac, stworzono studium mocno przebudowanego standardowego myśliwca Focke Wulfa zakodowanego kryptonimem Spezial Höhenjäger. Z racji, że nad nim pracował sam Kurt Tank oraz w uznaniu jego zasług postanowiono nadać mu nazwę Ta 152. Mimo nazwy projektu sugerującej, że samolot ma służyć do walki na dużych wysokościach, jego główny konstruktor postanowił uczynić z niego maszynę wielozadaniową nowej generacji. Postanowiono wykorzystać istniejące lub przeprojektowane elementy sprawdzonego Fw 190. Do napędu miały być stosowane wyłącznie silniki rzędowe. W ten sposób wykorzystano przedłużony już kadłub wersji Fw 190 D z poszerzonym statecznikiem pionowym, jedynie przekonstruowano całkowicie skrzydło wzmacniając i przesuwając je nieco do przodu. Dzięki temu nowy samolot miał się charakteryzować poprawioną aerodynamiką, a przez to lepszymi osiągami. W niektórych wersjach miała być zastosowana kabina ciśnieniowa.
Prototypy.
Z uwagi na to, że priorytet miały prace nad myśliwcem wysokościowym w budowie prototypów skoncentrowano się nad stworzeniem egzemplarzy tej właśnie wersji oznaczonej Ta 152 H. W tym celu postanowiono przebudować używane wcześniej prototypy w ramach prac nad myśliwcem Höhenjäger – 2. Do tego celu użyto maszyny Fw 190: V18/U1, V29, V30, V32, V33, które następnie przemianowano na: V18/U2, V29/U1 – V33/U1. Samoloty te otrzymały nowe płaty o zwiększonej rozpiętości z 11,00 do 14,82 m. Jako pierwszy wzniósł się w powietrze dnia 12 lipca 1944 egzemplarz V33/U1, ulegając jednakże katastrofie. Następnie oblatano V30/U1, który był poddawany próbom przez 18 dni, do 23 sierpnia, kiedy to został zniszczony przez pożar silnika. Inne maszyny przetrwały testy, sukcesem okazał się też pułap 13 654 m osiągnięty na V29/U1 w dniu 29 września 1944. Wobec obiecujących rezultatów prób postanowiono wybudować od podstaw pierwsze prototypy służące zebraniu doświadczeń przed uruchomieniem produkcji wersji H. W ten sposób powstały maszyny numerowane od Ta 152 V1 do V5. Pierwsze dwa, oblatane odpowiednio 21 i 29 listopada 1944, stały się wzorcami wersji przedprodukcyjnej H-0. Następny V3 wzniósł się w powietrze 3 grudnia 1944 i miał być standardem dla wersji H-1.
Równolegle prowadzono prace nad powstaniem prototypów dla wersji Ta 152 C. W tym celu przebudowie poddano dawne prototypy Fw 190 V20 oraz V 21. Pierwszy z nich uległ zniszczeniu podczas bombardowania, drugi po zamontowaniu silnika DB 603E, został oblatany dnia 10 listopada 1944. Ponieważ i te testy zakończyły się powodzeniem postanowiono zbudować trzy prototypy o oznaczeniach Ta 152 V6, V7 i V8. Pierwszy wzniósł się w powietrze 17 grudnia 1944, następne w styczniu 1945. Maszyny te zostały wyposażone w silniki DB 603L i miały się stać prekursorami przedprodukcyjnej serii C-0. Ujawnione wady spowodowały jednak decyzję o zbudowaniu kolejnych prototypów mających na celu uruchomienie produkcji wersji C-1. Jednakże budowane w tym celu z silnikami DB 603LA maszyny V13 i V15 zostały niedokończone. Wiadomo również, że budowano, przebudowano z prototypów Fw 190 lub całkowicie wyprodukowano jeszcze kilkanaście prototypów. M in. na potrzeby produkcji seryjnej wersji B i E.
Wersje.
Bazując na doświadczeniach uzyskanych podczas budowy i użytkowania jego poprzednika Fw 190, Kurt Tank od razu przewidział jego wielozadaniowość. Zaowocowało to projektami wielu wersji Ta 152.
Wersja A.
Projektowana wersja myśliwska w dwóch podwersjach:
Samoloty tej wersji miały być napędzane silnikiem Jumo 213
Wersja B.
Projektowana wersja myśliwsko – szturmowa napędzana różnymi wariantami silnika Jumo 213:
Wersja C.
Myśliwiec do działań na średnich wysokościach. Wersja ta doczekała się użycia około 17 prototypów Fw 190 i Ta 152. Do jej napędu stosowano silniki DB 603 różnych odmian.
Wersja E.
Samolot rozpoznawczy, do którego powstania prowadzono badania z trzema prototypami. Napędzany miał być silnikiem Jumo 213E. Planowano powstanie wariantów:
Prace przerwano w połowie lutego 1945.
Wersja H.
Jedyna wersja, która doczekała się produkcji seryjnej oraz zastosowania bojowego. Standardowo posiadała kabinę ciśnieniową oraz uniwersalny wyrzutnik bombowy mogący służyć do przenoszenia dodatkowego zbiornika podwieszanego.
Projektowano powstanie wersji rozwojowych, aż do H-12 oraz „super myśliwca” napędzanego silnikiem Jumo 222 o mocy 2500 KM i skrzydle o profilu laminarnym.
Wersja S.
Dwumiejscowa, nieuzbrojona wersja szkolna występująca w odmianach:
Produkcja.
Do końca wojny powstało 67 samolotów Ta 152 wszystkich wersji. Produkowane były w fabrykach: Langenhagen, Sorau (Żary), Krzesiny (Kreising), Cottbus (Chociebuż) oraz na licencji w Erla, Lipsku, Gotha. Z uwagi na problemy zaopatrzeniowe przy produkcji powszechnie stosowano zamienniki deficytowych materiałów m.in. stosowano drewniane usterzenie i klapy oraz opracowano płat, w którym zastosowano elementy stalowe.
Zastosowanie bojowe.
Po zakończeniu prób w Rechlin 20 egzemplarzy Ta H-0 przekazano w połowie stycznia 1945 do JG 301. Samoloty te, jak i produkowane seryjne H-1 i dwa C-1/R31 trafiały potem przede wszystkim do jego III dywizjonu (III/JG 301) oraz klucza sztabowego tego pułku (Stab/JG 301). W trakcie walk nowe myśliwce wykazały pewną przewagę nad myśliwcami alianckimi P-51 D Mustang oraz P-47 D Thunderbolt podczas walki. Górowały nad przeciwnikiem nadmiarem mocy, lepszymi osiągami na dużych wysokościach, miały też mniejszy od nich promień skrętu. Piloci latający na Ta 152 zanotowali również zestrzelenia latających fortec B-17 oraz radzieckich Jak-9 nad Berlinem. Ciekawie zakończyło się spotkanie w powietrzu Kurta Tanka pilotującego Ta 152 H z dwoma P-51 D Mustang. Po wylądowaniu w macierzystej bazie piloci alianccy zameldowali o dziwnym Focke Wulfie, którego nie byli w stanie dogonić. Kurt Tank do ucieczki wykorzystał wtedy instalację MW 50 pozwalającą uzyskać pełną moc silnika.
Wiele zalet tej maszyny nie mogło być wykorzystanych z uwagi na brak (w 1945 roku) doświadczonych pilotów i dużą przewagę ilościową aliantów w powietrzu.
Malowanie.
Charakterystyczne dla samolotów myśliwskich Luftwaffe w końcowym okresie wojny. Samoloty w JG 301: dół i boki pomalowane kolorem RLM 76 Hellgrau (jasnoszary FS 595B- 36473), górne powierzchnie samolotu pokryte kamuflażem w nieregularne plamy w kolorach RLM 82 Lichtgrün (jasnozielony FS 595B-34128) lub RLM 83 Dunkelgrün (ciemnozielony FS 595B-34083) oraz RLM 75 Violet-Grau (fioletowo-szary FS 595B-36122) na kadłubie oraz usterzeniu pionowym rozmywające się z tłem plamki w tych dwóch kolorach. W tylnej sekcji kadłuba oznakowanie w postaci tzw. pasa lotnictwa obrony Rzeszy w kolorach żółtym i czerwonym (oznaczenie właściwe dla JG 301). Znaki przynależności państwowej w postaci obwódek tzw. Balkenkreuz w kolorach czarnym na dolnych powierzchniach skrzydeł oraz bokach kadłuba, białym na górnej powierzchni skrzydeł rozmieszczone symetrycznie. Na usterzeniu namalowana czarną farbą swastyka (Hakenkreuz). Na kadłubie przed konturem krzyża belkowego kolorowa (np. czarna, żółta, czerwona itp.) cyfra arabska określająca przynależność do danego pododdziału pułku oraz numer pilota. Na usterzeniu nad swastyką czarny numer seryjny maszyny tzw. Werk Numer. Kołpak śmigła i łopaty śmigła pomalowane na kolor RLM 70 Schwarzgrün (czarnozielony FS 595B-34050), na kołpaku namalowana cienką białą linią spirala, mająca swój środek w wylocie działka a kończąca się przed śmigłami.
Ocena.
Samolot Focke Wulf Ta 152 był maszyną wyjątkowo udaną, mającą dużą przewagę nad używanymi w tamtym okresie myśliwcami alianckimi. Jego osiągi zaliczyły go do jednego z najszybszych samolotów II wojny światowej. Jednakże niewielka produkcja spowodowała, że nie stał się realnym zagrożeniem dla swoich przeciwników. Jego pojawienie również nie wpłynęło na przebieg działań wojennych. Należy stwierdzić, że Ta 152 jest końcowym etapem rozwoju bardzo udanego samolotu Focke Wulf Fw 190 i przyczynił się do podtrzymania jego opinii jako najlepszego myśliwca Luftwaffe w II wojnie światowej.
Zachowane egzemplarze.
Do 2007 roku zachował się jedynie jeden egzemplarz będący przedstawicielem wersji H-0. Jest to samolot należący do Stab./JG 301 (klucza sztabowego pułku) tzw. zielona 4 (oznaczenie taktyczne), numer seryjny 150020. Myśliwiec ten został zdobyty przez Brytyjczyków w Aalborgu i po cyklu badań przekazany w tym samym celu USA do Wright Field w stanie Ohio. W 1960 r. przekazany do National Air and Space Museum w Waszyngtonie.

</doc>
<doc id="54344" url="https://pl.wikipedia.org/wiki?curid=54344" title="Ta 152">
Ta 152



</doc>
<doc id="54345" url="https://pl.wikipedia.org/wiki?curid=54345" title="Focke-Wulf Fw 61">
Focke-Wulf Fw 61

Focke-Wulf Fw 61 – śmigłowiec konstrukcji niemieckiej, znany także jako Fa 61. W 1936 odbyto na nim pierwszy lot, który był zarazem pierwszym w historii w pełni kontrolowanym lotem śmigłowca.
Historia.
Prof. Heinrich Focke i inżynier Gerd Achgelis rozpoczęli pracę nad Fw 61 w 1932 r. Najpierw wybudowali model swobodnie latający o masie 4,9 kg, napędzany dwucylindrowym silnikiem o mocy 0,5 kW. Próby przeprowadzone na modelu dały pozytywne rezultaty. W jednym z lotów osiągnął on pułap 18 metrów. Następnie Focke przeprowadził próby w tunelu aerodynamicznym z wirnikiem naturalnej wielkości. Do budowy docelowego śmigłowca wykorzystano kadłub popularnego samolotu treningowego Focke-Wulf Fw 44 Stieglitz. Pojedynczy silnik napędzał dwa śmigła znajdujące się po obu stronach kadłuba na kratownicowych wysięgnikach. Po pomyślnych próbach na uwięzi, pilot Ewald Rohlfs, 26 czerwca 1936 roku wykonał pierwszy swobodny lot. Trwał on zaledwie 28 sekund, ale lot numer cztery już 16 minut. 10 maja 1937 roku śmigłowiec po raz pierwszy wprowadzono w autorotacje i wykonano na nim lądowanie autorotacyjne. W lutym 1938 roku, śmigłowiec zaprezentowano po raz pierwszy przed publicznością. Pilotka Hanna Reitsch, pierwsza kobieta za sterami śmigłowca, wykonała na nim lot pokazowy w hali sportowej "Deutschlandhalle" w Berlinie. Na Fw 61 ustanowiono kilka rekordów świata dla śmigłowców. 25 czerwca 1937 roku Ewald Rohlfs ustanowił nowy rekord świata w locie w obwodzie zamkniętym. W tym samym dniu wznosząc się na wysokość 2439 metrów, poprawił dotychczasowy rekord wysokości lotu wynoszący zaledwie 158 m. Dzień później ustanowiono rekord prędkości 122,533 km/h i czasu zawisu – 1 h 20 min 49 s. 25 października 1937 roku Hanna Reitsch ustanowiła rekord w długości przelotu po prostej, na trasie Stendal – Berlin, przeleciała 108,9 km. 20 czerwca rok później Carl Bode w locie po prostej przeleciał 230,3 km a 29 stycznia 1939 roku ustanowił nowy rekord wysokości lotu wynoszący 3427 m. Wybudowano dwa egzemplarze: D-EBVU i D-EKRA. Obydwa zostały zniszczone podczas II wojny światowej podczas bombardowań Berlina. Po wojnie zbudowano replikę śmigłowca, można ją obecnie oglądać w Deutsches Museum w Monachium.
Konstrukcja.
Kadłub śmigłowca pochodzi z samolotu Focke-Wulf Fw 44. Z przodu kadłuba przed kabiną pilota umieszczono dwa kratownicowe wysięgniki, na których umieszczono wirniki. Zmodyfikowano podwozie dodając goleń przednią i przebudowano podwozie główne. Napęd stanowił 7-cylindrowy silnik gwiazdowy Siemens-Halske Sh 14. Zmodyfikowano silnik w ten sposób, że stworzono dodatkowe wyjście wału napędowego z tyłu skrzyni korbowej. Zamontowano tam rozdwojone wyprowadzenie mocy do wirników, wałki kardanowe przenosiły moc bezpośrednio do wirników. Zachowano oryginalne śmigło Fw 44 zmniejszając jego średnice o połowę, pełniło ono funkcję wentylatora chłodzącego silnik. Łopaty wirników zamontowane były na głowicach, w których znajdował się mechanizm zmiany skoku łopat wirnika. Konstrukcji śmigłowca Fw 61, mimo że była udana, nie rozwijano. Doświadczenia, zebrane podczas prac nad tą konstrukcją, były bardzo cenne dla rozwoju innych tego typu projektów.

</doc>
<doc id="54346" url="https://pl.wikipedia.org/wiki?curid=54346" title="Fw 61">
Fw 61



</doc>
<doc id="54348" url="https://pl.wikipedia.org/wiki?curid=54348" title="Junkers Ju 352">
Junkers Ju 352

Junkers Ju 352 "Herkules" – trójsilnikowy niemiecki samolot transportowy z czasów II wojny światowej, wersja rozwojowa Junkersa Ju 252.

</doc>
<doc id="54349" url="https://pl.wikipedia.org/wiki?curid=54349" title="Ju 352">
Ju 352



</doc>
<doc id="54350" url="https://pl.wikipedia.org/wiki?curid=54350" title="Junkers Ju 322">
Junkers Ju 322

Junkers Ju 322 "Mammut" – niemiecki ciężki szybowiec transportowo-desantowy.
Opis powstania i rozwoju.
Pod koniec 1940 roku, jeszcze w czasie trwania Bitwy o Wielką Brytanię, ministerstwo lotnictwa III Rzeszy powzięło utopijny zamysł stworzenia flotylli ciężkich szybowców transportowych, które mogłyby wziąć udział w inwazji na Wyspy Brytyjskie, przewożąc ciężki sprzęt wojskowy, np. czołg PzKpfw IV, działo przeciwlotnicze Flak-88 wraz z ciągnikiem itp. Opracowanie projektów szybowców powierzono równolegle wytwórniom Messerschmitt i Junkers. Postawiono przy tym niezwykle napięte terminy: oba projekty, którym nadano kryptonimy Warschau-Süd i Warschau-Ost (Warszawa-Południe i Warszawa-Wschód), miały być gotowe w 14 dni, licząc od 12.10.1940. Co więcej, w tym samym terminie miały być złożone zamówienia na komplet materiałów do budowy serii po 100 szybowców. Oba zespoły konstruktorskie wywiązały się z terminów. Gorzej było z realizacją pospiesznie opracowanych projektów. Projekt Messerschmitta dotyczył zastrzałowego grzbietopłatowca konstrukcji mieszanej oznaczonego Me-321, a później przeprojektowanego na 6-silnikowy samolot transportowy Me-323 Gigant. Losy drugiego projektu pochodzącego z zakładów Junkersa są mniej znane.
Był to całkowicie drewniany olbrzym zbudowany według faworyzowanej przez Junkersa koncepcji latającego skrzydła. Potężna ładownia szybowca mieściła się w środku pogrubionego tam płata, a otwierane do góry pokrycie przedniej krawędzi zapewniało wygodny załadunek przewożonego sprzętu. Płat był wyposażony w klapy do lądowania. Dla ustatecznienia samolotu konieczne było zastosowanie klasycznego (choć proporcjonalnie niewielkiego) usterzenia. Oprofilowana kabina pilota została umieszczona niesymetrycznie nad lewą częścią śródpłata, a w przednich narożach ładowni zabudowane były wieżyczki ze stanowiskami strzelców pokładowych. Trzecie stanowisko znajdowało się na grzbiecie wspornika usterzenia. Szybowiec startował na holu z odrzucanego wózka, a lądował na płozach. Kłopoty z Mammutem dotyczyły przede wszystkim wózka startowego, który ze względu na wymagany udźwig był bardzo duży i niewygodny w użyciu. Były i inne kłopoty, np. przy próbnym załadunku czołgu załamała się podłoga ładowni.
Pierwszy i zarazem ostatni start pierwszego prototypu szybowca Ju-322 V-1 odbył się w kwietniu 1941 roku. Holującemu Ju-90 udało się poderwać Mammuta na końcu długiego pasa startowego lotniska Meerseburg. W powietrzu Ju-322 okazał się niesterowny i pilot Ju-90 odczepił hol, ratując się przed katastrofą. Mammut wylądował wprawdzie bezpiecznie w terenie, ale nie uchroniło go to przed smutnym końcem: oba gotowe prototypy, jak i elementy następnych 98 szybowców rozpoczętej serii zostały pocięte na opał.

</doc>
<doc id="54351" url="https://pl.wikipedia.org/wiki?curid=54351" title="Ju 322">
Ju 322



</doc>
<doc id="54352" url="https://pl.wikipedia.org/wiki?curid=54352" title="Junkers Ju 288">
Junkers Ju 288

Junkers Ju 288 – niemiecki dwusilnikowy samolot bombowy średniego zasięgu z II wojny światowej.
Opis konstrukcji.
Ju-288 – samolot bombowy w układzie górnopłata o konstrukcji całkowicie metalowej. Podwozie klasyczne, chowane w locie. Kabina ciśnieniowa, wspólna dla wszystkich trzech, później 4 członków załogi. Wszystkie stanowiska obronne zdalnie sterowane.
Historia.
Prace nad projektem samolotu podjęto w czerwcu 1939 na zlecenie Ministerstwa Lotnictwa Rzeszy w ramach programu „Bomber B” i pierwotnie miał zastąpić samoloty takie jak Ju 88, Do 17 i He 111 jako standardowy bombowiec. „Bomber B” powinien być w stanie przenosić ładunek bomb o masie 4000 kg z prędkością ponad 600 km/h na dystansie 1500 do 2000 km. Nie uruchomiono produkcji seryjnej, wyprodukowano tylko 22 egzemplarze. Część prac rozwojowych mogła być wykorzystana w projekcie Ju 388.
Rozwój Ju 288 w ramach programu „Bomber B” był prawdopodobnie najdroższym projektem rozwojowym Luftwaffe. Od połowy 1939 do połowy 1944 zainwestowano 84 miliony marek niemieckich w rozwój i budowę modeli do testów. Pierwsze cztery z nich z powodu niedostępnych jeszcze zaplanowanych silników Jumo 222 wyposażono w silniki BMW 801. Następne egzemplarze posiadały silniki Jumo 222, lub DB 610. Po osiągnięciu zdolności produkcji seryjnej wersji Ju 288 C-1 z silnikami DB 610, wstrzymano dalsze prace nad projektem.
Wersje.
Ju 288 A.
Wykorzystano płaty skrzydeł i kadłub Ju 88. Przednia część kadłuba została zaprojektowana od nowa. Trzyosobowa załoga została rozlokowana blisko siebie w przedniej części w hermetycznej kabinie. Z powodu kłopotów z silnikami Jumo 222 wyposażono ją w słabsze silniki BMW 801.
Ju 288 B.
Z powodu zmieniających się wymagań walk powietrznych zwiększono załogę do czterech osób i z tego powodu wystąpiła konieczność nowego zaprojektowania kabiny w części przedniej kadłuba, co doprowadziło do powstania wersji Ju 288 B. W części ogonowej zaprojektowano zdalnie kierowaną wieżyczkę z karabinami maszynowymi. 
Ju 288 C.
Zamiast niespełniających oczekiwań silników BMW 801 zastosowano silniki Daimler-Benz DB 610. Produkcja seryjna została zaplanowana na lato 1944 w firmie Letov w Pradze. Ze względu na wzmagające się bombardowania niemieckich miast i ośrodków przemysłowych przekierowano moce produkcyjne na zwiększoną produkcję samolotów myśliwskich i do produkcji seryjnej Ju 288 C nie doszło.
Ju 288 D.
W stosunku do wersji C zmieniono system obronny. Zbudowano jedną atrapę.
Ju 288 G.
Pozostał w fazie projektu z 35,5 cm działkiem bezodrzutowym.

</doc>
<doc id="54353" url="https://pl.wikipedia.org/wiki?curid=54353" title="Ju 288">
Ju 288



</doc>
<doc id="54354" url="https://pl.wikipedia.org/wiki?curid=54354" title="Andrea Mariano Magrassi">
Andrea Mariano Magrassi

Andrea Mariano Magrassi (ur. 4 września 1930 w Mombisaccio, zm. 15 kwietnia 2004) – włoski duchowny katolicki.
Zakonnik benedyktyn (O.S.B.); 2 sierpnia 1953 przyjął święcenia kapłańskie. W listopadzie 1977 został mianowany arcybiskupem Bari-Canosa; udzielił mu sakry biskupiej 17 grudnia 1977 kardynał Sebastiano Baggio. Po reformach administracji kościelnej we Włoszech przeniesiony we wrześniu 1982 na biskupa Bitonto, a we wrześniu 1986 na arcybiskupa Bari-Bitonto. 3 lipca 1999 złożył rezygnację z rządów archidiecezją.
Udzielił święceń biskupich m.in. swojemu następcy na stolicy metropolitalnej Bari-Bitonto, Francesco Cacucciemu.

</doc>
<doc id="54355" url="https://pl.wikipedia.org/wiki?curid=54355" title="Junkers Ju 252">
Junkers Ju 252

Junkers Ju 252 – niemiecki średni samolot transportowy, wersja rozwojowa Ju 52.
Historia.
W połowie lat 30. XX w. Lufthansa złożyła zamówienie w firmie Junkers na zbudowanie następcy wysłużonego Ju 52/3m. Zakładano, że nowa konstrukcja zachowa dobre właściwości lotne i eksploatacyjne poprzednika, a ponadto będzie dysponować większym zasięgiem i udźwigiem. Pierwszy projekt, oznaczony jako E77, został przedstawiony w grudniu 1938 roku, wg założeń konstruktorów miał być to trzysilnikowy samolot mogący przewozić 21 pasażerów. Samolot miał być napędzany silnikami BMW 132, mieć trójdzielny płat i chowane podwozie. Został wykonany model nowej maszyny, który przeszedł badania w tunelu aerodynamicznym w Dessau. Przedstawiona koncepcja nie spotkała się z zainteresowaniem zamawiającego, również Ministerstwo Lotnictwa Rzeszy (niem. skrót. RLM) nie wykazało chęci zakupu nowej maszyny.
W 1939 roku Lufthansa ponownie zwróciła się do Junkersa o przygotowanie projektu nowej konstrukcji. W lipcu zespół konstrukcyjny kierowany przez Konrada Eicholtza przedstawił projekt noszący oznaczenie Ju 252, całkowicie odmienny od E77. Samolot, wg założeń projektowych, był wyposażony w ciśnieniową kabinę pasażerską dla 21 osób, osiągał prędkość 350 km/h i miał zasięg 1500 km przy masie startowej 18 000 kg. Na wniosek Lufthansy samolot został dostosowany do przewozu 35 osób oraz wyposażony w hydraulicznie poruszaną tylną rampę załadowczą, testowaną wcześniej w samolocie Ju 90. Opuszczenie rampy powodowało podniesienie ogona samolotu i umożliwiało wjazd na pokład pojazdów. Otwarcie rampy w czasie lotu pozwalało na bezpieczny zrzut skoczków spadochronowych. Rozwiązanie to w późniejszym czasie stało się standardem w samolotach transportowych. Firma Junkers uzyskała zamówienie na budowę trzech prototypów. Pierwszy, Ju 252V1 (D-ADCC), został oblatany w październiku 1941 roku i był wyposażony w silniki Jumo 211F. Zimą oblatano kolejne prototypy oznaczone jako Ju 252V2 i V3. Wiosną oblatano kolejny egzemplarz noszący oznaczenie Ju 252V4, który stał się wzorcem do produkcji seryjnej.
Z uwagi na ogłoszenie przez III Rzeszę wojny totalnej produkcja, w tym lotnicza, została dostosowana do zapotrzebowania niemieckiego wojska. Ju 252 został dostarczony Luftwaffe w wersji transportowej, wyposażony w uzbrojenie obronne. Składało się z karabinu maszynowego MG 131 w grzbietowej wieżyczce oraz dwóch karabinów maszynowych MG 15 zamontowanych w oknach kabiny transportowej.
Przedsiębiorstwo Junkers opracowało kilka wariantów rozwojowych konstrukcji: wyposażone w silniki gwiazdowe BMW-Bramo 323R-2, wodnosamolot, samolot na podwoziu nartowym i inne. Nie uzyskały one akceptacji RLM, które poszukiwało oszczędności poprzez unifikację produkcji i wykorzystanie w konstrukcji materiałów bez znaczenia strategicznego (np. drewna). Ostatecznie wyprodukowano 11 egzemplarzy seryjnych, oznaczonych jako Ju 252A-1, które nosiły też oznaczenia prototypowe od V5 do V15.
Na bazie Ju 252 wyposażonego w silniki BMW-Bramo 323R-2 opracowano w 1943 roku samolot transportowy Junkers Ju 352.
Zastosowanie bojowe.
Samoloty Ju 252 trafiły do jednostek wykonujących zadania specjalne. Ju 252V5 został włączony do "Viermotorigen Transportstaffel", następnie do "Lufttransportstaffel 290". Inne samoloty tego typu trafiły do grupy zajmującej się zrzutem agentów na alianckim zapleczu w Afryce Północnej, tzw. "Gruppe Gartenfeldt". Dwa samoloty znalazły się na wyposażeniu "Kampfgeschwader 200".
Konstrukcja.
Trzysilnikowy samolot pasażerski i transportowy w układzie wolnonośnego dolnopłata o konstrukcji metalowej.
Skrzydło trójdzielne, kryte całkowicie blachą. W centropłacie znajdowały się zbiorniki paliwa i klapy. Na częściach zewnętrznych płata znajdowały się klapy działające jak różnicowe lotki. Kadłub o przekroju kwadratowym, konstrukcji skorupowej z ciśnieniową kabiną pasażerską. W tylnej części kadłuba była zamontowana hydrauliczna rampa załadunkowa umożliwiająca, po opuszczeniu, załadunek pojazdów. Podwozie trójpunktowe z kółkiem ogonowym. Pojedyncze koła główne chowane do tyłu w gondole silników skrzydłowych, kółko ogonowe chowane w kadłub. Napęd stanowiły trzy silniki rzędowe Junkers Jumo 211F napędzające trójłopatowe śmigła o zmiennym skoku. 

</doc>
<doc id="54356" url="https://pl.wikipedia.org/wiki?curid=54356" title="Ju 252">
Ju 252



</doc>
<doc id="54359" url="https://pl.wikipedia.org/wiki?curid=54359" title="Joseph Salame">
Joseph Salame

Joseph Salame (ur. 25 grudnia 1914 w Antilias, zm. 29 marca 2004) – libański duchowny katolicki rytu maronickiego.
Przyjął święcenia kapłańskie 10 marca 1940. W marcu 1967 został mianowany arcybiskupem Aleppo rytu maronickiego, konsekracja miała miejsce 14 maja 1967. Od września 1967 do 1977 był jednocześnie administratorem apostolskim Laodicei.
W czerwcu 1990, w związku z osiągnięciem wieku emerytalnego, złożył rezygnację z rządów archidiecezją (jego następcą został Pierre Calaos).

</doc>
<doc id="54360" url="https://pl.wikipedia.org/wiki?curid=54360" title="Terentius Varro">
Terentius Varro



</doc>
<doc id="54361" url="https://pl.wikipedia.org/wiki?curid=54361" title="Gajusz Terencjusz Warron">
Gajusz Terencjusz Warron

Gaius Terentius Varro - konsul rzymski wybrany wiosną 216 roku p.n.e. W tym samym czasie został wybrany drugi konsul Lucjusz Emiliusz Paulus, z którym wspólnie walczyli z Hannibalem. Był zwolennikiem szybkiego rozprawienia się z inwazją Hannibala. Kilkakrotnie udaremnił Hannibalowi jego taktyczne sztuczki, w jednej z bitew o mało nie przyczynił się do zwycięstwa nad Hannibalem, jednak na drodze stanęło współzawodnictwo z Emiliuszem, który był zwolennikiem kontynuowania strategii Fabiusza. Razem z Serwiliuszem i Emiliuszem współdowodził legionami rzymskimi w przegranej bitwie pod Kannami, w której obaj dowódcy (Serwiliusz i Emiliusz) polegli. Po przegranej bitwie Terencjusz przekazał dowództwo nad resztą wojska Scypionowi.
Warron piastował obowiązki pretora w roku 218 p.n.e. W latach 215-213 był prokonsulem w Picenum, a w latach 208–207, jako propretor, sprawował władzę w Etrurii, gdzie walczył z młodszym bratem Hannibala, Hazdrubalem Barkasem. w roku 200 p.n.e. został wysłany do Afryki Północnej jako ambasador.

</doc>
<doc id="54362" url="https://pl.wikipedia.org/wiki?curid=54362" title="Fabius Maximus">
Fabius Maximus



</doc>
<doc id="54364" url="https://pl.wikipedia.org/wiki?curid=54364" title="Quintus Fabius Maximus">
Quintus Fabius Maximus



</doc>
<doc id="54367" url="https://pl.wikipedia.org/wiki?curid=54367" title="Bitwa nad jeziorem Trazymeńskim">
Bitwa nad jeziorem Trazymeńskim



</doc>
<doc id="54368" url="https://pl.wikipedia.org/wiki?curid=54368" title="Gajusz Flaminiusz Nepos">
Gajusz Flaminiusz Nepos

Gajusz Flaminiusz Nepos, łac. "Caius Flaminius Nepos" (ur. ok. 255 r. p.n.e., zm. 21 czerwca 217 r. p.n.e.) – rzymski polityk, czynny w II połowie III wieku p.n.e., dwukrotny konsul.
Pochodził z rodu plebejskiego. W swojej działalności, wedle antycznych przekazów, miał postępować często wbrew zdaniu senatu. W 223 roku piastował konsulat i odniósł zwycięstwo nad Insubrami, jednym z plemion celtyckich Galii Przedalpejskiej. Zainicjował budowę via Flaminia, a w Rzymie wzniósł Circus Flaminius.
Podczas II wojny punickiej, w 217 roku został ponownie wybrany konsulem, z zadaniem powstrzymania najazdu Hannibala na Italię. W bitwie nad Jeziorem Trazymeńskim poniósł jednak całkowitą klęskę i sam poległ.
Flaminiusz Nepos był negatywnie oceniany przez antycznych dziejopisarzy. Krytycznie wyrażał się o nim Polibiusz, a szczególnie wrogo Liwiusz. Obaj przedstawili go jako demagoga, opierającego się tylko na motłochu, skonfliktowanego z całym senatem. Współczesna historiografia ocenia go w sposób bardziej wyważony. Upatruje się w nim przywódcę stronnictwa demokratycznego czy też utalentowanego polityka, który potrafił zdobyć poparcie części patrycjuszy, jednak po klęsce nad Trazymenem stał się „kozłem ofiarnym” i w efekcie był niekorzystnie przedstawiany w źródłach antycznych.
Życiorys.
Pochodzenie i początki kariery.
Gajusz Flaminiusz Nepos urodził się około 255 roku Pochodził z rodu plebejskiego, jako pierwszy spośród jego członków osiągnął wysokie urzędy, włącznie z konsulatem, był więc w elicie władzy homo novus.
Swoją błyskotliwą karierę polityczną rozpoczął w 232 roku, będąc wówczas jednym z trybunów ludowych. Zaproponował podział pomiędzy obywateli, którzy byli drobnymi rolnikami, ziem Ager Gallicus nad Morzem Adriatyckim, w rejonie Picenum, odebranych celtyckim Senonom (jeszcze w 284 roku). Pomysł wzbudził wielkie kontrowersje, niezupełnie wiadomo dlaczego. Najpewniej niezadowolenie wielu senatorów wynikało z faktu, iż sami korzystali z tych terenów (póki miały status ager publicus) lub byli nimi zainteresowani. Jednak Flaminiuszowi mimo oporu udało się zrealizować swój projekt, po przegłosowaniu go na komicjach tribusowych, być może bez konsultacji senatu. Zyskał dzięki temu sporą popularność, którą zapewne potrafił umiejętnie wykorzystać. Ponadto najprawdopodobniej mógł liczyć na wpływowych popleczników, także pośród członków senatu, co umożliwiło mu dalszą karierę, jakkolwiek część badaczy przyjmuje, iż działał głównie w interesie rzymskiego chłopstwa.
W 227 roku został pierwszym namiestnikiem Sycylii w randze pretora i sprawdził się na tym stanowisku, a po czterech latach osiągnął najwyższy urząd w rzymskiej republice.
Pierwszy konsulat.
W 223 roku, wraz z Publiuszem Furiuszem Filiusem, został konsulem. Trwała wówczas wojna z Galami nadpadańskimi. Flaminiusz poprowadził śmiałą wyprawę przeciw Insubrom, jednemu z ich najważniejszych plemion. Przeprawił się z armią przez Pad, po czym zerwał za sobą mosty na rzece i zaatakował przeciwnika. W bitwie nad Addą zwyciężył, przez co Insubrowie musieli poddać się Rzymianom. Zapoczątkowało to podbój Galii Cisalpińskiej.
Zwycięstwo zapewniło konsulowi odbycie triumfu, jakkolwiek część senatorów chciała mu tego zakazać. Prawdopodobnie była to grupa, która wcześniej usiłowała unieważnić wybór obu konsulów, by w ten sposób poskromić ich ambicje, a szczególnie Flaminiusza. Jako powód podawano, iż wyboru obu najwyższych urzędników dokonano wbrew niepomyślnym auspicjom. Wysłano do nich list oznajmiający o tym, lecz Flaminiusz otwarł go dopiero po zwycięskiej bitwie. Ostatecznie triumf się odbył, ponoć głównie dzięki poparciu ludu. Wedle przekazu Florusa zwycięski wódz ofiarował Jowiszowi złote trofeum, wykonane z naszyjników celtyckich.
Cenzura.
W 220 roku Flaminiusz Nepos, w stosunkowo młodym wieku, został cenzorem. Zdaniem Theodora Mommsena wówczas to, wraz ze współurzędującym Lucjuszem Emiliuszem Papusem, wprowadził pewną reformę w działaniu komicjów, zwiększając znaczenie obywateli z II klasy majątkowej podczas głosowań.
W tym samym roku (lub dwa lata później), podobno jako jedyny członek senatu, poparł propozycję ustawy trybuna Kwintusa Klaudiusza, zakazującej senatorom posiadania statków o określonej pojemności. Uchwalenie tego prawa równało się formalnemu odsunięciu ich od handlu morskiego na wielką skalę, z czego korzyści wyciągnęli ekwici. Wedle oficjalnego uzasadnienia skupienie się senatorów na majątkach ziemskich nie wpływało negatywnie na ich oceny polityczne, tak jak prywatne interesy w handlu. Być może sam trybun działał pod wpływem Flaminiusza. Najpewniej był to odwet Flaminiusza za próby unieważnienia konsulatu i odmówienia prawa do triumfu.
Ponadto w trakcie cenzury Flaminiusz zainicjował budowę drogi, nazwanej via Flaminia, biegnącej z Rzymu przez Apeniny do Ariminium. Inwestycja ta miała zapewnić lepszą komunikację z terenami północnymi, dla ułatwienia ich kontroli. Była także pomocna w kolonizacji tych ziem, którą być może przeprowadzał sam cenzor. Natomiast w Rzymie, na południe od Pól Marsowych, nad Tybrem, wybudował nowy cyrk – Circus Flaminius, wokół którego wkrótce powstały liczne świątynie. Uczynił to pod naciskiem ludu lub dla realizacji swoich ambicji, chcąc być może stworzyć konkurencję dla tradycyjnego Circus Maximus – nowy cyrk przeznaczył na igrzyska dla ludu (ludi plebei).
Drugi konsulat i śmierć.
W 218 roku Rzymianie rozpoczęli drugą wojnę z Kartaginą. Przekonani o swej miażdżącej przewadze, spodziewali się szybkiego zwycięstwa i walki na terytorium wroga – w Afryce i Hiszpanii, na które miały uderzyć armie pod wodzą konsulów tego roku. Jednak znakomity wódz kartagiński, Hannibal Barkida pokrzyżował ich plany strategiczne. Nie czekał na atak, lecz poprowadził swoje wojska drogą lądową z Iberii, przez południową Galię i Alpy na Nizinę Nadpadańską. Wywołał tam powstanie plemion celtyckich, pokonując kolejno konsulów – Publiusza Korneliusza Scypiona w potyczce nad Ticinusem, a Tyberiusza Semproniusza Longusa w bitwie nad Trebią.
W tych okolicznościach odbyły się wybory nowej pary konsularnej na rok 217. Na najwyższy urząd republiki desygnowano patrycjusza Gnejusza Serwiliusza Geminusa oraz po raz drugi, Flaminiusza. Ten ponowny wybór, wedle antycznej tradycji, miał zawdzięczać tylko poparciu ludu, jednak należy przypuszczać, iż stała za nim silna grupa senatorów, dla których jego energia, opinia dobrego wodza i dotychczasowe sukcesy były zapowiedzią pokonania Kartagińczyków. Ponadto jego zwycięstwo z 223 roku dowodziło, iż potrafił walczyć z Celtami, którzy stanowili znaczną część armii Hannibala.
Jeszcze przed objęciem urzędu, obaj konsulowie rozpoczęli gromadzenie wojsk i zapasów. W tym samym czasie, by zyskać dodatkowe środki finansowane na prowadzenie wojny, senat zdecydował o obniżce wagi rzymskiej monety, brązowego asa. Przeprowadzenie tej decyzji, na której sporo zyskali chłopi, bywa przypisywane bezpośrednio Flaminiuszowi.
Po rozpoczęciu urzędowania konsulowie, najpewniej w pośpiechu, na czele nowych sił opuścili Rzym, by zablokować szlaki przemarszu, nim wojska punickie opuszczą leża zimowe. Serwiliusz Geminiusz podążył do Ariminium, natomiast Flaminiusz do Arretium, gdzie przejął pozostałości armii Semproniusza. W miejscu tym mógł strzec Etrurii, mając pod swoją komendą około 30 000 piechoty i 3000 jazdy, w tym także rekrutów i świeże oddziały sprzymierzeńców. Rzymscy wodzowie zdecydowali się obozować oddzielnie z przyczyn strategicznych, tak by blokować przełęcze i szlaki wiodące przez Apeniny. W przypadku poznania trasy marszu wroga, mieli połączyć swoje siły i wspólnie stawić mu czoła.
Jednak w trakcie tej kampanii Hannibal zaskoczył Rzymian. Na czele około 60 000 żołnierzy wkroczył do Etrurii mało znaną drogą, której wykorzystania Flaminiusz nie przewidział. Barkida ze swoimi siłami najpierw ostentacyjnie zatrzymał się, a następnie obszedł Arretium, chcąc sprowokować konsula do bitwy. Ten jednak nie ruszył z miejsca, tylko pchnął gońców do Serwiliusza. Punijczycy pomaszerowali więc dalej, łupiąc całą okolicę.
Po trzech – czterech dniach Flaminiusz ruszył śladem przeciwnika, nie chcąc bezczynnie patrzeć na niszczenie tej części Italii. Skłonić go do tego mógł również manewr Hannibala, sprawiający wrażenie kierowania się bezpośrednio na Rzym, w okolicy którego nie było już żadnych oddziałów republiki. Najprawdopodobniej konsul liczył, iż weźmie przeciwnika w kleszcze (jak udało się to w wojnie z Celtami, w bitwie pod Telamonem w 225 roku) – z jednej strony swoją armią, a z drugiej siłami Serwiliusza Geminusa, które śpieszyły do Etrurii. Być może do podjęcia pościgu za wrogiem, skłoniły Flaminiusza także inne względy: pragnienie odniesienia zwycięstwa, które umocniłoby jego sławę i pozycję polityczną lub chęć obrony drobnych rolników, na których mógł, zdaniem części badaczy, budować swoją pozycję.
Wedle przekazów antycznych wymarsz poprzedziło wiele niepomyślnych znaków, które konsul gniewnie zlekceważył, przez co zyskał opinię bezbożnika, gardzącego obrzędami.
Kiedy oddziały Hannibala zapuściły się między północny brzeg Jeziora Trazymeńskiego a pasma wzgórz, postępujący za nimi rzymski wódz postanowił zaatakować, nie czekając na drugą armię rzymską. Być może liczył, iż wąski, nierówny teren zneutralizuje przewagę liczebną sił Hannibala i jakościową wyższość jego kawalerii. Flaminiusz, podobno rwąc się do walki, 21 czerwca 217 roku poprowadził swoją armię w szyku marszowym, bez rozpoznania, w ślad za Kartagińczykami. Bitwa stoczona nad jeziorem zakończyła się jednak kompletną klęską Rzymian – wpadli w zasadzkę, przygotowaną przez Hannibala, który otoczył i zniszczył całą konsularną armię.
Wśród poległych legionistów i sprzymierzeńców znalazł się sam Gajusz Flaminiusz. Okoliczności jego śmierci nie są do końca jasne. W swoim dziele Polibiusz z Megalopolis podał jedynie, iż zrozpaczony wódz zginął z rąk kilku Celtów. Bardziej rozbudowaną relację na ten temat przedstawił Tytus Liwiusz. Wedle jego przekazu, konsul do końca usiłował dowodzić i zagrzewać podkomendnych do walki, wskazując, iż tylko męstwo może ich ocalić. W otoczeniu doborowych żołnierzy, przemieszczał się między miejscami, gdzie sytuacja była zła i osobiście tam interweniował. Wyróżniał go bogaty rynsztunek (a wedle poematu Siliusa Italicusa również hełm z grzebieniem wykonanym ze skalpu zabitego Celta), przez co punnicy wojownicy rozpoznali go i tym ostrzej nacierali. Ostatecznie, niejaki Dukarius, jeździec z plemienia Insubrów, rzucił się do ataku na rzymskiego wodza, pragnąc pomścić swoich pobratymców, poległych nad Addą. Przedarł się przez szeregi legionistów i zabił Flaminiusza, przebijając go włócznią.
Po bitwie Hannibal nakazał odnaleźć ciało zabitego konsula, by go godnie pogrzebać. To jednak się nie udało – zwłoki najpewniej odarte ze zbroi i odzienia (co miał próbować zrobić Dukarius, ale uniemożliwili mu to rzymscy triariusze), pozostało niezidentyfikowane. Być może przyczynili się do tego Celtowie, którzy mogli potajemnie odciąć głowę zabitemu, by zabrać ją jako cenne trofeum.
W Rzymie po klęsce i śmierci konsula, z racji wyjątkowego zagrożenia dla republiki, powołano dyktatora. Został nim Kwintus Fabiusz Maksymus, który w dniu objęcia urzędu, ogłosił na posiedzeniu senatu, iż wina za klęskę spada na Flaminiusza, który zawinił nie tylko brakiem rozwagi w bitwie, ale przede wszystkim zlekceważeniem znaków.
Potomstwo.
Jego synem był Gajusz Flaminiusz, który również brał udział w II wojnie punickiej, walcząc w 210 roku w Hiszpanii pod dowództwem Scypiona młodszego. Później piastował kolejno urzędy edyla, pretora i w 187 roku – konsula. W trakcie swojej kadencji przedłużył via Flaminia do Bononii. W 181 roku założył kolonię w północno-wschodniej części Italii – Akwileję.
Ocena działalności.
W tradycji antycznej.
Zachowane źródła z epoki przedstawiają Gajusza Flaminiusza Neposa w złym świetle, odnoszą się do niego pogardliwie lub wręcz wrogo. W ten sposób opisywali go Polibiusz, Liwiusz czy Plutarch. Według Megalopolity, który opierał się w tej kwestii na dziele Kwintusa Fabiusza Piktora, pierwszego rzymskiego historyka, już sam podział Ager Gallicus, do którego doprowadził Flaminiusz, przyniósł negatywne skutki – rozdźwięk w społeczeństwie oraz sprowokowanie najazdu Galów nadpadańskich i wojnę z nimi z lat 225–223.
Polibiusz, a szczególnie Liwiusz, przypisują mu cechy demagoga, przywódcy motłochu, który ciągle sprzeciwiał się senatowi, budząc nienawiść jego członków. Swój drugi konsulat miał zawdzięczać tylko ludowi, wbrew opinii nobilów. W antycznych przekazach zarzuca mu się również bezbożność, brak szacunku wobec bogów i lekceważenie kultu oraz znaków boskich.
Liczne przykłady takiego postępowania przytoczył w swoim dziele Liwiusz, opisując wydarzenia z 217 roku. Według niego, Flaminiusz obawiał się, iż senat z powodu poprzednich sporów, będzie chciał go powstrzymać przed wyruszeniem przeciw Hannibalowi. Spodziewał się nakazu pozostania w Rzymie pod pretekstem niepomyślnych auspicjów lub koniecznej obecności konsulów na obchodach Święta Latyńskiego (Feriae Latinae), więc by tego uniknąć, potajemnie wyjechał z miasta. Lekceważąc tradycję, objął najwyższy urząd republiki w Ariminium. Oburzeni tym postępowaniem senatorowie wezwali go do powrotu, by dopełnił przewidzianych ceremonii religijnych. Konsul jednak odmówił. Gdy zaś w obozie składał ofiarę z cielęcia, zwierzę wyrwało się i obryzgało krwią stojących wokół, co wedle Liwiusza było zapowiedzią klęski.
Inni autorzy, choć nie wspominali o ukradkowym opuszczeniu miasta, również przytaczali podobne, złowróżbne znaki. Lucjusz Celiusz Antypater podał, iż konsul spadł z konia przy posągu Jowisza Statora po przeglądzie i religijnym oczyszczeniu wojsk. Podobną informację odnotował Plutarch.
W przekazie Liwiusza okoliczności podjęcia decyzji o stoczeniu bitwy z Hannibalem także obciążają Flaminiusza, zarówno brakiem rozwagi (nie posłuchał bowiem trybunów wojskowych doradzających czekanie na armię drugiego konsula), jak i po raz kolejny zlekceważeniem ostrzeżeń bogów, w postaci następnych złych znaków – wyruszył, mimo iż zrzucił go koń, a drzewce chorągwi nie dawało się wyrwać z ziemi.
W nowoczesnej historiografii.
Próba rzetelnej oceny osoby Flaminiusza i jego działalności wiąże się z szeregiem problemów, związanych ze stosunkowo szczupłą ilością informacji w antycznych źródłach, obarczonych ponadto stronniczością ich autorów, co utrudnia oddzielenie prawdy od fałszu.
Część historyków widziała w nim polityka oryginalnego i reformatora, ale też radykała, który umożliwił zwykłym obywatelom kolonizację ziem położonych daleko od Rzymu. Ponadto przedstawiano go jako obrońcę interesów drobnego chłopstwa i średniozamożnej części społeczeństwa, przywódcę stronnictwa demokratycznego (dla którego jego śmierć była silnym ciosem) czy wręcz jako „bożyszcze ubogiej warstwy” w Rzymie. Jego dwukrotny konsulat interpretowano jako próbę osłabienia przewagi konserwatywnej arystokracji lub wyraz sprzeciwu ludu wobec sposobu prowadzenia wojny przez senat.
W myśl innej koncepcji, odrzucającej istnienie stronnictwa demokratycznego w Rzymie (z racji jego systemu politycznego z przewagą najbogatszych i rozwiniętym klientelizmem), pozycję zawdzięczał, poza własną energią, grupie wpływowych nobilów, których jednak trudno zidentyfikować, bowiem po jego śmierci odcięli się od niego.
Według Gilberta Charles-Picarda mogło to być stronnictwo Fabiusza Maksymusa. Może na to wskazywać fakt, iż podczas pierwszej dyktatury tego polityka (jeszcze przed II wojną punicką), Flaminiusz pełnił u jego boku funkcję magister equitum. Obaj, jak się wydaje, byli zwolennikami rzymskiej ekspansji na północ i nieufnie podchodzili do rodów związanych ze przedsięwzięciami morskimi i dalszymi podbojami kosztem Kartaginy, takich jak Appiusze Klaudiusze, Korneliusze czy Emiliusze. Zapewne jednak Fabiusz nie podzielał zbyt ryzykownych posunięć Flaminiusza w zakresie prowadzenia wojny czy zmian społecznych.
Nie brak jednak śladów wskazujących na związki z rodami, którym, jak sądził Charles-Picard, był niechętny. Niewykluczone, że poparcie zapewniali mu przedstawiciele Emiliuszów, tradycyjnie wrogich Kartaginie. Wskazuje na to, iż w przypadku pierwszego konsulatu jego kolegą na urzędzie był Furiusz Filius związany z nimi, zaś w cenzurze członek tego rodu, Emiliusz Papus. Jeśli miał jego wsparcie, to zapewne mógł też liczyć na pomoc Korneliuszów. Ponadto, Flaminiusz w swoich działaniach, które wydają się być skierowane do drobnego chłopstwa, mógł również pozyskiwać obywateli bardziej zamożnych (acz nie należących do rodów senatorskich), faworyzując ich przy podziale Ager Gallicus czy pracach budowlanych, które zainicjował.
Nieprzychylność źródeł antycznych wobec tego polityka jest najprawdopodobniej wynikiem pośmiertnej krytyki, uczynienia z niego „kozła ofiarnego”, odpowiedzialnego w całości za klęskę nad Jeziorem Trazymeńskim, tak by ocalić prestiż Rzymu. Ponadto starożytni dziejopisowi nadali mu cechy demagoga, zaczerpnięte z greckiej retoryki, jak i od ludowych przywódców z II wieku p.n.e. Stąd niezgodny z rzeczywistością wymieniony wyżej przekaz o skutkach podziału Ager Gallicus, opis objęcia konsulatu poza Rzymem czy też licznych złowróżbnych znaków.
Przedstawienie jego osoby w taki sposób było także skutkiem niewielkiego znaczenia jego rodu w późniejszych latach, braku wpływowych potomków, którzy zadbaliby o pamięć o nim. W podobny sposób potraktowano Gajusza Terencjusza Warrona, którego obarczono całą winą za klęskę pod Kannami.

</doc>
<doc id="54369" url="https://pl.wikipedia.org/wiki?curid=54369" title="Moduł Kirchoffa">
Moduł Kirchoffa



</doc>
<doc id="54370" url="https://pl.wikipedia.org/wiki?curid=54370" title="Velites">
Velites

Velites (łac. "Welici", liczba pojedyncza "veles") – w okresie republiki rzymskiej piechota lekkozbrojna, prowadząca działania przed linią manipułów. Formacja ta wywodziła się z wcześniejszych "leves".
"Velites" byli najmłodsi, najruchliwsi i najmniej doświadczeni spośród żołnierzy wchodzących w skład legionu. Na ich uzbrojenie składało się kilka krótkich oszczepów "iaculum" o długości około 1,2 metra, krótkie miecze i czasami okrągłe tarcze "parma", o średnicy poniżej 1 metra.
"Velites" nosili często skóry drapieżników (na przykład wilków, niedźwiedzi), które miały być źródłem mocy i odwagi. Rzadko używali też lekkich skórzanych hełmów. Często w wyposażeniu znajdowała się także proca, która miała zasięg do 180 metrów. Grupę zbliżoną do nich wiekiem i wyszkoleniem bojowym, jednak ze znacznymi różnicami w uzbrojeniu, stanowili "hastati".
Podczas bitwy "velites", wysunięci przed pierwszą linię piechoty ciężkozbrojnej, staczali potyczki i nękali przeciwnika pociskami. Kiedy cały legion był gotowy do walki, wycofywali się na tyły przez przerwy między manipułami. "Velites" zniknęli z pól bitewnych wraz z wprowadzeniem reformy armii rzymskiej przez konsula Gajusza Mariusza.

</doc>
<doc id="54371" url="https://pl.wikipedia.org/wiki?curid=54371" title="Scutum">
Scutum

Scutum (łac. tarcza) – tarcza piechoty rzymskiej. Duża (wymiary około 120 cm wysokości, 100 cm szerokości, do 19 mm grubości) i lekko wypukła. Jej kształt ewoluował od owalu (Republika) do prostokąta (Cesarstwo). Jej wprowadzenie było przypisywane legendarnemu władcy, Markowi Furiuszowi Kamillusowi. Spośród wyposażenia legionistów rzymskich była najbardziej wyróżniającym się elementem i stanowiła ich główne uzbrojenie obronne. Piechurzy podczas walki trzymali ją lewą ręką, w marszu zawieszali ją na plecach za pomocą rzemienia.
Dokładny opis scutum przekazał żyjący i tworzący w Rzymie grecki historyk z II wieku p.n.e. Polibiusz. Scutum składała się z dwóch warstw desek połączonych klejem kazeinowym, od zewnątrz dodatkowo pokrywała ją warstwa płótna i skóry cielęcej. Wokół brzegów tarczy biegła metalowa obręcz, zabezpieczająca ją przed ciosami i pozwalająca postawić tarczę na ziemi. Pośrodku scutum była przymocowana żelazna wypukłość (umbo), która dodatkowo wzmacniała tarczę. Pod umbem, od strony wewnętrznej, znajdował się poziomy imacz do ujęcia dłonią. Na powierzchni tarczy malowano różne figury, na przykład sylwetki zwierząt lub symbol pioruna.

</doc>
<doc id="54372" url="https://pl.wikipedia.org/wiki?curid=54372" title="Trawa morska">
Trawa morska

Trawa morska – określenie niektórych roślin lub surowca roślinnego o wyglądzie trawiastym, w istocie bez związku z trawami "sensu stricto". Występuje w następującym znaczeniach:

</doc>
<doc id="54373" url="https://pl.wikipedia.org/wiki?curid=54373" title="Crecy">
Crecy



</doc>
<doc id="54375" url="https://pl.wikipedia.org/wiki?curid=54375" title="Bitwa pod Crecy">
Bitwa pod Crecy



</doc>
<doc id="54377" url="https://pl.wikipedia.org/wiki?curid=54377" title="Król czeski">
Król czeski



</doc>
<doc id="54378" url="https://pl.wikipedia.org/wiki?curid=54378" title="Jan Luksemburczyk">
Jan Luksemburczyk



</doc>
<doc id="54379" url="https://pl.wikipedia.org/wiki?curid=54379" title="Tempietto">
Tempietto

Tempietto (wł. – "mała świątynia") – mała kaplica zbudowana na planie koła.
Nazwa używana szczególnie w odniesieniu do renesansowej kaplicy na dziedzińcu Kościoła św. Piotra in Montorio w Rzymie, zbudowanej w 1502 r. według projektu Donato Bramantego. Kaplicę wzniesiono na życzenie hiszpańskiej pary królewskiej – Ferdynanda i Izabeli. Tempietto upamiętnia miejsce męczeństwa św. Piotra i ucieleśnienia w swych skromnych wymiarach dążenie do harmonii i klasycznego porządku. Centralny korpus, celle zawierającą relikwiarz, wieńczy kopuła i otacza pierścień kolumn, czyli perystyl. Wielkość celli równa jest na planie promieniowi perystylu. Korpus otacza 16 toskańskich kolumn. Budowla charakteryzuje się prostą jednością, opartą na systemie harmonijnych proporcji, w których każdy element ma odniesienie zarówno do pozostałych części, jak i całości.

</doc>
<doc id="54380" url="https://pl.wikipedia.org/wiki?curid=54380" title="Tallinn">
Tallinn

Tallinn (od 1219 do 1918 "Rewel", niem. hist. ) – stolica i największe miasto Estonii, zlokalizowane na północy kraju, na brzegu Zatoki Tallińskiej. Tallinn zajmuje 7. miejsce na liście najbardziej inteligentnych miast świata. Wraz z fińskim Turku było Europejską Stolicą Kultury w 2011 roku.
Historia.
Średniowiecze.
Tallinn był silnym ośrodkiem gospodarczym już w X w. Często osiedlali się w nim kupcy fińscy. W 1154 r. arabski uczony Al-Idrisi wspominał o grodzie "Kaluri" (dawna nazwa Tallinna, która po raz pierwszy występuje w latopisie ruskim 1223 r. – "Koływań", prawdopodobnie wśród Finów i Estów nazwa ta brzmiała "Kalevanlinna"). W 1219 r. król duński Waldemar II Zwycięski, odbywający wyprawę krzyżową przeciw pogańskim Estom, zdobył fiński zamek "Lyndanise", który kazał zburzyć i zbudować nową twierdzę. W językach fińskim i estońskim nazwa Tallinn tłumaczy się na „miasto duńskie” ("taani linn") albo „miasto rolnicze” ("talu linn"). Inne – oprócz Kolyvana lub Kalevanlinna – historyczne warianty nazwy miasta to Rewal (Reval, Revalia, Rewel, Revel, Reveln) i Lindanisa (Lyndanise, Lindanäs); nazwa Tallinn obowiązuje od 1918.
W 1227 r. Duńczycy – po klęsce pod Bornhöved – utracili miasto na korzyść zakonu kawalerów mieczowych. Trzy lata później miasto – jako Rewel – ponownie uzyskało prawa miejskie. Duńczycy, którzy w 1236 ponownie zawładnęli miastem, potwierdzili lokację na prawie lubeckim w 1248. Rozpoczęli oni w 1265 budowę największych w tej części swoich ziem fortyfikacji, z murami liczącymi 2,5 km długości (jednymi z najdłuższych w średniowiecznej Europie), do 16 m wysokości, z 45 basztami. Po dwudziestu latach, w 1285 Rewel stał się członkiem Hanzy. W 1346 r. Estonia wraz z Rewlem została wykupiona przez zakon krzyżacki, który przebudował trzynastowieczny zamek na wzgórzu Toompea, dobudowując m.in. basztę „Długi Herman”.
Nowożytność i czasy współczesne.
W 1561, w trakcie zmagań czterech mocarstw w wojnach o Inflanty – Polski, Rosji, Danii i Szwecji – Tallinn wraz z północną częścią dzisiejszej Estonii przypadł tej ostatniej. Dopiero w trakcie III wojny północnej, w 1710 r., car Piotr I na czele zwycięskiego pochodu armii rosyjskiej zajął Estonię, co potwierdzono w traktacie pokojowym z 1721. Od tej pory nazwa miasta – Rewal – nabrała rosyjskiego brzmienia i przekształciła się w Rewel.
Rewel pozostał w rękach Rosji aż do 1918 r., gdy po ogłoszeniu niepodległości Republiki Estońskiej stolica oficjalnie zyskała nazwę Tallinn. W trakcie II wojny światowej miasto znajdowało się pod okupacją radziecką od 1940, niemiecką od 1941 i ponownie radziecką od 1944, jednakże uniknęło poważnych zniszczeń (te, które miały miejsce, zostały dokonane przez lotnictwo sowieckie podczas odbijania miasta z rąk niemieckich w 1944 r.).
Po rozpadzie Związku Radzieckiego i ponownym odzyskaniu niepodległości przez Estonię Tallinn w znacznym stopniu odzyskał swoje zachodnie oblicze. W 1989 r. w Tallinnie założono Związek Polaków w Estonii. W 2002 r. zorganizowano tutaj 47. Konkurs Piosenki Eurowizji 2002. W 2009 na Placu Wolności ("Vabaduse väljak") odsłonięto pomnik upamiętniający zwycięstwo w wojnie o niepodległość Estonii z lat 1918-1920. W 2011 roku miasto to otrzymało tytuł Europejskiej Stolicy Kultury.
Zabytki.
Tradycyjnym wyznaniem Estończyków jest protestantyzm (luteranizm), toteż większość obiektów sakralnych w Tallinnie należy do jego parafii. Z mniejszością rosyjską w mieście związane są natomiast cerkwie prawosławne.
Na wzgórzu Toompea, oprócz XIII- i XIV-wiecznych fortyfikacji znajduje się gotycka katedra Najświętszej Maryi Panny, w której wnętrzu znaleźć można nagrobki i epitafia (m.in. renesansowy z 1585 nagrobek Pontusa de la Gardie, szwedzkiego gubernatora Estonii). Pod wzgórzem na Starym Mieście znajdują się gotyckie kościoły: trzynastowieczny kościół św. Mikołaja ("Niguliste") z potężną wieżą i dobudowanymi później kaplicami, trzynasto-czternastowieczny (później kilkakrotnie przebudowywany) św. Michała, zamieniony na prawosławną cerkiew w 1716 z barokowym ikonostasem z 1720, XIV-wieczny Świętego Ducha ("Püha Vaimu") z późnogotyckim (1483) drewnianym ołtarzem dłuta Bernta Notkego i wysmukłą wieżą, XIV-XV-wieczne zabudowania klasztoru dominikanów św. Katarzyny ze zrujnowanym od 1531 kościołem. Pod koniec XV w. zbudowano kościół św. Olafa ("Oleviste") (z kaplicą NMP z początku XVI w.), którego gotycka wieża, wysoka na 159 m, była wówczas prawdopodobnie jedną z najwyższych budowli w Europie i na świecie. Po pożarach przebudowywana, mierzy obecnie 123 m. Nadto ruiny XV-wiecznego kościoła klasztoru brygidek w Pirita zburzonego w 1577 r., kościół św. św. Piotra i Pawła, obecnie katedra katolicka, oraz cerkiew św. Mikołaja Cudotwórcy z XIX w.
Z budowli niesakralnych – XIV-XV-wieczny gotycki ratusz wraz z wieżą i zdobionymi dekoracyjnymi rzeźbami ławami w sali magistratu z początków XV w., XV-wieczny gotycki Dom Wielkiej Gildii z dwunawową salą ze sklepieniem krzyżowym i (z tego samego okresu) Dom Gildii św. Olafa, pochodzące z tego samego okresu gotyckie domy mieszkalne (np. „Trzy Siostry” – zespół trzech takich domów) oraz renesansowy (1597) dom Bractwa Czarnogłowych.
Znajdują się tu także wczesnoklasycystyczny (z 1718, wg innej klasyfikacji – późnobarokowy) Pałac Kadriorg zaprojektowany przez Włocha Nicolo Michettiego (letnia rezydencja Piotra I Wielkiego, obecnie muzeum sztuki, otoczony przez piękne ogrody), pałac gubernatora z XVIII w., klasycystyczny pałac z 1813, liczne budynki użyteczności publicznej (neogotycki bank z 1904, modernistyczny teatr z 1910, dom sztuki z 1934 w stylu funkcjonalistycznym, pałac prezydencki () z 1938 w stylu nawiązującym do sąsiadującego Pałacu Kadriorg), zabytkowe wille i kamienice czynszowe. Tallinn szczyci się ponadto najdłużej w Europie stale – od średniowiecza – funkcjonującą apteką.
Z końca XIX w. pochodzi sobór św. Aleksandra Newskiego, katedra Estońskiego Kościoła Prawosławnego Patriarchatu Moskiewskiego.
W Tallinnie, mimo licznych zniszczeń z okresu II wojny światowej, skrupulatnie odbudowano średniowieczne obwarowania miejskie z basztami i bramami – baszty "Megede" i "Kiek in de Kök" (XIV-XV wiek), basztę Paks Margareeta ("Gruba Małgorzata", XVI wiek), Wielką Bramę Morską (XVI w.).
Na brzegu zatoki, na wprost odległego o kilometr Pałacu Kadriorg stoi pomnik upamiętniający 177 rosyjskich marynarzy, którzy zatonęli w 1893 wraz ze swoim okrętem wojennym „Rusałka”.
Tallińskie stare miasto zostało w 1997 wpisane na listę światowego kulturowego dziedzictwa ludzkości UNESCO.
Demografia.
Tallinn skupia w sobie około 33% populacji kraju.
Podział administracyjny.
Tallinn podzielony jest na 8 dzielnic (est. "linnaosa", l.mn. "linnaosad"). Każda z nich dzieli się na dalsze poddzielnice (est. "asum"). Na czele dzielnicy stoi Starszy Dzielnicy (dosłowne tłumaczenie estońskiego "linnaosavanem"), który nominowany jest przez burmistrza miasta i zatwierdzany przez Radę Miejską.
Władze miasta.
Lista burmistrzów Tallinna:
Transport.
Miasto otacza od południa droga krajowa nr 11 łącząca wszystkie drogi krajowe, odciążac centrum z ruchu tranzytowego.
W granicach miasta, 4 kilometry od centrum znajduje się międzynarodowy Port lotniczy Tallinn, do którego można dotrzeć pociągami Eesti Liinirongid (stacja Ülemiste) lub autobusem (linia 2, Reisisadam – Mõigu), a pod koniec 2017 roku będą docierać na lotnisko tramwaje.
Transport wodny zapewnia także port położony w centrum miasta, obsługujący połączenia z Helsinkami, Sztokholmem i Petersburgiem, a także okresowo z Rygą.
Dworzec Bałtycki zapewnia połączenia kolejowe z Petersburgiem i Moskwą (GoRail) oraz Tartu, Valgą, Narwą, Parnawą, Viljandi, Aegviidu, Riisipere i Paldiskami (ELRON).
Komunikację miejską tworzą głównie autobusy, sieć tramwajowa jest słabo rozwinięta. Od 1 stycznia 2013 r. dla mieszkańców Tallinna nie ma opłat za komunikację miejską. W referendum za było 75,5% głosujących, więc władze Tallinna wyszły z inicjatywą. Ma to przyczynić się do ochrony środowiska, ograniczyć koszty (np. wydatki na bilety, kontrole etc.), zwiększyć mobilność biednych rodzin.
Sport.
W Tallinnie mają siedzibę najbardziej utytułowane estońskie kluby piłkarskie Flora Tallinn i Levadia Tallinn oraz inne kluby. Mieszczą się tu m.in. stadion piłkarski A. Le Coq Arena oraz wielofunkcyjny Stadion Kadriorg. Tallinn był gospodarzem meczu o Superpuchar Europy UEFA 2018.
W Tallinnie rozegrane zostały Mistrzostwa Świata w Hokeju na Lodzie Grupy B I Dywizji w 2006 i 2019.
Szkolnictwo wyższe.
W Tallinnie mają siedzibę Uniwersytet Techniczny w Tallinnie, Uniwersytet Talliński i Estońska Akademia Muzyki i Teatru.
Miasta partnerskie.
Miasta partnerskie Tallinna:

</doc>
<doc id="54381" url="https://pl.wikipedia.org/wiki?curid=54381" title="Me-109">
Me-109



</doc>
<doc id="54383" url="https://pl.wikipedia.org/wiki?curid=54383" title="Kąt dwuścienny">
Kąt dwuścienny

Kąt dwuścienny, kąt torsyjny – każda z dwóch części przestrzeni, na jakie dzielą ją dwie półpłaszczyzny, nazywane "ścianami kąta dwuściennego", mające wspólną krawędź nazywaną "krawędzią kąta dwuściennego", wraz z punktami każdej półpłaszczyzny. "Kątem liniowym" kąta dwuściennego nazywa się kąt płaski będący częścią wspólną tego kąta dwuściennego oraz płaszczyzny prostopadłej do jego krawędzi. "Miarą" kąta dwuściennego nazywa się miarę jego dowolnego kąta liniowego (wszystkie są przystające). Niekiedy „dwuścianem” nazywa się powierzchnię złożoną z obu ścian kąta dwuściennego wraz z jego krawędzią, czasem wraz z częścią przestrzeni wycinaną przez ściany.
Przykładem kąta dwuściennego jest kąt utworzony przez skrzydło drzwi i ich ościeżnicę, można wyróżnić kąt liniowy tego kąta dwuściennego; jest to kąt na posadzce, którego ramiona wyznaczone są przez rzuty skrzydła i ościeżnicy na posadzkę.

</doc>
<doc id="54384" url="https://pl.wikipedia.org/wiki?curid=54384" title="Promień jonowy">
Promień jonowy

Promień jonowy – promień Van der Waalsa jonu, czyli odległość najbardziej oddalonych elektronów od jądra atomu w przypadku jonów utworzonych z jednego atomu, lub też od geometrycznego centrum jonów złożonych z większej liczby atomów.
Promienie jonowe wyznacza się na podstawie rentgenostrukturalnych pomiarów kryształów zbudowanych z jonów. Przyjmuje się tu podobną zasadę, jak w przypadku wyznaczania promieni walencyjnych atomów, uśredniając długości wiązań jonowych, jakie tworzy dany jon z różnymi przeciwjonami.
Ustalone w ten sposób promienie jonowe dają możliwość łatwego szacowania długości wiązań jonowych tworzonych przez daną parę jonów, które są po prostu sumą promieni tworzących to wiązanie jonów. Wartość tych promieni dobrze się też sprawdza w przypadku cieczy jonowych i jonów występujących w fazie gazowej.
W przypadku jonów prostych, tj. utworzonych z pojedynczych atomów, ich promień jonowy jest zazwyczaj znacząco większy lub mniejszy od promieni Van der Waalsa wyjściowych atomów. W przypadku anionów, czyli jonów naładowanych ujemnie, ich promienie jonowe są większe od promieni Van der Waalsa tworzących ich atomów, zaś w przypadku kationów jest odwrotnie. Czym większy ładunek ujemny posiada dany anion, tym jego promień jest większy, a czym większy ładunek dodatni ma kation, tym jego promień jest mniejszy.
Zjawisko to może być uzasadnione wzorem na „siłę przyciągania” elektronów przez jądra atomów. Siła ta została zdefiniowana przez Allreda i Rochowa wzorem:
gdzie:
"Z" jest silnie zależne od ogólnej liczby elektronów zlokalizowanych wokół danego atomu, zaś "F" jądra jest w zasadzie stałe. Stąd oderwanie jednego lub więcej elektronów z atomu (czyli utworzenie kationu) musi skutkować zmniejszeniem się promienia chmury elektronowej "r", zaś przyłączenie jednego lub więcej elektronów wymusza zwiększenie tego promienia.

</doc>
<doc id="54385" url="https://pl.wikipedia.org/wiki?curid=54385" title="Porty nad Morzem Bałtyckim">
Porty nad Morzem Bałtyckim

Lista największych portów morskich położonych nad Morzem Bałtyckim, cieśniną Kattegat (zaliczaną do tego morza), a także nad morskimi wodami wewnętrznymi (dane za rok 2015):

</doc>
<doc id="54386" url="https://pl.wikipedia.org/wiki?curid=54386" title="Grzywna krakowska">
Grzywna krakowska

 
Grzywna krakowska – dawna jednostka miary stosowana w średniowiecznej i nowożytnej Polsce.
W XIV wieku odpowiadała 196,26 g, na początku XVI wieku – 197,684 g, po 1558 roku – 201,802 g, a po 1650 roku – 201,86 g.
1 grzywna krakowska dzieliła się na:
4 wiardunki =
8 uncji =
16 łutów =
24 skojce =
96 granów =
240 denarów =
480 oboli.
Grzywna krakowska to także jednostka obliczeniowa – jedna grzywna krakowska równała się 48 groszom praskim. Z grzywny krakowskiej srebra wybijano:

</doc>
<doc id="54387" url="https://pl.wikipedia.org/wiki?curid=54387" title="Stopa karolińska">
Stopa karolińska

Stopa karolińska – średniowieczny standard wybijania monet, który określał, że z 408 gramów (409,31) kruszcu srebrnego należy wybić 240 sztuk monet – denarów. Wprowadzony przez Karola Wielkiego w 794 roku.

</doc>
<doc id="54388" url="https://pl.wikipedia.org/wiki?curid=54388" title="Marka kolońska">
Marka kolońska

Marka kolońska (odpowiednik polskiej grzywny) – dawna jednostka masy, równa 233,856 gramów.

</doc>
<doc id="54389" url="https://pl.wikipedia.org/wiki?curid=54389" title="Grzywna kolońska">
Grzywna kolońska



</doc>
<doc id="54390" url="https://pl.wikipedia.org/wiki?curid=54390" title="Miara kąta dwuściennego">
Miara kąta dwuściennego



</doc>
<doc id="54391" url="https://pl.wikipedia.org/wiki?curid=54391" title="Półpłaszczyzna">
Półpłaszczyzna

Półpłaszczyzna – każda z dwóch części płaszczyzny, na jakie dzieli ją leżąca na niej prosta, wraz z tą prostą. Prosta ta jest wspólnym brzegiem wspomnianych półpłaszczyzn.

</doc>
<doc id="54394" url="https://pl.wikipedia.org/wiki?curid=54394" title="Samson (imię)">
Samson (imię)

Samson – imię męskie pochodzenia biblijnego. Wywodzi się od hebrajskiego słowa oznaczającego „siłacz”. Wśród świętych - św. Samson opat z Dol z VI wieku.
Samson imieniny obchodzi: 27 czerwca, 10 lipca i 28 lipca.
Znane osoby noszące imię Samson:

</doc>
<doc id="54395" url="https://pl.wikipedia.org/wiki?curid=54395" title="Samson (postać biblijna)">
Samson (postać biblijna)

Samson (hebr. Szimszon, שִׁמְשׁוֹן, co pochodzi od słowa "szemesz" – „słońce”, lub "szamen" – „silny”, „siłacz”; arab. شمشون, wym. Szamszun) – ostatni z Sędziów opisanych w starotestamentowej "Księdze Sędziów" r. 13-16. Trzeci zaś licząc od końca dla starożytnego Izraela; (po nim sędziami byli Heli i Samuel). W przeciwieństwie do wielu postaci opisanych w Starym Testamencie nie jest wymieniony w Koranie. Jako jedyny sędzia w Księdze Sędziów wybrany przez Boga przed narodzeniem do roli, którą miał spełnić i to bez wcześniejszych próśb ludu o ratunek. Jego wyjątkowość poświadcza zrodzenie z niepłodnej (jak Izaak, Samuel czy Jan Chrzciciel). Był obdarzony nadludzką siłą, którą wykorzystywał do walki z wrogami Izraela – Filistynami. Dokonywał czynów niemożliwych dla zwykłych ludzi: zabił lwa gołymi rękami, pokonał armię wroga oślą szczęką i siłą własnych mięśni, wyrwał bramę miasta wraz z odrzwiami, zburzył budynek. Był nazirejczykiem – jednak nie z własnego wyboru – ale z powziętego przed jego narodzeniem suwerennego postanowienia Boga.
Według komentatorów historia Samsona ukazuje, jak wielkie dary Boga mogą być zmarnotrawione wskutek własnej lekkomyślności, naiwności i ulegania żądzom.
Pomimo tego, występuje w galerii bohaterów wiary w Hbr 11:32.
Opis biblijny.
Wczesne dzieje.
Samson żył w czasach, gdy Bóg Jahwe karał Izraelitów wydając ich „w ręce Filistynów” (Sdz 13,1). Pewnego dnia Anioł Pana objawił się w mieście Sorea Izraelicie z plemienia Dana, Manoachowi, oraz jego bezpłodnej żonie. Anioł przepowiedział im, że będą mieli dziecko które zacznie wyzwalać Izrael z rąk Filistynów. Miał on przyjąć śluby nazireatu, a przez to powstrzymywać się od alkoholu i nieczystych potraw oraz nie obcinać włosów. Syn, którego nazwano Samson, narodził się według zapowiedzi; wychowywał się w swojej prowincji „a Pan mu błogosławił”.
Samson, kiedy dorósł, opuścił swoją rodzimą ziemię i wyruszył do zamieszkanego przez Filistynów miasta Timna. Spodobała mu się tam pewna filistyńska kobieta, którą pomimo obiekcji rodziców, postanowił poślubić. Małżeństwo było częścią planu Boga, który chciał, by stało się ono powodem sporu Izraelitów i Filistynów. W drodze do Timny Samson został zaatakowany przez lwa. Wtedy „opanował go duch Pana” (Sdz 14,6) i Samson zabił zwierzę gołymi rękoma. Krótka rozmowa z kobietą utwierdziła go w swych planach. Gdy wracał do domu Samson zobaczył, że w padlinie lwa zalągł się rój pszczół, które wyprodukowały miód (miód ten był rytualnie nieczysty, gdyż znajdował się w padlinie lwa). Wziął go na rękę i jadł, dał także swoim rodzicom. Na siedmiodniowym weselu towarzyszyło mu trzydziestu Filistynów, którzy mieli towarzyszyć Samsonowi, gdyż obawiano się go. Zadał im zagadkę o treści: „Z tego, który pożera, wyszło to, co się spożywa, a z mocnego wyszła słodycz” (Sdz 14,14). Jako nagrodę wyznaczył trzydzieści lnianych tunik i trzydzieści ozdobnych szat; w przypadku nierozwiązania zagadki do końca wesela mieli mu to dać Filistyni. Przez trzy dni nie mogli rozwiązać zagadki.
Czwartego dnia towarzysze udali się do nowej żony Samsona domagając się wyjawienia rozwiązania zagadki pod groźbą spalenia domu ojca kobiety. Płacząc i błagając siódmego dnia uzyskała od Samsona rozwiązanie zagadki i wyjawiła je Filistynom.
Siódmego dnia, zanim zaszło słońce, goście podali rozwiązanie zagadki:
Samson odpowiedział im:
Samson zabił trzydziestu Filistynów z Aszkelonu, zabrał ich odzież i dał ją gościom. Uniesiony gniewem powrócił do ojca, a jego żona dostała się jednemu z gości.
Kiedy Samson powrócił do Timny udał się do swego teścia i dowiedział się, że jego żona została oddana jednemu z gości. Jej ojciec odpowiedział, że sądził, iż została odrzucona i zaproponował poślubienie swojej młodszej córki. Samson odrzucił propozycję i postanowił zemścić się na Filistynach. Schwytał trzysta lisów, powiązał ze sobą ich ogony umieszczając pomiędzy nimi po jednej pochodni, a następnie wypuścił je, by podpalały pola, winnice oraz drzewa oliwne. Gdy Filistyni dowiedzieli się o tym zabili jego żonę oraz teścia podpalając ich dom. W akcie zemsty Samson zabił wielu z nich, bijąc ich „od bioder do goleni” (Sdz 15,8).
Niezwykłe czyny.
Następnie Samson schronił się w grocie skalnej w Etam. Wyruszyła przeciw niemu armia Filistynów. Udały się do niego trzy tysiące mieszkańców Judy z prośbą, by oddał się w ich ręce – mieli go następnie wydać Filistynom. Samson zgodził się, pod warunkiem, że z rąk ich samych nic złego go nie spotka. Związano go dwoma nowymi postronkami i wydano w ręce wrogów. Filistyni triumfowali, jednak Samson przerwał więzy i używając oślej szczęki zabił tysiąc przeciwników. W podsumowaniu 15 rozdziału "Księgi Sędziów" czytamy, iż „przez dwadzieścia lat sprawował sądy nad Izraelem za czasów Filistynów” (Sdz 15,20).
Później Samson udał się do Gazy, gdzie poszedł do nierządnicy. Jego wrogowie zastawili zasadzkę u bramy miejskiej, jednak wyrwał wrota i zaniósł je „na wierzch góry, znajdującej się naprzeciw Hebronu”.
Samson i Dalila.
Następnie zakochał się w kobiecie imieniem Dalila, mieszkającej w dolinie Sorek. Filistyni nakazali jej dowiedzieć się, w czym tkwi sekret siły Samsona oraz w jaki sposób można go pokonać. Na pytanie Dalili o jego słaby punkt, Samson powiedział, że musiałby być związany siedmioma surowymi linami. Związała go w nocy, jednak on wstając zerwał liny „tak jak rwie się nitka zgrzebna, nadpalona przez ogień” (Sdz 16,9). Dalila nie ustąpiła, więc powiedział, że musiałby być związany nowymi powrozami. Związała go nowymi powrozami podczas snu, a on je zerwał. Spytała ponownie, więc odpowiedział, że jego włosy musiałyby być przywiązane do palika wbitego w ziemię. Jednak i to nie przyniosło żadnego skutku. Ostatecznie Samson powiedział, że by pozbawić go siły należałoby obciąć mu włosy. Dalila zawiadomiła władców filistyńskich i wezwała jednego z mężczyzn, by ostrzygł Samsona. Z powodu złamania ślubów nazireatu „Pan go opuścił” (Sdz 16,20) i został pojmany przez Filistynów, którzy wykłuli mu oczy. Po oślepieniu Samson został uprowadzony do Gazy, skuty i zmuszony do pracy przy żarnach.
Śmierć.
Pewnego dnia władcy filistyńscy zebrali się, by złożyć ofiary na cześć Dagona, ich boga, który, jak wierzyli, wydał Samsona w ich ręce. Tymczasem po ścięciu włosy zaczęły odrastać. Następnie wezwano Samsona, by ich zabawiał. Oprócz przywódców było tam trzy tysiące ludzi zgromadzonych na dachu świątyni, którzy przypatrywali się temu. Samson poprosił chłopca, który trzymał go za rękę, by podprowadził go do dwóch kolumn, na których opierał się budynek, aby mógł się o nie oprzeć.
Dalsze wydarzenia opisuje fragment Biblii:
Po śmierci Samsona jego rodzina wydobyła ciało z gruzów i pochowała go w grobie Manoacha, jego ojca, pomiędzy Sorea i Eszta’ol.
Samson we współczesnej krytyce biblijnej.
Deuteronomistyczny prolog.
W myśl teorii źródeł niektórzy krytycy uważają, że pierwszy werset opowieści o Samsonie został dodany przez redaktora tekstu deuteronomistycznego w VII wieku p.n.e. Oryginalna opowieść o Samsonie nie zawierała tego wersetu.
Według nich oryginalna historia ukazywała misję Samsona jako rozpoczęcie wyzwalania Izraela z rąk Filistynów. Jahwe użył Samsona by uderzyć w Filistynów. Jednak prolog mówi, iż Filistyni zapanowali nad Izraelem z woli Pana. Wiersz ten ukazuje charakterystyczny pogląd Izraelitów, że losami narodu wybranego kieruje Bóg, który zsyła zwycięstwa i porażki.
Przeciwnicy tej teorii nie dostrzegają żadnej sprzeczności w treści opowieści. Poparciem takiego stanowiska jest werset Sdz 15:11, gdzie Judejczycy zadają Samsonowi pytanie retoryczne: "Czy nie wiedziałeś, że władają nad nami Filistyńczycy?" Pytanie to doskonale współgra z w. 13:1.
Historyczność wydarzeń.
Bibliści uważają opowieść o Samsonie za legendę lub sądzą, że czyny postaci zostały wyolbrzymione przez tradycję ludową. Dodają przy tym, że w opowieści tej nie należy zwracać uwagi na przebieg faktów, ale na głęboki sens moralno-religijny: Samson nie staje na wysokości zadania, zleconego mu przez Boga, na skutek własnej lekkomyślności.

</doc>
<doc id="54398" url="https://pl.wikipedia.org/wiki?curid=54398" title="Jonasz (imię)">
Jonasz (imię)

Jonasz – imię męskie pochodzenia hebrajskiego. Wywodzi się od rdzenia ינה oznaczającego gołębia. W mowie potocznej oznacza człowieka, który przynosi kłopoty innym, sam wychodząc z nich bez szwanku. Istnieje kilku świętych patronów tego imienia. Są też święci o imionach stanowiących zmodyfikowane (np. zlatynizowane) warianty tego imienia, jak np. św. Joniusz (fr. "Yon"), od którego to imienia pochodzi nazwa francuskiej miejscowości Saint-Yon. 
Jonasz imieniny obchodzi: 21 września i 12 listopada.

</doc>
<doc id="54401" url="https://pl.wikipedia.org/wiki?curid=54401" title="Drżenie spoczynkowe">
Drżenie spoczynkowe

Drżenie spoczynkowe ("tremor", 'drżenie') – rytmiczne, oscylacyjne ruchy mimowolne różnych części ciała wywołane naprzemiennymi lub synchronicznymi skurczami mięśni antagonistycznych. Występuje w spoczynku, gdy kończyny nie muszą przeciwstawiać się sile grawitacji. Charakterystyczne dla drżenia spoczynkowego jest zmniejszanie się podczas ruchu oraz nasilanie się pod wpływem emocji i stresu. Dotyczy najczęściej kończyn górnych, warg, żuchwy oraz głowy. Drżenie spoczynkowe o częstotliwości 4–5 Hz występuje w przebiegu choroby Parkinsona. Drżenie spoczynkowe samoistne charakteryzuje się częstotliwością drgań od 5,5 do 7 Hz. Często obejmuje głowę.

</doc>
<doc id="54406" url="https://pl.wikipedia.org/wiki?curid=54406" title="Big Brother (Polska)">
Big Brother (Polska)

Big Brother (pol. Wielki Brat) – polski program telewizyjny typu reality show emitowany od 4 marca 2001 do 26 maja 2002 na antenie TVN, od 2 września 2007 do 1 czerwca 2008 na TV4 i ponownie od 17 marca do 15 grudnia 2019 na TVN 7, oparty na niderlandzkim formacie "Big Brother" na licencji Endemol Shine.
Zwycięzcami programu zostali kolejno: Janusz Dzięcioł, Marzena Wieczorek, Piotr Borucki, Jola Rutowicz, Janusz Strączek, Magdalena Wójcik i Kamil Lemieszewski, a edycję specjalną (VIP) wygrał aktor Jarosław Jakimowicz.
Nazwa programu pochodzi od imienia jednego z bohaterów antyutopii George’a Orwella zatytułowanej "Rok 1984", gdzie przedstawiony został obraz państwa totalitarnego, w którym Wielki Brat kontrolował całe życie mieszkańców.
Charakterystyka programu.
Program polega na obserwacji codziennego wspólnego życia uczestników i śledzeniu ich wzajemnych relacji.
Nagrodą główną w trzech pierwszych polskich edycjach było 500 000 złotych, a w czwartej edycji – 100 000 zł. Zwycięzca piątej edycji otrzymywał 50 000 zł i motocykl Harley-Davidson, a szóstej – 100 000 zł i samochód Mitsubishi Space Star. Zwycięzca edycji VIP otrzymywał dwa zegarki o łącznej wartości 50 000 zł.
Zasady programu.
Grupa uczestników wprowadza się do Domu Wielkiego Brata, tj. niewielkiego budynku pełnego kamer i odciętego od jakichkolwiek informacji ze świata poza domem. Życie w domu dyktowane jest przez tzw. Wielkiego Brata za pośrednictwem głośników, Wielki Brat wydaje uczestnikom polecenia, m.in. wykonania różnorodnych zadań i nakazów (jednym z nakazów jest "zaproszenie" do pokoju zwierzeń), których wypełnianie jest obowiązkowe pod groźbą obarczenia karą, np. ograniczenia dóbr i luksusów lub nominacji do opuszczenia domu.
Co 2 tygodnie (w późniejszym etapie co tydzień) odbywają się tzw. nominacje, w których każdy z uczestników w dźwiękoszczelnym „pokoju zwierzeń” typuje dwoje ze współmieszkańców do odejścia z programu. Dwie (w razie remisu: więcej) osoby z największą liczbą głosów zostają nominowane do opuszczenia domu. Przez kolejny tydzień publiczność decyduje, kto powinien opuścić program, poprzez oddanie głosów przy pomocy telefonów: dzwoniąc pod specjalny numer (w pierwszych sezonach programu), wysyłając wiadomość SMS lub głosując przez Internet (od szóstego sezonu). Uczestnicy mogą również być eliminowani karnie przez "produkcję" lub zrezygnować z programu, a także wyjść z domu samodzielnie. W trakcie trwania edycji zdarza się, że do domu wprowadzają się nowi mieszkańcy. Proces nominacji i głosowania powtarza się do momentu, gdy w grze pozostaje trójka uczestników, między którymi rozgrywa się finał. Zwycięzcę programu ponownie wybierają telewidzowie.
W czwartej i piątej edycji eliminacje uczestników odbywały się od początku programu co tydzień, przy czym przy większości z nich oprócz osób z największą liczbą głosów, w sposób automatyczny nominowana była też przynajmniej jedna osoba, która w przeciągu danego tygodnia uczyniła choć jedno odstępstwo od regulaminu. Pod koniec edycji natomiast zrezygnowano z nominacji i automatycznemu zagrożeniu poddawani zostawali co tydzień wszyscy zawodnicy.
Produkcja.
W pierwszych pięciu polskich edycjach głosu Wielkiemu Bratu użyczył Jarosław Ostaszkiewicz, reżyser programu oraz producent "Big Brother 4.1", a od szóstej edycji głosem Wielkiego Brata jest Agnieszka Barjasz.
W pierwszych trzech edycjach Dom Wielkiego Brata znajdował się w Sękocinie Starym pod Warszawą, w czwartej i piątej edycji – w Bielanach Wrocławskich, a od szóstej – w miejscowości Gołków niedaleko Piaseczna.
Podczas czwartej edycji udostępniono internetową transmisję z Domu Wielkiego Brata. Podobnie od szóstej edycji, kiedy w serwisie Player dostępny jest przekaz z kamer, nadających obraz na żywo do 16 godzin na dobę przez 7 dni w tygodniu. Dla szóstej edycji zadbano także o wirtualny spacer 3D po Domu Wielkiego Brata.
"Big Brother 1" (wiosna 2001).
Do udziału w programie zgłosiło się ok. 10 tys. chętnych. Spośród nich wyłoniono setkę osób, która wzięła udział w testach przed kamerą.
Program prowadzili Martyna Wojciechowska i Grzegorz Miecugow.
Program emitowany był od 4 marca do 17 czerwca 2001. Na potrzeby "Big Brothera" po raz pierwszy w Polsce wprowadzono serwisy SMS Premium. Najnowsze informacje o uczestnikach i przebiegu programu można było znaleźć również na oficjalnej stronie internetowej programu – www.bigbrother.tvn.pl, która już od pierwszego dnia emisji show odnotowywała wielomilionowe odsłony.
Finał edycji przyniósł oglądalność prawie 10 mln telewidzów – był to najchętniej oglądany program telewizyjny w Polsce w 2001. Program zapewnił stacji 120 mln złotych wpływów.
Uczestnicy.
"kursywa" – osoby, które dołączyły do grona uczestników jako nowe, już w trakcie trwania programu.
Nominacje.
Pierwsza nominacja polegała na wytypowaniu gospodarzy Domu Wielkiego Brata. Spośród 10 kandydatów (Małgorzata Maier i Sebastian Florek, Patrycja Strzemiecka i Wojciech Kromka, Agnieszka Broda i Artur Parlewicz, Agnieszka Podgórska i Jakub Denys, Iwona Górnicka i Wojciech Rybczyński) telewidzowie w głosowaniu telefonicznym oraz SMS-owym zdecydowali, która z osób ma zamieszkać w domu. Głosowanie trwało od 25 lutego do 3 marca 2001, wygrali je Małgorzata Maier i Sebastian Florek.
Legenda:
Objaśnienia do tabeli
"Big Brother 2" (jesień 2001).
Do udziału w programie zgłosiło się ok. 123 tys. chętnych.
W niedzielę, 26 sierpnia 2001 do domu wprowadziło się na tydzień sześć osób (Barbara Knap, Jakub Jankowski, Alicja Deręgowska, Ireneusz Górski, Krzysztof Czekalski, Małgorzata Witczak). Telewidzowie w głosowaniu telefonicznym, trwającym do 1 września, wybierali dwoje mieszkańców, którzy mogli pozostać w grze. W głosowaniu zwyciężyli Barbara Knap i Jakub Jankowski
Druga edycja programu przyniosła stacji ok. 138 mln złotych wpływu.
Nominacje.
Legenda:
"Big Brother 3: Bitwa" (wiosna 2002).
Produkcja otrzymała ponad 40 tys. zgłoszeń SMS-owych i 20 tys. listów. Na próby kamerowe zaproszonych zostało 200 osób. Do programu zakwalifikowano 12 osób, a kolejne cztery dołączyli do rywalizacji w trakcie trwania sezonu.
Trzecia edycja programu nosiła podtytuł „Bitwa”. W przeciwieństwie do poprzednich dwóch edycji, w trzeciej edycji w Domu Wielkiego Brata zamieszkało 12 osób, spośród których dwie z nich, mające największe poparcie wśród widzów, zostały liderami drużyn. Uformowane grupy współrywalizowały ze sobą, wykonując zadania zlecone przez Wielkiego Brata. Zwycięska drużyna zyskiwała immunitet od nominacji, zaś z przegranej ekipy wybierano osoby nominowane do opuszczenia programu.
Program emitowany był od 3 marca do 26 maja 2002, edycja trwała 84 dni. W finale zwyciężył Piotr Borucki z Polic, wówczas 25-letni student Politechniki Szczecińskiej, który zdobył 51,69% głosów. Kolejne miejsca w finale zajęli Jędrzej Galica (26,79%) i Katarzyna Janasik (21,52%).
Uczestnicy.
"kursywa" – osoby, które dołączyły do grona uczestników jako nowe, już w trakcie trwania programu.
Nominacje.
W tej edycji uczestnicy podzielili się na dwie drużyny niebieską (Agnieszka K., Andrzej, Anna, Arkadiusz, Piotr, Wojciech, Monika, Joanna) i czerwoną (Ireneusz, Łukasz, Agnieszka F., Magdalena, Karolina, Katarzyna W., Katarzyna J., Paweł). Drużyny te walczyły w bitwach przeciwko sobie o system przywilejów i immunitet od nominacji.
Legenda:
Objaśnienia do tabeli
"Big Brother 4.1" (jesień 2007).
W lutym 2007 poinformowano o planach powrotu formatu do polskiej telewizji. 24 maja podpisane zostało porozumienie między Polskimi Mediami (właścicielem TV4) a Endemol Polska (właścicielem licencji programu) dotyczące realizacji czwartej edycji "Big Brothera".
Przesłuchania kandydatów do programu odbyły się: 2 czerwca w Warszawie, 9 czerwca w Gdańsku, 16 czerwca w Poznaniu i Katowicach, 23 czerwca we Wrocławiu i w Lublinie oraz 30 czerwca w Londynie. Do udziału w reality show zgłosiło się ok. 6 tys. chętnych. W pierwszym odcinku do programu weszło siedmiu uczestników: Tomasz Peczak, Ewelina Chrapa, Jolanta Rutowicz, Katarzyna Szafron, Katarzyna Lenartowicz, Paulina Wysocka i Adrian Nadolski.
Program poprowadzili Karina Kunkiewicz i Kuba Klawiter. W konkursie na prowadzącego program udział wzięli m.in. Piotr Szwedes, Piotr Zelt i Violetta Najdenowicz.
Za promocję programu w mediach odpowiadała firma United PR, która w 2008 była nominowana do Złotych Spinaczy w kategorii „PR produktu”. Partnerem komunikacyjnym programu była sieć telefonii komórkowej Plus.
Program emitowany był od 2 września do 16 grudnia 2007. "Big Brother" był emitowany przez siedem dni w tygodniu: codziennie prezentowano półgodzinne relacje z domu Wielkiego Brata w programie "Big Brother 4.1. – Prosto z domu"), natomiast w poniedziałki, wtorki, czwartki i piątki emitowano "Big Brother 4.1 – podsumowanie ostatnich 24 godzin", w środy – na żywo przebieg „nominacji”, a w niedziele – "Big Brother 4.1 – Ring", w którym ogłaszano wyniki głosowania telewidzów. Dodatkowo, od poniedziałku do piątku o godz. 23.00 transmitowano program "Big Brother 4.1 – Extra" zawierający niewyemitowane wcześniej relacje z Domu Wielkiego Brata, w soboty – "Big Brother 4.1 – Show" z udziałem gości muzycznych, a w niedziele – "Omnibus", będący przeglądem najciekawszych fragmentów programu. Pierwszy odcinek obejrzało średnio 1,2 mln telewidzów, a cały sezon śledziło średnio 529 tys. widzów.
W finale programu zwyciężyła Jolanta Rutowicz, wówczas 23-letnia recepcjonistka z Piotrkowa Trybunalskiego mieszkająca w Londynie.
Uczestnicy.
"kursywa" – osoby, które dołączyły do grona uczestników jako nowe, już w trakcie trwania programu.
Nominacje.
Legenda:
Objaśnienia do tabeli
"Big Brother 5" (wiosna 2008).
W finale czwartej edycji programu zapowiedziano rozpoczęcie naboru do piątego sezonu "Big Brothera", którego start zaplanowano na wiosnę 2008. Castingi do reality show zorganizowano we Wrocławiu, Warszawie i Dublinie.
Piąta seria została podzielona na dwie części: od 2 marca do 6 kwietnia 2008 trwała 36-dniowa edycja z udziałem celebrytów, a następnie od 7 kwietnia do 1 czerwca 2008 – z udziałem zwykłych mieszkańców. Wśród uczestników drugiej części "Big Brothera" znalazł się zwycięzca internetowego konkursu "BBWyścig".
Program prowadzili Kuba Klawiter i Małgorzata Kosik. Spekulowano, że w edycji z udziałem celebrytów wystąpią Agata Passent i Mateusz Kusznierewicz. Za promocję programu w mediach odpowiadała agencja Oxy Group.
Część VIP.
Uczestnicy.
"kursywa" – osoby, które dołączyły do grona uczestników jako nowe, już w trakcie trwania programu.
Nominacje.
Legenda:
Objaśnienia do tabeli
Część druga.
Uczestnicy.
"kursywa" – osoby, które dołączyły do grona uczestników jako nowe, już w trakcie trwania programu.
Nominacje.
Legenda:
Objaśnienia do tabeli
"Big Brother 6" (wiosna 2019).
21 listopada 2018 potwierdzono realizację szóstej edycji "Big Brothera", której producentem została stacja TVN 7. 12 grudnia rozpoczęto przyjmowanie zgłoszeń kandydatów do udziału w programie. Do reality show zgłosiło się ok. 15 000 chętnych.
Program prowadzili: Agnieszka Woźniak-Starak, Bartłomiej Jędrzejak, Małgorzata Ohme i Filip Chajzer. 23 czerwca został wyemitowany specjalny odcinek programu.
Na potrzeby szóstej edycji programu nagrano piosenkę przewodnią „Kim naprawdę jesteś” w wykonaniu Natalii Capelik-Muianga.
Szósta edycja programu trwała od 17 marca do 16 czerwca 2019. Pierwszy odcinek programu na antenie TVN 7 obejrzało 2,23 mln widzów, co było rekordem w historii tej stacji. Sukcesem okazała się transmisja "Big Brothera" w Internecie. Łącznie przez 3 miesiące w serwisie Player zanotowano aż 26 mln odtworzeń (nr 1 w serwisie). Fragmenty programu w serwisie YouTube obejrzało 39 mln razy. Średnia oglądalność szóstej edycji wyniosła 758 tys. widzów, zaś finał obejrzało 1,14 mln.
Losy uczestników można było śledzić w głównych wydaniach "Big Brother" (poniedziałek–sobota 20.00), "BB Nocą" – odcinkach poświęconych komentowaniu zachowań uczestników przez zaproszonych gości i widzów, "BB Nocą+" – specjalnej transmisji na żywo z Domu Wielkiego Brata (sobota ok. 23.00), "BB Tydzień" – odcinku podsumowującym miniony tydzień (niedziela 18.00 w TVN), "BB Arena" – odcinku na żywo poświęconemu nominacjom i eliminacjom (niedziela 20.00), "BB Pobudka", "Popołudnie" i "Podwieczorek" – krótkich wejściach na żywo w ciągu dnia (poniedziałek–piątek, ok. 2 minut), "BB Raport" (do 13 kwietnia, sobota 20.00), a także w specjalnych wydaniach dostępnych po wykupieniu pakietu na platformie Player: "BB 18+", "BB News", "BB The Best Of", "BB After Show. Wywiady", "BB Stars". Uczestników można było oglądać przez 16 godzin na dobę (9.00–1.00) na czterech kanałach w internetowym serwisie Player.
Uczestnicy.
"kursywa" – osoby, które dołączyły do grona uczestników jako nowe, już w trakcie trwania programu.
Nominacje.
Legenda:
Objaśnienia do tabeli
"Big Brother 7" (jesień 2019).
12 czerwca 2019 zarząd TVN Discovery poinformował, że jesienią 2019 zostanie wyemitowana kolejna edycja programu, ponownie na antenie TVN 7 i w serwisie internetowym Player. Tego samego dnia do Domu Wielkiego Brata weszła Karolina Włodarska, która została ogłoszona pierwszą uczestniczką nowej edycji. 13 września ogłoszono, że uczestniczka zrezygnowała z udziału w programie ze względów osobistych. Również we wrześniu w programie "Dzień dobry TVN" ujawniono nazwiska 3 kandydatów do udziału: Martyna Lewandowska, Wiktoria Józefiok i Seweryn Sroka. Decyzją widzów, którzy głosowali za pomocą SMS, w Domu Wielkiego Brata zamieszkała Martyna Lewandowska.
Losy uczestników można było śledzić w głównych wydaniach "Big Brother" (poniedziałek–sobota 20.00), "BB Nocą" – odcinkach poświęconych komentowaniu zachowań uczestników przez zaproszonych gości i widzów (poniedziałek–czwartek ok. 23.00), "BB+" – specjalnej transmisji na żywo z Domu Wielkiego Brata (piątek ok. 23.00), "BB Tydzień" – odcinku podsumowującym miniony tydzień (niedziela o 17.00 w TVN), "BB Arena" – odcinku na żywo poświęconemu nominacjom i eliminacjom (pierwsze dwa odcinki - piątek o 20.00, następnie niedziela o 20.00), "BB Pobudka", "Popołudnie" i "Podwieczorek" – krótkich wejściach na żywo w ciągu dnia, a także w specjalnych wydaniach dostępnych po wykupieniu pakietu na platformie Player. Uczestników można było oglądać na czterech kanałach w internetowym serwisie Player.
Gośćmi specjalnymi w Domu Wielkiego Brata byli: 26 września restauratorka Magda Gessler, 6 października i 15 listopada – aktor Tomasz Karolak, 26 października – stylistka Maja Sablewska, 29 listopada – Wróżbita Maciej, a 6 grudnia – zwyciężczyni poprzedniej edycji, Magdalena Wójcik. Dodatkowo 5 grudnia mieszkańców odwiedzili uchodźcy z Czeczenii i Tadżykistanu.
Decyzją Wielkiego Brata mieszkańcy mogli wziąć udział w wyborach parlamentarnych.
17 listopada przedstawiono troje kandydatów na mieszkańców Domu Wielkiego Brata. Byli nimi: Sandra Mendelowska, Ewelina Puzio oraz Bartłomiej Czochara. Internauci mogli głosować w ankiecie na Facebooku, kto dołączy do reszty mieszkańców podczas "Big Brother Arena". Kandydaci oczekiwali na wynik internautów mieszkając w „sekretnym pokoju” w Domu Wielkiego Brata. Decyzją mieszkańców do domu wszedł Bartłomiej oraz Sandra którą wybrali internauci. 15 grudnia wyłoniono zwycięzcę, którym został Kamil Lemieszewski. Oglądalność finału 7. edycji wyniosła 1,057 mln widzów. Był to zarazem rekord oglądalności tej edycji. 
Uczestnicy.
"kursywa" – osoby, które dołączyły do grona uczestników jako nowe, już w trakcie trwania programu.
Nominacje.
Legenda:
Objaśnienia do tabeli

</doc>
<doc id="54407" url="https://pl.wikipedia.org/wiki?curid=54407" title="Big Brother">
Big Brother



</doc>
<doc id="54410" url="https://pl.wikipedia.org/wiki?curid=54410" title="SKM">
SKM



</doc>
<doc id="54413" url="https://pl.wikipedia.org/wiki?curid=54413" title="Kombi (zespół muzyczny)">
Kombi (zespół muzyczny)

Kombi (pisownia stylizowana: KOMBI) – polski zespół muzyczny, który powstał w 1976 roku z przekształcenia zespołu Akcenty, założonego w 1969 roku przez Sławomira Łosowskiego. W początkowym okresie działalności wykonywał muzykę z pogranicza stylów jazz-rock, fussion, rock. Pod koniec lat 70. kojarzony był jako sztandarowy zespół Muzyki Młodej Generacji. Od początku lat 80. ukształtował się znany do dzisiaj styl Kombi, charakteryzujący się wiodącą rolą instrumentów klawiszowych.
Muzyka zespołu bliska jest stylom elektro-rock i synth pop. Kombi było jednym z najpopularniejszych polskich zespołów dekady lat 80. Poza piosenkami wykonuje także utwory instrumentalne.
Do najpopularniejszych piosenek zespołu zalicza się m.in. „Black and White”, „Hotel twoich snów”, „Jej wspomnienie”, „Kochać cię – za późno”, „Królowie życia”, „Linia życia”, „Nie ma zysku”, „Nasze randez-vous”, „Przytul mnie”, „Słodkiego miłego życia”, „Za ciosem cios”. Najpopularniejsze utwory instrumentalne zespołu to „Cyfrowa gra”, „Komputerowe serce”, „Bez ograniczeń”, „Taniec w słońcu”, „Wspomnienia z pleneru” i „Zaczarowane miasto”.
Po 2003 zespół podzielił się na dwa odłamy. Pierwszy z nich, czyli grupa Kombii tworzona przez Grzegorza Skawińskiego i Waldemara Tkaczyka, tylko częściowo nawiązuje do twórczości grupy Kombi, a muzyka zespołu oscyluje na pograniczu pop-rocka i synth popu. Drugi z odłamów, czyli zespół Kombi Łosowski prowadzony przez Sławomira Łosowskiego, wykonuje muzykę elektroniczną z dominującą rolą analogowych instrumentów klawiszowych. Zespół ten w latach 2014–2022 funkcjonował jako Kombi (bez dopisku „Łosowski”), lecz na mocy wyroku TSUE zaprzestał koncertowania pod tą nazwą.
Geneza nazwy.
Zespół na przełomie lat 70. i 80. XX wieku wykonywał muzykę zróżnicowaną stylistycznie. Stąd przyjęło się, że nazwa Kombi pochodzi od kombinacji różnych gatunków muzycznych. Pomysłodawcą nazwy grupy był ówczesny perkusista Jan Pluta. Według Sławomira Łosowskiego zespół poszukiwał nazwy prostej i nowoczesnej, a pochodzi ona od rodzaju nadwozia samochodowego kombi, będącego jednym z towarów luksusowych w czasach PRL-u, zaś zmiana nazwy z Akcenty na Kombi była zabiegiem marketingowym, który miał ułatwić współpracę z Bałtycką Agencją Artystyczną. Pierwsze plakaty zespołu ukazywały sylwetki muzyków na tle samochodu tego typu.
Historia.
Początki zespołu, działalność pod nazwą Akcenty (1969–1976).
Zespół Akcenty został założony w 1969 roku przez Sławomira Łosowskiego jako jego autorski projekt muzyczny. Zaczynał od występów w młodzieżowych i studenckich klubach Trójmiasta, grając covery takich artystów jak The Animals, Cream czy Jimi Hendrix. Pierwsze kompozycje Akcentów (napisane przez Łosowskiego) były mocno zakorzenione w bluesie i blues-rocku, a grupa przez pierwszy okres działalności posługiwała się szyldem „Blues Band Akcenty”. Od 1971 Akcenty tkwiły w nurcie muzyki improwizowanej i eksperymentalnej, a autorskie utwory zespołu stały się kompozycjami instrumentalnymi, często o rozbudowanych formach, zmieniających się podziałach rytmicznych oraz bogatych improwizacjach. Zespół wziął udział w trzech edycjach Festiwalu Młodzieżowej Muzyki Współczesnej w Kaliszu. Na ostatnim z nich, w 1973 w składzie: Sławomir Łosowski (instrumenty klawiszowe), Piotr Gągałka (gitara basowa), Jan Rucki (perkusja) zespół zdobył pierwszą nagrodę, wykonując kompozycje Łosowskiego: „Bumerang”, „Siódme żebro” i „Zapylanie”. Ponadto Akcenty czterokrotnie wystąpiły we Wrocławiu na festiwalu Jazz nad Odrą; w 1973 zespół zdobył tam wyróżnienie, a rok później Łosowski główną nagrodę indywidualną.
W 1975 Łosowski rozstał się ze swoją dotychczasową sekcją rytmiczną (Jan Rucki, Zbigniew Gura) i przebudował skład zespołu. Przyjął do grupy śpiewającego basistę Zbigniewa Sentowskiego. W ośrodku wczasowym na Kaszubach usłyszał rockowego perkusistę Jana Plutę z zespołu Horoskop, którego po kilku dniach przesłuchał i zaproponował mu współpracę. Zespół w składzie: Łosowski, Sentowski, Pluta zaczął od września występy w klubie Rudy Kot. Jesienią 1975 Łosowski rozstał się z Sentowskim i przyjął na jego miejsce basistę Waldemara Tkaczyka, a pod koniec roku gitarzystę Grzegorza Skawińskiego (obaj także grali wcześniej w zespole Horoskop). Zespół rozpoczął prace nad repertuarem oraz koncertował w klubach młodzieżowych i studenckich. W tym samym roku nawiązał współpracę z Bałtycką Agencją Artystyczną w Sopocie, co dało możliwość grania większej ilości koncertów i lepszej promocji zespołu. 4 lipca 1976 roku grupa zmieniła nazwę w czasie występu zespołu na żywo w audycji „Bałtyckie Forum Muzyczne” Radia Gdańsk. Wtedy to zespół rozpoczął swój występ jako Akcenty, a zakończył już jako Kombi. Nieocenione zasługi w promocji grupy położył ówczesny redaktor muzyczny Polskiego Radia Gdańsk Aleksander Szostak, który w latach 1976-1980 wysyłał taśmy trójmiejskiej formacji do Warszawy, dzięki czemu jej utwory zaczęły gościć w ogólnopolskich audycjach radiowych.
Muzyka Młodej Generacji (1976–1981).
Pierwszy koncert oficjalnie pod nazwą Kombi zespół zagrał 2 sierpnia 1976 w sopockiej Operze Leśnej w ramach Międzynarodowych Konfrontacji Muzycznych „Pop Session”. W 1978 Kombi wystąpiło podczas koncertów z cyklu Muzyka Młodej Generacji wraz z grupami: Exodus, Krzak i Heam. W 1979 zespół wystąpił na Muzycznym Campingu w Lubaniu (w dniu koncertu „Muzyka Młodej Generacji”) obok takich wykonawców jak: Exodus, Irjan, Krzak, Heam, Bogdan Gajkowski i „Magiczna Maszyna”, czy Porter Band. W tym też roku (1979) ukazał się debiutancki singel zespołu z instrumentalnymi kompozycjami „Wspomnienia z pleneru” i „Przeciąg” oraz album kompilacyjny wykonawców Muzyki Młodej Generacji, na którym prócz singlowych utworów zespołu, znalazły się piosenki „Jestem wędrowcem” i „Pieniądze”. Kolejny rok, 1980 przyniósł grupie pierwszy longplay zatytułowany po prostu "Kombi" (znany również jako „płyta z muchą” z powodu okładki). Album zawierał m.in. przeboje „Hotel twoich snów” i „Przytul mnie”. 7 czerwca 1980 zespół wystąpił na festiwalu w Jarocinie, gdzie prócz własnych utworów zaprezentował własną interpretację piosenki „Them Changes” z repertuaru Carlosa Santany i Buddy’ego Milesa. Ponadto, w latach 1976–1980 zarejestrował wiele utworów, które nie ukazały się na żadnym albumie grupy (m.in. „Beczka z prochem”, „Sen o wodzie”).
Drugi album, zatytułowany "Królowie życia", został nagrany na przełomie 1980/1981. Zawierał m.in. utwór tytułowy oraz kompozycję „Bez ograniczeń” (inny tytuł – „Bez ograniczeń energii”), będącą przez wiele lat muzyczną czołówką audycji telewizyjnej "5-10-15". W 1981 ukazał się singel z utworem instrumentalnym „Taniec w słońcu” (sprzedany w ponad 250 tys. egzemplarzach), który był powszechnie grany na dyskotekach. Do grupy dołączył nowy perkusista – Jerzy Piotrowski (ex SBB), a grupa wyruszyła w trasy koncertowe za granicą.
Złoty okres Kombi (1982–1991).
Pod koniec 1982 muzycy nagrali na single nowe piosenki „Inwazja z Plutona” i „Nie ma jak szpan”, zaś w 1983 piosenkę „Linia życia” i instrumental „Komputerowe serce”. Równocześnie nagrywali materiał na trzecią płytę pt. "Nowy rozdział". Nagrania te utrzymane były w nowej stylistyce, która stała się rozpoznawalnym stylem Kombi. Łosowski wykorzystał w nagraniach m.in. syntezatory Multimoog, Mini Korg 700s i Prophet 5, a Jerzy Piotrowski – perkusję elektroniczną Simmons (model SDS V). Album, wydany w 1984, odniósł duży sukces komercyjny i zawierał przeboje: „Słodkiego miłego życia”, „Nie ma zysku” i „Kochać cię – za późno”. Na 21. Krajowym Festiwalu Piosenki Polskiej w Opolu zespół wielokrotnie bisował z piosenką „Słodkiego miłego życia”, za której wykonanie zdobył nagrodę publiczności. Kombi nawiązało współpracę z londyńską firmą Passion Records, czego efektem była promocja zespołu na targach muzycznych MIDEM w Cannes i nagranie anglojęzycznych wersji kilku piosenek z "Nowego rozdziału" oraz nowych „You Are Wrong” i „Obsession”. W listopadzie tego samego roku wydany został czwarty album pt. "Kombi 4", na którym znalazły się przeboje: „Nasze randez-vous”, „Za ciosem cios”, „Black and White” i „Czekam wciąż”. Na tym albumie Łosowski jako pierwszy w Polsce wykorzystał sampler Ensoniq Mirage. Nagrywał i przetwarzał sample własnego głosu i różnych dźwięków z otoczenia, które wykorzystał w kilku utworach, m.in. w „Za ciosem cios”, „Kombi-music” oraz „Black and White”. Poza syntezatorami Mini Korg 700s i Sequential Circuits Prophet-5 wykorzystał syntezator Yamaha DX7 i automat perkusyjny Yamaha RX11. Jako pierwszy wykorzystał też komputer Commodore 64 (jako sekwencer MIDI).
W 1986 z okazji 10-lecia działalności zespołu pod nazwą Kombi odbyła się seria kilkudziesięciu koncertów w Polsce i za granicą. Rezultatem trasy była koncertowa płyta "10 years – The best of Live", na której znalazł się zapis występu w Sopocie. W tym samym roku Jerzy Piotrowski opuścił grupę, a za perkusją zasiadł ponownie Jan Pluta. Ten jednak szybko podjął decyzję o opuszczeniu zespołu, który zaczął występować jako trio z automatem perkusyjnym. Wiosną 1987 odbyło się pierwsze tournée grupy po Ameryce Północnej. W tym samym roku muzycy koncertowali we Włoszech i RFN, a w kolejnym m.in. w Wielkiej Brytanii i Grecji. W 1988 zespół zarejestrował materiał do piątego LP pt. "Tabu", który wydano rok później. Znalazły się na nim przeboje: „Nietykalni – skamieniałe zło”, „Bez szans”, „Pamiętaj mnie” (jedna z pierwszych pozycji albumu upubliczniona jesienią 1988) oraz „Tabu – obcy ląd”. Na tylnej stronie okładki "Tabu" wykorzystano rysunki Sławomira Łosowskiego.
Obchody 15-lecia i zawieszenie działalności (1991–2003).
W 1991 zespół obchodził 15-lecie działalności pod nazwą Kombi. Z tej okazji na płycie analogowej został wydany album kompilacyjny "15 lat", a następnie na płycie CD album "The Best of Kombi" z 16 największymi przebojami w nowych wersjach nagranych w studiu Łosowskiego. W lipcu w Sopocie odbył się koncert z okazji jubileuszu, który został sfilmowany i wyemitowany przez Telewizję Polską. Do zespołu jako perkusista dołączył syn Sławomira Łosowskiego – Tomasz Łosowski. Podczas wydarzenia, gościnnie wystąpił również Jerzy Piotrowski. Koncert został zarejestrowany w formacie cyfrowym i doczekał się kilku wydań na płytach CD pod nazwami "Koncert 15-lecia" lub "Ostatni koncert". Na początku 1992 zespół wyjechał po raz trzeci do Ameryki, gdzie Skawiński i Tkaczyk podjęli decyzję o odejściu z grupy na rzecz autorskiego projektu muzycznego pod nazwą Skawalker (w późniejszym czasie, po dołączeniu do składu wokalistki Agnieszki Chylińskiej, przekształconego w O.N.A.). Kombi w składzie z nimi zagrało jeszcze kilka koncertów, które były wcześniej ustalone. Sławomir Łosowski nie zdecydował się kontynuować działalności zespołu w nowym składzie. W latach 1993–1994 nagrał z perkusistą Tomaszem Łosowskim wcześniej przygotowany materiał na płytę instrumentalną "Nowe narodziny". Album był utrzymany w charakterystycznym dla Kombi brzmieniu, które nawiązywało do lat 80. Rolę basisty gościnnie przejął Łukasz Rutkowski. Płyta została wydana nakładem wytwórni muzycznej X-Serwis w 1995. Wkrótce potem Łosowski z przyczyn prywatnych (pogorszenia się stanu zdrowia żony, która chorowała na stwardnienie rozsiane) wycofał się z czynnego życia muzycznego.
Rozłam w zespole (po 2003).
W 2003 zespół w składzie: Sławomir Łosowski, Grzegorz Skawiński, Waldemar Tkaczyk i Jan Pluta zasiadł w jury programu talent-show "Szansa na sukces." Odcinek poświęcony zespołowi Kombi został wyemitowany 2 lutego 2003 i jednocześnie był ostatnim wspólnym występem tego składu. W tym samym roku Skawiński, Tkaczyk i Pluta utworzyli zespół pod nazwą Kombii (początkowo stylizowane na KombII, bo – zgodnie z założeniami muzyków – podwójne „i” zapisywane jak rzymska liczba II miało oznaczać „Kombi 2”), w którym zabrakło Łosowskiego. W 2004 muzyk założył zespół Łosowski, przemianowany w 2013 na Kombi Łosowski oraz w latach 2014–2022 funkcjonujący jako Kombi (bez dopisku „Łosowski”).
Funkcjonowanie na polskim rynku muzycznym dwóch zespołów o łudząco podobnych nazwach – Kombi i Kombii – spowodowało konflikt, którego finał miał miejsce przed Trybunałem Sprawiedliwości Unii Europejskiej.
Spór o prawa do nazwy zespołu.
Od 2003 między Sławomirem Łosowskim a Grzegorzem Skawińskim i Waldemarem Tkaczykiem toczył się spór o prawa autorskie do nazwy zespołu Kombi. Obie strony swoje prawa do nazwy wywiodły z odmiennej interpretacji podstawowych faktów z historii zespołu, a zwłaszcza okoliczności, w jakich doszło do jego powstania. Według Łosowskiego Kombi jest kontynuacją założonej przez niego w 1969 grupy Akcenty, która w 1976 zmieniła tylko nazwę na Kombi, i jako takie stanowi jego autorski projekt muzyczny, więc tylko on ma prawo pod tą nazwą występować, a posłużenie się przez Skawińskiego i Tkaczyka łudząco podobną nazwą Kombii stanowi naruszenie jego dóbr osobistych wynikających z prawa własności intelektualnej. Według Skawińskiego i Tkaczyka w wyniku radykalnych zmian personalnych, repertuarowych i organizacyjnych w Akcentach, zwieńczonych zmianą nazwy zespołu na Kombi, doszło do zawiązania nowego, wspólnego przedsięwzięcia całej trójki muzyków, w związku z czym każdemu z nich przysługują prawa podmiotowe do nazwy Kombi, a nazwa ta w swym oryginalnym brzmieniu jest zarezerwowana wyłącznie dla zespołu w pełnym, trzyosobowym składzie i nikt nie ma prawa jednostronnie jej sobie przywłaszczać.
Wraz z rozwojem kariery muzycznej członków Kombi po rozpadzie zespołu konflikt pomiędzy nimi narastał, osiągając swe apogeum na przełomie lat 10. i 20. XXI w., kiedy to doszło do sądowego sporu o znak towarowy Kombi. 11 kwietnia 2011 Skawiński i Tkaczyk wystąpili o rejestrację unijnego słownego znaku towarowego Kombii. W odpowiedzi 18 marca 2013 Łosowski w celu zabezpieczenia dóbr osobistych złożył wniosek o rejestrację znaku towarowego przedstawiającego nazwę i logotyp Kombi w Urzędzie Patentowym RP. W styczniu 2014 wystąpił o rejestrację unijnego znaku towarowego Kombi, dzięki czemu otrzymał wyłączne prawa do korzystania z tego znaku, a osiem miesięcy później powrócił do koncertowania pod nazwą Kombi (bez dopisku „Łosowski”). Skawiński w odpowiedzi na ruch Łosowskiego skierował w 2016 wniosek do Urzędu Unii Europejskiej ds. Własności Intelektualnej (EUIPO), domagając się unieważnienia praw do znaku, które przysługiwały Łosowskiemu. Urząd przychylił się do wniosku Skawińskiego i unieważnił rejestrację, uznając, że istnieje zbyt duże podobieństwo znaku Kombi do wcześniej zarejestrowanego znaku Kombii, a biorąc pod uwagę taki sam zakres objętych tymi znakami towarów i usług (muzyka, rozrywka), to takie podobieństwo może wprowadzać odbiorców w błąd. Łosowski złożył odwołanie, próbując wykazać, że przysługują mu „wyłączne prawa podmiotowe” do nazwy Kombi, jednak Izba Odwoławcza we wrześniu 2021 oddaliła wniosek, dlatego artysta skierował sprawę do Trybunału Sprawiedliwości Unii Europejskiej. Ten 7 września 2022 oddalił skargę, na skutek czego Łosowski utracił wyłączne prawa do znaku towarowego Kombi. W uzasadnieniu stwierdzono, że „dowody przedstawione przez skarżącego w celu wykazania istnienia wyłącznego prawa podmiotowego do nazwy Kombi nie miały znaczenia dla sprawy oraz, po drugie, że w niniejszym wypadku istniało prawdopodobieństwo wprowadzenia w błąd” ze względu na łudzące podobieństwo unijnego znaku towarowego Kombi do wcześniej zarejestrowanego znaku Kombii. Jednocześnie stwierdzono, że cała sprawa dotyczyła wyłącznie nazwy Kombi jako znaku towarowego, a nie praw autorskich do niej samej. Co za tym idzie, nie jest wykluczone istnienie wyłącznego prawa podmiotowego do nazwy Kombi, które miałoby przysługiwać Łosowskiemu, ale jeśli ten chce je udowodnić i powołać się na jego ewentualne naruszenie, to musi to uczynić w odrębnym postępowaniu przed polskim sądem. Od momentu przegrania sprawy przed Trybunałem Sprawiedliwości Unii Europejskiej zespół Łosowskiego ponownie posługuje się znakiem towarowym Kombi Łosowski.

</doc>
<doc id="54414" url="https://pl.wikipedia.org/wiki?curid=54414" title="Ianuarius">
Ianuarius

Ianuarius, łac. – miesiąc styczeń. Poświęcony Janusowi. W czasach Numy Pompiliusza liczył 28 dni, w kalendarzu juliańskim liczbę dni zmieniono na 31.
Zobacz też: Kalendarz rzymski

</doc>
<doc id="54415" url="https://pl.wikipedia.org/wiki?curid=54415" title="Februarius">
Februarius

Februarius (łac. "februarius" 'miesiąc luty'). Ostatni miesiąc kalendarza rzymskiego przeznaczony na obrzędy oczyszczające (łac. "februa") odbywane przed początkiem nowego roku. Liczył 28 dni.
Februarius (in annis intercalaribus) (rok przestępny)

</doc>
<doc id="54416" url="https://pl.wikipedia.org/wiki?curid=54416" title="Martius">
Martius

Martius (łac. – miesiąc marzec) – w starożytnym kalendarzu rzymskim miesiąc poświęcony bogu wojny – Marsowi, od którego brał nazwę, będący także początkiem sezonu operacji wojskowych. Liczył 31 dni.
1 marca, Kalendy, Matronalia – święto ku czci Junony, matki Marsa, według tradycji miała wydać na świat boga wojny właśnie 1 marca. Według starego kalendarza 1 marca (nazwa miesiąca od imienia Marsa) rozpoczynał się nowy rok, również pora rozpoczęcia prac polowych. 
Tego dnia ku czci Junony odprawiano uroczyste pochody, składano dary w świątyni i w świętym gaju na Eskwilinie. Na ołtarzach palono kadzidła. Bogini ofiarowywano krowę. Posągi ozdabiano kwiatami i wełnianymi wstążkami. Tego dnia przez miasto przechodziła specjalna procesja niesiono święte tarcze. Saliowie, opiekunowie tarcz boga Marsa przez cały miesiąc w specjalnym tańcu i śpiewie czcili boga wojny. Tego dnia czyszczono broń, odbywały się wyścigi rydwanów. Wiosna była początkiem nowego sezonu wypraw wojennych. Matronalia były świętem zwłaszcza mężatek i dziewic. Tego dnia mężowie obdarowywali żony drobnymi upominkami, spełniali ich życzenia. W święcie mogły brać udział również niewolnice i za przykładem Saturnalia panie domu, usługiwały swym niewolnicom przy stole. W święcie pierwotnie nie mogły brać udziału kobiety parające się prostytucją, pod koniec republiki ten zakaz został złagodzony, a później zniesiony. 
16 marca – święto Jowisza i Marsa –
Jak i cały miesiąc było poświęcone bogu wojny, ale i bogu rolniczemu – uosobieniu rozrostu i męskiej siły i witalności. Tego dnia pytano się bogów, ile lat życia pozostaje obywatelowi. Odbywano małe uczty zakrapiane winem. 
17 marca, Liberalia – stare kapłanki i kapłani ozdobieni wieńcami z bluszczu ofiarowywali Bachusowi ciasta, miód, mięso przyrządzone na słodko. Towarzyszyła temu głośna muzyka, tańce, i swoboda obyczajów. Tego dnia chłopcy w wieku 16–17 lat przywdziewali męskie togi i stawali się pełnoprawnymi obywatelami. 
19 marca, Quinquatrus – rozpoczynało się pięciodniowe święto ku czci Minerwy, patronki tkactwa, muzyków, nauczycieli, uczniów, lekarzy, mówców. To pora ferii dla młodzieży. Święto radosne, z muzyką, czyniono ofiary bogini. Każda z grup, której patronowała bogini wielbiła ją przez te dni. 
26 marca – dzień wolny od tańców Bractwa Saliów. 
30 marca – dzień Salus, bogini pomyślności i dobrobytu. Oddawano jej cześć na Kwirynale, gdzie miała swoją świątynię. 
31 marca – święto bogini Luny.
Zobacz: Kalendarz rzymski

</doc>
<doc id="54417" url="https://pl.wikipedia.org/wiki?curid=54417" title="Pismo linearne B">
Pismo linearne B

Pismo linearne B – pismo mykeńskie odczytane przez angielskich uczonych Michaela Ventrisa i Johna Chadwicka w 1953.
W przeciwieństwie do pisma linearnego A służyło do zapisywania języka mykeńskiego, czyli jednej z form języka greckiego w przedklasycznej fazie rozwoju. Powstało jako modyfikacja pisma linearnego A w trakcie podbojów dokonywanych przez Kreteńczyków, celem stworzenia sprawnej administracji na terenach wasalnych władców i podbitych miast.
Zawiera około 90 znaków, w tym sylabicznych (samogłoski i sylaby otwarte) i niewielką liczbę ideogramów. 
Gliniane tabliczki pokryte inskrypcjami w tym piśmie znaleziono w:
Historia odczytania pisma linearnego B.
Na początku XX w. angielski archeolog Sir Arthur Evans rozpoczął prace wykopaliskowe w Knossos, starożytnym mieście położonym na wyspie Krecie. Podczas tych prac odkrył znaczną liczbę glinianych tabliczek zapisanych nieznanym wcześniej pismem. Evans wkrótce odkrył, że pismo na starszych tabliczkach różniło się od pisma z tabliczek późniejszych. Te pierwsze Evans nazwał pismem linearnym A. Pismo na młodszych tabliczkach, których było dużo więcej, zostało nazwane pismem linearnym B. Evans poświęcił kilkadziesiąt lat na odszyfrowanie obu rodzajów pisma, jednak bez rezultatu.
Za część problemów związanych z odczytaniem pisma linearnego należy winić samego Evansa. Archeolog ten bardzo mocno wierzył, że cywilizacja kreteńska, z którą związane było pismo linearne B, używała do pisania hipotetycznego języka, który został przez niego nazwany "minojskim" (nazwa pochodzi od mitycznego władcy wyspy Minosa). Dzięki swoim ogromnym wpływom w świecie akademickim Evans skutecznie odcinał od badań tych, którzy dopuszczali możliwość, jakoby pismo linearne B mogło mieć jakieś związki z językiem greckim, pomimo pewnych przesłanek wskazujących na słuszność tej hipotezy.
W 1936 roku w jednym z publicznych odczytów Arthura Evansa wziął udział czternastoletni wówczas Michael Ventris, który dość wcześnie zainteresował się archeologią dzięki matce, która często zabierała go do British Museum. Mając lat siedem przeczytał książkę o hieroglifach, napisaną po niemiecku. Wykład Evansa na temat cywilizacji minojskiej i związanego z nią pisma linearnego rozbudził zainteresowanie Ventrisa tą tematyką do tego stopnia, że w 1940 roku prestiżowe czasopismo archeologiczne American Journal of Archeology opublikowało jego pierwszy artykuł naukowy na ten temat. Zataił wówczas swój wiek, ponieważ obawiał się, że nikt nie potraktuje go poważnie. W artykule tym wysunął hipotezę, że język minojski jest spokrewniony bardziej z językiem etruskim niż z greckim, popierając tym samym tezę Evansa.
W tym samym roku zmarł Arthur Evans, co umożliwiło innym badaczom uzyskać dostęp do oryginalnych tabliczek z Knossos. Jedną z tych osób była Alice Kober, filolog klasyczny z Brooklyn College. Zauważyła ona, że w niektórych słowach zapisanych pismem linearnym B zmieniają się ich końcówki – deklinacja jest cechą charakterystyczną języków takich jak łacina czy greka. Podążając tym śladem, Michael Ventris skonstruował serię siatek łączących znaki z tabliczek ze spółgłoskami i samogłoskami (pomysł konstrukcji siatek pochodził od Alice Kober, Ventris tylko go rozszerzył). W międzyczasie Vetris starał się dowiedzieć jak najwięcej o strukturze języka Mykeńczyków.
Niektóre z tabliczek z pismem linearnym B zostały odkryte na kontynencie i dlatego były powody, aby wierzyć, że pewne łańcuchy znaków zawarte na kreteńskich tabliczkach były nazwami własnymi. Ventris założył, że nazwy własne pojawiające się na tabliczkach są w rzeczywistości nazwami miast znajdujących się na wyspie. To przypuszczenie okazało się poprawne. Wykorzystując je Ventris szybko wykazał, że język pisma linearnego B był językiem greckim (choć jeszcze na początku lat 50. odnosił się do tego pomysłu sceptycznie), co obaliło ostatecznie hipotezę Evansa o tym, że cywilizacja minojska była cywilizacją odrębną od wówczas istniejących. 1 lipca 1952 w wywiadzie udzielonym BBC Ventris ogłosił z całą pewnością, że język pisma linearnego B jest archaiczną greką, starszą od języka Homera o pięćset lat. Informacja ta zaskoczyła środowisko uczonych, większość z nich uznała wiadomość za absurdalną. Jedną z tych osób był ekspert od klasycznej greki John Chadwick, jednak po zapoznaniu się z wynikami badań Ventrisa nie tylko stał się jego orędownikiem, ale przyczynił się także do dalszych postępów w badaniach, ponieważ znajomość starogreckiego przez Ventrisa okazała się niewystarczająca. Wyniki swoich prac opublikowali w trzytomowej monografii "Documents in Mycenean Greek" opublikowanej w 1956 roku (już po śmierci Ventrisa).

</doc>
<doc id="54420" url="https://pl.wikipedia.org/wiki?curid=54420" title="Aprilis">
Aprilis

Aprilis, łac. – miesiąc kwiecień. 
Prawdopodobnie nazwa pochodzi od słowa "aperire" – otwierać. Oznacza więc miesiąc, w którym ziemia się otwiera i zaczyna się okres wegetacji. Miesiąc poświęcony bogini Wenus. Liczył 29 dni i był drugim miesiącem w kalendarzu rzymskim.

</doc>
<doc id="54422" url="https://pl.wikipedia.org/wiki?curid=54422" title="Maius">
Maius

"Maius", łac. – miesiąc maj. Prawdopodobnie pochodzi od rzymskiej bogini "Maia" – matka; poświęcony jej był dzień 1 maja. Uważa się też, że był poświęcony wszystkim bogom. Liczył 31 dni i był trzecim miesiącem w kalendarzu rzymskim.

</doc>
<doc id="54423" url="https://pl.wikipedia.org/wiki?curid=54423" title="Jose Luis Rodriguez Zapatero">
Jose Luis Rodriguez Zapatero



</doc>
<doc id="54426" url="https://pl.wikipedia.org/wiki?curid=54426" title="Cymbergaj">
Cymbergaj

Cymbergaj – towarzyska gra zręcznościowa, polegająca na odbijaniu monet na płaskiej powierzchni, przy użyciu linijki bądź grzebienia. Jest znana od wielu lat i posiada różnorakie warianty.
Nazwa.
Nazwa cymbergaj jest spolszczoną formą dialektalnego wyrażenia z języka jidysz "ci mir gaj" – oznaczającego „do mnie idź” i nie jest ona odmieniana przez liczbę mnogą. Jest ona dziś także spotykana w gwarze lwowskiej, która jest podobna do ulicznej gwary baciarów. Współcześnie nazwa cymbergaj została także mylnie utożsamiona z Air Hockeyem.
Historia.
Cymbergaj to gra z ponad stuletnią tradycją w Polsce. W każdej ze swych odmian był podwórkowo-szkolną grą, popularną szczególnie wśród dzieci i młodzieży w latach sześćdziesiątych i osiemdziesiątych XX wieku. Ślady tej popularności odnaleźć można m.in. w literaturze Adama Bahdaja czy Edmunda Niziurskiego. Współcześnie organizowane są nieoficjalne turnieje przez lokalne grupy wielbicieli tej gry, są to przede wszystkim turnieje indywidualne.
Podobną grą do cymbergaja szóstkowego jest czeska gra šprtec, znana dziś także pod nazwą hokej stołowy (ang. "Billiard-Hockey") oraz węgierska gombfoci (wariant piłki guzikowej). Obydwie te gry zrodziły się w tym samym czasie co cymbergaj i zdobyły popularność w wielu krajach.
Zasady gry.
Cymbergaj posiada wiele odmian, różniących się liczbą używanych monet, miejscem i zasadami rozgrywki. Może być zarówno grą indywidualną jak i zespołową. Czasami do gry, zamiast monet z grzebieniem/linijką używa się kapsli z otwieraczem do pojemnika z napojem, bądź guzików.
Cymbergaj podstawowy.
Monety są rozmieszczone w formie wierzchołków trójkąta, przy czym jedna z monet musi być przemieszczona pomiędzy dwiema pozostałymi za pomocą uderzenia; np. grzebieniem lub ołówkiem w taki sposób, żeby nie zetknąć się z pozostałymi oraz żeby utworzony w ten sposób trójkąt był jak najmniejszy. Ważne, by uderzać monety na przemian i w jak najkrótszym czasie. Przegrywa ten, kto monetą dotknie innej monety lub nie utworzy trójkąta (np. układ monet nie pozwoli przeciwnikowi na przemieszczenie jednej z nich pomiędzy pozostałymi).
Cymbergaj grzebieniowy.
Jest on równorzędną odmianą tej gry. Do gry także używa się trzech monet, jednak dwie z nich są stosowanie jako zawodnicy, a trzecia, znacznie mniejsza jako Piłka. Gra toczy się na boisku z zaznaczonym środkiem, polem karnym i bramkami jej celem jest strzelenie jak największej ilości goli przeciwnikowi, używając grzebieni do uderzania zawodników, tak by przesuwać nimi piłkę w kierunku bramki przeciwnika.
Ogólne zasady gry są przeniesione z piłki nożnej, z zachowaniem rzutów karnych, fauli, rzutów wolnych, rożnych etc.
Cymbergaj szóstkowy.
Popularną, lecz zmienioną w znacznym stopniu odmianą gry, jest cymbergaj szóstkowy.
Każdy gracz ma do dyspozycji drużynę złożoną z sześciu monet, które rozstawia na boisku, natomiast piłkę stanowi 1 grosz. Gracze uderzają monety na przemian, a głównym celem jest wbicie grosza do bramki. Reguły gry wzorowane są na przepisach gry w piłkę nożną i odpowiednio przystosowane do cymbergaja. Wymiary boiska do cymbergaja szóstkowego są dokładnie takie jak do piłki nożnej, z tym że metry zostały zamienione na centymetry. Zawodnicy danej drużyny mają naklejone na górnej powierzchni monety papierowe koszulki w jednolitych barwach charakterystycznych tylko dla tej jednej drużyny. Gracz wybiera nazwę swojej drużyny, a zawodnicy-monety otrzymują nazwiska. Mecz w cymbergaju szóstkowym trwa 2 x 15 minut.

</doc>
<doc id="54435" url="https://pl.wikipedia.org/wiki?curid=54435" title="Aleksandra Klejnowska">
Aleksandra Klejnowska

Aleksandra Jadwiga Klejnowska-Krzywańska (ur. 17 grudnia 1982 w Legnicy) – polska sztangistka.
Zawodniczka Zawiszy Bydgoszcz. W kategorii do 58 kg mistrzyni świata i Europy oraz była rekordzistka Europy.
W 2000 została mistrzynią Europy juniorek, a na Igrzyskach Olimpijskich w Sydney zajęła 5. miejsce. W 2001 zdobyła mistrzostwo świata i Europy, zarówno wśród seniorek, jak i juniorek. Była pierwszą polską mistrzynią świata w podnoszeniu ciężarów. W 2002 zdobyła ponownie mistrzostwo Europy, wkrótce jednak została zdyskwalifikowana przez federację światową za doping (federacja nałożyła karę 2 lat dyskwalifikacji, mimo udowodnienia przez prokuraturę polską niewinności zarówno Klejnowskiej, jak i Dominiki Misterskiej, którym dosypano zabroniony preparat do posiłku). Po zakończeniu kary w 2004 po raz trzeci została mistrzynią Europy, ustanawiając jednocześnie rekordy Europy w dwuboju (222,5 kg) i podrzucie (127,5 kg).
Na Igrzyskach Olimpijskich w Atenach 2004 ponownie zajęła 5. miejsce; wywalczyła srebrny medal Mistrzostw Europy 2005 w Sofii, oraz brązowe medale Mistrzostw Europy 2006 we Władysławowie 2007 w Strasburgu.
W roku 2008 zdobyła po raz czwarty złoty medal mistrzostw Europy wynikiem 212 kg (91+121). Na Igrzyskach Olimpijskich w Pekinie zajęła miejsce siódme z wynikiem 215 kg (95+120).
Po Igrzyskach w Pekinie miała przerwę w karierze z powodu urlopu macierzyńskiego.
Po powrocie do sportu w Mistrzostwach Świata w Antalyi w 2010 r. zajęła dopiero 18. miejsce, ale w Mistrzostwach Europy w Kazaniu w 2011 r. zdobyła ponownie brązowy medal, wynikiem 196 kg (86+110).
Na Igrzyskach Olimpijskich w Londynie zajęła 7. miejsce w kategorii do 53 kg, z wynikiem 196 kg (84+112).
Jest żołnierzem Wojska Polskiego w stopniu starszego szeregowego.

</doc>
<doc id="54436" url="https://pl.wikipedia.org/wiki?curid=54436" title="David Sutch">
David Sutch



</doc>
<doc id="54440" url="https://pl.wikipedia.org/wiki?curid=54440" title="Ryga">
Ryga

Ryga (łot. "Rīga" [ˈriːɡa], niem. i szw. "Riga", lit. "Ryga", est. "Riia", liw. "Rīgõ", fiń. "Riika", jidysz ריגע, "Rige", , "Riga") – stolica i największe miasto Łotwy, położone nad rzeką Dźwiną w pobliżu jej ujścia do Bałtyku w Zatoce Ryskiej. Jest głównym ośrodkiem gospodarczo-przemysłowym, komunikacyjnym (port morski, lotniczy i węzeł kolejowy Ryga Centralna), kulturalnym i naukowym kraju. Zabytkowe Stare Miasto jest wpisane na listę światowego dziedzictwa kulturowego i przyrodniczego UNESCO. Stanowi jedno z największych w Europie skupisk architektury secesyjnej. W przeszłości ludność miasta dochodziła nawet do 900 tys. mieszkańców, w 2022 liczba ludności Rygi wynosiła około 605 tys. osób. Pod względem liczby ludności największe miasto w krajach bałtyckich. W Rydze znajduje się agencja Unii Europejskiej - Organ Europejskich Regulatorów Łączności Elektronicznej BEREC.
Historia.
Dzieje najstarsze.
Już w X wieku istniała rozwinięta osada plemienia Liwów u ujścia Dźwiny, którędy przebiegał szlak handlowy od Waregów do Greków. Obecne miasto zostało założone w 1201 przez biskupa Alberta von Buxhövden i szybko stało się, jako jeden z członków Hanzy od 1282 roku, ważnym ośrodkiem handlowym na wybrzeżu Bałtyku. W 1207 roku rozpoczęto budowę murów miejskich. Po 1225 roku legat papieski Wilhelm z Modeny przyznał mieszczanom prawa, które mieli kupcy niemieccy w Visby na Gotlandii. W średniowieczu Ryga była jednym z najważniejszych portów bałtyckich. Od tego momentu zaczęły się w Rydze, jak i całej Łotwie silne wpływy niemieckiej kultury, języka niemieckiego i niemieckie osadnictwo, a sytuacja ta trwała setki lat. Po 1237 roku posiadłości i prawa zakonu kawalerów mieczowych na terenie miasta przejął zakon krzyżacki. Od 1255 Ryga była siedzibą katolickiej archidiecezji "Prus, Inflant i Estonii", której podlegała m.in. diecezja chełmińska i diecezja warmińska. W związku z próbami przejęcia władzy w mieście przez zakon krzyżacki, w 1297 roku mieszczanie Rygi zburzyli dwór krzyżacki i wymordowali jego załogę. Konflikt trwał do 1330 roku, gdy wojska zakonne zmusiły miasto do poddania się. W 1366 roku wielki mistrz zrzekł się władzy nad miastem, zastrzegając jedynie prawo do posiadania zamku. W 1366 papież ustanowił królów Polski opiekunami arcybiskupstwa ryskiego. W 1452 roku zakon krzyżacki i arcybiskup Sylwester Stodewescher zawarli w Kircholmie ugodę, na mocy której podzielili się władzą nad miastem. W 1484 roku mieszczanie zbuntowali się ponownie i zburzyli zamek krzyżacki, jednak po kilku latach musieli się ponownie podporządkować zakonowi, którego pozycja jednak szybko w następnych latach zaczęła słabnąć. W latach 1521–1524 Ryga stała się miastem luterańskim.
Ryga w Rzeczypospolitej (1561–1621).
28 listopada 1561 na mocy paktu wileńskiego Inflanty oddały się pod opiekę królowi Zygmuntowi II Augustowi, a Gotthard Kettler otrzymał w lenno Kurlandię i Semigalię. W dniu 5 marca 1562 na zamku w Rydze Kettler złożył hołd lenny Zygmuntowi II Augustowi, który w zastępstwie króla polskiego przyjął Mikołaj Radziwiłł Czarny. Po unii lubelskiej w 1569 Ryga znalazła się pod wspólnym panowaniem Korony Polskiej i Wielkiego Księstwa Litewskiego. Pod polską władzą zamek w Rydze znajdował się od 1565 r., natomiast w roku następnym utworzono w Rydze kasztelanię. W 1566 r. nastąpiła sekularyzacja i w efekcie likwidacja arcybiskupstwa w Rydze.
W obrębie państwa polsko-litewskiego Ryga otrzymała najpierw 20 lat autonomii ("Freiheistsjahre") i po upływie tego okresu król Stefan Batory podpisał 15 stycznia 1581 r. akt poddania się Rygi jego władzy. Po pokonaniu Iwana Groźnego w 1582 r. król uroczyście wjechał do miasta przez bramę Marschallpforte, a następnie w tym samym roku założył w nim kolegium jezuickie. W listopadzie 1582 r. Sejm Rzeczypospolitej zatwierdził nowy przywilej dla miasta "Corpus Privilegiorum Stephaneum". Król Stefan Batory nadał Rydze prawo składu w 1581 i 1582 roku. W 1584 r. miasto zawarło specjalną konwencję ułatwiającą handel z Wielkim Księstwem Litewskim. W latach 1584–1589 miastem wstrząsnęły niepokoje określane jako „rozruchy kalendarzowe”, których tłem było wprowadzenie kalendarza gregoriańskiego, spór o kościół św. Jakuba pomiędzy katolikami a protestantami i w konsekwencji wypędzenie jezuitów oraz konflikt między Radą Miejską a gildiami o władzę w mieście. W trakcie starć publicznie stracono w 1586 r. dwóch stronników króla Polski: wójta Testiusza i syndyka Wellinga. Nastroje uspokoiły się w czasie panowania Zygmunta III Wazy, gdy pod mury miasta podeszły wojska wojewody wendeńskiego Jerzego Farensbacha i stracono dwóch przywódców gildii protestanckiej: notariusza Gizego i ławnika Brynka. Ryga leżała w obrębie województwa wendeńskiego. W okresie panowania Rzeczypospolitej w ryskiej mennicy bito polskie monety.
Miasto pod panowaniem polskim zaczęło się dynamicznie rozwijać, czego dowodem był wzrost liczebności cechów rzemieślniczych z 8 do 24. W 1588 r. N. Mollin otworzył w mieście pierwszą drukarnię, którą wzorował na drukarni hetmana Jana Zamoyskiego w Zamościu. W 1589 r. miasto złożyło przysięgę wierności nowemu królowi Polski Zygmuntowi III Wazie. W 1601 r. sądy miejskie podporządkowano bezpośrednio najwyższym sądom królewskim w Warszawie. W 1603 r. król Zygmunt III zezwolił miastu na zatrzymywanie połowy otrzymywanych ceł.
W czasie II wojny polsko-szwedzkiej w 1601 r. pod miastem wojska polskie rozbiły wojska szwedzkie, a w 1605 we wsi Kircholm, 25 km od Rygi, wojska Rzeczypospolitej pokonały przeważające siły szwedzkie.
W czasie IV wojny polsko-szwedzkiej król Szwecji Gustaw II Adolf obległ miasto 21 sierpnia 1621 r. Rygi bronił garnizon liczący 900 polskich żołnierzy oraz 3700 mieszczan z milicji miejskiej z artylerią. Po miesięcznym oblężeniu i odparciu trzech szturmów Ryga skapitulowała 25 września. Leżący niedaleko Dyjament (dziś dzielnica miasta), którego broniła tylko jedna kompania piechoty pod dowództwem Jana Schawarzhofa, poddał się dopiero 2 października. Ryga pozostała pod panowaniem Szwedów na mocy rozejmu w Altmarku z 1629 r. Panowanie szwedzkie nad Rygą potwierdził "de iure" dopiero pokój w Oliwie w 1660 r.
Ryga pod panowaniem Szwecji (1621–1710).
W 1656 w czasie wojny szwedzko-rosyjskiej Rosjanie po raz pierwszy podjęli próbę zdobycia miasta. W trakcie III wojny północnej w 1700 roku miasto obległy wojska saskie króla Augusta II Mocnego, który zdobyciem miasta chciał wzmocnić swoją pozycję wobec szlachty polskiej. W 1701 żołnierze Augusta II zostali pokonani pod Rygą przez Szwedów, którzy następnie skierowali się na południe, do Polski.
Ryga w carskiej Rosji (1710–1917).
W 1710 r. po bitwie pod Połtawą miasto zdobyli Rosjanie, jednak niedaleka Łatgalia nadal do I rozbioru Polski w 1772 r. pozostała w rękach polskich. W 1721 roku Szwecja w traktacie nysztackim uznała przynależność Rygi do Rosji. W 1782 roku powstał pierwszy teatr publiczny. W 1796 stała się stolicą guberni inflanckiej Imperium Rosyjskiego. W 1812 roku wojska napoleońskie spaliły przedmieścia miejskie, odbudowane następnie przez generał-gubernatora inflanckiego Filippo Paulucciego. W 1854 r. podczas wojny krymskiej port został zablokowany przez flotę brytyjską. W latach 1857–1863 zburzono fortyfikacje miejskie i rozpoczęto zakładanie bulwarów. W latach 1858–1861 nastąpiła pierwsza masowa migracja ludności łotewskiej ze wsi do Rygi, co spowodowało wzrost jej znaczenia w mieście. W 1881 r. ludność miasta liczyła już 170 tys. mieszkańców, w tym 67 tys. posługiwało się językiem niemieckim (40%), 50 tys. łotewskim (30%), 32 tys. rosyjskim (19%) i 3,2 tys. językiem polskim (2%). Podczas rewolucji 1905 r. miastem wstrząsały rozruchy robotnicze. W trakcie I wojny światowej Ryga została zdobyta przez Niemców 3 września 1917 r.
Ryga w czasie łotewskiej wojny o niepodległość i w Republice Łotewskiej (1918–1940).
18 listopada 1918 r. Łotewska Rada Ludowa ogłosiła w Rydze powstanie niepodległej Republiki Łotewskiej. Kilkanaście dni później, 29 listopada, działania wojenne przeciwko niepodległej republice rozpoczęła Armia Czerwona. Rząd Rosji Radzieckiej oraz komuniści łotewscy dążyli do utworzenia na ziemiach łotewskich republiki radzieckiej. Rząd Tymczasowy Łotwy z Kārlisem Ulmanisem na czele zawarł z Niemcami umowę, na mocy której terytoriów łotewskich przed Armią Czerwoną bronić miały niemieckie jednostki ochotnicze (Bałtycka Landeswehra i Żelazna Brygada, następnie Dywizja), jednak w listopadzie i grudniu 1918 r. oddziały bolszewickie, wspierane przez miejscowych zwolenników, zdołały opanować praktycznie całą wschodnią Łotwę. W końcu grudnia 1918 r. rząd łotewski uznał obronę Rygi za niemożliwą i opuścił miasto. W dniach 2-3 stycznia 1919 r. Rygę opanowali miejscowi bolszewicy oraz wkraczające jednostki Armii Czerwonej. 
Do Rygi przybył rząd Łotewskiej Socjalistycznej Republiki Radzieckiej, na czele którego stał Pēteris Stučka. 13-15 stycznia 1919 r. w Rydze odbył się I Zjazd Delegatów Robotniczych Łotwy. 
23 maja 1919 r. Ryga została zdobyta przez wojska niemieckie działające w imieniu rządu łotewskiego na czele z Andrievsem Niedrą, który wcześniej sami Niemcy zainstalowali drogą przewrotu, obalając proaliancki rząd Ulmanisa. W zajętym mieście Niemcy rozstrzelali ok. 4500 Łotyszy podejrzanych o współpracę z bolszewikami lub o sympatyzowanie z rządem Ulmanisa. Rząd Tymczasowy Łotwy odzyskał kontrolę nad Rygą po bitwie pod Kiesią w czerwcu 1919 r., w której wojska estońskie, z udziałem ochotników łotewskich, odniosły zwycięstwo nad Niemcami, a 3 lipca 1919 r. zawarty został rozejm nakazujący jednostkom niemieckim opuszczenie Rygi i całej Łotwy. 8 lipca 1919 r. do Rygi powrócił rząd Ulmanisa. Ostatnią próbę odebrania Rygi Republice Łotewskiej podjęła w październiku 1919 r. biała rosyjska Zachodnia Armia Ochotnicza pod dowództwem Pawła Bermondta-Awałowa, wcześniej dozbrojona przez Niemców. Łotysze, z pomocą Wielkiej Brytanii, zdołali jednak odeprzeć jej atak na miasto. 
11 sierpnia 1920 podpisano tu traktat pokojowy między Łotwą a Rosją, a 18 marca 1921 podpisano traktat pokojowy między Polską a Rosją. 
W połowie 1919 r. Ryga liczyła ok. 212 tys. mieszkańców, w tym 109 tys. Łotyszy, 36 tys. Niemców, 28 tys. Żydów, 15 tys. Rosjan, 9 tys. Polaków oraz 6 tys. Litwinów. W 1935 roku Łotysze stanowili ok. 65% mieszkańców.
Ryga podczas II wojny światowej i w składzie ZSRR (1940–1991).
W 1940 wcielona do ZSRR. W dniu 1 lipca 1941 r. w początkowej fazie operacji Barbarossa zajęta przez Niemców, z wydatnym udziałem powstańców łotewskich. W dniu 13 października 1944 zdobyta ponownie przez Armię Czerwoną i wcielona do ZSRR. Na skutek działań wojennych wiele obiektów miejskich uległo zniszczeniu. W 1949 r. nastąpiła kolejna wywózka mieszkańców miasta na Syberię. W związku z masowym napływem Rosjan do miasta, w 1979 r. liczba Łotyszy w Rydze spada do 38%.
Ryga w Republice Łotewskiej.
Od 21 sierpnia 1991 po ogłoszeniu niepodległości przez Łotwę, miasto ponownie zostało stolicą państwa łotewskiego. W 2003 w stolicy Łotwy został zorganizowany 48. Konkurs Piosenki Eurowizji. W 2006 w Rydze odbył się szczyt NATO. Największą imprezą międzynarodową, jaką dotąd gościła Ryga (oraz cała Łotwa) stały się Mistrzostwa Świata w Hokeju na Lodzie w 2006 oraz 2021 roku. W 2013 roku w Rydze doszło do katastrofy budowlanej, w której zginęły 54 osoby. W 2014 miasto zostało wyróżnione tytułem Europejskiej Stolicy Kultury.
Mikrorejony.
Powszechnie przyjmuje się podział miasta na 47 mikrorejonów:
Ważniejsze miejsca i zabytki.
Miasto leży na trasie Europejskiego Szlaku Gotyku Ceglanego. W 1997 ryska starówka została wpisane na listę światowego dziedzictwa UNESCO. Do najbardziej znanych zabytków i charakterystycznych miejsc Rygi należą:
Populacja.
Narodowości.
W czasie ZSRR w Rydze osiedliło się wielu Rosjan, Ukraińców i Białorusinów, którzy mieszkają tam do dziś, większość z nich nie zna języka łotewskiego. Dane za 2013:
Transport.
W Rydze funkcjonują port lotniczy, port morski oraz największa stacja kolejowa na Łotwie. Komunikację miejską obsługują zarówno tramwaje jak i trolejbusy.
Sport.
W Rydze działa wiele klubów sportowych, do bardziej znanych należą kluby piłkarskie: Skonto FC, Dinamo-Rīnuži/LASD Ryga, FK Rīga, FK Daugava Ryga, a hokej na lodzie reprezentuje tutaj Dinamo Ryga. Głównymi obiektami sportowymi Rygi są Stadion Skonto oraz hale Arēna Rīga i Skonto Arena.
W 1937 w Rydze odbyły się Mistrzostwa Europy w Koszykówce, w 1962 Mistrzostwa Świata w Piłce Siatkowej Mężczyzn (część spotkań), a w 2006 Mistrzostwa Świata w Hokeju na Lodzie.
Miasta partnerskie.
Miasta partnerskie Rygi:

</doc>
<doc id="54442" url="https://pl.wikipedia.org/wiki?curid=54442" title="Natangia">
Natangia

Natangia – terytorium historyczne położone na terenie krainy historycznej Prusy Dolne. Pierwotnie obejmowało obszar zamieszkany przez jedno z plemion pruskich – Natangów, położony pomiędzy Sambią (od której oddzielała ją Pregoła), Warmią, Barcją i być może Nadrowią. Granice terytorium plemiennego znane są tylko w przybliżeniu. Nie wiadomo, czy Natangia obejmowała ziemię "Sclunien" i sięgała do Zalewu Wiślanego, podobnie jak nie jest pewne, czy obejmowała ziemię "Unsatrapis" nad dolną Łyną (późniejszy teren wokół zamku "Wohnsdorf"). Na terenie Natangii plemiennej prawdopodobnie położony był ośrodek kultu Romowe.
Najstarsza wzmianka o Natangii znajduje się w zbiorze dokumentów Liber Census Daniae (ok. 1210-1231) duńskiego króla Waldemara II Zwycięskiego, który w 1210 wyprawił się do Prus i je sobie czasowo podporządkował.
Natangia stała się celem podboju przez zakon krzyżacki od roku 1238, gdy zdobyto gród Bałga nad Zalewem Wiślanym. Do roku 1241 Natangowie, Warmowie i Bartowie – pokonani podczas oblężenia Bałgi – poddali się Zakonowi. Krzyżacy zbudowali wówczas na terenie natangijskim zamek Krzyżbork ("Kreuzburg") i zaczęli zasiedlanie ich ziem. Proces ten opóźniło I powstanie pruskie (1247–1249). W wyniku klęski Prusów i na podstawie układu w Dzierzgoniu (7 lutego 1249) północna Natangia poddała się Zakonowi, ale Natangowie z południa stawiali opór zadając nawet Krzyżakom znaczną klęskę w bitwie pod wsią Kruki (29 listopada 1249). Dopiero dzięki wsparciu rycerstwa, głównie z Niemiec, oraz zawarciu sojuszu z litewskim księciem Mendogiem, Zakon dokonał w ciągu roku 1250 i 1251 podboju reszty Natangii oraz Barcji.
W roku 1257 ustanowiono przejściowo komtura całej nowo podbitej Natangii, podobnie jak Barcji (1257) i Sambii (1254). Krótko potem, w 1260 roku, wybuchło II powstanie pruskie, a zbuntowanymi Natangami dowodził wódz Herkus Monte, który zginął w roku 1273. Po zakończeniu walk Natangię podzielono na dwie komturie – balgijską ("Balga") i pokarmińską ("Brandenburg"), które były zaliczane do komturii dolnopruskich. Natangia pozostawała w obrębie państwa zakonu krzyżackiego do końca jego istnienia i sekularyzacji w 1525 roku, w odróżnieniu od sąsiedniej Warmii, która w 1466 przeszła pod panowanie polskie.
Na początku XVI wieku na terenie Prus zakonnych ustalił się podział administracyjny na trzy większe okręgi: królewiecki (obejmujący Sambię i Litwę Pruską), oberlandzki (Prusy Górne) i natangijski, który obejmował większy obszar niż kraj plemienny – część Prus Dolnych (plemienne Barcję i Natangię) wraz z terenem południowym dawnej „puszczy galindzkiej”, czyli późniejszych Mazur. Podział ten przetrwał również w Prusach Książęcych i Królestwie Prus aż roku 1818, gdy w wyniku reformy administracyjnej powstały mniejsze powiaty ("Landkreis"). Jednak nieoficjalnie "Natangia" funkcjonowała jako nazwa jednej z krain w Prusach Wschodnich aż do 1945 roku.
W roku 1945 Natangia została podzielona między Polskę (województwo warmińsko-mazurskie) i obwód kaliningradzki (najpierw ZSRR, a potem Rosja). Na terenie pierwotnej Natangii leży Górowo Iławeckie i być może Bartoszyce. Inne miejscowości Natangii: Gronowo, Grzechotki, Bezledy, Pruska Iława, Cynty, Święta Siekierka (daw. Świętomiejsce), Domnowo, Krzyżbork, Bałga, Pokarmin (daw. Nowe Zgorzelice).

</doc>
<doc id="54444" url="https://pl.wikipedia.org/wiki?curid=54444" title="Olecko">
Olecko

Olecko (do 20 XII 1928 "Margrabowa", lub ; w latach 1928–1945 ) – miasto w północno-wschodniej części Polski w województwie warmińsko-mazurskim, powiecie oleckim, nad rzeką Legą (dawniej "Oleg") i Jeziorem Oleckim Wielkim na Mazurach. Siedziba gminy Olecko. Stolica „Mazur Garbatych”. Od 2002 roku miasto jest siedzibą powiatu oleckiego.
Miasto położone jest na wschodnich krańcach Pojezierza Mazurskiego, na szlaku łączącym Krainę Wielkich Jezior Mazurskich z Pojezierzem Suwalsko-Augustowskim. Na rzeźbę terenu największy wpływ miały zlodowacenia, w efekcie czego jest urozmaicona. Obszar jest pagórkowaty – wzniesienia sięgają od 121 m n.p.m. w południowej części gminy do 220 m n.p.m. w części północno-wschodniej.
Okolice Olecka przecina sieć strumieni łączących jeziora. Lodowiec pozostawił w gminie Olecko ślady w postaci 15 jezior. Większość z nich należy do wód otwartych i posiada charakter rynnowy. Od północnego zachodu otaczają gminę obszary leśne Puszczy Boreckiej, która kryje w sobie rzadkie okazy roślin i zwierząt.
Olecko leży na Mazurach, w granicach historycznych Prus Dolnych, na obszarze dawnej Jaćwieży (Sudowii). Co roku, począwszy od 1994, odbywa się tu cykl imprez kulturalnych Przystanek Olecko.
Historia.
Najstarsze ślady pobytu ludzi na terenie wschodnich Mazur i ziemi oleckiej pochodzą sprzed 11 tys. lat p.n.e., czyli paleolitu. Okolice Olecka zasiedlała ludność tzw. kultury lyngbijskiej, której obozowiska zlokalizowano m.in. w Puchówce na terenie gminy Wieliczki. W połowie pierwszego tysiąclecia p.n.e. na obszar dzisiejszych Mazur przybyła ludność utożsamiana z Bałtami, której kulturę określano mianem kurhanów zachodniobałtyckich. Na podstawie wykopalisk można wnioskować, że już kilka tysięcy lat temu mieszkali tutaj ludzie.
Zaczątkiem miasta był zameczek myśliwski Olecko. Większość osad na terenie ziemi oleckiej powstała w XVI w., w czasach księcia Albrechta Hohenzollerna, który w 1560 r. założył pierwsze miasto w tej części Prus Książęcych. Akt lokacyjny dla miasta został wydany z datą 1 stycznia 1560 r. Zasadźcą miasta był Adam Woynowski. Niektórzy historycy niemieccy łączą założenie Olecka ze spotkaniem w zamku myśliwskim księcia Albrechta w 1560 r. z królem polskim, Zygmuntem Augustem. Okazją do spotkania miało być wspólne polowanie w puszczy. Na pamiątkę spotkania postanowiono założyć dwa miasta w puszczy po obu stronach granicy – po stronie polskiej Augustów (od imienia króla), po pruskiej – "Margrabowa" (od tytułu księcia Albrechta).
„Miasto otrzymuje pieczęć. Przedstawia ona na białym tle szarą basztę z jednym większym i dwoma mniejszymi szczytami czerwonej barwy. Na baszcie naniesiona jest tarcza herbowa z przepołowionym czerwonym orłem oraz czarno-białymi barwami. Pieczęci tej rada używać ma do potwierdzania prawdziwości swoich obwieszczeń, świadectw i innych koniecznych dokumentów.”
Otrzymało ono nazwę Margrabowa (od tytułu Albrechta – margrabiego brandenburskiego) i, jako ważny ośrodek wymiany handlowej na pograniczu polsko-litewsko-pruskim, największy spośród wszystkich rynek (ponad 5,5 ha). Ludność polska używała równolegle nazwy "Olecko". Miasto otrzymało prawo urządzania czterech jarmarków rocznie, jednakże nie stało się nigdy poważniejszym ośrodkiem handlowym.
Do 1657 miasto pozostawało częścią I Rzeczypospolitej jako lenno Korony Królestwa Polskiego.
Rozwój miasta hamowały klęski żywiołowe, takie jak pożary, epidemie oraz zniszczenia wojenne. Powodowały one straty materialne, ubytki ludności polskiego pochodzenia oraz niemal całkowite zniszczenie zabytków architektury.
Zniszczenia miastu przyniosły pożary w końcu XVII i na początku XVIII w., najazd tatarski w latach 1656–1657, epidemia dżumy, która w latach 1709–1711 pochłonęła na terenie ówczesnego starostwa oleckiego ok. 11 tysięcy osób (w samym Olecku ocalało zaledwie 78 osób) oraz obie wojny światowe.
W okresie kampanii napoleońskiej w Olecku kwaterowały oddziały gen. Józefa Zajączka i gen. Jana Henryk Dąbrowskiego. W 1818 miasto zostało siedzibą powiatu.
Wieloletnie osadnictwo ludności mazurskiej w południowym pasie Prus Książęcych sprawiło, że powiat olecki posiadał polski charakter etniczny – przykładowo według danych pruskich w 1831 Polacy stanowili 84,4% mieszkańców powiatu, a według szacunków 90%. Z Oleckiem związani byli ludzie protestujący przeciwko akcji germanizacyjnej na Mazurach. W roku 1659 urodził się tu Jan Moneta – lektor języka polskiego w gimnazjum akademickim w Gdańsku. W Wojnasach (Gmina Wieliczki) koło Olecka przyszedł na świat w 1790 roku Krystyn Lach Szyrma – pisarz i uczony, profesor filozofii na Uniwersytecie Warszawskim. W Olecku żył i pracował w latach 1820–1837 pastor A. F. Czygan – założyciel i redaktor pisma „Nowiny o Rozszerzeniu Wiary Chrześcijańskiej”. Przewodniczył on w 1836 roku synodowi pastorów mazurskich w Olecku, na którym to podjęto uchwałę przeciwko usuwaniu języka polskiego ze szkół na Mazurach. Tu wreszcie w 1856 roku urodził się Karol Sembrzycki – redaktor pism dla ludności polskiej: „Mazur Wschodnio-Pruski”, wydawca kalendarzy i działacz oświatowy.
W drugiej połowie XIX wieku szybszy rozwój miasta wiązał się z budową połączeń drogowych i kolejowych. W 1879 przez Olecko poprowadzono linię Ełk–Wystruć, a w 1908 uruchomiono połączenie z Giżyckiem. Na początku wieku XX zbudowano sieć kolejek wąskotorowych, w tym stację Olecko Wąskotorowe. Począwszy od lat 70. XIX wieku stworzono także szereg urządzeń komunalnych i usługowych: gazownię, elektrownię, wodociągi i kanalizację, rzeźnię i chłodnię. Wskutek germanizacji, już po włączeniu miasta do Niemiec (1871), u schyłku XIX w. udział Polaków w populacji powiatu spadł poniżej 50%.
Olecko i najbliższe okolice miasta były miejscem krwawych walk niemiecko-rosyjskich w latach 1914–1915. Miasto było przez pewien czas okupowane przez wojska rosyjskie i doznało zniszczeń. Odbudowę przeprowadzono jeszcze w czasie wojny, przy szczególnym wsparciu partnerskiego powiatu Bergisch Gladbach z Nadrenii.
Powiat olecki był w dużej mierze zamieszkany przez ludność polskojęzyczną wyznania ewangelickiego. W 1912 roku 37,9% ludności powiatu posługiwało się językiem polskim. Była to jednak niemal wyłącznie ludność wiejska, w samym Olecku zdecydowanie dominowali Niemcy. Przywiązaniu do własnej mowy i rodzinnej swojskości nie towarzyszyło zresztą poczucie polskiej świadomości narodowej. Plebiscyt w powiecie oleckim w 1920 roku zakończył się przytłaczającym sukcesem Niemiec. Z 28 627 oddanych w powiecie głosów jedynie 2 padły za Polską.
Dla upamiętnienia zwycięstwa odniesionego w plebiscycie i zatarcia słowiańskiego brzmienia obu historycznych nazw miasta Niemcy w 1928 nazwali je "Treuburg" („Wierny Gród”). Nazwę tę w 1933 roku rozciągnięto na cały powiat, nazywany dotąd oleckim ("Kreis Oletzko"). W wyborach do Reichstagu 5 marca 1933 roku NSDAP uzyskała w powiecie 74,5% głosów; jej najpoważniejszy oponent, SPD, 10,6%.
Wojska radzieckie przekroczyły granicę Prus Wschodnich w październiku 1944, ale do końca 1944 nie prowadzono większych działań ofensywnych.
Żołnierze Armii Czerwonej na teren powiatu wkroczyli od strony północnej 22 stycznia i od wschodu 23 stycznia 1945 r. Miasto zostało zajęte 23 stycznia 1945 roku. W wyniku podpaleń legło w gruzach 80% jego zabudowy. 3 czerwca komendant radziecki przekazał miasto administracji polskiej. Rozpoczęto proces wysiedlania pozostałej w mieście ludności niemieckiej i przyjmowania polskich osadników. Pierwszym burmistrzem miasta 18 lipca 1945 roku został Feliks Lubierzyński, zaś starostą Janusz Srzednicki. Wojska radzieckie opuściły Olecko 15 września 1945.
Od 1945 do 1946 miasto leżało na terenie Ziem Odzyskanych (Okręg Mazurski), obecna nazwa została administracyjnie zatwierdzona 7 maja 1946. W latach 1946–1975 miasto administracyjnie należało do województwa białostockiego, zaś w latach 1975–1998 do województwa suwalskiego. Po wojnie usunięto i częściowo odbudowano zniszczenia, rozwinął się przemysł rolno-spożywczy i tekstylny oraz fabryka domów dla rolnictwa. Rozwinęło się także podmiejskie budownictwo mieszkaniowe, powstały nowe szkoły i obiekty użyteczności publicznej.
Architektura.
Zabytki:
Demografia.
Ludność Olecka od 1875:
Średnia wieku mieszkańców Olecka wynosiła w 2019 41 lat (kobiety 42,7 lat, mężczyźni 39,1 lat).
Klimat.
W dniu 9 lutego 1929 roku w Olecku zanotowano najniższą temperaturę na dzisiejszych ziemiach polskich. Termometr na wówczas niemieckiej (Prusy Wschodnie) stacji meteorologicznej pokazał minus 42,2 stopnia. Do dziś rekord ten nie został pobity.
Gospodarka.
Olecko to miasto rozwijające się głównie w kierunku handlowym, turystycznym i przemysłowym. Znajdują się sklepy z wielu branż: odzieżowej, budowlanej, spożywczej itp.
Transport.
W gminie przecinają się drogi: droga krajowa nr 65 Gołdap – Olecko – Ełk – Białystok – Bobrowniki z drogami wojewódzkimi Olecko – Raczki (nr 655), Olecko – Suwałki (nr 653), Olecko – Giżycko (nr 655). Odległości pomiędzy większymi miastami regionu (Augustów, Ełk, Gołdap, Suwałki) wynoszą około 30 km.
W 2013 roku oddano do użytku obwodnicę Olecka, w ciągu drogi krajowej nr 65.
W 2013 przy ul. Gołdapskiej oddano do użytku sanitarne lądowisko Olmedica.
Kultura.
Życie kulturalne skupia się m.in. w Regionalnym Ośrodku Kultury „Mazury Garbate”, w którym funkcjonują: Olecka Izba Historyczna, teatr "Scena Ruchliwa", a także grupy teatralne "AMALGAT", "Snac" oraz "6 i pół". Ośrodek współpracuje z biblioteką i miejskim kinem.
W gminie założono również zespoły folklorystyczne – Zespół Pieśni i Tańca OLECKO, zespół śpiewaczy z klubu seniora „Oleckie Echo” oraz Olecką Formację Tańca OFTA.
Od 20-21 lutego 2004 odbywają się cykliczne imprezy: Przystanek Olecko, Olecki Przegląd Otwartych Filmów OP-OF, Festiwal Teatralny „Melpomena” i rozpoczęta w 1978 r. przez Marka Gałązkę inicjatywa "Spotkania z Teatrem Amatorskim – SZTAMA".
Od 1998 roku w Olecku funkcjonuje także Sportowy Klub Tańca Towarzyskiego „Promenada”.
Miejska Orkiestra Dęta od 2010 roku działa w strukturze Regionalnego Ośrodka Kultury w Olecku „Mazury Garbate”. 
Biblioteki:
Instytucje kulturalne:
Sport.
W mieście swą siedzibę ma klub piłkarski Czarni Olecko. Aktualnie występuje w okręgowej lidze.
W latach 2001–2010 rozgrywany był tutaj międzynarodowy turniej tenisowy kobiet rangi ITF, z pulą nagród 10 000 $.
Współpraca międzynarodowa.
Miasta partnerskie:
Umowa realizowana była poprzez wymiany młodzieżowe, wizyty delegacji samorządowych, pomoc humanitarną. Obecne ustalenia mają poszerzyć dotychczasowe formy współpracy o wspólne przedsięwzięcia kulturalno-sportowe, turystyczne. Ponadto zamieszczane będą stałe serwisy informacyjno-promocyjne na temat gm. Olecko w miesięczniku wydawanym przez merostwo w Marly.
Akt połączenia i współpracy zdecentralizowanej pomiędzy:
Lepe (Hiszpania), Marly (Francja), Olecko (Polska), Valmiera (Łotwa), Vilkaviskis (Litwa) – został podpisany 13 lipca 1998 r.
Byłe miasta partnerskie
Administracja.
Olecko jest członkiem stowarzyszenia Unia Miasteczek Polskich.

</doc>
<doc id="54446" url="https://pl.wikipedia.org/wiki?curid=54446" title="Boratynki">
Boratynki



</doc>
<doc id="54448" url="https://pl.wikipedia.org/wiki?curid=54448" title="Stefan I Święty">
Stefan I Święty

Stefan I Święty, zw. Węgierskim , cs. Swiatitiel Stiefán I Wiengierskij, pierwyj korol i proswietitiel Wiengrii, ur. jako Vajk (ur. ok. 969, zm. 15 sierpnia 1038) – książę Węgier od 997 roku, król od 1001 roku z dynastii Arpadów. Pierwszy węgierski władca koronowany na króla. W ciągu swojego panowania zjednoczył węgierskie plemiona w jedno feudalne państwo. Znacznie powiększył terytorium Węgier oraz doprowadził do końca proces ich chrystianizacji. Założyciel dwóch arcybiskupstw w Ostrzyhomiu i Kalocsy oraz ośmiu biskupstw, święty Kościoła katolickiego i Cerkwi Prawosławnej
Wczesne lata życia.
Był synem księcia Węgier Gejzy i jego żony Sarolty – córki Gyuli Siedmiogrodzkiego. W starszej literaturze utrzymywał się pogląd, że jego matką była Adelajda Biała Knegini, rzekoma siostra Mieszka I. Obecnie pogląd ten został zarzucony, a Adelajda uznawana jest przez badaczy za postać fikcyjną. Wspomniany ojciec Sarolty wyznawał wprawdzie chrześcijaństwo, tyle że przyjął on chrzest z Bizancjum. Sarolta, mimo że na dworze swojego ojca również została ochrzczona w obrządku greckim przez biskupa Hieroteosa, nie wytrwała w tej wierze. Według legendy Vajk (tak brzmiało pogańskie imię syna Gejzy) przyjął sakrament chrztu z rąk św. Wojciecha i otrzymał imię Stefan dla uczczenia pamięci św. Stefana I, papieża z III wieku. Być może owo imię zostało wybrane z innych powodów, gdyż pochodzi ono od greckiego słowa στεφανος (stefanos), co oznacza "ukoronowany". Dawniej wybór imienia dla dziecka nie był sprawą przypadkową. Miało ono bowiem być wyznacznikiem losów osoby, która je otrzymywała. Wynikałoby stąd, że celem Stefana miało być podniesienie Węgier do rangi królestwa. Powód nadania synowi Gejzy imienia Stefan mógł jednak być inny. Oto bowiem narzeczona Stefana, księżniczka bawarska Gizela pochodziła z diecezji pasawskiej. Z miasta tego wywodził się również święty o imieniu Stefan i oto dla uczczenia pamięci tegoż świętego nadano Vajkowi jego imię.
Kiedy Stefan osiągnął wiek dorosły, jego ojciec Gejza zwołał wiec, który zadecydował, że jego syn zostanie jego następcą jako książę Węgrów. Decyzja ta, jakkolwiek niezgodna ze zwyczajem plemion węgierskich, wprowadzała zasadę sukcesji na wypadek śmierci panującego.
W roku 996 Stefan poślubił Gizelę, córkę księcia bawarskiego Henryka Kłótnika. Stał się tym samym szwagrem przyszłego cesarza Henryka II, syna Henryka Kłótnika. Wraz z Gizelą na dwór jej męża przybyli niemieccy rycerze, którzy siłą swego oręża mieli dopomóc dziełu chrystianizacji Węgier.
Władca Węgrów.
Stefan objął rządy po śmierci swojego ojca, w 997 r. W początkach swojego panowania musiał uporać się ze swoim wujem Koppányem, który był potężnym pogańskim władcą w okolicach Somogy. Pokonał go w bitwie koło Veszprém, i po tym zwycięstwie przyjął tytuł wielkiego księcia Węgrów. Do zwycięstwa Stefana przyczynili się w dużej mierze rycerze niemieccy, dowodzeni przez dwóch jego braci – Honta i Pázmányiego. Mniej więcej w tym samym czasie węgierski władca założył klasztor benedyktynów w miejscowości Pannonhalma. Tak więc Stefan rozszerzył swoje panowanie na terenie Transdanubii, ale nadal nie we wszystkich częściach Węgier uznawano jego władztwo.
Pierwszy król Węgier.
Zgodnie z węgierską tradycją historyczną papież Sylwester II, za zgodą cesarza Ottona III posłał Stefanowi wspaniałą złotą koronę zwieńczoną krzyżem apostolskim, a wraz z nią list, w którym oficjalnie uznawał władcę Madziarów za katolickiego króla Węgier. Ten czyn następcy św. Piotra był potem interpretowany jako jego zgoda na uwolnienie Węgier spod zależności Niemiec. Koronacja królewska Stefana I odbyła się 25 grudnia 1000 r. lub 1 stycznia 1001 r.
Z osobą pierwszego króla Węgier związane są pojęcia Kraje Korony Świętego Stefana oraz Święta Korona. Pierwszego z nich zaczęto później używać dla określenia wszystkich ziem wchodzących w skład historycznego Królestwa Węgier. Drugie z kolei odnosi się do owej bogato zdobionej, przecudnej korony, która zgodnie z legendą miała stanowić dar papieża Sylwestra II dla Stefana. Jej powstanie jest jednak datowane dopiero na XII wiek. Wynika z tego, że pierwszy władca Królestwa Węgier "de facto" nigdy nie miał z nią styczności.
Po swojej koronacji lub krótko przed nią Stefan I utworzył pięć biskupstw: w Veszprém, Győr, Vác, Kalocsy i w Bihar oraz arcybiskupstwo w Ostrzyhomiu (węg. Esztergom). W ten sposób węgierski monarcha chciał powołać do życia węgierską organizację kościelną, która byłaby niezależna od biskupstw niemieckich. Ponadto Stefan I dokonał podziału administracyjnego terytorium swojego królestwa dzieląc je na komitaty (łac. comitatus, węg. megye).
Stefan I walczył z pogaństwem i umacniał wiarę chrześcijańską nie tylko siłą oręża, ale również poprzez wprowadzanie różnego rodzaju przepisów prawa. W początkach swojego panowania wydał rozporządzenie, w którym na każde dziesięć wsi nakładano obowiązek budowy kościoła. Na jego prośbę do Węgier przybyli duchowni katoliccy z innych krajów. Ich celem miało być nawracanie Węgrów na wiarę Chrystusową. Benedyktyn Anastazy-Astryk został doradcą króla, a Św. Gerard Sagredo nauczycielem królewskiego syna, Emeryka (węg. Imre).
Około 1003 r. Stefan najechał i opanował część Siedmiogrodu (łac. Transilvania, węg. Érdely), terytorium które znajdowało się we władaniu brata jego matki, Gyuli. Po wyprawie siedmiogrodzkiej na zajętych terenach król ustanowił biskupstwo. W ciągu kilku kolejnych lat zwojowane zostały ziemie w południowej części Transdanubii, gdzie utworzono biskupstwo w Peczu. Wkrótce potem Stefan doszedł do porozumienia z Samuelem Abą, jednym z plemiennych wodzów węgierskich, który wszedł w związek małżeński z siostrą króla. Na ziemiach będących domeną królewskiego szwagra powstało kolejne biskupstwo z siedzibą w Egerze.
Koniec batalii o zjednoczenie Węgier pod władzą Stefana I nastąpił wówczas, gdy władca Królestwa Węgier pokonał Ajtonya i zagarnął jego ziemie (dzisiejszy Banat). Tam z kolei Stefan powołał do życia biskupstwo w Csanád.
Polityka zagraniczna.
Stefan prowadził także aktywną politykę zagraniczną. W czasie wojny cesarza Henryka II z polskim księciem Bolesławem Chrobrym wspierał swojego szwagra posyłając mu posiłki wojskowe. Wkrótce potem węgierski król wsparł militarnie Bolesława Chrobrego podczas jego wyprawy przeciwko Rusi Kijowskiej. W 1018 r. Stefan w sojuszu z cesarzem bizantyjskim Bazylim II zaatakował Bułgarię. Podczas tej kampanii zdobył trochę cennych relikwii.
Po śmierci Henryka II (3 VII 1024 r.) Stefan wycofał się z sojuszu z Niemcami. Ten krok króla spowodowany był zatargiem z nowym cesarzem, Konradem II. Oto bowiem ten ostatni chciał aby Węgry znajdowały się pod jego supremacją. Z kolei węgierski władca żądał Bawarii dla swojego syna Emeryka. Wkrótce między obu zwaśnionymi stronami doszło do wojny. Dla Konrada "casus belli" stało się uwięzienie przez Stefana biskupa Strasburga Wernera, posła niemieckiego do cesarza Bizancjum. W 1030 r. wojska Konrada II zaatakowały Węgry, ale siły węgierskie rychło zmusiły je do odwrotu. W roku następnym zawarty został pokój z Królestwem Niemieckim na mocy którego zachodnia granica Królestwa Węgier została ustalona na rzece Litawie.
Ostatnie lata panowania i śmierć.
Stefan I wyznaczył na swojego następcę Emeryka, ale ten w 1031 r. odniósł ranę podczas polowania i wkrótce potem zmarł. Po stracie jedynego syna Stefan długo pozostawał w żałobie, co z pewnością odbiło się na jego zdrowiu. Ostatecznie ozdrowiał, ale już nigdy nie powrócił do dawnej sprawności. Nie mając już syna, nie mógł znaleźć wśród swoich krewnych osoby odpowiedniej na następcę tronu, która podtrzymywałaby na Węgrzech wiarę chrześcijańską. Nie miał zamiaru powierzać królestwa swojemu krewniakowi Vazulowi, który był zwolennikiem dawnych pogańskich porządków. Lekceważony Vazul wziął udział w spisku, którego celem było pozbawienie życia Stefana. Plan jednak się nie powiódł, a król oślepił swojego krewniaka, a do jego uszu wlano rozpuszczony ołów. Ciężki los spotkał również synów Vazula: Andrzeja, Belę i Leventego, którzy zostali wygnani z kraju. Ostatecznie na swojego następcę Stefan wyznaczył swojego siostrzeńca, syna doży weneckiego Piotra Orseolo. Król Stefan I zmarł w 15 sierpnia 1038 r. w Esztergom-Szentkirály lub w Białogrodzie Stołecznym. Pewne jest, że w drugim z tych miast został pochowany.
Kanonizacja i dzień obchodów.
W 1083 r. papież Grzegorz VII dokonał kanonizacji równoważnej Stefana I wraz z jego synem Emerykiem oraz biskupem Gerhardem (węg. Szent Gellért – Św. Gellért). Święty Stefan jest uznawany za patrona Węgier, Serbii, królów węgierskich, dzieci, które umierają, tkaczy, kamieniarzy oraz murarzy.
Św. Stefan nie jest wymieniony w Kalendarzu Trydenckim. Dzień jemu poświęcony został wprowadzony do Kalendarza Gregoriańskiego w 1631 r., ale tylko jako jego wspomnienie na dzień 20 sierpnia, czyli na dzień Św. Bernarda z Clairvaux. W 1687 r. wspomnienie Św. Stefana zostało przesunięte na 2 września i tak pozostało do roku 1969, kiedy to nastąpiła rewizja Rzymsko-Katolickiego Kalendarza Świętych. Wówczas to został przesunięty dzień Św. Joachima - 16 sierpnia – a w jego miejsce poświęcono ów dzień Św. Stefanowi węgierskiemu. Data ta jest bowiem najbliższa dacie jego śmierci. Mimo to w Kościele katolickim na Węgrzech dzień św. Stefana jest obchodzony 20 sierpnia, kiedy to relikwie świętego zostały przeniesione do Budy. Święto pierwszego króla węgierskiego jest na Węgrzech dniem wolnym od pracy.
Prawa ręka króla zwana Świętą Prawicą uważana jest za relikwię. Węgrzy wierzą, że Św. Stefan na krótko przed śmiercią uniósł do góry swą prawą dłonią Świętą Koronę i zwrócił się w modlitwie do Maryi, aby roztaczała swą opiekę nad Królestwem Węgier i jego mieszkańcami. Ramię świętego zostało podzielone między różnych władców europejskich, ale Prawica świętego Stefana trafiła do miasta w Siedmiogrodzie zwanego Szent Jobb (ob. rum. Sâniob, gdzie była przechowywana jako relikwia. Później Prawica została przeniesiona do konsekrowanej w 1905 r. bazyliki jego imienia w Budapeszcie, gdzie znajduje się po dziś dzień. Oprócz Świętej Prawicy przetrwały do naszych czasów fragmenty szkieletu władcy, które są przechowywane w różnych kościołach na obszarze Węgier. Węgierscy katolicy dla uczczenia pamięci pierwszego króla swojego kraju odbywają procesje, w czasie których wystawiana jest Święta Prawica.
W roku 2000 kanonizacja Stefana I została uznana przez patriarchę Konstantynopola Bartłomieja I.
Inny przedmiot kojarzony niesłusznie z osobą Św. Stefana, mianowicie Święta Korona została w 1945 r. wywieziona z Węgier i znalazła się w posiadaniu rządu Stanów Zjednoczonych. Była przechowywana w Fort Knox do 1978 r., kiedy to amerykański prezydent Jimmy Carter zwrócił ją Węgrom. W 2000 r. koronę przeniesiono do gmachu parlamentu węgierskiego w Budapeszcie, gdzie znajduje się po dziś dzień.
Żona i potomstwo Stefana I.
W 996 roku Stefan poślubił Gizelę, księżniczkę bawarską, córkę Henryka II Kłótnika z dynastii Ludolfingów, i Gizeli Burgundzkiej. Z tego małżeństwa pochodził Święty Emeryk (1007-1031), następca tronu oraz zapewne kilkoro dzieci zmarłych w dzieciństwie.
W kulturze.
W 1712 roku Antonio Caldara skomponował oratorium "Santo Stefano, primo Re dell’Ungheria (Święty Stefan, pierwszy król Węgier)". Postać Stefana I stanowiła popularny motyw w sztuce węgierskiej. W 1874 r. malarz Gyula Benczúr namalował obraz zatytułowany "Chrzest Vajka". W 1885 roku miała miejsce premiera opery "Król Stefan" skomponowanej przez Ferenca Erkela. Najbardziej znanym utworem muzycznym poświęconym władcy jest uwertura "Król Stefan" Ludwiga van Beethovena. Poza tym w 1983 r. powstała opera rockowa pod tytułem "Stefan Król" autorstwa Levente Szörényiego i Jánosa Bródyiego. Liczne pomniki Stefana I Świętego występują na terenie całych Węgier.

</doc>
<doc id="54449" url="https://pl.wikipedia.org/wiki?curid=54449" title="Żertwa">
Żertwa

 Żertwa – u dawnych Słowian ofiara całopalna, ze zwierząt oraz ludzi, składana na cześć bóstwa przez żercę. Termin ten, funkcjonujący u Słowian południowych i wschodnich (zachodniosłowiańskim odpowiednikiem była obiata), pochodzi od prasłowiańskiego "*žьrti" („poświęcać”) + "*-ьcь", z praindoeuropejskiego "*gʷerH-" („chwalić”), ze wspólnym źródłosłowem z łacińskim gratis, pokrewne z litewskim "girti" („sławić”) oraz sanskryckim "gir" („śpiew pochwalny”).

</doc>
<doc id="54450" url="https://pl.wikipedia.org/wiki?curid=54450" title="Antepedium">
Antepedium

Antepedium (również antependium, frontale) – bogato zdobione zakrycie lub zasłona zakrywająca podstawę (stipes) stałego ołtarza chrześcijańskiego.
Termin pojawił się w późnym średniowieczu. Do XV wieku używano nazw: "pallium", "vestis altaris", "facies altaris".
Do XI wieku funkcję antepedium pełniła opuszczona część obrusa ołtarzowego, leżącego na mensie.
We wczesnym średniowieczu antepedium często obiegało mensę ze wszystkich stron, od XI wieku zakrywało jedynie przednią część stipes. Wykonane były ze złota, srebra, haftowanych tkanin, drewna polichromowanego lub pokrytego płaskorzeźbą oraz wytłaczanej skóry (kurdybanu).
Haftowana tkanina, zwykle jedwabna, początkowo była drapowana, od XVI wieku rozpinana była na drewnianej ramie, antepedia ze srebra lub złota często zdobione były szlachetnymi kamieniami i filigranem.
Pośrodku zwykle znajdował się krzyż otoczony symbolami chrześcijańskimi, kwiatami.
Ponadto na antepedium były wyobrażane sceny o treści ewangelicznej, głównie sceny z życia Jezusa Chrystusa, Marii – matki Jezusa lub świętego, któremu poświęcony był ołtarz, a także Michała Archanioła z siedmioma gołębicami Ducha Świętego.
Na antepediach występowały teksty inwokacji, daty i nazwiska fundatorów.
Od XVII wieku nie stosowano antepedium, jeśli stipes był wykonany z marmuru oraz przy ołtarzach sarkofagowych. 
W niektórych kościołach dekorowano podstawę ołtarza upodabniając ją do antepedium np. w kolegiacie św. Anny w Krakowie lub w kościele przy klasztorze w Czernej. W Czernej stipes wykonane z czarnego „marmuru” dębnickiego pokryte są rytym ornamentem na wzór tkaniny z motywem kwiatowym.
Kościoły chrześcijańskie przed Soborem Watykańskim II często posiadały kilka antepediów dostosowanych kolorem do okresu roku liturgicznego i charakteru święta. 
Nazwa pochodzi z łacińskiego "ante pedes" – „przed stopami”.
Wariant nazwy „antependium” pochodzi od słów „ante” (przed) i „pendere” (zawieszać), co dotyczy tkanin zwieszających się z krawędzi mensy ołtarzowej.

</doc>
<doc id="54453" url="https://pl.wikipedia.org/wiki?curid=54453" title="Wiadrunek">
Wiadrunek



</doc>
<doc id="54454" url="https://pl.wikipedia.org/wiki?curid=54454" title="Wiardunek">
Wiardunek

Wiardunek, wiardunk, czwartak, viertel, ferton (łac. "ferto") – średniowieczna jednostka miary masy, stosowana w Niemczech i w Polsce.
"Wiardunek" (około 49 g) odpowiadał 1/4 grzywny, "„która ważyła 182,5 g (w XIV w. ok. 198 g) srebra, a w systemie groszowym wynosiła 48 groszy”" i dzielił się na 6 skojców. "Wiardunek" stosowany był najczęściej w obliczaniu czynszu pieniężnego (płacony rocznie w wysokości 1–1¼ wiardunku, zależnie od wielkości łanu).
Od XIV wieku stał się w Polsce również jednostką obrachunkową monet i odpowiadał 12 groszom. Wtedy, wskutek pomieszania pojęć karolińskiego i groszowego systemu monetarnego zaczął być nazywany w Małopolsce solidem. W północnej Polsce solid oznaczał, tak jak w systemie karolińskim, 12 denarów.

</doc>
<doc id="54455" url="https://pl.wikipedia.org/wiki?curid=54455" title="Wiardunk">
Wiardunk



</doc>
<doc id="54457" url="https://pl.wikipedia.org/wiki?curid=54457" title="Czwartak">
Czwartak



</doc>
<doc id="54459" url="https://pl.wikipedia.org/wiki?curid=54459" title="Zygmunt I">
Zygmunt I



</doc>
<doc id="54460" url="https://pl.wikipedia.org/wiki?curid=54460" title="Paliusz">
Paliusz

Paliusz (łac. "pallium", "płaszcz") – element stroju liturgicznego katolickich metropolitów, noszony na ramionach pas z białej wełny.
Wygląd.
Paliusz metropolitalny to biały wełniany pas, połączony ze sobą, zwyczajowo o szerokości kilku centymetrów. Zakładany na ornat na ramiona i opuszczany końcami na piersi i plecy. Ozdobiony jest wyszytymi sześcioma czarnymi równoramiennymi krzyżami, zakończony czarnymi, jedwabnymi fragmentami. Noszony jest wyłącznie jako element stroju liturgicznego, mający podkreślić funkcję i władzę metropolity w zgromadzeniu oraz jego łączność ze Stolicą Apostolską. Posiadanie paliusza przez metropolitów wymagane jest Kodeksem prawa kanonicznego (kan. 437 oraz adekwatnym kan. 156 KKKW).
Zgodnie z tradycją paliusz tkany jest z wełny dwóch owiec, błogosławionych przez papieża we wspomnienie św. Agnieszki 21 stycznia. Następnie z ich wełny zakonnice wyrabiają paliusze, które są przechowywane w szkatule na grobie św. Piotra w Watykanie. Zakładane są przez papieża nowym arcybiskupom metropolitom, najczęściej w uroczystość św. Apostołów Piotra i Pawła 29 czerwca, jako znak łączności z Biskupem Rzymu. Paliusz symbolizuje owcę, którą na ramionach niesie Dobry Pasterz.
Metropolici katolickich Kościołów wschodnich używają jednak paliusza związanego z antyczną tradycją bizantyjską. Jest on szerszy i dłuższy od używanego na zachodzie, sięgający końców barków i kolan.
W Kościołach prawosławnych podobną do paliusza funkcję pełni omoforion, będący elementem stroju biskupa w niektórych (zwłaszcza bizantyńskich) rytach liturgii wschodniej.
Historia paliusza.
Nadawany od 513 roku. IV Sobór Konstantynopolitański ustalił, że każdy patriarcha ma prawo ustanawiać metropolitów, potwierdzeniem godności których był paliusz. W roku 877 papież Jan VIII zarządził, że metropolici powinni starać się uzyskać u papieża paliusze, w przeciwnym razie stracą prawo do wyświęcania biskupów. Już w IX wieku nadanie paliusza było traktowane przez papiestwo jako delegowanie swojej władzy patriarchalnej w kwestii święceń. Około 1115 roku rzecz ustalił papież Paschalis II, stwierdzając, że dopiero wraz z otrzymaniem paliusza metropolita dostaje władzę wyświęcania biskupów i zwoływania synodów. Znane są przypadki otrzymywania paliusza przez biskupów misyjnych, np. Winfryd Bonifacy czy Brunon z Kwerfurtu. Biskupi ci prowadzili działalność misyjną podporządkowaną bezpośrednio papiestwu i posiadali prawa wyświęcania dalszych biskupów misyjnych, czego symbolem był posiadany paliusz.
Dziś arcybiskupi metropolici noszą paliusze w szczególności podczas uroczystości synodów, wizytacji i święceń. Paliusz nosi się na ornacie. Może go używać tylko metropolita, który otrzymał go od papieża i tylko na terenie swojej metropolii. Graficzne odwzorowanie paliusza widnieje również jako dodatek do herbów metropolitów.
Według tradycji paliusz był nakładany nowym metropolitom przez papieża w uroczystość św. Piotra i Pawła w bazylice św. Piotra. Od stycznia 2015 decyzją papieża Franciszka, paliusz, wręczony arcybiskupowi metropolicie na Watykanie, nakładany jest na niego w jego własnej archidiecezji przez nuncjusza apostolskiego.
Paliusz papieski.
Paliusz Piusa XII, jak również jego następców: Jana XXIII, Pawła VI, Jana Pawła I i Jana Pawła II były takie same jak paliusze metropolitów. Jednak Benedykt XVI od dnia inauguracji swojego pontyfikatu do 29 czerwca 2008 (tj. do "Uroczystości Świętych Apostołów Piotra i Pawła") używał w liturgii paliusza zbliżonego formą do paliuszy wschodnich. Był zdecydowanie dłuższy i szerszy, miał ok. 4 m długości i ok. 10 cm szerokości, z wyszytymi pięcioma czerwonymi krzyżami symbolizującymi rany Chrystusa. Papież zastąpił go jednak paliuszem o kształcie okręgu z dwiema czarnymi wypustkami, ozdobionego sześcioma czerwonymi krzyżami greckimi, nieco szerszym i dłuższym niż paliusze metropolitów. Papież Franciszek podczas mszy inaugurującej swój pontyfikat również otrzymał paliusz o kształcie okręgu, ozdobionego sześcioma czerwonymi krzyżami greckimi. Od 29 czerwca 2014 (tj. od "Uroczystości Świętych Apostołów Piotra i Pawła") zastąpił go paliuszem identycznym, jaki noszą arcybiskupi metropolici.
Od soboru watykańskiego II dotychczasowy symbol władzy papieża – tiara – zastąpiony został przez paliusz. Z tego powodu paliusz noszony jest przez papieża także poza Rzymem – którego jest bezpośrednim metropolitą. Dla podkreślenia tej symboliki Benedykt XVI usunął ze swojego herbu tiarę i wprowadził do niego mitrę i paliusz.

</doc>
<doc id="54464" url="https://pl.wikipedia.org/wiki?curid=54464" title="Miguel Ángel Moratinos">
Miguel Ángel Moratinos

Miguel Ángel Moratinos Cuyaubé (ur. 8 czerwca 1951 w Madrycie) – hiszpański polityk i dyplomata, w latach 2004–2010 minister spraw zagranicznych.
Życiorys.
Ukończył prawo i nauki polityczne na Uniwersytecie Complutense w Madrycie, następnie kształcił się w szkole dyplomatycznej Escuela Diplomática. Został pracownikiem ministerstwa spraw zagranicznych. W drugiej połowie lat 70. był dyrektorem sekcji ds. relacji z Europą Wschodnią, następnie przebywał na placówkach w Jugosławii (jako pierwszy sekretarz i "chargé d’affaires") oraz w Maroku (jako radca ds. politycznych). Później objął stanowisko zastępcy dyrektora generalnego MSZ ds. Afryki Północnej. W 1991 został dyrektorem rządowego instytutu koordynującego współpracę z państwami Bliskiego Wschodu, a w 1993 dyrektorem generalnym ministerstwa ds. Afryki i Środkowego Wschodu.
W 1996 mianowany ambasadorem Hiszpanii w Izraelu. W tym samym roku powołany na specjalnego wysłannika Unii Europejskiej do spraw procesu pokojowego w konflikcie izraelsko-arabskim. Funkcję tę pełnił do 2003.
W 2000 dołączył do Hiszpańskiej Socjalistycznej Partii Robotniczej. Z jej ramienia w 2004 i 2008 wybierany na posła do Kongresu Deputowanych VIII i IX kadencji, sprawując mandat do 2011. W kwietniu 2004 objął stanowisko ministra spraw zagranicznych w rządzie José Luisa Rodrígueza Zapatero, które zajmował do października 2010. W 2007 sprawował funkcję przewodniczącego OBWE.
Po odejściu z bieżącej polityki zajął się działalnością akademicką, a także doradczą. W 2011 bezskutecznie ubiegał się o stanowisko dyrektora generalnego FAO.
Odznaczenia.
Odznaczony m.in. Krzyżem Wielkim Orderu Zasługi Rzeczypospolitej Polskiej (2010).

</doc>
<doc id="54467" url="https://pl.wikipedia.org/wiki?curid=54467" title="Łaszt">
Łaszt

Łaszt – dawna jednostka miary objętości dla towarów sypkich, głównie zboża, stosowana od XIV do XIX wieku w portach nadbałtyckich. Liczyła 3000-3840 litrów (dm3). Łaszt dzielił się na 30 korców lub 60 szefli.

</doc>
<doc id="54468" url="https://pl.wikipedia.org/wiki?curid=54468" title="Korzec (jednostka objętości)">
Korzec (jednostka objętości)

Korzec – dawna jednostka objętości, stosowana dla ciał sypkich (tzw. miara nasypna). Była stosowana od średniowiecza do 2. połowy XIX wieku.
Korzec dzielił się na 4 ćwiertnie, 16 lub 12 korczyków i 32 lub 24 miary. 30 korców (czasem 60) tworzyło łaszt. W okresie XVI–XVIII wieku istniało około 300 lokalnych korców, np.:
Według Konstytucji 1764 roku warszawski korzec skarbowy odpowiadał 32 garncom = 120,6 litrów. W latach 1819–1848 w Królestwie Polskim używano korca nowopolskiego, który wynosił 128 litrów. W zaborze pruskim korzec nie był używany.

</doc>
<doc id="54469" url="https://pl.wikipedia.org/wiki?curid=54469" title="Dokument lokacyjny">
Dokument lokacyjny

Dokument lokacyjny – dokument nadania praw lokacji, miastu lub wsi. Wyrażał wyodrębnienie lokowanej miejscowości z terytorium państwa i wyodrębnienie lokowanej ludności (dołączającej do określonego stanu) z ogółu ludności państwa.
Kiedy monarcha dokonywał lokacji, wydawał zasadźcy jeden dokument lokacyjny. W przypadku, gdy lokacji dokonywał pan feudalny, wydawano dwa dokumenty: jeden, który pełnił funkcję immunitetu, wydawał monarcha, drugi był zaś umową pana lokowanej miejscowości z zasadźcą. Stąd wyróżniano odpowiednio miasta monarsze (książęce, królewskie) i prywatne.
W dokumencie lokacyjnym wymieniano przywileje udzielone wójtowi (którym zwykle zostawał zasadźca) i całej miejscowości (np. w przypadku miast przywilej targowy) oraz dyspozycję gruntów (przyjętą praktyką było przydzielenie jednej rodzinie jednego łanu, bowiem taką powierzchnię mogła ona uprawiać i z niej się utrzymywać).
Pierwsze miasta na terenach polskich otrzymywały prawa miejskie na podstawie zbioru przepisów prawa magdeburskiego.

</doc>
<doc id="54472" url="https://pl.wikipedia.org/wiki?curid=54472" title="Nobel (moneta)">
Nobel (moneta)

Nobel (ang. "noble" – szlachetny) – średniowieczna złota moneta angielska o dużej wartości.
Drugi z kolei złoty nominał wprowadzony przez Edwarda III, wartością wyższy od florena. Pojawił się w 1344 r., a nazwa podkreślała wysoką jakość kruszcu, z jakiego go wybijano. Na awersie nosił przedstawienie półpostaci króla z mieczem i tarczą, wyobrażonego w okręcie na wzburzonym morzu, co symbolicznie miało podkreślać rosnącą potęgę morską Anglii i łączone było ze zwycięską bitwą pod Sluys (1340) w wojnie stuletniej. 
Wartością nobel odpowiadał 1/3 funta (tj. 6 szylingom i 8 pensom). Jego waga początkowo wynosiła ok. 8,9 g, obniżając się później do 7,78 g (1377). Za Edwarda III emitowano także połówki nobla (3,91 g) i jego ćwiartki (2,17 g). Emisje te kontynuowali następcy: Ryszard II, Henryk IV, Henryk V, Henryk VI. Za Edwarda IV obustronne wyobrażenia zmodyfikowano dodając na awersie pod okrętem różę, a na rewersie różę w promienistym słońcu jako znaki Yorków. Tak zmienioną monetę określano jako "rose noble" albo "ryal". W różnych wariantach (np. za Henryka VIII pojawił się tzw. "George noble" z rewersowym przedstawieniem św. Jerzego i smoka) wypuszczano ją do 1619 r. 
Monety te zyskały znaczną popularność w wielu krajach europejskich, docierając na kontynent w obrocie handlowym i dzięki wypłatom subsydiów dla sojuszników Anglii w wojnie stuletniej. Ich naśladownictwa pojawiły się wcześnie w Szkocji (za Dawida II), Flandrii, nieco później (XV w.) też w Burgundii i Niemczech ("Schiffsnobel"). Jeszcze w końcu XVI stulecia szczególnie liczne były w Niderlandach i Szkocji (za Jakuba VI). Zarówno oryginały, jak i naśladownictwa docierały aż do krajów nadbałtyckich i na północno-zachodnie obszary Rusi, gdzie od głównego wyobrażenia nadano im nazwę "korabielników" (bądź monet "korabielnych"). Nie będąc tam jednak środkiem płatniczym, najczęściej służyły w charakterze podarków, zwykle ulegając tezauryzowaniu. 

</doc>
<doc id="54473" url="https://pl.wikipedia.org/wiki?curid=54473" title="Fototropizm">
Fototropizm

Fototropizm – typ wzrostu (tropizm), w którym kierunek wzrostu wyznaczany jest przez kierunek padającego światła. Fototropizm najczęściej obserwujemy w roślinach, ale może występować także w innych organizmach, takich jak grzyby. Wzrost w kierunku światła to fototropizm dodatni, wzrost w kierunku przeciwnym to fototropizm ujemny. Większość pędów roślin, potrzebujących światła do fotosyntezy, wykazuje fototropizm dodatni. Natomiast korzenie wykazują zazwyczaj fototropizm ujemny, chociaż w ich zachowaniu dominującą rolę odgrywać może geotropizm. Pędy niektórych winorośli wykazują fototropizm ujemny, co pozwala im na wzrost w kierunku ciemnych obiektów i wspieranie się na nich.
Miejscem, w którym następuje wygięcie fototropiczne jest strefa wzrostu. Wygięcie jest spowodowane różnicą w szybkości wzrostu komórek naświetlonych i zacienionych. Wynika to z nierównomiernego rozmieszczenia w strefie wzrostu hormonów roślinnych – auksyn. W rosnących pędach po stronie zacienionej gromadzone są auksyny, które powodują szybszy wzrost wydłużeniowy komórek. Po stronie naświetlonej stężenie auksyn jest niższe, a wzrost komórek wolniejszy. Z tego powodu strona niewystawiona bezpośrednio na działanie światła rośnie szybciej niż strona naświetlana i pęd wygina się w stronę światła. Ten model mechanizmu fototropizmu został nazwany od nazwisk twórców modelem Chołodnego-Wenta.
Głównymi fotoreceptorami zaangażowanymi w reakcje fototropiczne są receptory światła niebieskiego – fototropiny.

</doc>
<doc id="54474" url="https://pl.wikipedia.org/wiki?curid=54474" title="Marka">
Marka



</doc>
<doc id="54478" url="https://pl.wikipedia.org/wiki?curid=54478" title="Cetnar">
Cetnar

Cetnar – pozaukładowa jednostka masy wynosząca ok. 50 kg.
Cetnar angielski.
Cetnar angielski ("hundredweight", "cwt") to pozaukładowa jednostka masy używana w Anglii. W angielskim układzie jednostek jeden cetnar angielski zdefiniowany jest jako 112 funtów lub 8 kamieni, co odpowiada ok. 50,8023 kg.
20 cetnarów angielskich równa się jednej tonie angielskiej („długa tona”) (2240 funtów brytyjskich = 1016,05 kg).
Cetnar amerykański.
Cetnar amerykański, "short hundredweight" lub "cental": sto funtów, tj. 45,3592 kg.
20 cetnarów amerykańskich równa się jednej tonie amerykańskiej ("short ton").
Cetnary niemieckie.
Na terenach krajów niemieckich rozróżniano w przeszłości kilka rodzajów cetnarów:
Po wojnach napoleońskich niektóre kraje niemieckie (Badenia w 1810, Hesja w 1821 oraz Wirtembergia) przyjęły jako miarę cetnara „metrycznego” równego 50,0 kg.
Cetnar polski.
Cetnar polski nazywany był "centnarem". Rozróżniano dwa jego rodzaje:

</doc>
<doc id="54479" url="https://pl.wikipedia.org/wiki?curid=54479" title="Centnar">
Centnar



</doc>
<doc id="54482" url="https://pl.wikipedia.org/wiki?curid=54482" title="Gwiazdy położone najbliżej Ziemi">
Gwiazdy położone najbliżej Ziemi

Gwiazdy położone najbliżej Ziemi. Lista gwiazd obejmuje wszystkie znane gwiazdy i brązowe karły położone nie dalej niż 5 parseków (16,31 lat świetlnych) od Ziemi. Jest to równoważne paralaksie nie mniejszej niż 0,200 sekundy kątowej.
Najbliższą Ziemi i jedyną widoczną w ciągu dnia gwiazdą jest Słońce. Jest ono gwiazdą pojedynczą, żółtym karłem ciągu głównego ewolucji gwiazd. W jego otoczeniu pod względem liczby dominują czerwone karły, gwiazdy o małej masie i niewielkiej jasności, niewidoczne gołym okiem.
Poniższa lista zawiera dane dotyczące najbliższych gwiazd, uszeregowane w kolejności od najbliższego układu gwiezdnego do coraz dalszych. Gwiazdy posiadające jasność widomą mniejszą niż 6,5 mag ukazane są na szarym tle (nie można ich dostrzec gołym okiem). Brązowe karły są wskazane przez jasnobrązowe tło; żaden z nich nie jest widoczny gołym okiem. Tło, na jakim prezentowane są w tym zestawieniu typy widmowe, nie odpowiada rzeczywistym kolorom gwiazd. Wartości paralaksy i odległości niektórych najsłabszych obiektów, odkrytych na początku XXI wieku, są wstępne i mogą ulec zmianie w toku dalszych obserwacji.
Rozmieszczenie w przestrzeni.
Mapa przedstawia 32 najbliższe systemy gwiezdne, rozłożone w promieniu 14 lat świetlnych od Słońca.
Zmiany w czasie.
Słońce i inne pobliskie gwiazdy krążą wokół centrum Drogi Mlecznej po różnych orbitach. Powoduje to, że ich względne odległości zmieniają się w czasie. Oblicza się, że w ciągu ostatnich 10 mln lat 64 gwiazdy znalazły się w odległości 16 lat świetlnych, a w ciągu następnych 10 mln lat w takiej odległości znajdą się 83 gwiazdy. Diagram obok ukazuje zmiany odległości pobliskich gwiazd względem Układu Słonecznego w czasie od 20 000 lat temu do 80 000 lat w przyszłości. Za ok. 33 000 lat najbliższą gwiazdą stanie się Ross 248 i pozostanie nią przez kolejne 9000 lat, osiągając minimalną odległość 3 lat świetlnych, po czym ponownie oddali się.
Jeszcze większe zbliżenie innej gwiazdy czeka Układ Słoneczny za ok. 1,36 miliona lat. Gwiazda Gliese 710 zbliży się na minimalną odległość ok. 77 dni świetlnych (13 tysięcy jednostek astronomicznych) i zaburzy trajektorie ciał z Obłoku Oorta, zwiększając liczbę komet przelatujących przez wewnętrzny Układ Słoneczny.

</doc>
<doc id="54487" url="https://pl.wikipedia.org/wiki?curid=54487" title="Wyndham Halswelle">
Wyndham Halswelle

Wyndham Halswelle (ur. 30 maja 1882 w Londynie, zm. 31 marca 1915 w Neuve-Chapelle) – szkocki lekkoatleta, biegacz.
Życiorys.
Wyndham Halswelle pochodził ze szkockiej rodziny, ale urodził się i wychował w Anglii. Jego ojciec, Keeley Halswelle był malarzem. Zajmował się lekkoatletyką podczas nauki w Charterhouse School. W 1901 Halswelle wyjechał do Afryki Południowej, gdzie służył jako żołnierz lekkiej piechoty w wojnach burskich. W 1904 wrócił do Londynu, zajął się trenowaniem biegów i szybko zaczął odnosić sukcesy.
W 1906 roku był w składzie reprezentacji Wielkiej Brytanii na tzw. Olimpiadę Letnią w Atenach. Halswelle zdobył tam srebrny medal w biegu na dystansie 400 metrów i brązowy na 800 metrów. W odbywających się wkrótce potem lekkoatletycznych mistrzostwach Szkocji jednego tylko dnia wygrał zawody na 100, 220, 440 i 880 jardów. Ponadto w biegu na 300 jardów wynikiem 31,2 s ustanowił rekord świata.
W 1908 roku na Olimpiadzie w Londynie doszło do incydentu w czasie defilady reprezentacji narodowych, gdy Amerykanie odmówili pochylenia sztandaru przed lożą królewską. Wywołany konflikt miał duży wpływ na zaostrzenie rywalizacji amerykańsko-brytyjskiej na Olimpiadzie, szczególnie w czasie finałowego biegu na dystansie 400 metrów.
Halswelle dostał się do finału ustanawiając rekord olimpijski (48,4 s), a w samym finale rywalizował z trzema Amerykanami (Johnem Carpenterem, Williamem Robbinsem i Johnem Taylorem). W wyścigu prowadził Robbins, za nim biegli Halswelle i Carpenter. Na ostatnim odcinku Halswelle podjął próbę wyjścia na prowadzenie i w czasie próby minięcia Carpentera został przez tego ostatniego zablokowany prawym łokciem. Takie zachowanie było wówczas dozwolone w USA, jednak londyńskie igrzyska odbywały się wg przepisów brytyjskich, które zabraniały blokowania rywali. Sędziowie przerwali bieg i zerwali taśmę na linii mety. Zmierzony, pomimo przerwania wyścigu, czas prowadzącego Robbinsa wyniósł 47,8 s.
Przerwanie wyścigu wywołało konflikt dyplomatyczny pomiędzy USA i Wielką Brytanią. Carpenter został zdyskwalifikowany, a wyścig miał być powtórzony po 2 dniach na bieżni z wyznaczonymi torami dla zawodników. Ponieważ w geście solidarności z biegu wycofali się pozostali dwaj Amerykanie, Halswelle przystąpił do finałowego biegu samotnie. Ukończył go z czasem 50,2 s. Jest to jedyny w historii igrzysk olimpijskich wyścig, w którym brała udział jedna osoba. Incydent przyczynił się jednak do zmiany przepisów, wprowadzono wówczas podział bieżni na odrębne tory.
Po powrocie z olimpiady Halswelle wystąpił w pożegnalnych zawodach w Glasgow i zakończył karierę lekkoatletyczną. W 1914 roku w stopniu kapitana trafił razem z Royal Highland Fusiliers na front I wojny światowej we Francji. W marcu 1915 został raniony przez snajpera, ale po opatrzeniu ran kategorycznie zażądał powrotu do swojego oddziału. Kilka dni później znów został trafiony i zginął na miejscu. Oba trafienia były dziełem tego samego strzelca.
W 2003 r. został wpisany do szkockiej sportowej galerii chwały. Royal Highland Fusiliers, corocznie funduje nagrodę im. Wyndhama Halswelle'a dla zwycięzcy mistrzostw Szkocji U-20 w biegu na 400 metrów.
Halswelle jest jedynym Brytyjczykiem, który wywalczył indywidualnie zarówno złoty, jak i srebrny i brązowy medal olimpijski.
Rekordy życiowe.
źródło:

</doc>
<doc id="54488" url="https://pl.wikipedia.org/wiki?curid=54488" title="Heroes of Might and Magic (seria)">
Heroes of Might and Magic (seria)

Heroes of Might and Magic (w skrócie "HoMM") – seria komputerowych strategicznych gier turowych, osadzona w świecie fantasy. Prekursorami serii były gry "King’s Bounty" oraz "Hammer of the Gods". Pierwsza gra z serii ukazała się w 1995 roku i do tej pory wydano łącznie siedem części, nie licząc dodatków.
Gry.
Heroes of Might &amp; Magic.
Pierwsza część serii została wydana w 1995 roku. Akcja gry toczy się w świecie fantasy (elementy science-fiction znane z serii "Might &amp; Magic" zostały pominięte) zwanym Enroth. System rozgrywki stanowi rozwinięcie tego z "King’s Bounty". Gracz może posiadać maksymalnie ośmiu bohaterów, którzy stanowią podstawę rozgrywki. Mogą oni odkrywać nowe tereny, zbierać zasoby i artefakty, odwiedzać różne lokacje, zajmować kopalnie, walczyć z potworami oraz wrogimi bohaterami, oraz podbijać wrogie zamki. Zarówno ruch bohaterem, jak i sama walka odbywają się w systemie turowym. Bohaterowie nie uczestniczą bezpośrednio w walce. Walczą posiadane przez nich jednostki (każdy bohater może posiadać maksymalnie 5 różnych typów stworzeń). Bohater może jedynie wspomagać swoją armię za pomocą magii.
Kolejnym elementem gry są zamki. Zamek służy głównie do rekrutacji bohaterów oraz jednostek. Początkowo do dyspozycji są tylko słabe jednostki, jednak dostateczna ilość zgromadzonych surowców pozwoli na wybudowanie siedlisk potężniejszych stworzeń. Można wybudować też inne budynki, jak na przykład gildię magów lub stocznię.
System magii jest nieco odmienny od występującego w kolejnych grach z serii. Bohaterowie nie posiadają jeszcze punktów magii. Każdego poznanego czaru mogą użyć dokładnie tyle razy, ile posiadają punktów wiedzy. Odnowić zapas mogą w gildii magów posiadającej dany czar lub też w napotkanej kapliczce.
Fabuła jest prosta. Czworo władców usiłuje podbić Enroth: lord Ironfist (Rycerz), lord Slayer (Barbarzyńca), Królowa Lamanda (Czarodziejka) i lord Alamar (Czarnoksiężnik). Kampania jest jedna, dla każdej z nacji różni się pozycjami startowymi na mapach oraz doborem ostatnich misji – każda z nich to ostateczna walka z jednym z przeciwników, czyli trzeba przejść 3 z 4 możliwych (nie walczy się przeciwko swojej nacji).
Heroes of Might &amp; Magic II: The Succession Wars.
Druga część różniła się zmienionymi jednostkami i zamkami, a także fabułą. Całkowicie zmieniono np. wygląd i rozmiar wszystkich jednostek, budynki w zamkach. Była to również pierwsza część serii, do której wydano dodatki. Były to ' oraz '. Ostatni zawierał edytory zapisów gry i prawdopodobnie dlatego nie ujrzał światła dziennego w Polsce. Część I i II wraz z dodatkiem "Price of Loyalty" są do kupienia w edycji "HoM&amp;M 2 Gold" – dystrybutorem jest firma CD Projekt.
Heroes of Might &amp; Magic III: Restoration of Erathia.
Kolejnej części z tej serii towarzyszy skok jakościowy grafiki, która uległa znacznej zmianie – większość została wyrenderowana z modeli trójwymiarowych, a nie narysowana jak w poprzednich częściach. Na mapie znalazło się więcej interaktywnych elementów, zaś sama kampania jest bardziej spójna i logiczna – chodzi o władzę w upadłym królestwie Erathii. Liczba miast zwiększyła się do ośmiu, samych zaś jednostek jest ponad 140. Grę w Polsce najpierw wydało Mirage, później Cenega Poland w pełnej lokalizacji, a potem CD Projekt. Gra doczekała się dwóch oficjalnych dodatków: ' i '. W pierwszym z nich oprócz nowych kampanii znalazło się także nowe miasto, nowe jednostki neutralne, dwa nowe artefakty, wbudowany w grę edytor map losowych, nowi bohaterowie i kilka innych, drobnych udogodnień. W "The Shadow of Death" oprócz powyższych oraz kolejnego zestawu nowych kampanii i scenariuszy gracze dostali także nowe składane artefakty, nowe rodzaje terenów, nowych bohaterów i nieco drobnych zmian w stosunku do pierwotnej gry (np. „rażące fosy”). Ukazała się również modyfikacja "", która wprowadza liczne zmiany do gry, takie jak własny język skryptów, możliwość burzenia miast, dowódcy bohaterów, doświadczenie jednostek, wiele nowych potworów (w tym jednostki ósmego poziomu), nowe artefakty, lokacje, dekoracje, zasoby i inne. Ogromna większość z tych zmian jest dla gracza całkowicie opcjonalna. Wydano także osiem niewielkich, samodzielnych rozszerzeń do tej części "Heroes of Might and Magic" pod nazwą "Heroes Chronicles".
Gra jest sprzedawana przez CD Projekt wraz z dwoma oficjalnymi dodatkami pod nazwą "Heroes III Złota Edycja".
Heroes of Might &amp; Magic IV.
Czwarta część gry wprowadziła znaczne zmiany. Przede wszystkim zlikwidowano tygodniowy werbunek, tj. istoty pojawiające się raz na tydzień. Niektóre stworzenia można werbować codziennie. Armia nie musi posiadać w oddziale bohatera (który w przeciwieństwie do poprzednich części cyklu sam jest jednostką i bierze czynny udział w walce), mogą występować w nim wyłącznie żołnierze, jednak taki oddział nie ma wtedy możliwości przejmowania wrogich i neutralnych struktur typu: kopalnie, miasta i siedliska jednostek. Są jednak pewne ograniczenia, na przykład: nie można mieć wszystkich stworzeń, na osiem możliwych (oprócz królestwa natury, gdzie jednostek werbować można 16 – 2 razy po 4 poziomy) da się dwa stworzenia poziomu pierwszego, ale po jednym z poziomów 2., 3. i 4. Grafika uległa znacznej poprawie, świat ukazany jest w rzucie izometrycznym. Stworzono 2 dodatki: ' (Wichry Wojny) i ' (Nadciągająca Burza). Każda wprowadza nowe kampanie, artefakty i jednostki. Każdej frakcji przyporządkowana jest odpowiednia szkoła magii.
Heroes of Might &amp; Magic V.
Firma 3DO ogłosiła bankructwo, a prawa do tytułu zostały odsprzedane firmie Ubisoft, która została wydawcą następnej części (na terenie Polski dystrybutorem został CD Projekt). Producentem zostało studio Nival Interactive. Jest to pierwsza część z pełną grafiką trójwymiarową. Pod względem filozofii i mechaniki gry twórcy zrobili krok w stronę części "Heroes of Might and Magic III".
Producenci zdecydowali się na umieszczenie rozgrywki w zupełnie innym świecie, niż Antagarich z "HoM&amp;M III" czy Axeoth z "Heroes of Might and Magic IV" – zastąpiono go całkowicie nowym światem nazwanym Ashan. Zmieniono również styl rysunków. Piąta część sagi stała się tytułem nieco odrębnym, lecz nadal mającym dużo wspólnego ze swoimi poprzedniczkami i zbierającego w Internecie i czasopismach wysokie oceny.
Polska premiera gry odbyła się 6 czerwca 2006. Wkrótce po rozpoczęciu roku 2007 został wydany oficjalny dodatek, a mianowicie '. W dodatku tym dodano nację krasnoludów, nowe kampanie i pojedyncze misje. Pod koniec 2007 roku doszedł kolejny, według Ubisoft ostatni oficjalny dodatek do gry o nazwie '. Dodatek wprowadził zmiany w rekrutacji jednostek: każdą jednostkę można było ulepszyć w jednym z dwóch kierunków (czego skutkiem było wprowadzenie nowych jednostek, będących alternatywnym ulepszeniem podstawowej), a po zakupie ulepszenie można było zmienić (płacąc jak za ulepszenie podstawowej jednostki w danym kierunku). Prócz tego wprowadzono niewielkie zmiany w grze oraz dodano ósmy zamek, w którym można znaleźć gobliny, orków, wywerny czy też cyklopów.
Might &amp; Magic: Heroes VI.
Premiera szóstej części serii miała miejsce 13 października 2011 roku. Producentem zostało studio Black Hole Entertainment, a wydawcą Ubisoft.
Mechanika gry została nieco zmieniona w porównaniu do np. HoMM V: Po pierwsze miasta są dwuwymiarowe. Zmieniono jednostki miast. Doszedł nowy zamek wprowadzający do gry frakcję świątyni. Do gry wykonano trzy dodatki: "Pirates of the Savage Sea", "Danse Macabre" i "Shades of Darkness". Wszystkie wprowadzają nowe kampanie, dodatkowo trzeci dodaje nowy zamek – Loch i Mroczne Elfy. Wydarzenia z gry są kontynuowane w "".

</doc>
<doc id="54490" url="https://pl.wikipedia.org/wiki?curid=54490" title="Józef Antoni Kossakowski">
Józef Antoni Kossakowski

Józef Antoni Kossakowski herbu Ślepowron (ur. w 1772, zm. 28 października 1842 w Łukoniach) – generał wojsk francuskich, adiutant Napoleona I, przedstawiciel Litwy w jego sztabie, komendant 3. Brygady Kawalerii Narodowej Wielkiego Księstwa Litewskiego.
Urodził się w Marciniszkach na Litwie, był synem Antoniego (kasztelana inflanckiego) i Eleonory ze Straszewiczów. Kształcił się w szkole pojezuickiej pijarów w Wilnie. Nadano mu starostwa zasielskie, zasmudzkie i perebrudzkie.
Jako chorąży 8. chorągwi I brygady kawalerii narodowej Wielkiego Księstwa Litewskiego wziął udział w kampanii wojennej wojny polsko-rosyjskiej 1792. Dzięki wsparciu stryja, hetmana Szymona, został awansowany na majora oraz mianowany dowódcą III brygady kawalerii narodowej. Po wojnie był podobno rozważany jako kandydat do stanu duchownego, miał zostać koadiutorem innego stryja, biskupa inflanckiego Józefa Kazimierza Kossakowskiego. W 1792 roku został wybrany konsyliarzem konfederacji generalnej litewskiej w konfederacji targowickiej.
Brał udział w insurekcji kościuszkowskiej, m.in. w obronie Wilna. Po upadku powstania przebywał przez kilka lat w Paryżu, następnie powrócił na Litwę, gdzie porządkował sprawy majątkowe i spadkowe.
Po wkroczeniu wojsk napoleońskich na Litwę został mianowany generałem brygady w korpusie litewskim. Był adiutantem przy Sztabie Cesarskim i członkiem Gwardii Honorowej. 3 sierpnia 1812 otrzymał dowództwo pułku strzelców pieszych litewskich i z okręgu połockiego. Brał udział w kampaniach 1812, 1813 i 1814, m.in. w walkach pod Smoleńskiem, Możajskiem, Moskwą (29 września 1812 przez 3 dni był formalnym gubernatorem Moskwy) i Berezyną, następnie (jako adiutant przy dworze cesarskim) w bitwach pod Lützen, Spandau, Budziszynem, Dreznem, Lipskiem i Hanau. W 1814 na kilka miesięcy z działań wojennych wyłączyła go ciężka choroba. Po powrocie do sztabu Napoleona był świadkiem abdykacji cesarza w Fontainebleau (jako jedyny Polak obok Stanisława Wąsowicza).
W 1814 otrzymał tytuł hrabiego cesarstwa francuskiego, był także kawalerem maltańskim. Po powrocie na Litwę zasłynął jako kolekcjoner pamiątek wojskowych i napoleońskich, w jego posiadaniu znajdował się m.in. mundur i włosy Napoleona. W parku przy swojej posiadłości w Łukoniach postawił pomnik swojemu koniowi, na którym odbywał kampanie u boku Napoleona. Zmarł 28 października 1842 w Łukoniach, został pochowany w Janowie (na Litwie).
Był odznaczony dwukrotnie Legią Honorową (3 października 1812 Krzyżem Kawalerskim, 24 października 1813 Krzyżem Oficerskim), Krzyżem Kawalerskim Orderu Korony Żelaznej, Krzyżem Kawalerskim Orderu Obojga Sycylii (1813), oraz Krzyżem de la Fleur de Lys (nadanym przez księcia Artois, późniejszego króla Francji Karola X).

</doc>
<doc id="54496" url="https://pl.wikipedia.org/wiki?curid=54496" title="Józef Kossakowski">
Józef Kossakowski



</doc>
<doc id="54497" url="https://pl.wikipedia.org/wiki?curid=54497" title="Jednomian">
Jednomian

Jednomian – wyrażenie będące iloczynem liczby oraz zmiennych.
Liczbę stojącą przy zmiennej nazywa się współczynnikiem jednomianu. Jednomian przedstawiony jest w postaci uporządkowanej, jeżeli w jego zapisie pierwszym czynnikiem jest liczba, a kolejnymi zmienne występujące w porządku alfabetycznym (a jeśli są oznaczone jedną i tą samą literą z różnymi wskaźnikami, to w porządku zwiększenia wskaźnika).
Przykłady.
Jednomianami są
Jednomianami nie są

</doc>
<doc id="54502" url="https://pl.wikipedia.org/wiki?curid=54502" title="Język rusiński">
Język rusiński

Język rusiński (zwany również łemkowsko-rusińskim, rusińsko-łemkowskim, karpatorusińskim, baczwańsko-rusnackim) – język słowiański używany przez Rusinów (nazywających siebie Rusnakami). Ma kilka geograficznych odmian (dialektów). Posługują się nim Rusini mieszkający na Zakarpaciu (Ukraina), we wschodniej Słowacji, w Polsce (Łemkowie i Bojkowie), Rumunii i na Węgrzech oraz Rusini Panońscy w Wojwodinie (Serbia) i Chorwacji. Dobrze skodyfikowana jest tylko odmiana używana w byłej Jugosławii. Wschodniosłowiański etnolekt Łemków, klasyfikowany jako wariant języka rusińskiego, nosi w Polsce nazwę urzędową „język łemkowski”.
Klasyfikacja języka rusińskiego jest w bardzo silnym stopniu uwikłana w problematykę polityczną. Sami użytkownicy są podzieleni w kwestii tożsamości etnicznej – niektórzy uważają się za Ukraińców, a swoją mowę postrzegają jako dialekt języka ukraińskiego, inni natomiast podkreślają własną odrębność.
W serbskiej Wojwodinie język rusiński ma status języka urzędowego, natomiast w Polsce і na Słowacji jest objęty statusem języka mniejszościowego. Do jego zapisu służy przede wszystkim cyrylica.
Sami Rusini posługują się także językami szerszej komunikacji, dominującymi na zamieszkiwanych przez nich terenach jako języki narodowe czy literackie – polskim, słowackim, ukraińskim czy węgierskim. W języku rusińskim zauważalne są toteż znaczne wpływy obce – polskie, słowackie, a także węgierskie. Wpływy tych języków sprawiły, że gwary rusińskie stały się dość odrębne od pozostałych reprezentantów grupy wschodniosłowiańskiej.
Dialekty rusińskie zalicza się do grupy języków wschodniosłowiańskich. Te używane w Polsce, na Słowacji i w Wojwodinie wykazują jednak pewne cechy typowe dla pozostałych grup języków słowiańskich, a konkretniej cechy wspólne z językiem polskim, wschodnimi gwarami języka słowackiego i językiem serbsko-chorwackim, np. stały akcent wyrazowy na przedostatniej sylabie oraz charakterystyczne formy czasu przeszłego, złożone z imiesłowu zakończonego na "-l" i krótkiej formy czasownika "być":
Rusiński używany w serbskiej Wojwodinie wydaje się dość odrębny od pozostałych jego odmian i bywa opisywany jako samodzielny język bądź też jako historyczny dialekt języka słowackiego. Dzieli bowiem bliski związek z językiem słowackim, a dokładniej z jego wschodnimi gwarami. W zakresie fonologii i fleksji wykazuje cechy języków zachodniosłowiańskich, choć pewne czynniki kulturowe decydują o jego przynależności do tradycji wschodniosłowiańskiej (system pisma, religia tej grupy ludności).
Przykład.
&lt;poem&gt;
Oryginał:
Жывот є період міджі народжінём (напр. оплоднїнём яєчка) і смертёв орґанізму.
Жывот є тыж процес: котрого частёв суть жывы бытя (орґанізмы). Частина планеты Земли, де ся находять жывы орґанізмы ся зове біосфера. Жывотны процесы жывых орґанізмув а вшытко што з нима звязане дослїджує наукова область біолоґія.
Transliteracja:
Žywot ê perìod mìdžì narodžìnëm (napr. oplodnïnëm âêčka) ì smertëv org̀anìzmu. 
Žyvot ê tyž proces: kotrogo častëv sutʹ žyvy bytâ (org̀anìzmy). Častina planety Zemli, de sâ nahodâtʹ žyvy org̀anìzmy sâ zove bìosfera. Žyvotny procesy żyvyh org̀anìzmuv a wšytko što z nima zvâzane doslïdžuê naukova oblastʹ bìolog̀ìâ.
Transkrypcja:
Żÿwot je peri'od midżi narodżiniom (napr. opłodnjiniom jajeczka) i smerciow organizmu. 
Żÿwot je tÿż proces: kotroho czasciow suć żÿvÿ bÿcia (organizmÿ). Czastyna planetÿ Zemły, de sia nachodiać żÿwÿ organizmÿ sia zowe bi'osfera. Żÿwotnÿ procesÿ żÿwÿch organizmuw a wszÿtko szto z nyma zwiazane dosljidżuje naukowa oblasć bi'ologija.
&lt;/poem&gt;
Media.
Od 2011 roku w internecie, a od 2016 w Gorlicach oraz Polkowicach na paśmie FM nadaje Radio LEM.FM, regularnie emitujące audycje w języku rusińskim.

</doc>
<doc id="54503" url="https://pl.wikipedia.org/wiki?curid=54503" title="Frank Bainimarama">
Frank Bainimarama

Frank Bainimarama (właśc. Josaia Voreqe Bainimarama; ur. 27 kwietnia 1954 w Kiuva) – fidżyjski polityk i emerytowany dowódca wojskowy, pełniący obowiązki prezydenta w 2000 oraz w latach 2006–2007. Dowódca zamachu stanu w dniu 5 grudnia 2006, premier Fidżi od 5 stycznia 2007 do 24 grudnia 2022.
Życiorys.
Od 1975 służył w marynarce Fidżi, dochodząc do stopni oficerskich. W 1986 jako komandor porucznik brał udział w pracach międzynarodowych sił pokojowych ONZ na górze Synaj. W latach 1988–1997 dowódca marynarki Fidżi, od 1997 (do 1998 jako p.o.) szef sztabu generalnego; w kwietniu 1999 zastąpił Epeli Ganilau na stanowisku dowódcy armii. 29 maja 2000, w ramach akcji przeciwdziałania puczowi George Speighta, przejął kontrolę nad państwem i nakłonił do ustąpienia prezydenta Kamisese Marę. W lipcu 2000 przekazał władzę nowemu prezydentowi, Josefie Iloilo. W 2001 Bainimarama oraz pułkownik Sitiveni Rabuka zostali oskarżeni przez byłego prezydenta Marę oraz odsuniętego również w wyniku wydarzeń z maja 2000 premiera Mahendrę Chaundhry’ego o faktyczne inspirowanie puczu Speighta i działanie jedynie w celu przejęcia władzy.
Premier.
5 grudnia 2006 stanął na czele zamachu stanu, który odsunął od władzy prezydenta Josefa Iloilo oraz rząd premiera Laisenii Qarase. Władzę w kraju przejęła junta wojskowa, na której czele postawiono Bainimaramę, najpierw jako p.o. prezydenta, a od 5 stycznia 2007 jako premiera rządu. 11 kwietnia 2009 prezydent Josefa Iloilo ponownie powołał Franka Bainimaramę na stanowisko szefa rządu.
5 marca 2014 Frank Bainimarama odszedł z armii, przekazując tym samym zwierzchnictwo nad siłami zbrojnymi. Premier deklarował chęć powrotu Fidżi na drogę demokracji i cywilnych rządów. 30 maja 2014 została zarejestrowana partia polityczna Franka Bainimaramy – FijiFirst. Nowa formacja polityczna miała umożliwić lojalistom komodora udział w wyborach parlamentarnych zaplanowanych na 17 września 2014. Partia Bainimaramy wygrała wybory i otrzymała 32 na 50 miejsc w parlamencie.
22 września 2014 prezydent Epeli Nailatikau powołał Franka Bainimaramę na stanowisko premiera nowo sformowanego rządu.

</doc>
<doc id="54505" url="https://pl.wikipedia.org/wiki?curid=54505" title="Josefa Iloilo">
Josefa Iloilo

Ratu Josefa Iloilovatu Uluivuda (ur. 29 grudnia 1920 w Vuda, zm. 6 lutego 2011 w Suvie) – fidżyjski polityk, prezydent od 13 lipca 2000 do 30 lipca 2009, z przerwą od 5 grudnia 2006 do 4 stycznia 2007.
Życiorys.
Josefa Iloilo był wiceprezydentem w czasie kadencji prezydenta Kamisesego Mary w latach 1997-2000, m.in. w czasie burzliwych wydarzeń w maju 2000 (pucz George Speighta, uwięzienie premiera Mahendry Chaundhry'ego, przejęcie władzy przez wojsko). Po ustąpieniu prezydenta i dwumiesięcznym okresie władzy wojskowej (państwem kierował dowódca armii Frank Bainimarama) Iloilo został mianowany prezydentem w lipcu 2000.
Zasłużył się dla uspokojenia napiętej sytuacji na Fidżi oraz powrotu do systemu demokratycznego w 2001. Mimo poważnych problemów zdrowotnych został zatwierdzony przez Wielką Radę Wodzów na kolejną 5-letnią kadencję prezydencką w marcu 2006.
10 kwietnia 2009 Iloilovatu , przejmując całkowitą władzę w republice. Uczynił to dlatego, iż sąd zdecydował dzień wcześniej, że wojskowy rząd, któremu przewodził szef sił zbrojnych komandor Josaia Frank Bainimarama, jest nielegalny. Rząd powstał w wyniku zamachu stanu w 2006 roku. Jednakże już 11 kwietnia 2009 Iloilo mianował "nowym-starym" szefem rządu ponownie Franka Bainimaramę.
28 lipca 2009 prezydent Iloilo wydał komunikat o złożeniu urzędu z dniem 30 lipca 2009 i odejściu na polityczną emeryturę. W chwili odejścia ze stanowiska był najstarszym urzędującym szefem państwa, miał ponad 88 lat. 30 lipca p.o. prezydenta Fidżi został dotychczasowy wiceprezydent Epeli Nailatikau.

</doc>
<doc id="54507" url="https://pl.wikipedia.org/wiki?curid=54507" title="Glicerol">
Glicerol



</doc>
<doc id="54508" url="https://pl.wikipedia.org/wiki?curid=54508" title="Art Devlin">
Art Devlin

Art Devlin (ur. 7 września 1922, zm. 22 kwietnia 2004 w Lake Placid) – amerykański skoczek narciarski, dziennikarz i działacz sportowy.
Uczestniczył w walkach II wojny światowej i był odznaczony. Dwukrotnie brał udział w igrzyskach olimpijskich. W 1952 w Oslo zajął 15. miejsce (skocznia 90 m), natomiast w 1956 w Cortina d’Ampezzo był 21.
Od 1960 do 1962 pracował dla telewizji CBS, następnie (przez 21 lat) jako komentator ABC-TV. Był wiceprezydentem Komitetu Organizacyjnego Olimpiady w Lake Placid w 1980.

</doc>
<doc id="54509" url="https://pl.wikipedia.org/wiki?curid=54509" title="Ivy Granstrom">
Ivy Granstrom

Ivy Granstrom (ur. 1912, zm. 14 kwietnia 2004) – popularna kanadyjska pływaczka i biegaczka, nazywana najstarszą sportsmenką Kanady.
Była niewidoma. Od młodych lat w gronie morsów, regularny udział w noworocznych kąpielach morsów w Zatoce Angielskiej (od 1928) przyniósł jej miano "Queen of the Polar Bears".
Po wypadku samochodowym w latach 70., kiedy groziło jej spędzenie reszty życia na wózku inwalidzkim, rozpoczęła w ramach rehabilitacji przygodę z bieganiem. Została czołową zawodniczką świata w seniorskich kategoriach wiekowych, uczestniczyła w zawodach w USA, Australii, Japonii i RPA. Odnosiła sukcesy, mimo iż rywalizowała z osobami widzącymi.
Jednocześnie była zaangażowaną wolontariuszką w pomocy pielęgniarskiej.
Za zaangażowanie w promocję sportu osób niepełnosprawnych została odznaczona Orderem Kanady w 1989; otrzymała również nagrodę federacji lekkoatletycznej Kolumbii Brytyjskiej za całokształt osiągnięć (1997) oraz nagrodę im. Eugene Reimera za wkład w rozwój sportu niepełnosprawnych w Kolumbii Brytyjskiej.

</doc>
<doc id="54511" url="https://pl.wikipedia.org/wiki?curid=54511" title="Epidemia">
Epidemia

Epidemia (z gr. "επιδημία": "επι": epi „na”, "δήμος": demos „ludzie”) – występowanie w określonym czasie i na określonym terenie przypadków zachorowań lub innych zjawisk związanych ze zdrowiem w liczbie większej niż oczekiwana. Epidemie o niewielkiej liczbie przypadków zachorowań ograniczone do określonego obszaru i czasu określa się terminem ognisko epidemiczne.
Obecnie termin „epidemia” jest coraz częściej używany w literaturze naukowej również na oznaczenie epizoocji.
W polskim prawie administracyjnym stosowana jest definicja legalna epidemii choroby zakaźnej, którą sformułowano w następujący sposób: „wystąpienie na danym obszarze zakażeń lub zachorowań na chorobę zakaźną w liczbie wyraźnie większej niż we wcześniejszym okresie albo wystąpienie zakażeń lub chorób zakaźnych dotychczas niewystępujących”. W języku potocznym wyraz „epidemia” funkcjonuje często jako synonim masowych zachorowań wywołanych chorobami zakaźnymi.
Przykłady.
Epidemie chorób zakaźnych według lat:

</doc>
<doc id="54512" url="https://pl.wikipedia.org/wiki?curid=54512" title="Pseudohalucynacja">
Pseudohalucynacja



</doc>
<doc id="54513" url="https://pl.wikipedia.org/wiki?curid=54513" title="Zrenjanin">
Zrenjanin

Zrenjanin (cyr. Зрењанин, hist. "Veliki Bečkerek" – Велики Бечкерек, w latach 1935–1946 "Petrovgrad" – Петровград, węg. "Nagybecskerek") – miasto w północno-wschodniej Serbii, w Wojwodinie, stolica okręgu środkowobanackiego, siedziba miasta Zrenjanin. W 2011 roku liczyło 76 511 mieszkańców.
Zrenjanin słynie z letniego pałacu Marii Antoniny, który można podziwiać na znajdującym się w centrum miasta rynku.
Nazwa miasta pochodzi od nazwiska Žarko Zrenjanina.
W mieście znajduje się cerkiew Zaśnięcia Najświętszej Marii Panny. Zrenjanin jest również siedzibą rzymskokatolickiej diecezji, skupiającej przeważnie wiernych narodowości węgierskiej.
Wydział Techniczny im. Michajla Pupina Uniwersytetu w Nowym Sadzie znajduje się w Zrenjaninie.

</doc>
<doc id="54516" url="https://pl.wikipedia.org/wiki?curid=54516" title="Sila (mitologia)">
Sila (mitologia)

Sila – w wierzeniach staroarabskich (przed islamem) demoniczna wiedźma zamieszkująca pustynię, dżinn w kobiecej postaci. 
Według ludowych opowieści sile często poślubiają mężczyzn i nawet rodzą im dzieci.

</doc>
<doc id="54517" url="https://pl.wikipedia.org/wiki?curid=54517" title="Ghula">
Ghula



</doc>
<doc id="54518" url="https://pl.wikipedia.org/wiki?curid=54518" title="Gwiazda Barnarda">
Gwiazda Barnarda

Gwiazda Barnarda (również Gwiazda Strzała) – gwiazda w gwiazdozbiorze Wężownika, niezwykle lekki czerwony karzeł oddalony o około 6 lat świetlnych od Ziemi.
Gwiazda ta została nazwana na cześć amerykańskiego astronoma Edwarda Barnarda, który w 1916 obliczył wartość jej ruchu własnego – 10,4 sekundy kątowej na rok. Jest to największa znana wartość tego parametru, co czyni Gwiazdę Barnarda najszybciej przesuwającą się po nieboskłonie. Gwiazda Barnarda jest najbliższą Ziemi gwiazdą z gwiazdozbioru Wężownika i czwartą po trzech gwiazdach systemu Alfa Centauri spośród wszystkich gwiazd nocnego nieba, nie jest jednak widoczna gołym okiem.
Ze względu na swoją bliskość i dogodne położenie blisko równika niebieskiego, Gwiazda Barnarda jest prawdopodobnie najczęściej badanym i obserwowanym karłem typu widmowego M.
Badania gwiazdy koncentrują się na jej charakterystyce, astrometrii oraz określaniu wartości granicznych mas planet. Na gwieździe Barnarda – jak na wielu innych gwiazdach ciągu głównego typu widmowego M – obserwuje się rozbłyski, takie jak słoneczne.
Istnienie układu planetarnego wokół Gwiazdy Barnarda jest przedmiotem pewnych kontrowersji. Na początku lat 60. XX wieku, Peter van de Kamp błędnie postulował istnienie co najmniej jednego gazowego olbrzyma na orbicie wokół niej – teza ta była powszechnie akceptowana przez innych astronomów. Obecnie istnienie dużych planet zostało w zasadzie wykluczone, a postulaty van de Kampa odrzucone. W 2018 roku wykryty został sygnał wskazujący na istnienie znacznie mniejszej planety typu ziemskiego, okrążającej tę gwiazdę, ale to odkrycie także jest podawane w wątpliwość.
Ze względu na bliskość, Gwiazda Barnarda była brana pod uwagę jako jeden z celów badań skupiających się nad realizacją szybkiej bezzałogowej podróży do pobliskiego systemu gwiezdnego w ramach Projektu Dedal.
Informacje ogólne.
Gwiazda Barnarda, czerwony karzeł typu widmowego M4, jest widoczna tylko za pomocą teleskopu. Jej obserwowana wielkość gwiazdowa wynosi 9,51, czyli tylko 1/27 jasności najsłabszej gwiazdy, którą można zaobserwować gołym okiem przy dobrej widoczności. Dla porównania, najjaśniejsza gwiazda nocnego nieba – Syriusz, ma jasność -1,5m, a najsłabiej widoczne gwiazdy ok. 6m.
Wiek Gwiazdy Barnarda oceniany jest na 7–12 mld lat, co czyni ją dużo starszą niż Słońce i stawia w szeregu najstarszych znanych gwiazd Wszechświata. Od czasu powstania utraciła znaczną część energii rotacyjnej – jej okresowe zmiany jasności wskazują, że obraca się raz na 130 dni (dla porównania, okres rotacji Słońca to nieco ponad 25 dni). Ze względu na swój wiek, Gwiazda Barnarda długo nie ujawniała aktywności gwiazdowej ludzkim obserwatorom. Jednak w 1998 roku astronomowie zaobserwowali intensywny rozbłysk gwiazdy, kwalifikujący ją jako gwiazdę rozbłyskową. W Ogólnym Katalogu Gwiazd Zmiennych oznaczana jest jako gwiazda zmienna typu V2500 Ophiuchi.
Ruch własny gwiazdy jest równy 10,4 sekundy kątowej na rok, co przy jej odległości od Słońca oznacza, że jej prędkość tangencjalna jest równa 90 km/s. Przemieszcza się ona na tle innych gwiazd o ¼ stopnia w trakcie życia człowieka, a więc w przybliżeniu o połowę średnicy Księżyca.
Badania przeprowadzone w 2003 przez Kürstera i współpracowników ujawniły zmiany prędkości radialnej gwiazdy spowodowanej przez jej ruch; dodatkowe wahania prędkości przypisane zostały aktywności gwiazdowej. Prędkość radialna Gwiazdy Barnarda w stosunku do Słońca może być mierzona w oparciu o przesunięcie ku fioletowi. Prędkość ta według danych z bazy SIMBAD jest równa 110,51 km/s. Wynik ten w połączeniu z ruchem własnym oznacza prędkość całkowitą w stosunku do Słońca równą 142,64 km/s. Gwiazda Barnarda zbliża się do Słońca tak szybko, że stanie się najbliższą mu gwiazdą około 11 700 roku n.e., osiągając minimalną odległość 3,8 roku świetlnego. Jednak gwiazda ta będzie wciąż zbyt słaba, by mogła być widoczna gołym okiem. W czasie jej największego zbliżenia, jasność osiągnie wartość 8,5m i od tego momentu będzie stopniowo malała.
Gwiazda Barnarda ma masę około 17% masy Słońca oraz promień 15–20% promienia Słońca. W porównaniu do Jowisza, ma 180-krotnie większą masę, lecz tylko 1,5 do 2,0 razy większy promień. Temperatura efektywna Gwiazdy Barnarda wynosi , a jasność wizualna osiąga zaledwie 4/10 000 jasności Słońca oraz 34,6/10 000 jasności bolometrycznej Słońca. Gwiazda Barnarda jest tak słaba, że gdyby zastępowała Słońce, byłaby tylko 100 razy jaśniejsza niż Księżyc w pełni. Kilka publikacji dotyczących relacji masa-jasność pojawiło się przed ostatecznym wynikiem prac Dawsona i współpracowników z 2003 roku. Wraz z dokładnym ustaleniem temperatury i jasności, publikacja ta sugeruje, że dotychczasowe szacunki promienia Gwiazdy Barnarda były zaniżone, a nowa poprawna wielkość jest równa 0,20 ± 0,008 promienia Słońca.
W badaniu metaliczności gwiazd karłowatych typu M, gwiazdę Barnarda umieszczono pomiędzy −0,5 a −1,0 w skali metaliczności, co stanowi od 10 do 32% wartości tego parametru dla Słońca. Metaliczność, czyli ułamek masy gwiazdy, na który składają się pierwiastki chemiczne cięższe od helu, pomaga sklasyfikować gwiazdy względem ich populacji w galaktyce. Gwiazda Barnarda wydaje się typowym czerwonym karłem, gwiazdą II populacji. Jednak tego typu gwiazdy mają przeważnie małą metaliczność, natomiast Gwiazda Barnarda ma tę wartość większą niż gwiazdy halo, i jest w zakresie metaliczności gwiazd dysku galaktycznego. Z tego względu oraz z uwagi na jej wysoką prędkość kosmiczną, została ona sklasyfikowana jako „gwiazda II populacji pośredniej”, kategorii pomiędzy gwiazdą halo a gwiazdą dysku.
W 1999 wartości paralaksy absolutnej i jasności absolutnej zostały ponownie określone dzięki badaniom Benedicta i współpracowników, którzy w szerokim zakresie korzystali z Kosmicznego Teleskopu Hubble’a. W 2018 roku opublikowany został pomiar paralaksy gwiazdy wykonany przez sondę astrometryczną Gaia.
Układ planetarny.
Wczesne poglądy.
Po roku 1963, przez dekadę wielu astronomów akceptowało pogląd holenderskiego astronoma Petera van de Kampa, że odkryte zaburzenia w ruchu własnym Gwiazdy Barnarda sugerują orbitowanie wokół gwiazdy co najmniej jednej planety o masie Jowisza lub większej. Van de Kamp obserwował gwiazdę od roku 1938, próbując, wraz ze współpracownikami z obserwatorium Swarthmore College, znaleźć minimalne (rzędu 1 mikrometra) zmiany pozycji obrazu gwiazdy na płytach fotograficznych, które byłyby zgodne z zaburzeniami orbity wskazującymi na towarzyszącą planetę. Obserwacje te prowadziło niezależnie dziesięć osób, a z ich wyników obliczono średnią, w celu uniknięcia indywidualnych błędów. Van de Kamp początkowo postulował obecność planety o masie 1,6 masy Jowisza w odległości 4,4 au na orbicie nieco ekscentrycznej i takie wyniki opublikował w 1969 roku. Później, w tym samym roku zasugerował obecność dwóch planet o masach odpowiednio 1,1 i 0,8 masy Jowisza.
Inni astronomowie powtórzyli eksperymenty van de Kampa, a dwie istotne publikacje w roku 1973 podważyły postulowaną obecność planety bądź też planet. George Gatewood i Heinrich Eichhorn, korzystając z innych obserwatoriów i nowszych technik fotograficznych, nie potwierdzili istnienia planety na orbicie wokół Gwiazdy Barnarda.
Inna praca, opublikowana cztery miesiące wcześniej przez Johna Hersheya, także korzystającego z obserwatorium Swarthmore, wykazywała takie same zmiany w polu astrometrycznym kilku podobnych gwiazd. Zmiany te występowały do czasu modyfikacji i korekt obiektywów teleskopu.
„Odkrycie” planety było więc zwykłym błędem powstałym przy obrabianiu i przetwarzaniu danych.
Van de Kamp nigdy nie przyznał się do błędu i publikował dalsze artykuły potwierdzające istnienie dwóch planet jeszcze pod koniec 1982 roku.
Wulff Heintz, następca van de Kampa w Swarthmore i ekspert w zakresie gwiazd podwójnych, podawał w wątpliwość uzyskane przez niego wyniki i, chcąc się odseparować od poglądów van de Kampa, opublikował dwa krytyczne artykuły jeszcze przed rokiem 1976.
Choć kontrowersje wokół Gwiazdy Barnarda raczej zaszkodziły badaniom nad planetami pozasłonecznymi, spowodowały popularyzację samego obiektu. W latach 70. XX wieku Gwiazda Barnarda została wybrana jako cel Projektu Dedal, pojawiała się też w literaturze, serialach telewizyjnych i grach komputerowych z gatunku science fiction.
Teoretyczne parametry planet.
Poszukiwania przeprowadzone w latach 80. i 90. były bezowocne, wliczając te z użyciem interferometrii przez Teleskop Hubble’a w 1999. Poprzez dokładniejsze określenie ruchu gwiazdy, ograniczono masę i granice występowania możliwych planet.
Wykrycie planety na orbicie wokół karła typu M, jakim jest Gwiazda Barnarda, jest łatwiejsze niż w przypadku masywniejszych gwiazd, gdyż mniejsza masa powoduje, że perturbacje są większe. Dlatego też Gatewood mógł już w roku 1995 udowodnić, że ciała powyżej 10 mas Jowisza (czyli m.in. brązowe karły) z pewnością nie okrążają Gwiazdy Barnarda; praca ta wzmogła też sceptycyzm nt. możliwości istnienia tam jakichkolwiek planet.
W 1999 badania przeprowadzone z użyciem Kosmicznego Teleskopu Hubble’a ograniczyły masę teoretycznego kompana do 0,8 masy Jowisza, dla ciała które okrążało by gwiazdę w okresie od 1 do 1000 dni. Z kolei Martin Kürster w 2003 roku stwierdził, że wewnątrz ekosfery wokół Gwiazdy Barnarda nie jest możliwe występowanie planet o masie minimalnej ("M" sin "i") większej niż 7,5 mas Ziemi lub o masie większej niż 3,1 masy Neptuna (znacznie mniej niż dolna granica przewidywań van de Kampa).
Choć wyniki te znacznie ograniczyły zakres możliwych właściwości planet wokół Gwiazdy Barnarda, nie wykluczają one istnienia samych planet – przykładowo, planety skaliste są trudne do wykrycia. Poszukiwanie takich planet miało być celem misji Space Interferometry Mission planowanej przez NASA oraz Darwin pod nadzorem ESA, a Gwiazda Barnarda miała być jednym z celów ich poszukiwań. Niestety, obie misje zostały anulowane. Planet wokół Gwiazdy Barnarda ma jednak wypatrywać teleskop kosmiczny Transiting Exoplanet Survey Satellite (TESS), który został wystrzelony na orbitę okołoziemską w 2018.
Obserwacje w XXI wieku.
15 listopada 2018 czasopismo "Nature" poinformowało o wykryciu sygnału, który uznano za pochodzący od planety krążącej wokół Gwiazdy Barnarda, nazwanej GJ 699 b. Kandydatka miałaby mieć masę 3,2 masy Ziemi i obiegać swoją macierzystą gwiazdę w ciągu 233 dni. W odległości 0,4 jednostki astronomicznej jej temperatura wynosiłaby . W 2021 roku ukazała się praca podająca w wątpliwość jej istnienie – sygnał przypisywany planecie może być związany z aktywnością samej gwiazdy. Publikacja z 2022 roku wykazała, że wykryty sygnał jest artefaktem, który można wytłumaczyć splotem aktywności i próbkowania sygnału.
Projekt Dedal.
Oprócz badań dotyczących poszukiwania hipotetycznej planety, najlepiej znane prace na temat Gwiazdy Barnarda stanowiły część Projektu Dedal. Podjęty w latach 1973–1978 projekt przewidywał, że błyskawiczna, bezzałogowa podróż do innych systemów słonecznych jest możliwa z użyciem technologii ówczesnych lub wynalezionych w niedalekiej przyszłości. Gwiazda Barnarda została wybrana jako cel częściowo dlatego, że przewidywano istnienie tam planet.
Model teoretyczny przewidywał, że rakiety o napędzie nuklearnym korzystające z reakcji termojądrowych (szczególnie z bombardowania elektronami deuteru i izotopu helu-3) przyspieszając przez 4 lata, mogłyby uzyskać prędkość 12% prędkości światła w próżni. Dotarcie do gwiazdy byłoby możliwe w ciągu 50 lat, krócej niż średnia długość życia człowieka. Wraz z dokładnymi badaniami gwiazdy i teoretycznych towarzyszy, możliwe byłoby zbadanie ośrodka międzygwiazdowego oraz wykonanie podstawowych pomiarów astrometrycznych.
Wstępne modele Projektu Dedal zainicjowały dalsze badania teoretyczne. W 1980 Robert Freitas zasugerował bardziej ambitny plan: sondę von Neumanna, która mogłaby budować z dostępnych sobie materiałów kopie samej siebie. Sondy takie przeznaczone byłyby do poszukiwań i ewentualnego kontaktu z życiem pozaziemskim.
Zbudowana i uruchomiona na orbicie Jowisza sonda o parametrach podobnych do tych z pierwotnego Projektu Dedal, mogłaby dolecieć do Gwiazdy Barnarda w ciągu 47 lat. Po przybyciu do gwiazdy, sonda mogłaby rozpocząć automatyczną reprodukcję, tworząc fabrykę, początkowo do wytworzenia międzyplanetarnych sond eksploracyjnych, a głównym celem byłoby wybudowanie raz na 500 lat kopii oryginalnej sondy.
Rozbłysk na gwieździe.
Zaobserwowanie rozbłysku słonecznego na Gwieździe Barnarda wzmogło zainteresowanie badaniami nad gwiazdą. Zauważony został on 17 lipca 1998 przez Williama Cochrana z Uniwersytetu Teksańskiego w Austin jako zmiana poziomu emisji w widmie emisyjnym. Obserwacja została w pełni przeanalizowana dopiero 4 lata po rozbłysku. Diane Paulson wraz z innymi badaczami z Centrum Lotów Kosmicznych imienia Roberta H. Goddarda zasugerowała, że temperatura rozbłysku wyniosła 8000 K, czyli dwa razy więcej niż temperatura powierzchniowa gwiazdy. Mając na uwadze niezwykle przypadkowe pojawianie się rozbłysków, Paulson stwierdziła, że „gwiazda ta mogłaby być świetnym obiektem do obserwacji przez astronomów amatorów”.
Rozbłysk był zaskoczeniem, ponieważ nie spodziewano się tak intensywnej aktywności w tak długo istniejących gwiazdach. Rozbłyski są powodowane przez silne pole magnetyczne, które tłumi konwekcję plazmy i prowadzi do nagłych wybuchów: silne pole magnetyczne rejestrowane jest na szybko obracających się gwiazdach, podczas gdy długo istniejące gwiazdy spowalniają swą rotację. Wydarzenie o takiej jasności dla gwiazd takich jak Gwiazda Barnarda wydaje się więc być dużą rzadkością, ale w rzeczywistości zaobserwowano już wiele gwiazd typu widmowego M z większą aktywnością. Z badań w dłuższej skali czasowej wynikałoby, że ta jest niewielka; w roku 1998, podczas 130 dni obserwacji, stwierdzono istnienie na gwieździe tylko jednej plamy, która wyemitowała rozbłysk. Być może jednak nie była ona jedyną.
Gwiezdna aktywność tego typu wzbudziła zainteresowanie badaniami Gwiazdy Barnarda jako przykładu dla zrozumienia podobnych gwiazd.
Z badań fotometrycznych w zakresie promieniowania rentgenowskiego oraz ultrafioletu wiadomo o istnieniu rozbłysków w dużej populacji starych karłów typu M w Drodze Mlecznej. Takie badania mają konsekwencje astrobiologiczne: ekosfera systemu planetarnego karłów typu M znajdowałaby się w pobliżu gwiazdy, a planety byłyby pod silnym wpływem rzadkich rozbłysków, wiatrów gwiazdowych oraz obłoków plazmy, której źródłem na Słońcu są wyłącznie rozbłyski i protuberancje, a przed którymi – tak jak Ziemię – mogłaby chronić magnetosfera planety, o ile w tak długo istniejących układach planetarnych jest to możliwe, bo płynne jądro z czasem stygnie i dynamo zanika.
Otoczenie gwiazdy.
Ze względu na bliskość równika niebieskiego (4° N) Gwiazdę Barnarda można obserwować z każdego miejsca na Ziemi z wyjątkiem okolic bieguna południowego. Z drugiej strony związane z tym położeniem zjawisko ekstynkcji międzygwiazdowej ogranicza jej widzialność.
Obecnie najbliższym sąsiadem Gwiazdy Barnarda jest czerwony karzeł Ross 154 oddalony od niej o 5,41 roku świetlnego (1,66 parseka). Słońce i system Alfa Centauri są, odpowiednio, kolejnymi najbliższymi gwiazdami. Z pozycji tej gwiazdy, Słońce byłoby widoczne we wschodniej części gwiazdozbioru Jednorożca (współrzędne RA = , Dec = ). Wielkość absolutna Słońca wynosi około 4,83m, więc przy dystansie 1,834 parseka Słońce obserwowane stamtąd miałoby jasność porównywalną do Polluksa widzianego z Ziemi.
Gwiazda Barnarda w kulturze.
Gwiazda Barnarda pojawiła się m.in. w następujących pozycjach z nurtu fantastyki naukowej:

</doc>
<doc id="54527" url="https://pl.wikipedia.org/wiki?curid=54527" title="Ordre de bataille">
Ordre de bataille

Ordre de bataille (z fr. "porządek bitewny", w skrócie Odeb, również skład bojowy) – schemat organizacyjny wojsk lub ich części.
Pierwotnie termin oznaczał rozkaz dowódcy o ustawieniu wojsk przed bitwą. Z czasem termin rozszerzył się na każdy plan organizacji wojsk, także w warunkach pokojowych i używany jest w tym znaczeniu w piśmiennictwie wojskowym. Angielskim odpowiednikiem jest "order of battle" (OOB).
Odeb rysowany był zwykle za pomocą znaków konwencjonalnych, ustalonych dla wszystkich jednostek i formacji wojskowych, z jednoczesnym uwidocznieniem ich wzajemnej podległości.
Współcześnie w Siłach Zbrojnych Rzeczypospolitej Polskiej termin ten nie jest używany.

</doc>
<doc id="54530" url="https://pl.wikipedia.org/wiki?curid=54530" title="Pryzmat">
Pryzmat

Pryzmat – bryła z materiału przezroczystego o co najmniej dwóch ścianach płaskich nachylonych do siebie pod kątem formula_1 (tzw. kątem łamiącym pryzmatu).
Używany w optyce do zmiany kierunku biegu fal świetlnych, a poprzez to, że zmiana kierunku zależy od długości fali, jest używany do analizy widmowej światła. Zjawisko całkowitego wewnętrznego odbicia pozwala użyć pryzmatu jako elementu odbijającego światło.
Pryzmaty wykorzystywane są w produkcji wielu urządzeń optycznych, np.: lornetek, peryskopów.
Dający najszerszą tęczę pryzmat wykonany ze szkła kwarcowego ma kąt formula_1 między ścianami wynoszący 62°, ze szkła crown ZN – 78°, a ze szkła flint – ok. 82°–86°.
Szczególne rodzaje pryzmatów:
Kąt załamania w pryzmacie.
Kąt odchylenia promienia i dyspersji przez pryzmat można określić za pomocą prawa Snelliusa na powierzchniach pryzmatu.
Dla pryzmatu, którego obie powierzchnie stykają się z tą samą substancją oba współczynniki załamania są takie same, wprowadza się wówczas względny współczynnik załamania ośrodków n, kąt załamania promienia formula_4 jest określony przez:
Jeśli kąt padania promienia na pryzmat formula_6 i kąt wyjścia promienia z pryzmatu formula_7 są niewielkie, to powyższy wzór można przybliżyć wzorem:
gdzie:
Minimalny kąt załamania pryzmatu.
Promień, przechodząc przez pryzmat, ulega najmniejszemu odchyleniu, gdy kąt padania promienia na pryzmat jest równy kątowi wyjścia promienia z pryzmatu. Wówczas:
Zjawisko to ma wpływ na zjawiska optyczne w atmosferze takie jak halo i tęcza. Gdy promień świetlny, przechodząc przez kryształu lodu, przechodzi przez ścianki nachylone do siebie pod kątem 60°, to minimalne odchylenie promienia jest równe 22° i odpowiada za tworzenie się halo 22°. Gdy promień przechodzi przez ścianki prostopadłe do siebie, to minimalny kąt odchylenia jest równy 46° i odpowiada za tworzenie się halo 46°.
Kąt graniczny całkowitego wewnętrznego odbicia.
Jeżeli kąt padania promienia świetlnego wychodzącego z pryzmatu na płaszczyznę jest większy od kąta granicznego, to promień nie wychodzi z pryzmatu a ulega całkowitemu wewnętrznemu odbiciu. Sytuacja ta zachodzi gdy:
lub
Jeżeli dany pryzmat ma być użyty jako równoramienny pryzmat odbiciowy, w którym światło pada prostopadle na podstawę, by zaszło w nim całkowite wewnętrzne odbicie, to kąt przy podstawie tego pryzmatu musi spełniać warunek:

</doc>
<doc id="54531" url="https://pl.wikipedia.org/wiki?curid=54531" title="Nefele (matka Helle)">
Nefele (matka Helle)

Nefele (Chmura; gr. Nephélē, łac. Nebula, Nubes ‘obłok’, ‘mgła’, ‘chmura’) – w mitologii greckiej królowa Orchomenosu w Beocji.
Przypuszczalnie uchodziła za córkę tytana Okeanosa i tytanidy Tetydy oraz za jedną z nimf (bogiń) chmur. Była pierwszą żoną króla Atamasa. Ze swoim mężem miała syna Fryksosa i córkę Helle.
Atamas porzucił ją i poślubił Ino. Według innej wersji Atamas ożenił się z Ino po śmierci Nefele. Ino nienawidziła Fryksosa i Helle i uknuła intrygę, aby ich zgładzić. Udało im się zbiec na zesłanym przez Nefele baranie o złotym runie. Helle spadła do morza i utonęła (Hellespont), ale Fryksos dotarł do Kolchidy.

</doc>
<doc id="54532" url="https://pl.wikipedia.org/wiki?curid=54532" title="Malcolm Anderson">
Malcolm Anderson

Malcolm James Anderson (ur. 3 marca 1935 w Theodore) – australijski tenisista, mistrz U.S. National Championships z 1957 roku w grze pojedynczej, triumfator deblowego Australian Open z 1973 roku i French Championships 1957 z 1957 roku, mistrz Australian Championships 1957 w grze mieszanej, zdobywca Pucharu Davisa z 1957 i 1973 roku.
Kariera tenisowa.
W grze pojedynczej startując w turniejach wielkoszlemowych wygrał w 1957 roku U.S. National Championships (obecnie US Open), po pokonaniu w finale Ashleya Coopera. Z Cooperem przegrywał natomiast finały Australian Championships (obecnie Australian Open) i U.S. National Championships w 1958 roku. W 1972 roku został finalistą Australian Open, ponosząc porażkę w finałowym spotkaniu z Kenem Rosewallem.
W grze podwójnej Anderson w 1957 roku wygrał French Championships (obecnie French Open) razem z Ashleyem Cooperem i w 1973 roku Australian Open wspólnie z Johnem Newcombe'em. W 1957 roku był także finalistą Australian Championships z Ashleyem Cooperem, a także mistrzem tych zawodów w grze mieszanej, wspólnie z Fay Muller.
W latach 1957, 1958, 1972 i 1973 reprezentował Australię w Pucharze Davisa, zdobywając z zespołem tytuł w 1957 i 1973 roku. Łącznie w zawodach Anderson zagrał 19 meczów, z których w 13 zwyciężył.
W latach 1957–1958 Anderson był klasyfikowany na pozycji nr 2. rankingu światowego.
W 2000 roku został wpisany do Międzynarodowej Tenisowej Galerii Sławy.

</doc>
<doc id="54533" url="https://pl.wikipedia.org/wiki?curid=54533" title="Walentina Tierieszkowa">
Walentina Tierieszkowa

Walentina Władimirowna Tierieszkowa (; ur. 6 marca 1937 w m. Bolszoje Maslennikowo) – radziecka kosmonautka, inżynier, posiadaczka odznaki Lotnik Kosmonauta ZSRR. Pierwsza kobieta w kosmosie.
Życiorys.
Urodziła się we wsi Bolszoje Maslennikowo, odległej o 40 kilometrów od Jarosławia, w obwodzie jarosławskim w ZSRR. Jej ojciec, Władimir Aksionowicz Tierieszkow, był traktorzystą i poległ w czasie ataku ZSRR na Finlandię, matka była kołchoźnicą. Wtedy pozostała część rodziny przeprowadziła się do Jarosławia, gdzie matka Walentiny pracowała jako robotnica w fabryce. Po ukończeniu szkoły młoda Tierieszkowa sama została włókniarką. W trakcie pracy w kombinacie ukończyła zaoczne technikum włókiennicze. W fabryce Krasnyj Pieriekop w Jarosławiu wstąpiła do Komsomołu, gdzie była sekretarzem.
Po locie Gagarina napisała list, w którym wyraziła nadzieję, że być może ona także poleci kiedyś w kosmos. List zwrócił uwagę komisji wybierającej przyszłych kosmonautów, kierowanej przez Kamanina. Nikołaj Kamanin ze względów propagandowych wybrał Tierieszkową wraz z czterema innymi kobietami do przeszkolenia na kosmonautki. Od 1958 roku należała do sekcji spadochronowej aeroklubu w Jarosławiu. Pierwszy skok wykonała 21 maja 1959 roku. Łącznie wykonała 126 skoków. Wraz z nowym zadaniem otrzymała stopień porucznika lotnictwa i przeszła intensywne przeszkolenie na dwumiejscowym MiG-u, jednak nie odbyła ani jednego samodzielnego lotu.
16 lutego 1962 została wybrana jako kandydatka na kosmonautkę i skierowana na szkolenie dla kosmonautów.
16 czerwca 1963 roku rozpoczęła lot na statku Wostok 6, który trwał 2 doby 22 godziny 50 minut i 8 sekund. Lądowanie miało miejsce 19 czerwca 1963 roku po okrążeniu Ziemi 48 razy. Chruszczow po locie zauważył, że lot trwał dłużej niż wszystkie dotychczasowe loty astronautów amerykańskich razem wzięte. Powróciła do Moskwy na czas, żeby przemówić na forum obradującego na Kremlu Międzynarodowego Kongresu Kobiet. Następnie wyruszyła w podróż po świecie, odwiedzając Indie, Pakistan, Stany Zjednoczone oraz Polskę (23 października 1963). Po powrocie z kosmosu została uhonorowana tytułem Bohatera Związku Radzieckiego. Pomimo wcześniejszych planów, kolejna kobieta poleciała w kosmos dopiero 19 lat później (Swietłana Sawicka).
Po locie Tierieszkowa studiowała w Wojskowym Instytucie Lotnictwa im. Żukowskiego w Moskwie, którą ukończyła w 1969 roku jako inżynier kosmonauta, a w 1977 roku obroniła pracę doktorską.
22 stycznia 1969 roku wyszła bez szwanku z zamachu na Breżniewa, gdy zamachowiec pomylił samochody i ostrzelał ten, w którym na uroczyste spotkanie na Kremlu podążała grupa kosmonautów.
W 1967 roku została wybrana do Rady Najwyższej ZSRR, a w 1974 roku została członkiem prezydium Rady Najwyższej ZSRR. Od 1971 do 1991 roku była członkiem Komitetu Centralnego Komunistycznej Partii Związku Radzieckiego. W 1989 roku została wybrana do Rady Narodowości ZSRR. W 1997 roku przeszła na emeryturę w randze generała lotnictwa.
Była kierownikiem rosyjskiego rządowego Centrum Współpracy Międzynarodowej (2003).
W 2007 roku podczas obchodów swoich 70. urodzin w rezydencji Władimira Putina w Nowo Ogarowie oświadczyła, że chce umrzeć na Marsie.
Podczas XXII Zimowych Igrzysk Olimpijskich w Soczi, Tierieszkowa była jedną z ośmiu osób niosących flagę olimpijską.
Życie prywatne.
3 listopada 1963 roku poślubiła kosmonautę Andrijana Nikołajewa (1929–2004), w 1964 roku urodziła córkę Jelenę. Ich ślub był wielkim wydarzeniem na moskiewskiej scenie publicznej. W 1982 roku rozwiedli się, jej drugi mąż, Julij Szaposznikow, zmarł w 1999 roku.
Loty kosmiczne.
Została dziesiątym człowiekiem w kosmosie i szóstym kosmonautą radzieckim. Brała udział w jednej misji kosmicznej – Wostok 6.
Dane lotu.
Łączny czas spędzony w kosmosie – 2 dni 22 godziny 50 minut i 8 sekund.
Odznaczenia i nagrody.
Jest honorowym obywatelem 18 miast na całym świecie. M.in.: Kaługi, Jarosławia, Karagandy, Bajkonuru, Witebska, Bratysławy.

</doc>
<doc id="54534" url="https://pl.wikipedia.org/wiki?curid=54534" title="Ken McGregor">
Ken McGregor

Ken McGregor (ur. 2 czerwca 1929 w Adelaide; zm. 1 grudnia 2007 tamże) – australijski tenisista, trzykrotny zdobywca Pucharu Davisa.
Kariera tenisowa.
Zdobywca dziewięciu tytułów wielkoszlemowych, w tym jednego w grze pojedynczej. Przede wszystkim był uznanym specjalistą debla – w parze z Frankiem Sedgmanem zdobył deblowego Wielkiego Szlema w 1951 oraz wygrał kolejne trzy turnieje w 1952 (poza mistrzostwami USA); w mistrzostwach USA wygrał konkurencję miksta w 1950.
Tytuł singlowy zdobył w 1952; wygrał mistrzostwa Australii, po finałowym zwycięstwie nad Sedgmanem. Przegrywał w finałach tego turnieju w 1950 i 1951, a także w finale Wimbledonu w 1951. W 1952 klasyfikowany jako nr 3. rankingu światowego.
W latach 1950–1952 reprezentował Australię w Pucharze Davisa i za każdym razem triumfował z zespołem w zawodach, po finałach ze Stanami Zjednoczonymi.
W 1999 został uhonorowany miejscem w Międzynarodowej Tenisowej Galerii Sławy, a rok później w Australijskiej Tenisowej Galerii Sławy.

</doc>
<doc id="54538" url="https://pl.wikipedia.org/wiki?curid=54538" title="Samoloty">
Samoloty



</doc>
<doc id="54540" url="https://pl.wikipedia.org/wiki?curid=54540" title="Pas Kuipera">
Pas Kuipera

Pas Kuipera, zwany też Pasem Edgewortha-Kuipera – obszar Układu Słonecznego rozciągający się za orbitą Neptuna, od 30 do około 50 au od Słońca.
Pas Kuipera jest podobny do pasa planetoid, ale o wiele większy: 20 razy szerszy i 20–200 razy bardziej masywny.
Podobnie jak pas planetoid, zawiera wiele małych obiektów, będących pozostałościami po procesie formowania się Układu Słonecznego. Krążą w nim co najmniej trzy planety karłowate: Pluton, Haumea i Makemake. O ile obiekty pasa planetoid składają się głównie z krzemianów i żelaza z małą zawartością wody, to obiekty Pasa Kuipera, oprócz krzemianów i żelaza, zawierają znaczne ilości lodu i innych zestalonych lotnych związków chemicznych, takich jak metan i amoniak. Jest to wynikiem powstawania w niskiej temperaturze w dużej odległości od Słońca.
Do roku 2020 odkryto w nim ponad 2 tysiące ciał. Uważa się, że zawiera on ponad 70 tysięcy obiektów o średnicy powyżej 100 km. Pierwotnie zakładano, że stanowi on główne źródło komet krótkookresowych, o orbitach o długości poniżej 200 lat. Współczesne badania pokazały jednak, że orbity jego obiektów są dosyć stabilne, a docierające do wnętrza Układu komety pochodzą ze znajdującego się dalej dysku rozproszonego. Zaliczane do niego obiekty, takie jak Eris, mają wydłużone orbity, często sięgające ponad 100 au. Ich peryhelia mogą zahaczać o orbity gazowych olbrzymów – wtedy klasyfikowane są one jako centaury. Astronomowie podejrzewają, że księżyc Neptuna Tryton pochodzi z tej grupy. Pluton, jako pierwsze odkryte ciało z Pasa, był przez długi czas uznawany za planetę. Po odkryciu wielu podobnych obiektów jest klasyfikowany jako planeta karłowata i jeden z wielu plutonków – obiektów w rezonansie orbitalnym 2:3 z Neptunem. Pluton jest też pierwszym ciałem z Pasa Kuipera, które było obserwowane z bliska przez sondę kosmiczną, w 2015 roku, w ramach misji New Horizons.
Pas Kuipera nie powinien być mylony z hipotetycznym Obłokiem Oorta, który znajduje się tysiące razy dalej. Wszystkie obiekty Układu Słonecznego znajdujące się poza orbitą Neptuna, a więc obiekty Pasa Kuipera, dysku rozproszonego i Obłoku Oorta są wspólnie nazywane obiektami transneptunowymi.
Historia odkrycia.
Od czasu odkrycia Plutona wielu astronomów spekulowało, że dalej mogą znajdować się kolejne nieznane ciała niebieskie. Pierwszy taki obiekt został odkryty dopiero w 1992 roku (był to obiekt ). Różnorodność hipotez dotyczących Pasa Kuipera sprawiła, że do dziś nie jest jasne, komu należy przypisać jego odkrycie.
Hipotezy.
Pierwszym astronomem, który zasugerował istnienie grupy transneptunowych obiektów, był Frederick C. Leonard. W 1930 roku, wkrótce po odkryciu Plutona, zapytał, czy „Nie jest prawdopodobne, że Pluton dał się zauważyć jako "pierwszy" z "serii" pozaneptunowych ciał, a pozostałe wciąż czekają na odkrycie, ale w końcu muszą zostać zauważone?”.
W 1943 roku Kenneth Edgeworth spekulował, że w obszarze za Neptunem materia pierwotnego dysku protoplanetarnego była zbyt rzadka, aby mogła utworzyć planetę i prawdopodobnie utworzyła miliony niewielkich ciał. Doszedł do wniosku, że „Zewnętrzne rejony Układu Słonecznego, poza orbitami planet, zawierają olbrzymią liczbę stosunkowo niewielkich obiektów” i że od czasu do czasu któryś z nich „wypada z orbity i trafia w okolice planet wewnętrznych”, stając się kometą.
W 1951 roku, w artykule opublikowanym w czasopiśmie "Astrophysics", Gerard Kuiper opisywał dysk takich obiektów, który uformował się w początkach istnienia Układu. Uznał jednak, że powinien on już zniknąć. W czasie, gdy ten artykuł był pisany, uważano, że Pluton jest wielkości Ziemi i swoją grawitacją powinien wyrzucić obiekty z okolic swojej orbity poza układ. W takim przypadku Pas Kuipera już by nie istniał.
W kolejnych dekadach pojawiło się kilka hipotez dotyczących obiektów transneptunowych. W 1962 roku fizyk Al G.W. Cameron pisał o istnieniu „olbrzymiej masy małych ciał na obrzeżach Układu Słonecznego”. W 1964 roku Fred Whipple zasugerował, że „pas komet” może być wystarczająco masywny, aby wywoływać znaczne nieregularności w orbicie Urana, przypisywane hipotetycznej Planecie X, lub co najmniej wpływać na orbity znanych komet. Wyniki obserwacji obaliły jednak tę hipotezę.
W 1977 roku Charles Kowal odkrył planetoidę (2060) Chiron krążącą na orbicie pomiędzy Saturnem a Uranem. W 1992 roku, kolejny obiekt (5145) Pholus został odkryty na podobnej orbicie. Znaleziono całą grupę takich obiektów pomiędzy Jowiszem a Neptunem, obecnie nazywanych centaurami. Ich orbity są niestabilne w skali kilku milionów lat. Oznacza to, że ich populacja musi być uzupełniana z jakiegoś zewnętrznego źródła.
Kolejnych dowodów istnienia Pasa Kuipera dostarczyły badania komet. Od dawna wiadomo było, że mają one ograniczony czas istnienia. Gdy zbliżają się do Słońca, są nagrzewane i tracą część swojej masy, która w postaci gazów ulatuje w przestrzeń. Te, które można zaobserwować w dzisiejszych czasach, musiały zatem przez kilka miliardów lat istnienia Układu przebywać z dala od Słońca. Jednym z miejsc, skąd mogą pochodzić, jest Obłok Oorta – sferyczny rój komet znajdujących się tysiące au od Słońca. Stamtąd prawdopodobnie pochodzą komety długookresowe, takie jak kometa Hale’a-Boppa, o okresach obiegu rzędu tysięcy lat.
Komety krótkookresowe, o orbitach poniżej 200 lat, mają niewielką szansę pochodzić stamtąd. Musiałyby wpierw przejść w pobliżu dużej planety, która zmieniłaby ich orbitę. Duża liczba takich komet odkrywanych od lat 70. przeczyła hipotezie, że wszystkie pochodzą z Obłoku Oorta. W 1980 roku Julio Fernandez wyliczył, że na każdą kometę wysłaną w kierunku wewnętrznego Układu Słonecznego powinno przypadać 600 wysłanych w przestrzeń pozaukładową. Spekulował, że obserwowana liczba komet wymaga istnienia dużego ich zasobu w odległości między 35 a 60 au od Słońca. W 1988 roku astrofizycy przeprowadzili szereg symulacji komputerowych, z których wynikało, że Obłok Oorta nie może być odpowiedzialny za obserwowaną liczbę komet krótkookresowych. W szczególności komety takie zwykle poruszają się w płaszczyźnie ekliptyki, podczas gdy obiekty z Obłoku Oorta nadlatują z losowych kierunków. Wprowadzenie do symulacji pasa komet z modelu Fernandeza pozwalało natomiast uzyskać wyniki zgodne z obserwacjami. Ponieważ Fernandez w swojej pracy odwoływał się do prac Kuipera, pas komet zaczęto wtedy nazywać Pasem Kuipera.
Odkrycie.
W 1987 roku astronom David Jewitt zachęcił swoją studentkę Jane Luu do poszukiwań obiektów znajdujących się poza orbitą Plutona.
Używając teleskopów w Kitt Peak National Observatory i Obserwatorium Cerro Tololo, wspólnie przeprowadzili serię obserwacji. W ich trakcie zastąpili dotychczas używane fotografie matrycami CCD, które, choć zawężające pole widzenia, nie tylko pozwalały na wyłapanie znacznie więcej światła (90% w porównaniu z 10% na fotografii), ale dodatkowo umożliwiały znajdowanie różnic w sposób automatyczny, przy użyciu komputera.
Po przeniesieniu w 1988 roku na Uniwersytet Hawajski Jewitt i Luu kontynuowali poszukiwania przy użyciu teleskopu 2,24 m na Mauna Kea. W międzyczasie powstanie matrycy CCD o rozdzielczości 1024 × 1024 umożliwiło znaczne przyspieszenie poszukiwań. Po pięciu latach obserwacji, 30 sierpnia 1992 roku, Jewitt i Luu ogłosili odkrycie pierwszego kandydata na obiekt Pasa Kuipera . Sześć miesięcy później odkryli drugi obiekt w tym regionie, (181708) 1993 FW.
Odkrycia kolejnych transneptunowych obiektów pokazały, że w rzeczywistości Pas Kuipera nie jest źródłem komet krótkookresowych. Pochodzą one z tzw. dysku rozproszonego. Powstał on w początkowym okresie formowania się Układu Słonecznego, gdy Neptun oddalił się w rejony powstającego Pasa Kuipera, znajdującego się wtedy znacznie bliżej Słońca. Jego grawitacja zaburzyła orbity części obiektów z Pasa, rozciągając je i sprawiając, że obecnie ich peryhelia znajdują się w pobliżu orbity Neptuna. Dzięki temu mogą one, w przeciwieństwie do większości obiektów z Pasa, być wciąż wytrącane z orbit przez Neptuna i trafiać do wewnętrznego Układu. Ta grupa obiektów, nazwana dyskiem rozproszonym, jest uważana za źródło większości komet krótkookresowych.
Powstanie.
Proces powstania Pasa Kuipera jest dotychczas niejasny. Astronomowie oczekują nowych danych z planowanych przeglądów nieba takich jak Pan-STARRS i przyszły LSST, które powinny wykryć dużą liczbę należących do niego obiektów.
Pas składa się z planetozymali – fragmentów dysku protoplanetarnego, które nie utworzyły planet, tworząc zamiast tego wiele mniejszych obiektów o średnicach poniżej 3000 km.
Symulacje pokazują, że na powstawanie Pasa duży wpływ miały Jowisz i Neptun. Wynika z nich także, że ani Uran, ani Neptun nie mogły powstać na swoich obecnych orbitach, ponieważ znajdowało się tam zbyt mało pierwotnej materii. Wydaje się, że musiały one powstać bliżej Jowisza i następnie migrować na aktualne orbity. W ciągu miliardów lat orbity ustabilizowały się w położeniu, w którym Jowisz jest w rezonansie 5:2 z Saturnem – Jowisz wykonuje pięć okrążeń Słońca w tym samym czasie, w którym Saturn wykonuje dwa. Będąc w rezonansie, dwie planety silniej oddziaływały na pozostałe ciała, co spowodowało w ciągu setek milionów lat wypchnięcie Neptuna na dalszą orbitę i zaburzenie w ten sposób orbit obiektów Pasa.
Ten model nie wyjaśnia jednak wystarczająco dobrze charakterystyki obiektów Pasa i dyskusje na ten temat wciąż się toczą.
Struktura.
Pas Kuipera rozciąga się od około 30 do 55 au od Słońca. Większość jego masy skupiona jest jednak na orbitach rezonansowych z Neptunem 2:3 (w odległości 39,5 au) i 1:2 (w odległości 48 au). Pas jest dosyć gruby. Większość jego masy skoncentrowana jest w okolicach 10 stopni od ekliptyki, a niektóre obiekty krążą pod kilkukrotnie większym kątem. Kształtem przypomina więc bardziej torus niż pas.
Obecność Neptuna ma olbrzymi wpływ na strukturę Pasa z powodu rezonansu orbitalnego. W skali miliardów lat grawitacja Neptuna destabilizuje orbity wszystkich obiektów w odpowiednich regionach, wysyłając je albo do wewnątrz układu, albo w przestrzeń międzygwiezdną. W efekcie Pas Kuipera zawiera wyraźne luki, analogiczne do przerw Kirkwooda w pasie planetoid. Przykładowo w obszarze pomiędzy 40 a 42 au żaden obiekt nie może znajdować się długo i wszystkie zaobserwowane tam obiekty musiały się tam znaleźć stosunkowo niedawno.
Klasyczny Pas Kuipera.
Mniej więcej pomiędzy 42 a 48 au wpływ Neptuna można zaniedbać i obiekty tam znajdujące się pozostają na stabilnych orbitach. Obszar ten nazywa się klasycznym Pasem Kuipera i zawiera około dwie trzecie dotychczas zaobserwowanych obiektów Pasa. Są one wspólnie nazywane cubewano, od nazwy pierwszego zaobserwowanego tam obiektu, 1992 QB1.
Znajdujące się tam obiekty można dalej podzielić na dwie grupy. Pierwsza, nazywana „zimną”, zawiera obiekty na orbitach przypominających planetarne – w przybliżeniu okrągłe, o eskscentryczności poniżej 0,1 i leżące w pobliżu płaszczyzny ekliptyki, o inklinacji poniżej 10 stopni. Do drugiej, „gorącej” populacji, zaliczane są obiekty o większej inklinacji, dochodzącej do 30 stopni. Populacje te różnią się nie tylko orbitami. Ciała należące do pierwszej z nich mają inne albedo niż należące do drugiej, co sugeruje, że powstawały w innych regionach. Przypuszcza się, że druga grupa zawiera obiekty, które powstały w okolicy Jowisza, a następnie zostały wyrzucone na odległe orbity grawitacją gazowych olbrzymów. Obiekty pierwszej grupy powstały prawdopodobnie w pobliżu dzisiejszego położenia, co najwyżej niewiele zmienionego przez oddziaływanie z Neptunem.
Rezonans orbitalny z Neptunem.
Każdy obiekt, którego czas obiegu wokół Słońca jest w szczególnej proporcji do czasu obiegu Neptuna, jest stabilizowany na swojej orbicie przez oddziaływanie grawitacyjne tej planety. Przykładowo, jeśli obiekt wykonuje dokładnie dwa obiegi w czasie, gdy Neptun wykonuje trzy, to po jego każdym pełnym obiegu albo Neptun znajduje się w tym samym miejscu co poprzednio, albo dokładnie po przeciwnej stronie Słońca. Jest to nazywane rezonansem 2:3 i występuje na orbitach o półosi wielkiej 39,4 au. Na takich orbitach odkryto już około 200 obiektów, łącznie z Plutonem i jego księżycami. Wspólnie nazywane są one plutonkami. Wiele z nich, w tym Pluton, ma orbity wydłużone na tyle, że przechodzą przez orbitę Neptuna. Ich rezonans sprawia jednak, że nie mogą się z nim zderzyć. W tej grupie znajdują się również obiekty takie jak (90482) Orkus i (28978) Iksjon, które są na tyle duże, że rozważa się zaliczenie ich do grona planet karłowatych. Wiele z tych obiektów ma nawet bardziej rozciągnięte orbity, co sugeruje, że nie pochodzą one z tego regionu, ale zostały wyrzucone na nie z innych rejonów przez przemieszczającego się Neptuna.
Rezonans 1:2, w którym obiekty wykonują pół obiegu na jeden obieg Neptuna, odpowiada półosi ok. 47,7 au. Znajduje się w nim niewiele obiektów, określanych jako twotina. Istnieją też inne rezonanse: 3:4, 3:5, 4:7, 2:5. Istnieją również obiekty w rezonansie 1:1 z Neptunem, czyli znajdujące się na tej samej orbicie. Są to tzw. obiekty trojańskie Neptuna i krążą w stabilnych punktach libracyjnych L4 i L5. Obiekty te nie mogły się znaleźć na swoich orbitach w wyniku oddziaływania grawitacyjnego Neptuna i przypuszcza się, że uformowały się w tych miejscach razem z nim. Obserwacje pokazują ponadto, że bardzo niewiele obiektów znajduje się w rezonansach pomiędzy 2:3 a 1:1, czyli bliżej niż 39 au od Słońca. Najbardziej uznana hipoteza wyjaśnia ten niedobór przesunięciem się orbity Neptuna, co spowodowało wyrzucenie z orbit znajdujących się tam wcześniej obiektów.
Klif Kuipera.
Rezonans 1:2 wydaje się wyznaczać granicę, za którą krąży bardzo niewiele obiektów. Trudno powiedzieć, czy jest to kraniec Pasa Kuipera, czy jedynie początek szerszej przerwy w nim. Zaobserwowano obiekty w rezonansie 2:5, czyli około 55 au od Słońca, daleko poza klasycznym Pasem. Modele przewidują jednak o wiele większą liczbę takich ciał, których nie zaobserwowano.
Wcześniejsze modele Pasa przewidywały, że liczba dużych obiektów powinna się podwoić po przekroczeniu 50 au, dlatego drastyczny spadek ich liczby, znany jako klif Kuipera, był całkowicie niespodziewany. Jego przyczyny nie poznano. Wiadomo, że efekt ten jest rzeczywisty i nie wynika z niemożliwości zaobserwowania takich obiektów. Możliwe wyjaśnienie stanowi zbyt mała ilość pierwotnej materii w tej odległości od Słońca, aby mogły się z niej utworzyć większe obiekty. Inną możliwością jest istnienie poza klifem Kuipera niezaobserwowanej dotąd planety Układu Słonecznego, której oddziaływanie grawitacyjne kształtuje zewnętrzną krawędź Pasa. Tę hipotezę powinny zweryfikować przyszłe przeglądy nieba.
Skład.
Obserwacje obiektów Pasa pokazały, że podobnie jak komety, w większości składają się one z zestalonych prostych węglowodorów (jak metan), amoniaku i wody. Słońce ogrzewa te obiekty do temperatury zaledwie około 50 K, dzięki czemu związki te pozostają w stanie stałym.
Z powodu małych rozmiarów i dużej odległości od Ziemi określenie składu chemicznego obiektów Pasa Kuipera jest trudne. Główną metodą wykorzystywaną przez astronomów jest spektroskopia. Rozdzielając światło emitowane przez obiekt na poszczególne częstotliwości, można określić z jakich związków się składa.
Początkowo tak dokładne analizy obiektów Pasa były niemożliwe i astronomowie mogli jedynie oceniać ich skład na podstawie obserwowanego koloru. Pierwsze obserwacje pokazały tu duże różnice pomiędzy różnymi obiektami, od szarości do głębokiej czerwieni. Sugerowało to, że pokrywały je bardzo różne związki, od brudnego lodu do węglowodorów. Nie zgadzało się to z przewidywaniami, wedle których ich powierzchnie powinny być jednolicie czarne po odparowaniu większości gazów w wyniku działania promieni kosmicznych. Powstały różne hipotezy mające tłumaczyć tę rozbieżność, przykładowo odnawianiem powierzchni przez zderzenia i rozpady obiektów. Analizy spektralne prowadzone od 2001 roku pokazały jednak, że różnorodność ich powierzchni jest zbyt duża, by można wytłumaczyć ją w ten sposób.
Choć większość obiektów Pasa jest zbyt mała, aby z tej odległości rozróżnić elementy ich powierzchni, udało się określić jej strukturę dla kilku z nich. W 1996 roku spektroskopia obiektu KBO 1993 SC pokazała, że jego powierzchnia przypomina powierzchnię Plutona, jak również księżyca Neptuna Trytona i składa się głównie z zamrożonego metanu.
Zamrożoną wodę wykryto na kilku obiektach Pasa, w tym na 1996 TO66, (38628) Huya i 2000 WR106.
W 2004 roku zamrożona woda i uwodniony amoniak zostały wykryte na największym dotychczas odkrytym obiekcie Pasa, (50000) Quaoar. Obie te substancje powinny odparować w dłuższej skali czasowej, co oznacza, że powierzchnia musiała się odnowić stosunkowo niedawno, albo przez wewnętrzną aktywność tektoniczną, albo przez uderzenie jakiegoś innego ciała.
Rozkład mas i wielkości.
Pomimo dużych rozmiarów, sumaryczna masa Pasa Kuipera jest stosunkowo niewielka. Z góry szacuje się ją na co najwyżej jedną dziesiątą masy Ziemi, a niektóre szacowania podają około jednej trzydziestej masy Ziemi.
Z drugiej strony modele powstawania Układu Słonecznego przewidują, że Pas Kuipera powinien mieć masę rzędu 30 mas Ziemi. Co więcej, taka masa jest konieczna, aby powstały w nim jakiekolwiek obiekty o średnicy większej niż 100 km. Rozciągnięte orbity dodatkowo utrudniałyby proces ich tworzenia, sprawiając że większość obiektów zderzałaby się ze zbyt dużymi prędkościami, aby się połączyć.
Oznacza to, że albo dzisiejsze obiekty Pasa powstały znacznie bliżej Słońca, albo jakiś proces spowodował wyrzucenie znacznej większości masy z jego obrębu. Aktualne oddziaływanie Neptuna jest za małe, aby wyjaśnić ten ubytek, choć w przeszłości mogło być wystarczająco silne. Problem pozostaje jednak otwarty i istnieje szereg mogących go wyjaśnić hipotez, od wpływu blisko przechodzącej gwiazdy do wywiewania pyłu przez wiatr słoneczny.
Duże i jasne obiekty występują w Pasie Kuipera rzadko w porównaniu z dominującymi małymi obiektami, co jest zgodne z akrecyjnym modelem ich powstawania. Wykres liczebności obiektów N w zależności od ich średnicy D pokazuje zależność potęgową
gdzie wykładnik q = 4 ± 0,5.
Zatem na każdy obiekt o średnicy 1000 km, powinno przypadać około tysiąca (= 10³) obiektów o średnicy 100 km. Prawo to musi załamywać się dla małych obiektów, poniżej zdolności rozdzielczych współczesnych teleskopów. Należy też pamiętać, że pomiary wielkości obiektów Pasa są przeprowadzane na podstawie ich jasności, zakładając pewne albedo powierzchni, co może dawać zaburzone wyniki dla większych obiektów.
Największe obiekty Pasa.
Od 2000 roku zaobserwowano kilka obiektów Pasa o średnicach pomiędzy 700 a 1500 km, w tym: (20000) Waruna (odkryty w 2000 roku), (28978) Iksjon (w 2001), (50000) Quaoar (w 2002) oraz (136472) Makemake i (136108) Haumea (w 2005).
Odkrycia tych obiektów na orbitach podobnych do orbity Plutona wywołały wątpliwości, czy Plutona można traktować jako szczególnie wyróżnionego. Nie tylko inne obiekty miały podobne wielkości, ale wiele z nich posiadało też własne satelity i miały podobny skład (powierzchnię z zestalonego metanu i tlenku węgla). Wywołało to dyskusję nad przekwalifikowaniem statusu Plutona, podobnie do Ceres, która też była uznawana za planetę przed odkryciem innych planetoid.
Dyskusja ta stała się głośna po odkryciu Eris, która znajduje się na wydłużonej orbicie i jest o 27% masywniejsza od Plutona. Aby rozstrzygnąć wątpliwości, Międzynarodowa Unia Astronomiczna stworzyła po raz pierwszy definicję planety. Zgodnie z nią, jednym z warunków uznania obiektu za planetę jest „oczyszczenie okolic orbity z innych dużych obiektów”. Ponieważ Pluton nie spełnia tego warunku, więc został przeklasyfikowany na zwykły obiekt Pasa Kuipera.
Choć obecnie Pluton jest zdecydowanie największym znanym obiektem Pasa, niektóre obiekty prawdopodobnie z niego pochodzące mogą być podobnej wielkości, jak Eris (obecnie obiekt dysku rozproszonego) lub większe, jak Tryton (obecnie księżyc Neptuna).
Obiekty dysku rozproszonego.
Dysk rozproszony rozciąga się za Pasem Kuipera, zawiera niewielką liczbę obiektów na bardzo wydłużonych i nachylonych do ekliptyki orbitach. Według modeli powstawania Układu Słonecznego obiekty te prawdopodobnie uformowały się w pasie komet i miały w przybliżeniu kołowe orbity. Następnie w wyniku grawitacyjnych zaburzeń wywołanych przez olbrzymy (w szczególności Neptuna) zostały wyrzucone na dalsze orbity. Niestabilność tych orbit sprawia, że dysk rozproszony jest uznawany za główne źródło komet krótkookresowych w naszym Układzie.
Kwestia klasyfikacji obiektów do dysku rozproszonego albo do Pasa Kuipera pozostaje dotychczas nieustalona. Oficjalne katalogi definiują jako obiekt Pasa każde ciało, którego orbita zawiera się w odpowiednim obszarze, niezależnie od pochodzenia tego ciała. Obiekty których orbity wybiegają poza ten obszar, klasyfikowane są jako rozproszone. Jednak w wielu publikacjach astronomicznych obiektami Pasa nazywa się też obiekty, które przez większość swojej historii pozostawały na orbitach poza Pasem, często nazywając je „rozproszonymi obiektami Pasa Kuipera”.
Przykładowo Eris często jest określana jako obiekt Pasa Kuipera, choć zgodnie z zaakceptowanym podziałem jest obiektem dysku rozproszonego.
Również centaury, czasem traktowane jako obiekty Pasa, są obecnie zaliczane do obiektów dysku rozproszonego. W ich przypadku oddziaływanie grawitacyjne wyrzuciło je na orbity do wewnątrz Układu, zamiast na zewnątrz.
Tryton.
W czasie swojej migracji Neptun przechwycił jeden z większych obiektów Pasa. Obiektem tym jest Tryton, który jako jedyny duży księżyc w Układzie Słonecznym porusza się ruchem wstecznym – przeciwnie do obrotów Neptuna. Sugeruje to, że nie powstał, tak jak duże księżyce Jowisza i Saturna, z materii pierwotnie obiegającej macierzystą planetę. Musiał być w pełni uformowany, zanim znalazł się na orbicie wokół Neptuna. Takie grawitacyjne przechwycenie jest rzadkim zjawiskiem, które wymaga jakiejś siły do wyhamowania obiektu, gdy ten znajduje się w pobliżu planety. Obecnie historia Trytona nie jest jasna. Jeden z powszechnych modeli zakłada, że Tryton został wyhamowany przez zderzenia z mniejszymi obiektami krążącymi wokół Neptuna. Księżyc ten nieznacznie przewyższa rozmiarami Plutona, a analiza spektralna pokazuje, że ich powierzchnia składa się z tych samych związków (głównie metanu i tlenku węgla), co sugeruje podobne pochodzenie.
Badania.
W styczniu 2006 roku została rozpoczęta misja New Horizons – pierwsza misja kosmiczna obejmująca badania obiektów Pasa Kuipera. Sonda przeleciała przez układ Plutona 14 lipca 2015 roku, a w styczniu 2019 roku minęła niewielki obiekt (486958) Arrokoth odkryty w ramach specjalnej kampanii obserwacyjnej z użyciem Teleskopu Hubble’a; jeśli pozwolą na to okoliczności, będzie kontynuowała badania kolejnych (jeszcze niesprecyzowanych) obiektów Pasa.
Inne pasy Kuipera.
Współczesne techniki obserwacji pozwalają wykrywać wokół pobliskich gwiazd dyski pyłowe, mogące być obiektami analogicznymi do Pasa Kuipera. Można podzielić je na dwie kategorie: rozciągnięte dyski, o średnicach powyżej 50 au, oraz wąskie dyski (jak Pas Kuipera), o średnicach między 20 a 30 au i o stosunkowo wyraźnych granicach. Większość tych dysków jest stosunkowo młoda, choć niektóre (jak przedstawione dwa na zdjęciach z Teleskopu Hubble’a) są wystarczająco stare, żeby ustabilizować się w obecnej konfiguracji. Oprócz tego w widmie 15–20% gwiazd podobnych do Słońca można wykryć nadmiar promieniowania podczerwonego, który może być spowodowany przez niewidoczne bezpośrednio dyski podobne do Pasa Kuipera.

</doc>
<doc id="54545" url="https://pl.wikipedia.org/wiki?curid=54545" title="Tupolew">
Tupolew

Tupolew ("PSC Tupolev", wcześniej "Tupolev OKB", "Biuro Projektowe Tupolewa") – rosyjski koncern lotniczy powstały 22 października 1922 roku.
Nazwa pochodzi od nazwiska rosyjskiego projektanta samolotów - Andrieja Nikołajewicza Tupolewa. Przez ponad 90 lat istnienia w firmie opracowano ponad 300 projektów różnych aparatów latających i małych łodzi, 50 z nich weszło do seryjnej produkcji. W sumie wyprodukowano ponad 18 tysięcy samolotów konstrukcji Tupolewa.
Wybrane typy samolotów:

</doc>
<doc id="54546" url="https://pl.wikipedia.org/wiki?curid=54546" title="Gerard Kuiper">
Gerard Kuiper

Gerard Peter Kuiper, właśc. Gerrit Pieter Kuiper (ur. 7 grudnia 1905 w Harenkarspel, Holandia, zm. 23 grudnia 1973 w Meksyku) – amerykański astronom pochodzenia holenderskiego. Specjalista w dziedzinie fizyki planet.
Życiorys.
Urodzony i wychowany w Holandii. Przybył do USA w 1933 roku, a obywatelstwo tego kraju otrzymał w roku 1937. Od 1943 roku profesor uniwersytetu w Chicago.
Do jego osiągnięć należą:
W 1959 roku American Astronomical Society przyznało mu nagrodę Henry Norris Russell Lectureship. Na jego cześć nazwano planetoidę (1776) Kuiper, a także kratery na Księżycu, Marsie oraz Merkurym.
Zmarł 23 grudnia 1973 roku podczas wakacji w Meksyku.

</doc>
<doc id="54547" url="https://pl.wikipedia.org/wiki?curid=54547" title="ANT-25">
ANT-25

ANT-25 (Tupolew ANT-25) – radziecki samolot rekordowy, konstrukcji biura konstrukcyjnego Andrieja Tupolewa (konstruktor wiodący to Pawieł Suchoj), przeznaczony do lotów o dalekim zasięgu.
Oblatany 22 czerwca 1933, zbudowano dwa egzemplarze samolotu. Odznaczał się on płatem o bardzo dużej rozpiętości i bardzo dużym wydłużeniu. W 1937 na samolocie ANT-25 załoga: Walery Czkałow Gieorgij Bajdukow, Aleksandr Bielakow w bardzo trudnych warunkach pogodowych dokonała rekordowego przelotu nad Biegunem Północnym do USA, o długości 8811 km bez międzylądowania z Moskwy do Portland.
Drugi egzemplarz tego samolotu z inną załogą (Michaił Gromow, A. Jumaszew, S. Danilin) wykonał jeszcze dłuższy lot na trasie Moskwa – San Jacinto w dobrych warunkach pogodowych, przelatując 10 148 km.
W 1935 roku opracowano wojskową wersję samolotu ANT-25 - bombowiec ANT-36, wyprodukowany w liczbie 18 sztuk, który wszedł do służby w lotnictwie ZSRR w liczbie 10 sztuk pod oznaczeniem DB-1. Rozwinięciem ANT-25 były też eksperymentalne samoloty wysokościowe BOK-1, BOK-7, BOK-11, BOK-15 oraz dwusilnikowy bombowiec i samolot rekordowy ANT-37 (DB-2).

</doc>
<doc id="54549" url="https://pl.wikipedia.org/wiki?curid=54549" title="Ciało niebieskie">
Ciało niebieskie

Ciało niebieskie – każdy naturalny obiekt fizyczny oraz układ powiązanych ze sobą obiektów lub ich struktur, występujący w przestrzeni kosmicznej poza granicą atmosfery ziemskiej. Ciała niebieskie są przedmiotem zainteresowania astronomii.
Wśród ciał niebieskich wyróżnia się następujące obiekty, układy i struktury (w skali od największych do najmniejszych):
Hipotetyczne ciało niebieskie rozmiarów planety to obiekt synestialny.
Powyższy spis ciał niebieskich nie jest pełny, obejmuje jedynie najważniejsze kategorie.

</doc>
<doc id="54550" url="https://pl.wikipedia.org/wiki?curid=54550" title="DB-2">
DB-2



</doc>
<doc id="54551" url="https://pl.wikipedia.org/wiki?curid=54551" title="Suchoj">
Suchoj

Suchoj – nazwa radzieckich i rosyjskich samolotów konstrukcji Pawła Suchoja lub biura konstrukcyjnego im. Pawła Suchoja. Samoloty produkowane seryjnie noszą oznaczenie Su z numerem kolejnym.

</doc>
<doc id="54552" url="https://pl.wikipedia.org/wiki?curid=54552" title="Pawieł Suchoj">
Pawieł Suchoj

Pawieł Osipowicz Suchoj (ros. Павел Осипович Сухой, ur. w Głębokiem, zm. 15 września 1975 w Moskwie) – radziecki konstruktor lotniczy, dwukrotny Bohater Pracy Socjalistycznej (1957 i 1965). Od jego nazwiska pochodzi oznaczenie samolotów Su.
Życiorys.
Pawieł Suchoj urodził się 22 lipca 1895 w Głębokiem w Cesarstwie Rosyjskim, w białoruskiej rodzinie nauczyciela Osipa Suchoja i jego żony Jelizawiety, miał pięć sióstr. Od dziecka interesował się lotnictwem. W 1914 zaczął studia na uniwersytecie moskiewskim na wydziale matematyczno-fizycznym, w 1915 zmienił uczelnię na moskiewską Wyższą Szkołę Techniczną. W 1916 został wcielony do armii rosyjskiej, po ukończeniu szkoły wojskowej walczył na froncie północno-zachodnim w oddziale karabinów maszynowych. Po demobilizacji, w latach 1918–1920 uczył matematyki w szkole kolejarskiej, po czym kontynuował studia na Moskiewskim Uniwersytecie Technicznym. Od 1924, jeszcze przed ukończeniem studiów, podjął z rekomendacji Tupolewa pracę w Centralnym Instytucie Aero- i Hydrodynamiki (CAGI), a w 1925 roku obronił pracę dyplomową. Pracował następnie w biurze projektowym Tupolewa w CAGI, uczestnicząc w różnych projektach. W latach 1926–1927 był po raz pierwszy wiodącym projektantem samolotu ANT-5 (I-4) (będącego pierwszym radzieckim myśliwcem o konstrukcji całkowicie metalowej). Kierował następnie zespołem nr 3 w oddziale konstrukcyjnym sekcji konstrukcji doświadczalnych (KOSOS) CAGI (projekty: I-14, ANT-25, DB-2). W 1936 był na delegacji w USA w składzie komisji do spraw zakupu samolotów, gdzie zapoznał się z nowymi technologiami. Od 1936 Suchoj został zastępcą Pietlakowa jako naczelnika Zakładu Konstrukcji Doświadczalnych (ZOK) Głównego Zarządu Przemysłu Lotniczego (GUAP). Jego biuro uzyskało pewną samodzielność i zaczęło projektować samoloty, noszące od grudnia 1940 roku, po zmianie nazewnictwa samolotów, oznaczenie Su, od inicjałów konstruktora. Jedynym projektem, który wszedł w tym okresie do produkcji, był lekki bombowiec Su-2, który wziął udział w II wojnie światowej, nie był jednak produkowany w dużej liczbie. W sierpniu 1939 roku Suchoj został wyznaczony głównym konstruktorem zakładu nr 135 w Charkowie produkującego Su-2, lecz w marcu 1940, na jego prośbę, powierzono mu nowo zorganizowany doświadczalny zakład nr 289 w Podlipkach, w którym zorganizowano jego biuro konstrukcyjne. Podczas wojny biuro opracowało szereg prototypów samolotów, które jednak nie były kierowane przez władze do produkcji, jak myśliwiec wysokościowy Su-1 (I-330) – październik 1940. Niezrealizowany pozostał m.in. udany samolot szturmowy Su-6 (przegrał w konkurencji z Iłem-2).
Tuż po II wojnie światowej jego biuro badało zdobyczne niemieckie samoloty (np. Messerschmitt Me 262) i przeszło na konstruowanie samolotów odrzutowych, które jednak również nie trafiały do produkcji. Między innymi w 1946 zbudował prototyp Su-9 (pierwszy o tym oznaczeniu) jako jednego z pierwszych radzieckich myśliwców odrzutowych. Po katastrofie prototypu myśliwca przechwytującego Su-15 (pierwszego o tym oznaczeniu) w 1949 biuro konstrukcyjne Suchoja zostało jednak rozformowane i podporządkowane Tupolewowi.
Dopiero po śmierci Stalina w 1953 radzieckie władze ponownie zorganizowały biuro konstrukcyjne OKB-1 Suchoja, w 1954 przemianowane na OKB-51. Biuro Suchoja stało się wówczas najważniejszym obok biura MiG konstruktorem lekkich samolotów bojowych w ZSRR. Masowo produkowano myśliwce przechwytujące Su-9 i Su-15, samoloty szturmowe i myśliwsko-bombowe Su-7, Su-17/20/22, Su-24 i samolot szturmowy Su-25, przy czym biuro Suchoja było podstawowym radzieckim konstruktorem samolotów tych kategorii. Warto zauważyć, że numeracja typów samolotów częściowo powtarzała się po wcześniejszych nieprodukowanych prototypach. Pod kierunkiem Suchoja jeszcze rozpoczęto w 1971 prace nad myśliwcem przewagi powietrznej Su-27, pozostającym w swoich wersjach rozwojowych jednym z najnowocześniejszych tego myśliwców na świecie aż do I dekady XXI wieku.
Po śmierci Suchoja jego biuro konstrukcyjne kontynuuje oznaczanie samolotów Su, różnicując przy tym asortyment (Su-37, Su-38, Su-47 Su-49, Su-62 itp.). Imieniem Suchoja nazwano jego biuro konstrukcyjne (ros. "OKB Suchogo"), a przedsiębiorstwo OAO Kompania Suchoj powstałe wokół tego biura jest obecnie największym holdingiem zajmującym się produkcją lotniczą w Rosji.
Jego grób znajduje się na cmentarzu Nowodziewiczym w Moskwie.

</doc>
<doc id="54553" url="https://pl.wikipedia.org/wiki?curid=54553" title="Paweł Osipowicz Suchoj">
Paweł Osipowicz Suchoj



</doc>
<doc id="54554" url="https://pl.wikipedia.org/wiki?curid=54554" title="Gleboznawstwo">
Gleboznawstwo

Gleboznawstwo, pedologia (od „grudka ziemi”) – nauka zajmująca się badaniem gleb, ich powstawaniem, budową, właściwościami fizycznymi, chemicznymi i biologicznymi, systematyką oraz możliwościami ich użytkowania oraz rozmieszczeniu ich na Ziemi. Gleboznawstwo jest nauką przyrodniczą powiązaną wielostronnie z innymi naukami zajmującymi się przyrodą martwą i ożywioną. Jest niekiedy ukierunkowane na specjalne cele praktyczne, np. gleboznawstwo rolne, leśne, melioracyjne.

</doc>
<doc id="54555" url="https://pl.wikipedia.org/wiki?curid=54555" title="Pierścień Kuipera">
Pierścień Kuipera



</doc>
<doc id="54559" url="https://pl.wikipedia.org/wiki?curid=54559" title="Równonoc">
Równonoc

Równonoc, ekwinokcjum () – moment, w którym Słońce przechodzi przez jeden z dwóch punktów, w których ekliptyka przecina równik niebieski. Równonoc zdarza się dwa razy w roku:
Na skutek występowania precesji osi Ziemi punkty równonocy przesuwają się po ekliptyce (pokonanie pełnego obiegu zajmuje 25 770 lat, zob. rok platoński).
W szerszym znaczeniu równonoc odnosi się do całej doby (ziemskiej), w której to zjawisko występuje. Przez całą taką dobę centrum tarczy słonecznej obecne jest tyle samo czasu pod i nad horyzontem, a promienie słoneczne padają na równik pod kątem 90º. W tych dniach Słońce wschodzi dokładnie na wschodzie, a zachodzi na zachodzie. Potocznie mówi się, że następuje wtedy zrównanie dnia z nocą, choć w rzeczywistości długości dnia i nocy nie będą dokładnie równe. W związku z rozmiarem kątowym Słońca oraz z występowaniem zjawiska refrakcji dzień trwa wówczas nieco dłużej niż 12 godzin (np. w Warszawie o około 9 minut i 30 sekund).
Wzór na szerokość geograficzną w dniach równonocy.
W dniach równonocy można łatwo obliczyć szerokość geograficzną miejsca obserwacji. Wystarczy zmierzyć wysokość górującego Słońca (w stopniach) i odjąć ją od 90°.
φ = 90° – h
gdzie h to wysokość górującego Słońca, φ szerokość geograficzna. Jeżeli Słońce górowało po południowej stronie nieba, mamy szerokość geograficzną północną (N), jeżeli zaś po północnej – południową (S).
Przekształcając ten wzór otrzymujemy równanie, z którego możemy obliczyć wysokość górowania Słońca (h):
h = 90° – φ

</doc>
<doc id="54561" url="https://pl.wikipedia.org/wiki?curid=54561" title="Eclipse">
Eclipse

Eclipse – platforma (framework) napisana w 2004 roku w Javie do tworzenia aplikacji typu "rich client". Na bazie Eclipse powstało zintegrowane środowisko programistyczne do tworzenia programów w Javie, które jest razem z tą platformą rozpowszechniane.
Projekt został stworzony przez firmę IBM, a następnie udostępniony na zasadach otwartego oprogramowania. W chwili obecnej jest on rozwijany przez Fundację Eclipse.
Obsługiwane platformy.
Eclipse powstało z uwolnienia kodu Rational IBM i dostępne jest dla wszystkich platform, które posiadają własną implementację wirtualnej maszyny Javy, oraz dla których przygotowano implementację opracowanej przez Fundację biblioteki graficznej SWT, która jest alternatywą dla standardowych bibliotek graficznych Javy – AWT i Swing.
Wtyczki.
Sama platforma nie dostarcza żadnych narzędzi służących do tworzenia kodu i budowania aplikacji, oferuje jednak obsługę wtyczek (ang. "plugin") rozszerzających jej funkcjonalność, umożliwiających m.in. rozwijanie aplikacji w językach Java, C/C++, PHP, tworzenie GUI, modelowanie aplikacji za pomocą UML, współpracę z serwerami aplikacji, serwerami baz danych itp.
Wsparcie dla programistów Eclipse.
Firma IBM na początku 2007 roku otworzyła centrum wsparcia dla programistów Eclipse. Centrum ma swoje miejsce w Poznaniu i jest realizowane jako projekt zlecony Politechnice Poznańskiej przez firmę IBM. Studenci i absolwenci informatyki świadczą usługę wsparcia (pomagają rozwiązywać techniczne problemy z Eclipse) klientom firmy IBM z całego świata. Te same osoby również promują samego Eclipse poprzez różne inicjatywy.

</doc>
<doc id="54563" url="https://pl.wikipedia.org/wiki?curid=54563" title="ANT-37">
ANT-37

ANT-37 – radziecki dwusilnikowy samolot rekordowy konstrukcji biura konstrukcyjnego Tupolewa, przeznaczony do lotów dalekiego zasięgu. Przystosowany do roli samolotu bombowego (oznaczenie DB-2). Wersja rozwojowa jednosilnikowego samolotu ANT-25. 
Historia.
Głównym konstruktorem samolotu był Pawieł Suchoj z biura Tupolewa. Głównym zamierzeniem zespołu konstrukcyjnego było zbudowanie bombowca zdolnego do przeprowadzania nalotów na cele położone w głębi terytorium przeciwnika.
Prototyp ANT-37 oblatano 16 czerwca 1935. 20 lipca 1935 roku prototyp ANT-37, pilotowany przez K. K. Popowa, uległ katastrofie z powodu buffetingu usterzenia. Problem ten dotykał również drugi prototyp, zbudowany na początku 1936 roku. Samolot, z silnikami M-85, w wersji bombowca dalekiego zasięgu DB-2 przewidywano skierować do produkcji seryjnej, lecz ostatecznie jej nie podjęto, wybierając projekt DB-3 Iljuszyna, pozbawionego tej wady i o lepszych osiągach. Drugi prototyp, opisywany również jako ANT-37bis, został dostosowany do wykonywania lotów rekordowych, wymontowano z niego uzbrojenie i zainstalowano dodatkowe zbiorniki paliwa. 24–25 września 1938 roku żeńska załoga w składzie: Walentina Grizodubowa, P. D. Osipienko i M. M. Raskowa przeleciała z Moskwy na Daleki Wschód pokonując w ciągu 26 godzin i 29 minut dystans 5908 km. Tym samym ustanowiły nowy kobiecy rekord świata w odległości lotu. Samolot był następnie wykorzystywany przez Aerofłot, a następnie jako samolot dyspozycyjny do 1943 roku.

</doc>
<doc id="54564" url="https://pl.wikipedia.org/wiki?curid=54564" title="Tytan (księżyc)">
Tytan (księżyc)

Tytan ("Saturn VI") – największy księżyc Saturna, jedyny w Układzie Słonecznym otoczony gęstą atmosferą, w której zachodzą skomplikowane zjawiska pogodowe. Jest to również jedyne ciało poza Ziemią, na którym odkryto powierzchniowe zbiorniki cieczy – jeziora ciekłego metanu.
Nazwa.
Tytan został odkryty w 1655 roku przez Christiaana Huygensa, jako pierwszy z satelitów Saturna. Nazwa pochodzi od tytanów z mitologii greckiej.
Właściwości fizyczne.
Tytan jest drugim pod względem wielkości księżycem w Układzie Słonecznym, większym od Merkurego – najmniejszej planety w naszym układzie. Do przybycia sondy Voyager 1 w 1980 r. uważano, że jest nawet większy od Ganimedesa, jednak kiedy została odkryta atmosfera Tytana, okazało się, że ma nieznacznie mniejszą średnicę.
Atmosfera.
Niektóre księżyce w Układzie Słonecznym, np. księżyce galileuszowe, mają nikłą otoczkę gazową. Jednak jedynie Tytan ma gęstą atmosferę, gęstszą od ziemskiej. Ma ona pomarańczowy kolor i jest nieprzejrzysta w szerokim zakresie fal elektromagnetycznych (w tym w zakresie widzialnym). Jej istnienie jako pierwszy zasugerował w 1907 roku Josep Comas Solá, a potwierdził w 1944 roku Gerard Kuiper.
Atmosfera składa się głównie z azotu z domieszką argonu, metanu i innych związków organicznych, takich jak etan i acetylen, które powstają w górnych warstwach atmosfery w wyniku oddziaływania na metan słonecznego promieniowania ultrafioletowego. Związki chemiczne w atmosferze Tytana przepuszczają jedynie około 10% promieni słonecznych, przy czym atmosfera jest niemal całkowicie przepuszczalna dla średniej (termalnej) podczerwieni, co prowadzi do obniżenia temperatury powierzchni. Efekt ten jest kompensowany z nawiązką przez efekt cieplarniany, związany z wysoką zawartością metanu. Ciśnienie przy powierzchni wynosi 1,5 bara, czyli jest o 50% większe niż na Ziemi. Podczas lądowania próbnika Huygens zmierzono także prędkość wiatru, która wynosiła 60 km/h. Badania atmosfery tego ciała niebieskiego są szczególnie interesujące ze względu na jej podobieństwo do ziemskiej atmosfery sprzed około czterech miliardów lat. Grubość atmosfery Tytana szacuje się na od 200 do 880 km. Tytan nie ma własnego pola magnetycznego, a magnetosfera Saturna chroni go przed wiatrem słonecznym tylko częściowo.
Pomimo ograniczonego dostępu światła, na powierzchni Tytana panuje wyraźny cykl dobowy. W ciągu dnia Słońce nagrzewa powierzchnię, co ma znaczący wpływ na jego atmosferę. W atmosferze jest kilka wyraźnie oddzielonych warstw przypominających atmosferę Ziemi. Najniższa część podzielona jest na dwie warstwy graniczne. Grubość niższej zmienia się w cyklu dziennym, co powodowane jest ogrzewaniem powierzchni Tytana. Grubość wyższej warstwy granicznej zmienia w dłuższym cyklu i wpływa ona na klimat panujący na Tytanie.
Budowa wewnętrzna.
Tytan jest zaliczany do księżyców lodowych, jako że składa się w dużej mierze z lodu wodnego. Pod kilkukilometrowej grubości lodową skorupą znajduje się prawdopodobnie warstwa ciekłej wody, przypominająca podpowierzchniowe oceany na Europie i Ganimedesie. Jeszcze głębiej jest warstwa wysokociśnieniowego lodu VI i jądro złożone ze skał o dużej zawartości wody, którego średnicę szacuje się na około 2000 km.
Powierzchnia.
Obserwacje powierzchni Tytana są utrudnione z powodu gęstej i nieprzezroczystej atmosfery. Dzięki misji sondy Cassini udało się uzyskać wiele istotnych danych, a także wykonać pierwsze zdjęcia powierzchni księżyca. Do najciekawszych zaobserwowanych tam struktur należą:
Klimat.
Temperatura powierzchni Tytana wynosi ok. . W tej temperaturze wodny lód sublimuje przy bardzo niskim ciśnieniu, przez co w stratosferze są śladowe ilości pary wodnej. Do Tytana dociera 1% światła słonecznego, które otrzymuje Ziemia. Ponadto 90% światła jest absorbowane przez gęstą atmosferę. Ostatecznie do powierzchni Tytana dociera 0,1% światła, jakie otrzymuje powierzchnia Ziemi.
Metan zawarty w atmosferze powoduje na powierzchni księżyca efekt cieplarniany, bez którego Tytan byłby dużo zimniejszy. Z kolei zmętnienie jego atmosfery przyczynia się do przeciwnego efektu – odbijając promienie słoneczne z powrotem w przestrzeń kosmiczną, niweluje częściowo efekt cieplarniany. W rezultacie temperatura powierzchni jest znacznie niższa niż temperatura górnych warstw atmosfery.
Chmury Tytana, prawdopodobnie utworzone z metanu i etanu są rozproszone i zmienne, wyróżniając się na tle zmętnienia. Badania przeprowadzone przez sondę "Huygens" wskazały, że w atmosferze Tytana występują okresowe deszcze ciekłego metanu i innych związków organicznych.
Chmury przeważnie pokrywają 1% powierzchni księżyca, jednak zaobserwowano gwałtowne zwiększanie się pokrywy chmur do 8% powierzchni. Według jednej z hipotez południowe chmury tworzą się, gdy zwiększony poziom nasłonecznienia podczas pory letniej na południowej półkuli tworzy wypiętrzenia w atmosferze, prowadzące do konwekcji. Jednak formowanie chmur zostało zaobserwowane nie tylko po okresie przesilenia letniego na południowej półkuli, lecz także w środku pory wiosennej. Zwiększone stężenie metanu na biegunie południowym prawdopodobnie przyczyniło się do szybkiego wzrostu zachmurzenia. Lato na południowej półkuli Tytana trwało do 2010 roku, po czym, w wyniku ruchu Saturna po orbicie, rozpoczęło się na półkuli północnej. W miarę zmian pór roku etan przypuszczalnie zacznie się skraplać nad biegunem południowym.
Badania Tytana.
Sonda Cassini kontynuowała badania Tytana podczas kolejnych przelotów. Zwykle nie zbliżała się na mniej niż około 950 km, ze względu na atmosferę rozciągającą się nawet do wysokości 975 km, która zaburzała prowadzenie obserwacji. Sonda była najbliżej Tytana (880 km) 21 czerwca 2010 roku. Ten przelot został wykonany dla sprawdzenia, czy Tytan ma własne pole magnetyczne.
W roku 2004, na północnym biegunie Tytana sonda Cassini zarejestrowała wysoko unoszące się mgły oraz wirującą chmurę. W pierwszej połowie 2012 roku, podczas kolejnych przelotów obok Tytana, stwierdzono obecność podobnej struktury nad południowym biegunem księżyca. Według naukowców z programu Cassini, to zmienne oświetlenie Tytana – czyli pory roku – powoduje zmiany w atmosferze księżyca.
Życie na Tytanie.
Istnienie organizmów żywych jest mało prawdopodobne, głównie ze względu na ekstremalnie niskie temperatury, pomimo dużej ilości związków organicznych. Źródłem energii mogłyby być węglowodory produkowane w górnych warstwach atmosfery, które dostarczają wystarczającą ilość energii, by ewentualne organizmy mogły wytworzyć ciekłe środowisko w swoim wnętrzu, pozwalające na zachodzenie wielu reakcji chemicznych niezbędnych do życia.
NASA planuje na połowę lat 30. XXI wieku misję kosmiczną Dragonfly, w ramach której zasilany radioizotopowo dron zbada potencjalne sprzyjające życiu miejsca na powierzchni Tytana.

</doc>
<doc id="54567" url="https://pl.wikipedia.org/wiki?curid=54567" title="Su">
Su



</doc>
<doc id="54568" url="https://pl.wikipedia.org/wiki?curid=54568" title="Majoryzacja">
Majoryzacja

Majoryzacja – górne ograniczanie wartości bezwzględnej danej funkcji przez funkcję wykładniczą (np. eksponencjalną).
Warunek ten zapisuje się w postaci:
Dla każdego t&gt;0 istnieje takie M oraz d, że zachodzi zależność:
formula_1
Warunek majoryzacji stosuje się np. przy sprawdzaniu zbieżności całki z transformatą Laplace'a.

</doc>
<doc id="54573" url="https://pl.wikipedia.org/wiki?curid=54573" title="Padania">
Padania

 
Padania – nazwa nadana przez Ligę Północną części północnych Włoch (Dolina Aosty, Piemont, Lombardia, Liguria, Trydent-Górna Adyga, Wenecja Euganejska, Friuli-Wenecja Julijska i północna część regionu Emilia-Romania), dla której pragnie wywalczyć niepodległość.
15 września 1996 Liga Północna proklamowała powstanie Federalnej Republiki Padanii. Zwolennicy separacji od pozostałej części Włoch uważają flagę Padanii, Słońce Alp, za symbol sprzeciwu wobec rządów Rzymu i chęci Północy do uniezależnienia się.
Hymnem Padanii wybrano „Va, pensiero” (chór niewolników) z opery „Nabbucco”.

</doc>
<doc id="54574" url="https://pl.wikipedia.org/wiki?curid=54574" title="Tupolew DB-2">
Tupolew DB-2



</doc>
<doc id="54577" url="https://pl.wikipedia.org/wiki?curid=54577" title="Su-2">
Su-2

Su-2 (ros.Су-2) – dwumiejscowy samolot szturmowy i rozpoznawczy produkcji ZSRR z czasów II wojny światowej.
Historia.
Samolot Su-2 konkurował z Iłem-2, kandydując do roli samolotu wsparcia pola walki. Podobnie jak w wypadku Iła-2, koncepcja samolotu Pawła Suchoja wywodzi się z radzieckiej doktryny wojennej z połowy lat 30., która nie przewidywała, by lotnictwo wykonywało zadania strategiczne. Uderzając na tyły nieprzyjaciela lotnictwo miało wspierać siły lądowe. Paweł Suchoj pracował wcześniej jako kierownik jednego z zespołów projektanckich w biurze Tupolewa, gdzie jego ostatnim zadaniem było opracowanie jednopłatowego samolotu szturmowego i rozpoznania taktycznego. Kiedy otrzymał zgodę na otwarcie własnego biura konstrukcyjnego, rozpoczął pracę nad przekształceniem ANT-51 w prototyp BB-1, który wszedł do produkcji jako Su-2. Między rokiem 1940 a 1942 zbudowano około 2000 egzemplarzy. Od roku 1943 samolot jako dysponujący niewystarczającymi osiągami, został przesunięty do zadań szkoleniowych. Zadania szturmowe zostały powierzone samolotom Ił-2 oraz Pe-2.
Opis konstrukcji.
Su-2 to dwumiejscowy, jednosilnikowy dolnopłat o konstrukcji mieszanej. Podwozie klasyczne, chowane w locie.

</doc>
<doc id="54578" url="https://pl.wikipedia.org/wiki?curid=54578" title="Kwadrantydy">
Kwadrantydy

Kwadrantydy (QUA) – rój meteorów aktywny od 1 do 7 stycznia, maksimum przypada na 3 stycznia.
Nazwa roju pochodzi od nieistniejącego już gwiazdozbioru Kwadrantu Ściennego – łac. "Quadrans Muralis" (obecnie część Wolarza). Jego radiant jest położony na pograniczu Wolarza, Herkulesa i Smoka. Prędkość meteorów wynosi około 41 km/s, co jest wartością średnią w porównaniu z wolnymi Capricornidami, a bardzo szybkimi Leonidami. Aktywność roju jest wysoka i wynosi w maksimum 120 meteorów na godzinę. Wzrost aktywności podczas maksimum jest bardzo krótki i gwałtowny. Szerokość połówkowa piku wynosi około 6–8 godzin.
Pierwsze doniesienia o roju Kwadrantydów pochodzą z 1835 roku (Kronk, 1988). Obserwowano je również w latach 1838 i 1840. Hasegawa (1979) zasugerował, że kometą macierzystą jest C/1490 Y1, obserwowana w Chinach, Korei oraz Japonii. Podejrzewano również, że ciałem macierzystym może być kometa 96P/Machholz. Automatyczny przegląd nieba LONEOS ("Near-Earth Object Survey") 6 marca 2003 roku odkrył , nieaktywną już kometę, której parametry orbitalne są podobne do Kwadrantydów (Jenniskens, 2004). Tanigawa (2009) zaproponował dwa możliwe scenariusze dotyczące historii 2003 EH1. W pierwszym jest on wygasłą kometą C/1490 Y1. W drugim, oba ciała powstały w wyniku rozpadu lub zderzenia w 1490 roku. Drobiny materii powstałe w ten sposób stworzyły strumień Kwadrantydów. Model rozpadu ma poparcie w rozkładzie masowym roju wyliczonych przez Jenniskensa.
Linki zewnętrzne.
Wykresy aktywności meteorów z roju kwadrantydów na stronach IMO:

</doc>
<doc id="54579" url="https://pl.wikipedia.org/wiki?curid=54579" title="Suchoj Su-4">
Suchoj Su-4



</doc>
<doc id="54580" url="https://pl.wikipedia.org/wiki?curid=54580" title="Su-4">
Su-4

Su-4 (ros. Су-4) – radziecki lekki samolot bombowy używany podczas II wojny światowej, zaprojektowany przez Pawła Suchoja. Wersja rozwojowa samolotu Su-2 wyposażona w silnik M-82 Szwecow oraz zredukowanym uzbrojeniem stałym do dwóch karabinów maszynowych Berezin UB 12,7 mm.

</doc>
<doc id="54581" url="https://pl.wikipedia.org/wiki?curid=54581" title="Przerwa Cassiniego">
Przerwa Cassiniego

Przerwa Cassiniego - największa z przerw widocznych w pierścieniach Saturna, o szerokości 4 800 km. Znajduje się ona pomiędzy jasnymi pierścieniami A i B. Przerwa została odkryta przez Giovanniego Cassiniego w 1675 roku. Jest dobrze widoczna już przez niewielki teleskop.
Budowa.
Przerwa Cassiniego nie jest rzeczywistą szczeliną w pierścieniach planety, ale obszarem gdzie materia krążąca wokół planety jest ciemniejsza niż w sąsiednich pierścieniach. Ma ona złożoną strukturę wewnętrzną; znajdują się w niej rzeczywiste szczeliny, spośród których najszersze są przerwa Huygensa (po wewnętrznej stronie, oddziela pierścień B) i przerwa Laplace'a, oraz pasma materii o zróżnicowanej szerokości i jasności. Przerwę Huygensa tworzy rezonans orbitalny 1:2 z księżycem Mimasem, który destabilizuje orbity cząstek, które znajdą się w tym obszarze, jednak także tam znajduje się wąski pierścień materii.

</doc>
<doc id="54582" url="https://pl.wikipedia.org/wiki?curid=54582" title="Suchoj Su-1">
Suchoj Su-1



</doc>
<doc id="54583" url="https://pl.wikipedia.org/wiki?curid=54583" title="Su-1">
Su-1

Su-1, "I-330" – radziecki samolot myśliwski zaprojektowany przez Pawła Suchoja. Oblatany w październiku 1940 roku. Nie produkowany seryjnie. Jego wersją rozwojową był Su-3. 

</doc>
<doc id="54584" url="https://pl.wikipedia.org/wiki?curid=54584" title="Su-3">
Su-3

Su-3, "I-360" – radziecki samolot myśliwski zaprojektowany przez Pawła Suchoja. Wersja rozwojowa Su-1 z 1943 roku. Nie produkowany seryjnie.

</doc>
<doc id="54585" url="https://pl.wikipedia.org/wiki?curid=54585" title="Suchoj Su-3">
Suchoj Su-3



</doc>
<doc id="54589" url="https://pl.wikipedia.org/wiki?curid=54589" title="Jakowlew">
Jakowlew

Jakowlew (ros. ОАО «Опытно-конструкторское бюро им. А. С. Яковлева») – rosyjskie (dawniej radzieckie) lotnicze biuro konstrukcyjne i przedsiębiorstwo przemysłu lotniczego. Zostało założone w 1934 roku przez Aleksandra Jakowlewa. W przedsiębiorstwie opracowano wiele typów samolotów o bardzo różnych zastosowaniach - od małych samolotów szkolnych do odrzutowców pasażerskich. W biurze skonstruowano ponad 200 typów samolotów, 100 z nich weszło do seryjnej produkcji.
Siedziba firmy znajduje się w Moskwie nieopodal północnej części lotniska Chodynka. 
Samoloty produkowane seryjnie noszą oznaczenie Jak (ros. Як) z numerem.
Wybrane typy samolotów do 1945:
Wybrane typy samolotów po 1945:

</doc>
<doc id="54590" url="https://pl.wikipedia.org/wiki?curid=54590" title="Jak-9">
Jak-9

Jak-9 (ros. Як-9) – radziecki samolot myśliwski z czasów II wojny światowej, powstały w biurze konstrukcyjnym Jakowlewa jako rozwinięcie myśliwca Jak-7, wywodzącego się z kolei z konstrukcji Jak-1. Był najliczniejszym modelem rodziny myśliwców Jak, produkowanym w licznych różniących się wersjach w latach 1942–1948, w łącznej liczbie 16 769 sztuk.
Podstawowymi wersjami były: myśliwiec dalekiego zasięgu Jak-9D i myśliwiec z ciężkim uzbrojeniem Jak-9T z 1943, myśliwce Jak-9M i Jak-9U z 1944, samolot szkolno-treningowy Jak-9W z 1945 oraz powojenny myśliwiec Jak-9P.
Historia rozwoju.
Prototyp Jak-7DI.
Prototypem myśliwca Jak-9 stał się samolot Jak-7DI, zbudowany na bazie myśliwca Jak-7B z silnikiem WK-105PF (M-105PF), jako wariant myśliwca dalekiego zasięgu. Najważniejszą zmianą było zastosowanie skrzydła konstrukcji mieszanej (duraluminiowej) opracowanego dla prototypu samolot myśliwsko-rozpoznawczego Jak-7D, zamiast dotychczasowego skrzydła drewnianego. Umożliwiła to wzrastająca produkcja aluminium, a także jego dostawy z USA. Skrzydło to mieściło cztery większe zbiorniki paliwa o pojemności 673 l. Dzięki nowemu skrzydłu samolot stał się lżejszy od standardowego Jaka-7B. Ponadto, w celu zmniejszenia masy osłabiono jego uzbrojenie, które stanowiło teraz działko 20 mm i 1 wkm 12,7 mm (analogicznie do Jak-1b). Zakładano, że będzie mógł służyć jako myśliwiec dalekiego zasięgu z pełnym zapasem paliwa, dysponując wówczas osiągami nie gorszymi od Jaka-7B lub wykorzystywać lepsze osiągi ze zmniejszonym do 350 l zapasem paliwa. Podobnie jak późne Jaki-7B, miał on kroplową osłonę kabiny pilota i obniżony grzbiet kadłuba za kabiną (analogiczne także do Jaka-1b), a także nadal miał przedział transportowy za kabiną, zamykany sklejkową pokrywą. Prototyp testowano od czerwca 1942, jego próby państwowe prowadzono do 5 sierpnia 1942. Zakończyły się one pomyślnie, po czym skierowano go do produkcji pod nowym oznaczeniem Jak-9.
Jak-9.
Produkcję nowego samolotu podjęto od października 1942 w zakładzie nr 153 w Nowosybirsku, produkującym Jaki-7. Wariant seryjny od Jaka-7DI różnił się zmniejszeniem pojemności zbiorników paliwa do 440 l. Samoloty rodziny Jak-9 można było odróżnić od Jak-1b przede wszystkim po większej chłodnicy wody pod centropłatem, przesuniętej bardziej do przodu (na wysokości kabiny); różniły się one także osłonami podwozia (Jaki-9 i Jaki-7 miały osłony goleni podwozia dość wiernie odpowiadające obrysowi goleni i części koła, natomiast Jaki-1 i Jaki-3 miały większe dwuczęściowe osłony z prostą tylną krawędzią). Praktycznie nie odróżniały się z zewnątrz od późnych Jaków-7B, lecz miały słabsze uzbrojenie (działko 20 mm i 1 wkm zamiast działka i 2 wkm). Do marca 1943 zbudowano 195 Jaków-9 podstawowej wersji, a dalsze 264 od stycznia do sierpnia 1943 w zakładzie nr 166 – łącznie 459.
Jak-9D.
Kiedy na początku 1943 Armia Czerwona przeszła do operacji ofensywnych na froncie, pojawiła się potrzeba myśliwców o przedłużonym zasięgu, mogących operować w większej odległości od baz. W nowej wersji Jak-9D ("dalnyj") zastosowano ponownie 4 zbiorniki paliwa o pojemności łącznej 650 l. Uzbrojenie stanowiło działko 20 mm i wkm. Po próbach państwowych od stycznia do lutego 1943, nowy wariant skierowano do produkcji. Od marca 1943 zbudowano ich 3058 (3035 według innych danych) w zakładach nr 153 i 166; produkcję kontynuowano aż do czerwca 1946.
W praktyce samoloty najczęściej eksploatowano jako zwykłe myśliwce frontowe, z mniej niż połową paliwa w zbiornikach podczas startu, w celu uzyskania lepszych osiągów.
Jak-9T.
Pod koniec 1942 postanowiono opracować wariant Jaka-9 z silnym uzbrojeniem strzeleckim dużego kalibru, po pozytywnych doświadczeniach z Jakiem-7-37 oraz z otrzymanymi z USA myśliwcami Bell P-39 Airacobra. Potrzeba takich samolotów uwidoczniła się zwłaszcza podczas walk pod Stalingradem; kaliber taki był szczególnie przydatny do zwalczania bombowców i samolotów transportowych, przeciw którym standardowe uzbrojenie często okazywało się niewystarczające. Mogło też służyć do zwalczania pojazdów opancerzonych (oznaczenie T rozwijane jest jako "tankowyj" – czołgowy lub "tjażołyj" – ciężki).
Prototyp zbudowano w styczniu 1943, uzbrojony był w działko 37 mm NS-37 strzelające przez wał śmigła i jeden wkm. Działko miało zapas amunicji 32 naboje i proste przeziernikowe przyrządy celownicze, składające się z pierścienia i muszki. Dla zamocowania dłuższego działka przesunięto kabinę pilota o 40 cm do tyłu, a jego lufa wystawała z kołpaka śmigła na 16 cm. Ponieważ dłuższe serie nie były celne, z działka oddawano maksymalnie serie 2-3 strzałowe, a drugą funkcją wkm-u było wcześniejsze wstrzeliwanie się w cel pociskami smugowymi. W marcu 1943 ukończono badania państwowe i samolot skierowano do produkcji w zakładzie 153. Produkcję kontynuowano do lipca 1945 i zbudowano ich 2748. Miał on jedynie nieco słabsze osiągi od bazowego Jaka-9, a uzbrojenie okazało się efektywne w walce z samolotami i celami naziemnymi. Mimo początkowych planów zwiększenia zapasu paliwa, samoloty produkowano ze zbiornikami, jak w podstawowym wariancie Jaka-9.
Jak-9K.
Po opracowaniu udanego wariantu Jak-9T, jesienią 1943 podjęto prace nad jeszcze silniej uzbrojonym samolotem, z działkiem automatycznym kalibru 45 mm NS-45 (Jak-9K – "krupnokalibiernyj" – wielkokalibrowy). Był on zbliżony do Jaka-9T, jedynie z kołpaka śmigła wystawała na 36 cm lufa działka z hamulcem wylotowym. Pociski 45 mm zostawiały za sobą smugę świetlną, lecz z powodu oddziaływania odrzutu na samolot, istniały niewielkie możliwości korekcji ognia. Pomimo hamulca, odrzut był tak silny, że często doprowadzał do przecieków w instalacjach samolotu, mimo że serie ograniczano do 2-3 strzałów. Osiągi były nieco niższe od Jaka-9T. Mimo niedostatków, nowe uzbrojenie było na tyle potężne (jeden pocisk niszczył samolot lub samochód), że po badaniach prowadzonych od stycznia do kwietnia 1944, od kwietnia do lipca 1944 zbudowano 53 samoloty serii próbnej. Ponieważ jednak działko nie było do końca dopracowane, produkcji nie kontynuowano.
Jak-9R.
Jesienią 1943 przebudowano myśliwiec Jak-9 na wariant rozpoznawczy Jak-9R, przez instalację aparatu fotograficznego AFA-1M lub AFA-3S/50 w przedziale za kabiną pilota. Przechodził on badania od września do października 1943, zakończone pomyślnie. Samoloty Jak-9 przebudowywano na Jak-9R w warsztatach poszczególnych jednostek, w związku z czym liczba przebudowanych samolotów nie jest znana.
Drugą wersję Jaka-9R jako samolotu rozpoznawczego średniego zasięgu opracowano na bazie Jaka-9D. Miał on 4 zbiorniki paliwa o pojemności 584 l. Uzbrojenie stanowiło jedno działko 20 mm. Do sierpnia 1943 zbudowano 35 samolotów tej wersji w zakładzie nr 166.
Jak-9M.
Wersja Jak-9M odpowiadała w zasadzie wersji myśliwskiej Jak-9D, lecz różniła się kabiną przesuniętą o 40 cm do tyłu, podobnie jak w wersji Jak-9T. Zmiana ta była wprowadzona w celu większej unifikacji wersji, ułatwiającej produkcję modelu 9M lub 9T w zależności od potrzeb. Uzbrojenie stanowiło działko 20 mm i wkm, napęd początkowo stanowił ten sam silnik WK-105PF. Wprowadzono ponadto dalsze drobne ulepszenia, w tym wzmocniono poszycie skrzydeł. Wersję tę skierowano do produkcji w maju 1944 i do czerwca 1945 w zakładzie nr 153 zbudowano 4239 samolotów, przez co była to najliczniejsza odmiana Jaka-9.
Od października 1944, w związku ze zwiększeniem produkcji silników, do napędu tej wersji stosowano mocniejszy silnik WK-105PF2, używany wcześniej jedynie do napędu Jaka-3. Część samolotów Jak-9M (do jednej dziesiątej produkcji) ukończono w wariancie przystosowanym dla celów wojsk obrony powietrznej (PWO). Wyposażono je m.in. w radiopółkompas RPK-10. Ich osiągi były nieco lepsze, niż myśliwców frontowych, dzięki zmniejszeniu zapasu paliwa.
Jak-9DD.
W końcowym okresie wojny pojawiła się potrzeba myśliwców eskortowych o jeszcze większym zasięgu, niż wersja Jak-9D. W nowej wersji Jak-9DD ("dalnego diejstwia" – dalekiego działania) zastosowano 9 zbiorników paliwa o pojemności łącznej 845 l. Siedem z nich było pokrytych wykładziną zatykającą przestrzelenia od kul karabinowych. Wersja ta posiadała kabinę pilota przesuniętą 40 cm w tył. Uzbrojenie stanowiło jedynie działko 20 mm. Zastosowano na niej także lepsze wyposażenie radiowe i pilotażowe w postaci amerykańskiej radiostacji SCR-274N i radiopółkompasu. Przy prędkości przelotowej zasięg wynosił 2285 km (6 i pół godziny lotu, podobny zasięg wśród radzieckich myśliwców osiągnięto dopiero w Su-27). Od maja 1944 do września 1945 zbudowano 399 Jaków-9DD (próby państwowe prowadzono w lipcu i sierpniu 1944). Używane były głównie do eskortowania bombowców dalekiego zasięgu.
Jak-9B.
Jak-9B ("bombardirowszczik") był wersją myśliwsko-bombową samolotu, znany też pod oznaczeniem fabrycznym Jak-9Ł. Jego unikalną cechą było to, że bomby przenoszone były wewnątrz kadłuba, w swojego rodzaju komorze bombowej – w czterech wyrzutnikach w formie nachylonych pod kątem od pionu rur, w przedziale za kabiną pilota. Mógł on zabrać maksymalnie 4 bomby 100 kg lub 4 kasety z 32 małymi bombami przeciwpancernymi o masie 1,5 kg PTAB w każdej. Pełny ładunek zabierany był jednak sporadycznie, gdyż samolot miał wówczas problemy ze statecznością podłużną. Z połową ładunku masa samolotu sięgała 3356 kg, a stopień pogorszenia osiągów był niewielki (głównie prędkości wznoszenia). Wadą przyjętego rozwiązania było jednak utrudnione podwieszanie bomb, od dołu, po uniesieniu ogona samolotu i zdjęciu tylnej przeszklonej części osłony kabiny, która została wydłużona w porównaniu do bazowego Jaka-9. Wadą samolotu było też, że nie posiadał on żadnych celowników bombowych i celowano przy użyciu prostych metod.
Prototyp przebudowano z Jaka-9 w marcu 1944, badania fabryczne zakończono w sierpniu. Jeszcze przed badaniami państwowymi (grudzień 1944 – luty 1945) zbudowano 109 samolotów, które służyły w 130. Dywizji Lotnictwa Myśliwskiego (130.IAD). Jak-9B oceniono jako udany samolot zarówno do zadań myśliwskich, jak i bombowych, lecz wobec zbliżającego się końca wojny, jak też nie do końca satysfakcjonujących charakterystyk i celności bombardowania, nie kontynuowano produkcji.
Jak-9U.
Wersja Jak-9U ("ułuczszennyj" – ulepszony) była jakościowo nową odmianą Jaka-9, odbiegającą konstrukcją od dotychczasowych. Zakres zmian był zbliżony do ulepszeń, jakie wprowadzono w Jaku-3 w stosunku do Jaka-1; nowy samolot upodobnił się zresztą do Jaka-3 sylwetką z uwagi na brak chłodnicy oleju pod silnikiem i zastąpienie jej przez dwie chłodnice w centropłacie, z wlotami u nasady skrzydeł. Większą wagę położono na ulepszenie aerodynamiki samolotu, następnie zastosowano także mocniejszy silnik.
Pierwszy prototyp Jak-9U, zbudowany w listopadzie 1943, otrzymał jeszcze silnik WK-105PF2. Płócienne poszycie ogonowej części kadłuba zamieniono gładszym sklejkowym. Wprowadzono lekkie opancerzenie lewej burty kabiny w celu ochrony lewej ręki pilota. Chłodnicę wody pod kadłubem przesunięto do tyłu, co jeszcze bardziej upodobniło nowy samolot do Jaka-3. Uzbrojenie stanowiło działko 23 mm WJa-23 i dwa wkm. Badania państwowe samolotu prowadzono do marca 1944. Miał on lepsze osiągi od dotychczas produkowanych Jaków-9, jedynie nieco słabsze od Jaka-3. Samolot jednak w tej postaci nie wszedł do produkcji.
Postanowiono następnie zastosować do napędu nowego płatowca nowy mocniejszy silnik WK-107 (pierwsza próba zamontowania tego silnika na standardowym Jaku-9 miała miejsce już na początku 1943, lecz prototyp rozbił się 25 lutego 1943 na skutek awarii silnika). Przez 1943 rok prowadzono dalsze prace nad silnikiem WK-107A i w końcu w grudniu 1943 zamontowano go na drugim prototypie Jak-9U. W stosunku do pierwszego prototypu zastosowane także dalsze ulepszenia, między innymi zastosowano wydajniejsze chłodnice i przesunięto skrzydła o 10 cm do przodu w celu lepszego wyważenia. Widocznym detalem, charakterystycznym dla silnika WK-107A, stały się otwory chłodzące świece zapłonowe na masce silnika. Osłona kabiny pilota, przesuniętej w tył, była dłuższa i bardziej opływowa. Uzbrojenie zmieniono na działko 20 mm SzWAK i dwa wkm. Sylwetka samolotu była prawie identyczna, jak Jak-3P i Jak-3 z silnikiem WK-107.
Badania państwowe Jaka-9U WK-107A, prowadzone od stycznia do kwietnia 1944, ujawniły, że jest szybszy od myśliwców Ła-7 i Jak-3 oraz od zdobycznych egzemplarzy niemieckich Bf 109G-2 i Fw 190А-4. Oceniono go jako najlepszy dostępny myśliwiec. Mimo to, poważne problemy sprawiał nie do końca dopracowany i kapryśny zespół napędowy, w tym pojawiły się problemy z chłodzeniem i niskim resursem silnika (25 godzin). Zdecydowano jednak skierować nowy myśliwiec do produkcji i od kwietnia 1944 do sierpnia 1945 zbudowano ich 3921. Samoloty te jednak borykały się z problemami związanymi z zespołem napędowym; dopiero od grudnia 1944 wyeliminowano część z nich i usprawniono układ chłodzenia.
Jak-9PD.
Był to początkowo wariant myśliwca wysokościowego na bazie Jak-9, przeznaczony do przechwytywania niemieckich samolotów rozpoznawczych Ju 86R latających na dużych pułapach. Wyposażony był w silnik wysokościowy M-105PD ze sprężarką Je-100. Uzbrojenie stanowiło tylko działko 20 mm. Osłona kabiny miała bardziej opływowy kształt, a kołpak śmigła miał z przodu duży otwór dla dodatkowego chłodzenia. Pięć zbudowanych samolotów serii próbnej przekazano na badania wojskowe do pułku 12.GIAP w kwietniu 1943. Zespół napędowy nie spełnił jednak oczekiwań, pojawiły się zwłaszcza problemy z chłodzeniem. Osiągnięcie wysokości 11 650 m zajmowało aż 25 minut, z przerwami na chłodzenie silnika. 2 czerwca 1943 nie powiodła się próba przechwycenia Junkersa. Jeden samolot (nr 01-29) następnie przebudowano, zwiększając mu rozpiętość skrzydeł o 1 m, ulepszając sprężarkę i montując większe chłodnice silnika i oleju. Wariant ten był badany od sierpnia do października, lecz również nie okazał się udany. Po zamianie silnika na M-106PW, samolot w październiku uzyskał rekordową wysokość 13 100 m, ale również nie spełnił nadziei.
W 1944 opracowano całkiem nowy myśliwiec wysokościowy o tym samym oznaczeniu Jak-9PD, tym razem na bazie konstrukcji Jaka-9U. Miał on silnik M-106PW, nowy system chłodzenia i śmigło WISz-105TŁ o szerokich łopatach. Konstrukcja samolotu została znacznie "odchudzona" z mniej potrzebnego wyposażenia, uzbrojenie stanowiło działko 20 mm Sz-20M z jedynie 60 nabojami, na skutek czego masa własna obniżyła się do 2100 kg. Prędkość maksymalna na wysokości 10 500 m wyniosła 610 km/h. Wersja ta była bardziej udana i wyprodukowano jej 30 sztuk w fabryce nr 301 w Moskwie, lecz samoloty te nie wzięły już udziału w walce.
Jak-9UT.
Jak-9UT był połączeniem wersji Jak-9U z cięższym uzbrojeniem strzeleckim. Jako uzbrojenie zastosowano jedno działko 37 mm NS-37 i dwa nowo opracowane działka 20 mm o małej masie B-20S. Uzbrojenie to było wyjątkowo silne, o masie salwy sekundowej ok. 6 kg. Prototyp wersji zbudowano na bazie Jaka-9U w lutym 1945, a w marcu przechodził badania (prototyp miał lżejsze działko 37 mm N-37, lecz w samolotach seryjnych powrócono do NS-37). Od lutego do maja 1945 zbudowano 282 samoloty tej wersji.
Jak-9W.
Była to dwumiejscowa wersja szkolno-treningowa bazowej wersji samolotu Jak-9 ("wywoznoj"). Główną różnicą było dodanie drugiej kabiny instruktora za kabiną pilota, we wspólnej długiej przeszklonej osłonie. W odróżnieniu od poprzedniego nieuzbrojonego samolotu szkolnego Jak-7W, nowy samolot zachował częściowo możliwości bojowe, będąc uzbrojony w działko 20 mm z zapasem 90 nabojów. Był on wyposażony w mocniejszy silnik WK-105PF2, przez co jego osiągi były niewiele gorsze, niż Jak-9T. Zdemontowano opancerzenie, lecz zastosowano bogatsze wyposażenie, jak radiopółkompas RPK-10, radiostację i fotokarabin. Samolot przeszedł próby państwowe w kwietniu 1945, po czym od sierpnia 1945 do sierpnia 1946 zbudowano 793 samoloty, w tym 337 przebudowano z Jaków-9M.
Jak-9P.
Jak-9P był powojenną wersją myśliwską, bezpośrednim rozwinięciem Jaka-9U z takim samym silnikiem WK-107A, sylwetką i uzbrojeniem (działko 20 mm i dwa wkm). Najistotniejszą zmianą było zastąpienie mieszanej konstrukcji samolotu konstrukcją całkowicie metalową. Sprzyjała temu większa dostępność aluminium po zakończeniu wojny w połączeniu z koniecznością przestawienia przemysłu z budowy dużej liczby tanich samolotów na bardziej trwałe konstrukcje. Dwa pierwsze prototypy Jak-9P przechodziły próby od czerwca do lipca 1946. Podobnie, jak zbudowane następnie 29 samolotów serii próbnej, miały one metalowe jedynie skrzydła, natomiast kadłub był wciąż kryty sklejką w tylnej części. Kolejne dziesięć samolotów serii próbnej wykonano już jako całkowicie metalowe. Po próbach zdecydowano skierować do produkcji wariant całkowicie metalowego Jaka-9P z powiększonymi do 682 l zbiornikami paliwa, uzbrojeniem z 3 działek 20 mm i bogatszym wyposażeniem radionawigacyjnym (radiopółkompas RPKO-10M, radiostacja, nadajnik systemu identyfikacyjnego SCz-3).
Do 23 marca 1948 zbudowano w zakładzie nr 153 w Nowosybirsku 751 Jaków-9P, w tym 29 konstrukcji mieszanej. Dalszej produkcji nie kontynuowano, gdyż myśliwce śmigłowe stały się nieperspektywiczne w obliczu pojawienia się myśliwców odrzutowych.
Warianty eksperymentalne.
Jak-9 WK-106.
W celu poprawy osiągów samolotu Jak-9, już na początku produkcji postanowiono zastosować na nim mocniejszy silnik WK-106 (M-106). Prototyp przebudowano z samolotu Jak-7B. Od listopada 1942 prowadzono próby samolotu, a w lutym 1943 ukończono badania państwowe. Samolot osiągał prędkość maksymalną 602 km/h. Samolot miał bardzo dobre osiągi, na wysokościach poniżej 3000 m lepsze od Bf 109G, lecz silnik WK-106 był niedopracowany i zaprzestano jego produkcji, więc wariant Jak-9 z tym silnikiem nie wszedł do produkcji.
Jak-9P (WK-105).
W kwietniu 1943 prowadzono próby wersji ze wzmocnionym uzbrojeniem oznaczonej Jak-9P ("puszecznyj" – "artyleryjski"; nie należy go mylić z całkowicie odmiennym późniejszym seryjnym Jakiem-9P). Obok dotychczasowego działka 20 mm SzWAK (MP-20) strzelającego przez wał śmigła, zastosowano drugie działko synchronizowane SP-20 zamiast wkm-u. Nie skierowano go jednak do produkcji, w obliczu udanych prób silniej uzbrojonej wersji Jak-9T.
Jak-9TK.
Była to wersja, w której przewidywano możliwość zamiennej instalacji czterech różnych działek, zależnie od potrzeb: 20 mm SzWAK, 23 mm WJa-23, 37 mm NS-37, 45 mm NS-45. Prototyp badano w październiku 1943, lecz nie wszedł do produkcji (ponadto, nie było wówczas gotowych działek 45 mm).
Jak-9S.
Jak-9S był powojennym rozwinięciem wersji Jak-9M, ze wzmocnionym uzbrojeniem strzeleckim i standardowym silnikiem WK-105PF2. Uzbrojenie stanowiło działko 23 mm NS-23 (60 nabojów) i 2 działka 20 mm B-20S (po 120 nabojów). Dwa zbudowane w maju 1945 prototypy przechodziły badania państwowe w sierpniu-wrześniu 1945, lecz wersja ta nie weszła do produkcji, gdyż miała niezadowalające osiągi (prędkość maksymalną 583 km/h niższą od Jaka-3 i Jaka-9U o ok. 60-90 km/h).
Jak-9UW.
Była to wersja samolotu szkolno-treningowego opracowana na bazie późnej wersji Jak-9U z silnikiem WK-107A. Uzbrojenie stanowiło działko 20 mm B-20M (100 nabojów). Prototyp przechodził badania państwowe od lipca do października 1945, lecz okazał się nieudany, m.in. miał poważne problemy z przegrzewaniem silnika.
Samoloty Jak-9 przez początkowy okres produkcji borykały się z problemami odnośnie do jakości wykonania. Największe problemy występowały na samolotach produkowanych w okresie od zimy do wiosny 1943, na których czasami zrywało się poszycie skrzydeł. Na wielu seriach kiepska była także przejrzystość oszklenia kabiny, przez co piloci często latali z otwartą kabiną.
Egzemplarze muzealne.
Samoloty Jak-9 są eksponowane w następujących muzeach:
Opis techniczny.
Jak-9D / T/ M/ W: jednosilnikowy jednomiejscowy dolnopłat konstrukcji mieszanej. Kadłub metalowy kratownicowy, pokryty sklejką w części środkowej i płótnem w pozostałej części, silnik osłonięty zdejmowanymi panelami z blachy. Usterzenie konstrukcji metalowej. Skrzydło konstrukcji metalowej, dwudźwigarowe, pokryte sklejką. Kabina pilota zamknięta, oszklona pleksiglasem; część osłony nad pilotem była odsuwana do tyłu. Podwozie samolotu klasyczne, chowane. Kółko ogonowe chowane. Śmigło trzyłopatowe. Chłodnica cieczy pod centropłatem, na wysokości kabiny pilota. Chłodnica oleju pod silnikiem.
Silnik: rzędowy 12-cylindrowy w układzie V, chłodzony cieczą:
Uzbrojenie:

</doc>
<doc id="54591" url="https://pl.wikipedia.org/wiki?curid=54591" title="Jakowlew Jak-9">
Jakowlew Jak-9



</doc>
<doc id="54593" url="https://pl.wikipedia.org/wiki?curid=54593" title="Bracia Wright">
Bracia Wright

Bracia Orville Wright (ur. 19 sierpnia 1871, zm. 30 stycznia 1948) i Wilbur Wright (ur. 16 kwietnia 1867, zm. 30 maja 1912) – amerykańscy pionierzy lotnictwa. Uważani są powszechnie za konstruktorów pierwszego udanego samolotu.
Życiorys.
Wilbur i Orville Wright byli dwojgiem z siedmiorga dzieci Miltona Wrighta (1828-1917), biskupa protestanckiego oraz Susan Catherine Koerner (1831-1889). Żadne z dzieci Wrightów nie miało drugich imion, zamiast tego ich ojciec starał się nadać im charakterystyczne imiona. Wilbur został nazwany na cześć Willbura Fiska, zaś Orville od Orville’a Deweya, duchownych, których podziwiał ich ojciec. 
Bracia Wright dorastali w Dayton, w stanie Ohio, gdzie od 1892 prowadzili wytwórnię i warsztaty rowerów "Wright Cycle Company". Przejawiali przy tym zainteresowanie problematyką zbudowania maszyny latającej cięższej od powietrza, bazując na doświadczeniach wczesnych pionierów lotnictwa, jak Otto Lilienthal.
Podobnie jak Lilienthal, bracia Wright początkowo budowali szybowce, sterowane za pomocą skręcania części skrzydeł (wing warping). W 1900 r. w celu kontynuowania eksperymentów lotniczych przenieśli się do Kitty Hawk w Karolinie Północnej, w której okolicy panowały dobre warunki do testów w postaci silnych wiatrów. 23 marca 1903 złożyli wniosek o patent (przyznany 22 maja 1906, "U.S. patent number 821,393") na swój sposób sterowania maszynami latającymi, stworzony przy pomocy i finansowym udziale Alexandra G. Bella.
Również w 1903 roku zbudowali swój pierwszy samolot – Wright Flyer, napędzany silnikiem spalinowym zbudowanym przez ich pracownika Charliego Taylora.
Historia lotów.
14 grudnia 1903 bracia Wright poprzez rzut monetą rozstrzygnęli, że Wilbur dokona pierwszej próby lotu w tym dniu samolotem "Flyer". Samolot, sterowany przez Wilbura Wrighta, poderwał się z szyny startowej w powietrze, ale w odległości około (40 stóp) od miejsca startu spadł i wbił się w piach co spowodowało niewielkie uszkodzenia przodu. Lot trwał 3,5 sekundy. Według innych źródeł Wilbur Wright przeleciał około (112 stóp) w czasie 4 sekund. Następne próby, po naprawie uszkodzeń samolotu "Flyer", odbyły się 17 grudnia 1903. Tego dnia, około 10:35, Orville Wright po raz pierwszy wzbił się w powietrze samolotem i po locie trwającym 12 sekund bezpiecznie wylądował w odległości około metrów (120 stóp) od miejsca, w którym oderwał się od ziemi. W czwartym locie tego dnia, Wilbur Wright przeleciał dystans około (852 stóp) w 59 sekund. 
Za pierwszy lot samolotu uznawany jest zazwyczaj pierwszy lot Orville’a z 17 grudnia 1903, lecz są również argumenty, aby uznać pierwszeństwo lotu Wilbura, czwartego lotu z 17 grudnia 1903, pierwszego w pełni udanego sterowanego lotu na odległość (852 stóp).
Sukces braci Wright wiązał się z:
Trzeba też podkreślić, iż przyjęty układ konstrukcyjny samolotu był niestateczny, co stwarzało wyzwanie dla pilota, a jednak bracia Wright poradzili sobie i z tym problemem.
Po próbach w Kitty Hawk bracia Wright powrócili do Dayton, gdzie w 1904 kontynuowali próby na polu wzlotów Huffman Prairie. Ponieważ pierwszy samolot Wrightów był zbyt słaby, aby sam wystartować w warunkach braku sprzyjającego przeciwnego wiatru, tym razem bracia startowali z pomocą katapulty. Pod koniec roku bracia Wright doszli do lotów trwających 5 minut. W 1904 i 1905 przeprowadzili oni ponad 80 lotów z Huffman Prairie. 5 października 1905 Wilbur odbył lot trwający 39 minut, pokonując (24,5 mili). Pokazom tym asystowali sąsiedzi i miejscowa prasa.
Bracia stali się sławni jednak dopiero w latach 1908–1909, kiedy Wilbur zademonstrował samolot w Europie, a Orville zaprezentował go Armii USA w Forcie Myer. 14 maja 1908 bracia Wright dokonali pierwszego lotu z pasażerem (był nim Charlie Furnas). 17 września 1908, podczas prezentacji samolotu wojsku, doszło do katastrofy na skutek urwania się śmigła – śmierć poniósł oficer Thomas Selfridge, stając się pierwszą ofiarą wypadku lotniczego, natomiast Orville został ranny. 7 października 1908 Wilbur Wright we Francji zabrał na pokład samolotu pierwszą Amerykankę, Edith Berg, żonę europejskiego agenta Wrightów, Harta O. Berga. 29 września 1909 roku Wilbur samolotem Flyer III okrążył Statuę Wolności w Nowym Jorku.
Również w 1909 bracia Wright wygrali pierwszy kontrakt na dostawę samolotów dla sił zbrojnych USA, kiedy to zbudowali dwumiejscowy samolot zdolny do godzinnego lotu ze średnią prędkością (40 mil na godzinę). Oprócz fabryki w Dayton, rozpoczęli również budowę samolotów Flyer w Niemczech.

</doc>
<doc id="54594" url="https://pl.wikipedia.org/wiki?curid=54594" title="Me 110">
Me 110



</doc>
<doc id="54595" url="https://pl.wikipedia.org/wiki?curid=54595" title="Ar 234">
Ar 234



</doc>
<doc id="54596" url="https://pl.wikipedia.org/wiki?curid=54596" title="Genogram">
Genogram

Genogram – graficzny schemat przekazów transgeneracyjnych w rodzinie, podobny do drzewa genealogicznego. Ilustruje związki i relacje między krewnymi oraz ważne daty z życia członków rodziny. Informuje też o wizji życia rodzinnego jakie dana osoba otrzymała od swojej rodziny, wskazując prawdopodobne przyczyny jej aktualnej sytuacji życiowej.
Genogram stosuje się przede wszystkim w pracy socjalnej z rodzinami, systemowej terapii rodzinnej, a także psychoterapii w celu diagnozy relacji w rodzinie oraz łatwego dekodowania. Metoda szczególne stosowana w ramach podejścia systemowego w diagnozie rodziny.
Genogram umożliwia poznanie dysfunkcyjnych „tradycji” rodzinnych, nieświadomie przekazywanych z pokolenia na pokolenie, takich jak trudności w związkach interpersonalnych, tendencje poligamiczne, alkoholizm. Pozwala także mniemać o wizji własnego życia badanej osoby, przekazanej przez rodzinę.
Symbolika.
Symbolika dodatkowa.
W pracy warsztatowej z rodziną lub osobą nad genogramem można wykorzystywać również własne symbole – służące do oznaczania różnych ważnych aspektów życia rodziny – nie tylko jej struktury i relacji interpersonalnych – chociażby do oznaczania:
Osoby zamieszkujące razem oznaczamy otaczając je wszystkie pętlą.
Informacje o rodzinie.
Wokół symboli osób przy pracy, tą metodą warto zapisywać ważne informacje dotyczące poszczególnych osób czy relacji. Mogą to być:

</doc>
<doc id="54597" url="https://pl.wikipedia.org/wiki?curid=54597" title="Dostojewski">
Dostojewski



</doc>
<doc id="54598" url="https://pl.wikipedia.org/wiki?curid=54598" title="Aleksandr Jakowlew (konstruktor)">
Aleksandr Jakowlew (konstruktor)

Aleksandr Siergiejewicz Jakowlew (, ur. w Moskwie, zm. 22 sierpnia 1989 tamże) – rosyjski konstruktor lotniczy, generał pułkownik lotnictwa, deputowany do Rady Najwyższej ZSRR 2., 3., 4., 5., 6., 7., 8., 9., 10. i 11. kadencji (1946–1989), dwukrotny Bohater Pracy Socjalistycznej (1940, 1957). 
Życiorys.
Był synem szefa działu transportowego w firmie naftowej. Od 1914 uczył się w gimnazjum (ukończył je w 1923), gdzie zainteresował się lotnictwem. Od 1924 pracował w dziale lotniczym Akademii Floty Powietrznej im. Żukowskiego, w której ukończył studia w 1931. W 1927 zbudował swój pierwszy samolot. Od 1935 główny konstruktor biura konstrukcyjnego, w którym do końca lat 30. XX wieku zaprojektowano kilka samolotów, oznaczonych symbolem AIR. W latach 1940–1946 pełnił funkcję zastępcy ludowego komisarza (ministra) przemysłu lotniczego ZSRR.
Projektowane pod kierunkiem Jakowlewa samoloty otrzymywały oznaczenia "Jak". W biurze konstrukcyjnym Jakowlewa zaprojektowano szereg samolotów, które weszły do użycia w czasie II wojny światowej. Szczególnie znane są tutaj myśliwce Jak-1, Jak-3 i Jak-9, ale także samolot transportowy Jak-6. 
Działalność Jakowlewa podczas II wojny światowej oceniana jest jednak w sposób niejednoznaczny. Współcześnie historycy uważają, że wykorzystując swoją pozycję we władzach, promował własne konstrukcje, które były kierowane do masowej produkcji pomimo niższych osiągów i jakości od konkurencyjnych projektów (np. myśliwiec Jak-1) lub nieodpowiadania potrzebom lotnictwa (np. lekki bombowiec Jak-2). Szczególnie odegrał rolę w odsunięciu na boczny tor Nikołaja Polikarpowa i odrzuceniu jego udanych projektów myśliwców I-180 i I-185. Próbował również osłabić pozycję Siemiona Ławoczkina. 
W 1945 Jakowlew zaprojektował pierwszy radziecki samolot z napędem odrzutowym, Jak-15, który wszedł do produkcji seryjnej. Bardziej znanymi cywilnymi konstrukcjami Jakowlewa są samoloty pasażerskie Jak-40 i Jak-42 a także samoloty szkolno-treningowe Jak-11, Jak-18 i Jak-52 oraz akrobacyjny Jak-50.
W 1946 został awansowany na stopień generała-pułkownika lotnictwa. W latach 1946–1989 deputowany do Rady Najwyższej ZSRR od 2. do 11. kadencji, a w latach 1981–1989 członek Prezydium Rady Najwyższej ZSRR. W 1981 przeszedł na emeryturę. 
Zmarł 22 sierpnia 1989 w Moskwie i został pochowany na Cmentarzu Nowodziewiczym.

</doc>
<doc id="54600" url="https://pl.wikipedia.org/wiki?curid=54600" title="Foliacja (geologia)">
Foliacja (geologia)

Foliacja – planarne uporządkowanie wewnętrznej budowy skały.
Określenie to stosuje się do skał metamorficznych i magmowych. Płaskie i wydłużone ziarna minerałów skałotwórczych są ułożone równolegle. Nie musi pokrywać się z kierunkami pierwotnego uławicenia. Foliacja często pokrywa się z laminacją skały.
Foliacja powstaje w wyniku wysokiego ciśnienia (np. nacisku tektonicznego) i rekrystalizacji ziaren mineralnych oraz krystalizacji nowych minerałów metamorficznych. Skutkiem foliacji jest łatwe dzielenie się skały na cienkie płytki.

</doc>
<doc id="54601" url="https://pl.wikipedia.org/wiki?curid=54601" title="Foliacja (numeracja)">
Foliacja (numeracja)

Foliacja – numerowanie kolejnych kart rękopisu lub druku. Początkowo nie numerowano następujących po sobie kart kodeksów. Od VII wieku zaczęto oznaczać kolejność stron bądź kart przy pomocy symboli bądź alfabetu. Od XIII wieku w Europie zaczęto wprowadzać cyfrową numerację kart.
Podobną metodą określania kolejności fizycznych elementów dzieła jest paginacja, czyli numerowanie kolejnych stron.

</doc>
<doc id="54602" url="https://pl.wikipedia.org/wiki?curid=54602" title="Ekscentryczność (fizyka)">
Ekscentryczność (fizyka)

Ekscentryczność (inaczej mimośród) – wielkość charakteryzująca kształt orbity, opisywanej równaniem parametrycznym krzywej stożkowej. Oznacza się ją symbolem formula_1 Najczęściej używana przy opisie toru ruchu ciała obiegającego drugie ciało pod wpływem siły grawitacji. W ogólności tor ruchu jest taki sam w polu każdej siły centralnej proporcjonalnej do odwrotności kwadratu odległości od centrum (formula_2 w szczególności siły elektrostatycznej).
Ekscentryczność orbity w polu siły grawitacji jest związana z energią całkowitą układu oddziałujących mas oraz z wartością całkowitego momentu pędu poprzez wzór:
gdzie:
Obie wielkości związane z ruchem względnym dwóch ciał (tzn. liczone w układzie odniesienia związanym z jedną z mas). Dla przyciągającej siły grawitacyjnej formula_6 natomiast formula_7 określa tzw. masę zredukowaną układu dwóch ciał.
W zależności od energii formula_4 (przyjmuje się, że w nieskończoności energia potencjalna oddziaływania jest równa zeru) wówczas:
Mimośród geometrycznie można określić też wzorem:
gdzie:
przy czym:
gdzie:
Można również ekscentryczność wyrazić jako iloraz odległości ogniska od środka elipsy przez długość półosi wielkiej orbity eliptycznej:

</doc>
<doc id="54604" url="https://pl.wikipedia.org/wiki?curid=54604" title="Gepidzi">
Gepidzi



</doc>
<doc id="54608" url="https://pl.wikipedia.org/wiki?curid=54608" title="Makchia">
Makchia



</doc>
<doc id="54609" url="https://pl.wikipedia.org/wiki?curid=54609" title="Chihuahua (rasa psa)">
Chihuahua (rasa psa)

Chihuahua – rasa psa należąca według klasyfikacji FCI do grupy psów ozdobnych i do towarzystwa, zaklasyfikowana do sekcji chihuahua, nie podlegająca próbom pracy. Istnieją dwie odmiany tej rasy: krótkowłosa i długowłosa. Zgodnie z klasyfikacją amerykańską, rasa ta należy do grupy psów ozdobnych i do towarzystwa. Typ wilkowaty.
Rys historyczny.
Rasa ta to potomkowie starożytnych, podobnych, ale nieco większych psów żyjących na dworach azteckich władców, znanych jako Techichi. Najstarsza rasa w Ameryce Północnej. Nazwa tej rasy psów pochodzi od miejscowości i stanu w Meksyku (w języku hiszp. "chihuahueño").
Wygląd.
Silna, krępa budowa w formacie zbliżonym do kwadratu. Charakterystyczną cechą rasy jest duża, zaokrąglona głowa wyglądem przypominająca jabłko. Duże, sterczące uszy, szerokie u nasady i zwężające się ku zaokrąglonym końcom. Okrągłe, szeroko rozstawione oczy o ciemnym kolorze. Krótka kufa. Zgryz nożycowy lub cęgowy. Ogon noszony sztywno do góry, zawija się delikatnie na grzbiet. Dorosły pies rasy chihuahua, według wzorca rasy FCI o numerze 218, powinien ważyć od 1,5 kg do 3 kg. 
Szata i umaszczenie.
Umaszczenie jest różnorodne, najczęściej występujące jednak płowe, czekoladowe, białe, piaskowe, srebrzystopłowe, srebrzystoszare, czarne, czarne podpalane, biało-brązowe i płowe pręgowane.
Przy czarnym kolorze psa widać na dole szyi biały krawacik i nieco brązowe skarpetki u łap.
Oprócz umaszczenia marmurkowego (ang. "merle") dopuszczane są wszystkie kolory i ich kombinacje.
Temperament.
Czujny, ruchliwy, bardzo odważny. Nie daje się zastraszyć przez inne psy bez względu na ich rozmiary. Jest wybredny, jeśli chodzi o towarzystwo i zazwyczaj wybiera przedstawicieli własnej rasy.
Zdrowie i pielęgnacja.
Jedną z widocznych cech tej rasy psów jest charakterystyczne drżenie ciała, które występuje zarówno u odmiany długo-, jak i krótkowłosej, mimo że psy te nie wykazują większych tendencji do przeziębień niż inne rasy psów.
Pielęgnacja szaty długowłosego chihuahua wymaga regularnego czesania. Ważna jest profilaktyka okulistyczna (ma także znaczenie kosmetyczne – zakraplanie odpowiednich preparatów zapobiega powstawaniu "śladów łez") i dentystyczna.
Z powodu ich niewielkich rozmiarów wymagają opieki zarówno ze strony właścicieli, jak i specjalistów weterynarii, zwłaszcza z zakresu położnictwa. , potrzeby ruchowe muszą zrealizować podczas częstych spacerów.

</doc>
<doc id="54611" url="https://pl.wikipedia.org/wiki?curid=54611" title="Rosie Casals">
Rosie Casals

Rosie Casals, właśc. Rosemary Casals (ur. 16 września 1948 w San Francisco) – amerykańska tenisistka.
Kariera tenisowa.
W latach 1966–1977 plasowała się w czołowej dziesiątce rankingu światowego, w 1970 była nr 3. Znana jest jednak przede wszystkim z osiągnięć w grze podwójnej.
Zwyciężczyni pięciu edycji debla na Wimbledonie (1967, 1968, 1970, 1971, 1973), w parze z Billie Jean King; przegrywała finały w 1970 i 1972. Wygrywała także deblowe US Open – 1967, 1971, 1974 i 1982; finały przegrywała aż sześciokrotnie: 1966, 1968, 1970, 1973, 1975, 1981.
Była także w finałach debla na Australian Open (1969) i French Open (1968, 1970, 1982).
Sukcesy w grze mieszanej: wygrana na Wimbledonie 1970 i 1972 (z Ilie Năstase), finał Wimbledonu 1976, wygrana US Open 1975, finały US Open 1967 i 1972.
We wszystkich imprezach wielkoszlemowych w grze pojedynczej dochodziła co najmniej do ćwierćfinału; 1967 półfinalistka Australian Open, 1969 i 1970 ćwierćfinalistka French Open; w półfinale Wimbledonu czterokrotnie – 1967, 1969, 1970, 1972. Na US Open 1970 i 1971 była w finale, a w 1969 w półfinale.
Wygrała łącznie 14 turniejów w grze pojedynczej oraz 110 w deblu; ostatni tytuł zdobyła w Oakland w 1988, w parze z Martiną Navratilovą, stając się jedną z najstarszych triumfatorek turniejów WTA. W 56 wygranych turniejach partnerką Casals była Billie Jean King.
Reprezentowała USA w Fed Cup i Pucharze Wightmana; była jedną z ulubionych modelek tenisowego projektanta mody, Teda Tinlinga.
W 1996 przyjęta do Międzynarodowa Tenisowa Galerii Sławy.
Historia występów wielkoszlemowych.
Turniej Australian Open odbył się dwukrotnie w 1977 roku (styczeń i grudzień), za to nie został rozegrany w 1986.

</doc>
<doc id="54614" url="https://pl.wikipedia.org/wiki?curid=54614" title="Dan Maskell">
Dan Maskell

Dan Maskell (ur. 11 kwietnia 1908 w Londynie, zm. 10 grudnia 1992), brytyjski dziennikarz sportowy, legenda tenisowego Wimbledonu.
Przez 40 lat pracował jako komentator turnieju wimbledońskiego dla stacji BBC-TV (1951–1991) i zyskał miano "głosu Wimbledonu". Uchodził za niedoścignionego mistrza tenisowego komentarza.
Był związany z tenisem, a szczególnie z turniejem na Wimbledonie i klubem England Lawn Tennis and Croquet Club. Pracował jako chłopiec do podawania piłek, a następnie profesjonalny trener. Był 16-krotnym mistrzem zawodowców Wielkiej Brytanii; współpracował ze związkiem tenisowym oraz reprezentacją daviscupową (od 1933, miał współudział w zdobyciu Pucharu). Przed podjęciem pracy w telewizji BBC był dwa lata komentatorem radiowym.
Oficer armii w okresie II wojny światowej. Odznaczony Orderem Imperium Brytyjskiego w 1945, następnie Komandorią Imperium Brytyjskiego w 1982. Wśród jego tenisowych wychowanków byli książę Karol i księżniczka Anna.
W 1996 pośmiertnie uhonorowany miejscem w Międzynarodowej Tenisowej Galerii Sławy.

</doc>
<doc id="54620" url="https://pl.wikipedia.org/wiki?curid=54620" title="Mikrofibryle">
Mikrofibryle

Mikrofibryle – strukturalne jednostki zewnętrznej powierzchni roślinnej ściany komórkowej, mające postać włókien celulozowych. Są syntetyzowane przez syntazy celulozowe.
Po zastosowaniu czerwieni Kongo mikrofibryle przestają być syntezowane, czerwień strąca glukozę do wnętrza komórki.

</doc>
<doc id="54622" url="https://pl.wikipedia.org/wiki?curid=54622" title="John Chadwick">
John Chadwick

John Chadwick (ur. 21 maja 1920 w Surrey, zm. 24 listopada 1998) – brytyjski lingwista i filolog klasyczny, wraz z Michaelem Ventrisem odczytał w 1952 roku mykeńskie pismo linearne B.
Życiorys.
W 1939 roku rozpoczął studia na Uniwersytecie Cambridge w kolegium Corpus Christi, jednak w 1940 przerwał naukę i zaciągnął się jako ochotnik do Królewskiej Marynarki Wojennej, gdzie służył przez dwa lata na HMS „Coventry”. 
W 1942 został przeniesiony do jednostki wywiadowczej w Aleksandrii w Egipcie. Tam szybko awansował do stopnia podporucznika marynarki, a po dwóch latach trafił do Bletchley Park, siedziby zespołu brytyjskich kryptologów. Pomimo nieznajomości języka włoskiego, opierając się na znajomości łaciny, zajmował się deszyfrowaniem wiadomości przesyłanych z okrętów włoskich. 
Następnie przeszedł błyskawiczny kurs języka japońskiego i został skierowany do pracy nad odczytywaniem zakodowanych wiadomości japońskich. 
Biegłość w technikach kryptologicznych, połączona z wiedzą filologiczną, umożliwiła mu kilka lat później aktywny udział w odczytaniu pisma linearnego B. Chadwick interesował się tym zagadnieniem już podczas wznowionych po wojnie studiów, jednak ze względu na zbyt małą ilość danych w dostępnych wówczas materiałach postanowił wrócić do problemu później, kiedy zostanie opublikowana większa liczba odnalezionych tabliczek.
Po ukończeniu studiów Chadwick dołączył do grona redaktorów nowego wydania słownika "Oxford Latin Dictionary". 
W 1947 poślubił Joan Hill, a w 1954 urodził im się syn Anthony. 
W 1950 Chadwick, wspólnie z W.N. Mannem, opublikował tłumaczenie oryginalnych tekstów Hippokratesa (The Medical Works of Hippocrates), a w 1952 otrzymał stanowisko wykładowcy filologii klasycznej w Cambridge.
W 1951 opublikowane zostały tabliczki odnalezione w 1939 w Pylos, co umożliwiło przełom w badaniach nad odczytaniem pisma linearnego B. Młody architekt Michael Ventris obdarzony wyjątkowym talentem językowym i zafascynowany od dziecka problemem pisma kreteńskiego doszedł do wniosku, że – wbrew opinii większości ówczesnych naukowców – język zapisany w inskrypcjach to archaiczny dialekt języka greckiego. 
W lipcu 1952 po wysłuchaniu audycji radiowej z udziałem Ventrisa Chadwick nawiązał z nim kontakt proponując współpracę. Przez cztery lata pracowali wspólnie nad odczytaniem pisma i udowodnieniem, że zapisywano w nim teksty po grecku. Choć Chadwick w późniejszych relacjach zwykł umniejszać swoją rolę to właśnie jego znajomość greckiego i wiedza o historii języka umożliwiły dostrzeżenie, że niektóre nieprzypominające klasycznej greki słowa, to archaiczne formy, które można było logicznie wytłumaczyć mechanizmami ewolucji języka. 
W 1953 w „Journal of Hellenic Studies” opublikowano artykuł Ventrisa i Chadwicka, prezentujący ich przełomowe tezy. Jeszcze przed publikacją prof. Blegen prowadzący wykopaliska w Pylos poinformował autorów, że nowo odnalezione tabliczki potwierdzają ich teorię. 
Ventris i Chadwick nadal intensywnie pracowali nad rozwojem teorii, dyskutowali, korespondowali z ekspertami, wygłaszali wykłady, odbyli również podróże do Grecji, by porównać kopie i fotografie tabliczek z oryginałami. Prace nad książką "Documents in Mycenaean Greek" ukończyli w czerwcu 1955 (z tej okazji Chadwick wysłał do Ventrisa krótki list w języku naśladującym dialekt mykeński, zapisany pismem linearnym B). Książka, poza szczegółowym wykładem nowej teorii, zawierała słownik 630 odczytanych wyrazów mykeńskich oraz wybór imion własnych. Odczytanie pisma wywołało ożywienie badań nad cywilizacją mykeńską. W krótkim czasie powstały liczne artykuły i książki oraz pojawiły się nowe inicjatywy naukowe, wśród których warto wymienić zwłaszcza międzynarodowe kolokwia mykeńskie, zorganizowane po raz pierwszy w 1956 w Gif-sur-Yvette niedaleko Paryża. Mykenologia została uznana za odrębną dyscyplinę nauki.
W październiku 1956 Michael Ventris zginął w wypadku samochodowym. Książka "Documents in Mycenaean Greek" ukazała się kilka tygodni po jego śmierci. Tragiczna śmierć przyjaciela była wielkim ciosem dla Chadwicka.
Chadwick stał się centralną postacią rozwijających się badań mykenologicznych. W 1973 przygotował drugie wydanie "Documents in Mycenaean Greek", opublikował też dwie książki popularyzatorskie i szereg artykułów. Wspierał wielu młodych badaczy kultury mykeńskiej, którzy zostali później wiodącymi ekspertami na tym polu. Jednak naukowe zainteresowania Chadwicka wykraczały znacznie poza zagadnienia związane z mykenologią. Zajmował się różnymi zagadnieniami z zakresu greckiej dialektologii, uczestniczył w pracach leksykograficznych (m.in. prace nad suplementem do słownika "Liddell Scott Jones Greek Lexicon" oraz leksykonem łaciny używanej przez Emanuela Swedenborga), wykładał różne przedmioty filologiczne. Również po przejściu na emeryturę w 1984 pozostał aktywny naukowo, bywał regularnie na uczelni, pisał książki i artykuły, a także korespondował z uczonymi z całego świata. 
W 1967 Chadwick został członkiem Akademii Brytyjskiej. W 1997 rzymska Accademia Nazionale dei Lincei przyznała mu międzynarodową nagrodę Antonio Feltrinelli. Chadwick przekazał nagrodę macierzystej uczelni, co umożliwiło stworzenie funduszu grantowego "John Chadwick Greek and Latin Research Fund".
John Chadwick zmarł 24 listopada 1998 w wieku 78 lat na atak serca na stacji Royston w drodze na spotkanie w Londynie.

</doc>
<doc id="54623" url="https://pl.wikipedia.org/wiki?curid=54623" title="Cywilizacja minojska">
Cywilizacja minojska



</doc>
<doc id="54624" url="https://pl.wikipedia.org/wiki?curid=54624" title="Pismo linearne A">
Pismo linearne A

Pismo linearne A – pismo używane w starożytnej Krecie; prawdopodobnie wywodzi się od najstarszego pisma tej cywilizacji, jakim było kreteńskie pismo hieroglificzne.
Pisma linearnego A prawdopodobnie używano tylko w najstarszych miastach Krety, jak Knossos i Fajstos. W miarę rozkwitu gospodarczego i militarnego, pociągającego za sobą ekspansję Kreteńczyków na inne ziemie, pismo to zmodyfikowano i dokonano uproszczeń (pismo linearne B).
Pismo linearne A w dalszym ciągu nie zostało odczytane. Wiadomo, jakie dźwięki reprezentują poszczególne symbole – lecz język który reprezentują wciąż pozostaje dla badaczy tajemnicą. Niektórzy językoznawcy przypuszczają, że język ten może być przodkiem starożytnej greki, nie ma na to jednak dowodów. Inna hipoteza głosi, że należy on do grupy języków azjanickich. 
Słynny dysk z Fajstos zapisany jest pismem ideograficznym, które przypomina pismo linearne A i prawdopodobnie ma z nim jakiś związek. Pismo linearne A w użyciu było od XVIII w. p.n.e.

</doc>
<doc id="54626" url="https://pl.wikipedia.org/wiki?curid=54626" title="Sztuka Majów">
Sztuka Majów

Sztuka Majów – pomimo dużego obszaru zamieszkanego przez tę grupę językową i braku wspólnego państwa posiada wiele cech wspólnych.
Sztuka Majów rozwijała się w trzech etapach określanych jako okres preklasyczny, pomiędzy 1500 p.n.e. a 200 n.e., kiedy to ukształtowały się zręby ich kultury; okres klasyczny, trwający od ok. 200 r. do ok. 850 r.; i okres postklasyczny, trwający od 850 r. do podboju dokonanego przez hiszpańskich konkwistadorów. Największy rozkwit sztuki Majów datowany jest na lata 700–800 w fazie pierwszej i 1000 r. – 1200 r. w fazie drugiej.
Majowie na tereny przez nich zamieszkane przybyli już w I tysiącleciu p.n.e. Jednak, na podstawie prowadzonych wykopalisk stwierdzono, że przez pierwsze wieki, największy wpływ na sztukę rozwijającą się w tym regionie, wywierały sztuka olmecka, później ośrodek w Teotihuacanie oraz sztuka Totonaków, a na końcu Tolteków. Nie wiadomo, czy te wpływy miały charakter pokojowy, czy był zwązany z podbojami. Sztuka Majów, podobnie jak sztuka innych plemion prekolumbijskiej Ameryki była mocno związana z religią.
Podział geograficzny.
Ze względów historycznych, geograficznych i kulturowych tereny zamieszkane przez Majów dzieli się na ogół na trzy obszary:
Miasta Majów.
W okresie klasycznym na terenach obszaru centralnego powstały miasta zamieszkane przez elity Majów (władcy, kapłani, wojownicy, kupcy i rzemieślnicy). Chłopi, stanowiący większość społeczeństwa, mieszkali w drewnianych chatach rozmieszczonych wokół centrów ceremonialnych lub w większej odległości od miast. W okresie tym powstały m.in. Palenque, Piedras Negras, Yaxchilán, Bonampak, Tikál, Quiriguá, Copán. W miastach występuje wiele placów, zwykle czworokątnych, tworzących centra ceremonialne. Wokół nich stoją piramidy, „pałace” i inne budowle. W skład zespołów wchodziły także obserwatoria astronomiczne, boiska do rytualnej gry w piłkę, łuki tryumfalne, luźno stojące stele i łaźnie parowe.
Zarówno w miastach, jak i pomiędzy nimi ciągną się utwardzone drogi, łączące poszczególne ośrodki polityczno-rytualne nazywane sacbé.
Architektura Majów.
W miastach wznoszone są piramidy schodkowe z sanktuarium umieszczanym na najwyższej platformie. Kąt nachylenia piramid Majów był bardzo różny w poszczególnych ośrodkach. W Tikál są one bardzo strome, natomiast w Chichén Itzá – połogie. Zwykle były budowane na planie kwadratu, ale np. Piramida Czarownika w Uxmal przypomina w rzucie elipsę, a raczej prostokąt z półkolistymi krótszymi bokami. Z kolei w Cobá znajduje się piramida na planie koła. Z czasem świątynie zaczynają być przekrywane sklepieniami pozornymi, które naśladują słomiane dachy. Zdaniem badaczy najstarsze świątynie miały formę szałasu. Drewniane ściany zastąpiono ścianami murowanymi a później także słomiany dach zamieniono na kamienne sklepienie lub drewniany strop. Majowie nie potrafili konstruować prawdziwych łuków ani sklepień, ponieważ nie posiedli umiejętności stosowania kamienia zwornikowego. Sklepienia pozorne stosowane przez Majów nie zwiększają przestronności pomieszczeń ani nośności przekrycia. Wykonywane były z kolejno przybliżanych do siebie warstw z kamienia. Pierwsze sklepienia stosowane były jako przekrycia krypt grobowych. Na niektórych zadaszeniach wznoszono rodzaj „grzebienia” (ang. "roof comb"), czasem w formie ażuru, podwyższającego budynek świątyni. Sama świątynia to niewielka budowla, niedostępna dla ludności (skrajny przykład to Tikál, gdzie wzniesiono sanktuarium z pomieszczeniem o szerokości 1,0 m). Mury świątyń były natomiast masywne, musiały przenieść ciężar sklepienia i grzebienia. Świątynie wyposażano w niewielkie portyki, wsparte na dwóch filarach. Utworzone w ten sposób trzy wejścia prowadziły do kaplicy i dwóch bocznych celli. Pod posadzką wielu takich świątyń odkryto krypty. Jako pierwsza i największa została znaleziona we wnętrzu piramidy pod Świątynią Inskrypcji w Palenque. Zespoły pałacowe i kultowe wznoszone były wokół dziedzińców, często na specjalnie wykonane platformie podwyższającej teren. Tak zwane pałace Majów to budowle parterowe lub kilkukondygnacyjne składające się z wielu pokoi zaplanowanych w szeregu, często bez okien. Były one ciasne i ciemne, a często wilgotne. Tak naprawdę, to jedynie domyślamy się ich przeznaczenia. Budowle Majów pokryte są licznymi dekoracjami, wypełniającymi prawie całą płaszczyznę ścian.
Na obszarze północnym trzy style architektoniczne posiadają pewne cechy wspólne. Jednak zostały wykształcone przez ewolucję z różnych ośrodków kulturowych położonych w obszarze centralnym. Położony najbardziej na południe Rio Bec, obejmujący swoim zasięgiem samo Rio Bec (nazwa stylu pochodzi od tej miejscowości) oraz Becán, Xpuhil, Hormigureo i Channá, wykazuje związki z regionami Petén i Chenes. Budowane na tym obszarze świątynie mają trzy wysokie wieże ze schodami prowadzącymi do pozornych sanktuariów. Wieże te spełniają tylko funkcję dekoracyjną (stopnie schodów są zbyt wysokie, by można z nich korzystać). W regionach Chenes i Rio Bec ściany budowli pokrywały liczne płaskorzeźby, ornamenty, dekoracje stiukowe. Cechą charakterystyczną stylu zwanego Chenes jest zastosowanie w rzeźbionej fasadzie wejść wyobrażających maskę bóstwa (najczęściej jest to Chac – bóg deszczu), którego rozwarta paszcza była wejściem do kaplicy. Na narożach budowli spotykane są maszkarony wyobrażające na ogół Chaca. Ta cecha jest wspólna dla stylu Chenes i Puuc. Styl Chenes, którego nazwa pochodzi od zakończenia nazw wiosek sufiksem chen, związany jest z ośrodkami w Hochob, Chicana, El Tabasqueño, Xtampak. Styl Puuc (nazwa pochodzi od określenia używanego w języku maja, oznaczającego wzgórza na granicy stanów Campeche i Jukatan, "puuc" – niskie góry) związany jest z ośrodkami w Uxmal, Kabáh, Sayil, Labná, Almuchil, Chacmultún, Huntichmool. Budowle związane z nim stawiano najczęściej wokół czworokątnych placów albo wzdłuż linii na sztucznie usypanych platformach. Są to niewysokie budynki podzielone na dwie części: dolną i górną. Część górna posiada bogatą dekorację rzeźbiarską, część dolna to prosta (nie ozdobiona) ściana z licznymi wejściami rytmicznie rozmieszczonymi na elewacji (najczęściej z zachowaniem jednakowych odległości). W stylu tym pojawiają się też kolumny pełniące funkcje podpory dzielącej duży otwór wejściowy na mniejsze lub służące jako element architektonicznego podziału górnej części elewacji. Grzebienie wieńczące dachy świątyń pojawiają się na tym terenie w okresie VI i VII wieku, w okresie późniejszym nie spotyka się tego elementu. Styl Puuc występuje także w późniejszej zabudowie ośrodków związanych ze sztuką Tolteków, np. w Chichén Itzá.
Styl Majów-Tolteków związany jest z okresem współistnieniem na Jukatanie Majów i Tolteków. Najważniejszym jego ośrodkiem jest Chichén Itzá w okresie XI – XII w. W stylu tym można rozpoznać pochodzące z architektury Tolteków szerokie korytarze, rozległe sale kolumnowe, wewnętrzne dziedzińce, spiralne kolumny, rzeźby atlantów, symbole Quetzalcoatla i rzeźby leżących postaci Chac Mool. Równocześnie pojawiają się typowe dla architektury Majów takie elementy jak: sklepienia pozorne, maszkarony przedstawiające boga deszczy, trony jaguara, gładkie fasady. W Mayapán i Tulum, które były także pod wpływem stylu Majów-Tolteków wznoszono także wysokie mury dookoła miast (najprawdopodobniej wynika to z prowadzonych w tym czasie wojen). Pojawiają się niskie budynki zdobione stiukową dekoracją wyobrażającą postać spadającą głową w dół, prawdopodobnie boga pszczół Ah Muzen Cab.
Świątynie Majów były malowane na jaskrawe kolory, o czym świadczę pozostałości pigmentu na resztkach stoików pokrywających ściany.
Rzeźba Majów.
Majowie nie tworzyli takich monumentalnych rzeźb w kamieniu jak Olmekowie. Wyjątkiem są wolnostojące ołtarze, jak w Chichén Itzá, kamienne sarkofagi, jak w Palenque. Rzeźba kamienna była ściśle związana z architekturą, była to rzeźba dekoracyjna. Niektóre budowle były pokryte stiukiem w formie trójwymiarowej – rzeźbiarskiej, a często pomalowanym.
Na obszarze północnym rzeźba związana jest z religią. Najczęściej spotykanym motywem jest postać boga deszczu Chaca. Służy przede wszystkim architekturze, występuje w dekoracjach fasad. W okresie Majów-Tolteków pojawiają się motywy związane z Quetzalcoatlem, nazywanym przez Majów Kukulcanem oraz motywy bogów Tezcatlipoca, Yum Kaax, symbolami planety Wenus i wojownikami.
Na obszarze centralnym tematem rzeźb jest przede wszystkim człowiek. Występuje w stelach, nadprożach, na płaszczyznach ścian.
Drugim rodzajem były wolno stojące stele kamienne, na których w głębokim reliefie przedstawiano podobizny ludzi (królów, kapłanów lub wojowników) albo bogów. Stele przedstawiające władców wznoszone były w regularnych odstępach czasu, co 20 lub 10 lat (w Copán co 5 lat). Przedstawiają osoby okryte bogatymi szatami lub prawie bez nich w chwili przyjmowania hołdu od poddanych; wojowników podczas brania w niewolę jeńców, sądzenia ich. Rzeźby są zaopatrzone w hieroglificzne napisy informujące o dacie wydarzenia, imieniu, tytule i najważniejszych dokonaniach przedstawianej postaci. Napisy hieroglificzne również były bardzo dekoracyjne. Są to pomniki wzniesione dla upamiętnienia żyjących kiedyś osób, głównie władców i ich wasali, wydarzeń politycznych (wojen, sojuszy), rodzinno-politycznych (narodzin, małżeństw) oraz obrzędów religijnych, w ścisłym powiązaniu z cyklami kalendarzowymi i zjawiskami astronomicznymi.
Drobne figurki, maski, pektorały, zawieszki, przedmioty ceremonialne i biżuteria były rzeźbione w różnych kamieniach, z których najwyżej ceniono jadeit, nieco niżej – obsydian i krzemień.
Kolejnym rodzajem jest rzeźba w glinie, często znajdowana w miastach Majów.
Na wyspie Jaina odkryto wiele glinianych figurek wielkości 10–30 cm przedstawiających ludzi różnych zawodów: władców, kapłanów, wojowników, grajków i innych, a także figurki kobiet i dzieci. Podobne znaleziska pochodzą z wielu innych stanowisk archeologicznych Majów.
Rzeźba w drewnie zachowała się tylko okazjonalnie ze względu na wilgotny klimat okolic, w których żyli Majowie. Są to przede wszystkim drewniane, rzeźbione nadproża, czasami figurki.
Ceramika Majów.
Majowie przy produkcji ceramiki nie używali koła garncarskiego. Ceramika pojawiła się już w środkowym okresie preklasycznym (900–400 p.n.e.). Ze względu na jej stały rozwój oraz różnice regionalne, a także kontakty handlowe poszczególnych ośrodków, w oparciu o ceramikę, zwłaszcza polichromowaną, ustalono chronologię względną stanowisk archeologicznych Majów.
Malarstwo Majów.
Malarstwo Majów znane jest z fresków (murali), znalezionych w nielicznych świątyniach lub pałacach, przede wszystkim w Bonampak. Tzw. freski malowano na podkładzie stiukowym pokrywającym kamienne ściany budowli.
Majowie, tak jak większość ludów, malowali na wyrobach ceramicznych. Były one pokryte intensywnymi barwami.
Malowane były kodeksy Majów, z których do naszych czasów dotrwały tylko cztery – Kodeks drezdeński, Kodeks Grolier, Kodeks madrycki i Kodeks paryski.
Artyści-malarze Majów nie znali perspektywy i światłocienia. Postacie ludzkie przedstawiane były w taki sposób, że twarz i kończyny widziane są z profilu a ciało "en face" lub w skręcie. Kontury nanoszono czerwoną farbą. Powierzchnie wypełniano przy użyciu barwników mineralnych i roślinnych (kolorami: błękitnym, czerwonym, zielonym, czarnym i żółtym oraz kolorami powstałymi przez zmieszanie tych barw). Kolor błękitny uzyskiwano stosując specjalny barwnik zwany Błękitem Majów, będący kompleksem adsorpcyjnym indygo i unikalnej glinki, wydobywanej jedynie w kilku miejscach na świecie, w tym na Jukatanie. Następnie przeprowadzano retusz naniesionych wcześniej konturów. Do naszych czasów przetrwało niewiele przykładów malarstwa Majów. Zachowały się fragmenty fresków z epoki preklasycznej w San Bartolo, z epoki klasycznej w Uaxactún, Bonampak i Chacmultun, z epoki postklasycznej w Chichén Itzá i Tulum. Wyobrażają one pałacowe uroczystości, bitwy, sądy, składanie ofiar z jeńców, wizerunki bóstw i uroczystości religijnych. Najlepiej zachowane są freski odkryte w 1946 r. w świątyni w Bonampak, pochodzące z VIII wieku. W trzech komorach świątyni o wymiarach 16,5 × 1,0 m ściany pokryte warstwą zaprawy zostały ozdobione malowidłami przedstawiającymi scenę przygotowania do bitwy (w pierwszej komorze), bitwę (komora środkowa) i przyprowadzenie jeńców oraz dekorację zwycięzców (trzecia komora). Na freskach przedstawiono arystokratów w maskach rytualnych (to pierwsze odnalezione przedstawienie masek Majów) oraz kobiety biorące udział w obrzędach rytualnych (wcześniej sądzono, że udział w nich był zastrzeżony tylko dla mężczyzn).
Muzyka i taniec.
Niewiele możemy powiedzieć o muzyce i tańcu dawnych Majów. W obecnym folklorze pozostałości dawnej kultury wymieszały się z europejskimi wpływami, zwłaszcza kościelnymi. Jednakże na malowidłach, reliefach oraz rzeźbach z gliny widać trąbki, bębny, grzechotki, gwizdki. Bębenki były wykonane ze skorupy żółwia, a pałeczki z poroża jelenia. Niektóre figurki gliniane przedstawiają tancerzy. Taniec i śpiew był ściśle związany z ceremoniami religijnymi, a zarówno tancerze, jak i muzycy byli przebrani w bogate stroje. Czasami nawiązywały one do mitów, np. tancerze przebrani za Bohaterskich Bliźniaków odgrywali sceny z walk w świecie podziemnym (Xibalba), czasami tancerze byli przebrani za zwierzęta: kajmana, raka, kraba, rybę, ptaka i in.

</doc>
<doc id="54627" url="https://pl.wikipedia.org/wiki?curid=54627" title="Bakalie">
Bakalie

Bakalie – suszone owoce, zwykle południowe, i orzechy, stosowane głównie w cukiernictwie. Stanowią dodatek do niektórych rodzajów ciast, m.in. keksów, mazurków czy pierników oraz są używane jako dekoracja wielu rodzajów ciastek. Bakalie stosowane są w całości, płatkach lub pokruszone na duże kawałki.
Do bakalii zalicza się:

</doc>
<doc id="54631" url="https://pl.wikipedia.org/wiki?curid=54631" title="Ekscentryczność">
Ekscentryczność

Ekscentryczność (od łac. "eccentricus", z gr. έκκεντρος "ékkentros", od εξ "eks" – [s]poza, od, z; κέντρον "kéntron" – środek, centrum) – termin odnoszący się do odchyleń od ustalonej normy; może oznaczać jedno z poniższych pojęć:

</doc>
<doc id="54632" url="https://pl.wikipedia.org/wiki?curid=54632" title="DESX">
DESX

DESX – prosta modyfikacja szyfru DES (a dokładniej – inny sposób wykorzystania DES-a). Przy szyfrowaniu DESX stosuje się następujące kroki:
Klucz ma nietypowy rozmiar 184 bitów (64+56+64).
DESX jest co najmniej tak samo bezpieczny jak DES. Wykazuje przynajmniej taką samą odporność na wszystkie możliwe ataki, a na niektóre wydaje się znacznie bardziej odporny. Bezpieczeństwo w stosunku do DESa poprawia większy rozmiar klucza, dzięki czemu znacznie trudniej jest złamać klucz korzystając z ataku brute-force.
DESX jest też szybki w stosunku do innych modyfikacji DES-a, takich jak 3DES (który potraja czas szyfrowania).

</doc>
<doc id="54633" url="https://pl.wikipedia.org/wiki?curid=54633" title="Szedet">
Szedet

Szedet (gr. "Krokodilopolis", "Arsinoe") – starożytne miasto egipskie w oazie Fajum w północnej części współczesnego miasta Fajum. 
Szedet położony był pomiędzy dawnym jeziorem Moeris a Nilem. Rozwinął się dzięki biegnącemu tędy szlakowi handlowemu. Amenemhat I (panował w XX w. p.n.e.) zbudował w nim świątynię boga Sobka, później rozbudowaną przez Amenemhata III. Miasto stało się głównym ośrodkiem kultowym Sobka, który był przedstawiany z głową krokodyla. Z tego powodu starożytni Grecy później nazywali to miasto Krokodilopolis. Władający Egiptem w III w. p.n.e. Ptolemeusz II Filadelfos na cześć swojej siostry i żony Arsinoe II zmienił nazwę miasta na Arsinoe.

</doc>
<doc id="54636" url="https://pl.wikipedia.org/wiki?curid=54636" title="Falster">
Falster

Falster – nizinna wyspa duńska położona między Zelandią a Lolland i połączona z nimi mostami. Na wyspie znajduje się najdalej na południe wysunięty punkt Danii (nazwany „Hestehoved”, czyli „głowa konia”). Administracyjnie wyspa wchodzi w skład okręgu Storstrøms Amt.
Ludność wyspy zajmuje się rybołówstwem, hodowla bydła i drobiu oraz uprawą buraków cukrowych, pszenicy, jęczmienia i tytoniu.
Demografia.
źródło: Duński Urząd Statystyczny

</doc>
<doc id="54639" url="https://pl.wikipedia.org/wiki?curid=54639" title="Liga Północna">
Liga Północna

Liga Północna (wł. "Lega Nord") – włoska partia polityczna. Liderem partii jest Matteo Salvini. Od 2018 w wyborach partia używa skróconej nazwy Lega (pol. Liga).
Historia.
Początki partii.
Ruch sięga korzeniami do lat 70. XX wieku, kiedy to Umberto Bossi założył Północno-Zachodnią Unię Lombardii na Rzecz Autonomii, przekształconą z czasem w Ligę Lombardzką. Ruch postulował przekształcenie Włoch w konfederację autonomicznych regionów. Następnie w grudniu 1989 roku zawarto sojusz pomiędzy Ligą Lombardzką (wł. "Lega Lombarda") i pięcioma innymi partiami działającymi na północy Włoch i postulującymi autonomię regionalną. Liga Lombardzka nawiązywała do średniowiecznego związku miast włoskich o tej samej nazwie. W skład koalicji poza "Lega Lombarda" weszły: "Liga Veneta", "Piemont Autonomista", "L’Union Ligure", "La Lega Emilia-Romagnola" i "Alleanza Toscana". Przywódcą partii w początkowym okresie był Umberto Bossi. Bossi był przychylny gospodarce wolnorynkowej, niechętnie patrzył na imigrację do Włoch, podkreślał mocno różnice pomiędzy bogatą, wysoko rozwiniętą północą Włoch a biednym południem. W wyborach lokalnych w 1990 roku w Lombardii Liga Lombardzka zdobyła aż 1.2 mln głosów, prawie 19% wszystkich głosów ważnych. Wszystkie partie lokalne będące częścią ligi zdobyły w sumie 4.4% głosów w skali kraju.
Najważniejszym postulatem Ligi w 1990 roku był postulat podziału Włoch na trzy regiony: środkowy, północny i południowy. Na północy postulowano utworzenie Republiki Północnej, złożonej z Lombardii, Piemontu, Ligurii, Emilia-Romagna, Toskanii i Veneto. W myśl postulatów partii Republika Północna byłaby praktycznie całkowicie suwerenna i niepodległa, rząd centralny zlokalizowany w Rzymie zajmowałby się jedynie utrzymaniem armii i polityką zagraniczną.
Lata 1992–2018.
W wyborach w 1992 roku partia zdobyła 3.3 mln głosów (8.7%) i zdobyła 55 mandatów w parlamencie, na północy stała się drugą pod względem wielkości poparcia partią polityczną.
W 1994 r. partia weszła w koalicje z Sojuszem Narodowym i Forza Italia, koalicja przyjęła nazwę Biegun Wolności i później weszła w skład rządu Silvio Berlusconiego. W 2001 r. ponownie znalazła się w koalicji, mając 30 (na 630) miejsc w izbie niższej włoskiego parlamentu i 17 (na 325) w senacie. W wyborach we Włoszech w 2006 r. do izby niższej ("Camera dei Deputati") partia startując wspólnie z Ruchem dla Autonomii otrzymała 4,58% głosów i uzyskała 26 miejsc. W wyborach parlamentarnych w 2008 r. otrzymała 8,29% głosów.
W 2012 roku lider ugrupowania Umberto Bossi został oskarżony o nadużycia finansowe i podał się do dymisji, nowym przywódcą partii został Roberto Maroni. Odejście Bossiego i atmosfera skandalu otaczająca partie negatywnie odbiła się na wynikach partii, w wyborach w 2013 r. Liga zdobyła zaledwie 4,08% głosów. W 2013 roku nowym przywódcą Ligi został Matteo Salvini. Salvini porzucił separatyzm północy Włoch. Symbolicznym wyrazem zmiany nastawienia było usunięcie przymiotnika „północna” z plakatów i loga partii w 2018 roku. Salvini zdecydował o utworzeniu oddziału partii na południu Włoch i przeprosił mieszkańców południowych Włoch za to, że partia ich obrażała.
W wyborach w 2018 r. partia osiągnęła najlepszy wynik w historii – 17,37%. Po wyborach Liga rozpoczęła negocjacje koalicyjne z Ruchem Pięciu Gwiazd. Rozmowy zakończyły się powołaniem nowego rządu z udziałem polityków Ligi – Matteo Salvini objął urząd ministra spraw wewnętrznych.
Symbolika.
Symbolem partii jest Alberto da Giussano, XII-wieczny włoski rycerz, który dowodził wojskami średniowiecznej Ligi Lombardzkiej w wojnie przeciwko Fryderykowi Barbarossie.

</doc>
<doc id="54641" url="https://pl.wikipedia.org/wiki?curid=54641" title="Hana Mandlíková">
Hana Mandlíková

Hana Mandlíková (ur. 19 lutego 1962 w Pradze) – czechosłowacka tenisistka, grała również w barwach Australii (w latach 1988–1990), po przyjęciu w roku 1988 obywatelstwa australijskiego.
Kariera tenisowa.
W ciągu 13–letniej kariery zawodowej (1978–1990) wygrała 27 turniejów w grze pojedynczej oraz 15 turniejów w grze podwójnej. Były wśród nich zwycięstwa w turniejach Wielkiego Szlema – Australian Open 1980 i 1987, French Open 1981 i US Open 1985 (po finale z Martiną Navrátilovą zakończonym wynikiem 7:6, 1:6, 7:6). W roku 1989 w parze z Navrátilovą wygrała grę podwójną podczas US Open. Zaliczyła także 4 przegrane finały w grze pojedynczej w turniejach wielkoszlemowych (2–krotnie na Wimbledonie i 2–krotnie podczas US Open).
Sezony 1980–1982 i 1984–1987 kończyła w czołowej dziesiątce rankingu WTA (w grze pojedynczej). Była nr 3 tego rankingu w latach 1984 (po raz pierwszy 30 kwietnia) i 1985. Po zakończeniu kariery zawodniczej trenerka tenisowa, m.in. Jany Novotnej.
W 1994 wpisana do Międzynarodowej Tenisowej Galerii Sławy.
Jej ojciec Vilém Mandlík występował w barwach Czechosłowacji w olimpijskich finałach sprintu na 100 m w 1956 i 1960.
Historia występów wielkoszlemowych.
Turniej Australian Open odbył się dwukrotnie w 1977 roku w (styczniu i grudniu), za to nie został rozegrany w 1986 roku.

</doc>
<doc id="54642" url="https://pl.wikipedia.org/wiki?curid=54642" title="Cytochrom P450">
Cytochrom P450

Cytochrom P450 – cytochrom z grupy enzymów wykazujących aktywność monooksygenazy. Występują powszechnie w niemal wszystkich tkankach, największą aktywność wykazując jednak w wątrobie i rdzeniu nadnercza. Nie stwierdzono ich obecności w dojrzałych erytrocytach i mięśniach szkieletowych. W genomie człowieka znane jest około 150 różnych genów (ich nazwy zaczynają się od CYP) kodujących różne cytochromy P450. Spotykane wśród przedstawicieli wszystkich domen biologicznych: bakterii, archeonów, zwierząt, roślin, grzybów i pozostałych jądrowców, a nawet wśród wirusów.
Budowa.
Są to przezbłonowe białka o masie cząsteczkowej 50–55 kDa, związane z błoną retikulum endoplazmatycznego oraz wewnętrzną błoną mitochondrialną. Zawierają hem jako grupę prostetyczną. Po związaniu "in vitro" z tlenkiem węgla większość z nich wykazuje wyraźne maksimum absorpcji światła przy długości fali równej 450 nm.
Funkcje.
Cytochrom P450 katalizuje reakcję hydroksylowania przebiegającą zgodnie z sumarycznym wzorem:
Reakcja ta odgrywa bardzo ważną rolę w syntezie cholesterolu ze skwalenu, a także w dalszych przekształceniach cholesterolu w hormony steroidowe i sole kwasów żółciowych.
Cytochrom P450 jest ważnym elementem w metabolizmie ksenobiotyków, zwłaszcza o charakterze hydrofobowym. Produkty metabolizmu zwykle są bardziej hydrofilowe od substratów, co sprzyja ich dalszemu metabolizowaniu i wydalaniu. Bierze również udział w przemianach kwasów tłuszczowych i eikozanoidów.
Oprócz reakcji hydroksylowania katalizuje również epoksydację, dealkilację, oksydacyjną deaminację (np. w metabolizmie amfetaminy), N- oraz S-oksydację i dehalogenację. Bierze również udział (obok dehydrogenazy alkoholowej) w detoksykacji alkoholowej. Wszystkie te reakcje wymagają obecności tlenu i NADPH.
Większość form cytochromu P450 wykazuje niską specyficzność do substratu, katalizując przemianę wielu różnych substancji, także takich, z którymi organizm nie miał kontaktu w rozwoju filogenetycznym (a więc nie miał możliwości ewolucyjnego wykształcenia enzymów o odpowiedniej specyficzności. Niska specyficzność substratowa cytochromu P450 jest tu przystosowaniem ewolucyjnym do metabolizowania szerokiego spektrum ksenobiotyków). Biologiczny okres półtrwania wielu leków jest związany z ich inaktywacją przez cytochrom P450. Ze względu na to często jest obiektem zainteresowania farmakologii. Izoenzymy cytochromu P450 najistotniejsze z punktu widzenia farmakologii to 1A2, 3A3, 3A4 oraz 2D6.
Mechanizm działania.
Cytochrom P450 jest końcowym elementem łańcucha transportu elektronów, z którego przenoszone są one na jeden atom tlenu w cząsteczce O2, redukując go do cząsteczki H2O. Drugi atom jest włączany w substrat. Procesowi nie towarzyszy fosforylacja oksydacyjna.
Po związaniu substratu z grupą hemową, przyjmuje ona elektron z NADPH, czemu towarzyszy redukcja Fe3+ do Fe2+, co umożliwia związanie cząsteczki O2. Następnie następuje przyjęcie drugiego elektronu i przegrupowanie ładunku, wskutek czego żelazo zyskuje stopień utlenienia +3, a tlen -2. Następnie jeden atom z cząsteczki tlenu ulega redukcji do H2O, a drugi atom – rodnik O' – przypuszcza atak na cząsteczkę substratu. Końcowym etapem cyklu przemian jest odłączenie cząsteczki produktu i odtworzenie cząsteczki cytochromu.
Mechanizm redukcji cytochromu P450 związanego z błonami siateczki śródplazmatycznej i z wewnętrzną błoną mitochondrialną jest różny.
Istnieje bardzo wiele białek wykazujących aktywność cytochromu P450. Jak zostało napisane wyżej, na poziomie organizmu funkcjonuje wiele genów kodujących różne formy cytochromu P450, które dodatkowo wykazują znaczny polimorfizm w obrębie populacji.
Cytochrom P450 jest silnie inaktywowany przez cyjanki oraz tlenek węgla, które wiążąc się mocno z żelazem grupy hemowej blokują miejsce aktywne enzymu.

</doc>
<doc id="54647" url="https://pl.wikipedia.org/wiki?curid=54647" title="Bud Collins">
Bud Collins

Bud Collins, właśc. Arthur Worth Collins (ur. 17 czerwca 1929 w Limie, zm. 4 marca 2016 w Brookline) – amerykański dziennikarz sportowy, znawca tenisa.
Po odbyciu służby wojskowej studiował na Boston University; następnie podjął pracę dziennikarza sportowego w gazecie „Boston Herald”. W 1963 podjął pracę w „The Boston Globe”, w tym samym roku po raz pierwszy współpracował z telewizją, komentując transmisję tenisową dla bostońskiej stacji WGBH. W latach 1968–1972 komentator tenisowego turnieju wielkoszlemowego US Open dla CBS, od 1972 związany z NBC; identyfikowany przede wszystkim z transmisjami NBC z Wimbledonu i French Open.
Obok pracy telewizyjnej kontynuował też działalność w prasie. Pozostając redaktorem „The Boston Globe”, był jednocześnie korespondentem m.in. „The Independent” (Londyn) i „Age” (Melbourne).
Uznawany za człowieka o encyklopedycznej wiedzy na temat tenisa, jest autorem kilku publikacji książkowych. Obok znanej "Encyklopedii tenisa" (1977, nowe wydanie "The Bud Collins Modern Encyclopedia of Tennis", 1993) są to m.in.:
Z sukcesami grał w wielu turniejach seniorskich. W 1994 znalazł się w Międzynarodowej Tenisowej Galerii Sławy.

</doc>
<doc id="54652" url="https://pl.wikipedia.org/wiki?curid=54652" title="Lamar Hunt">
Lamar Hunt

Lamar Hunt (ur. 2 sierpnia 1932 w El Dorado, Arkansas, zm. 13 grudnia 2006 w Dallas) – amerykański przemysłowiec i promotor sportu.
Życiorys.
Był członkiem rodziny teksańskich przemysłowców branży naftowej, synem magnata naftowego Haroldsona L. Hunta. Zainteresowania sportem realizował m.in. na studiach. Był zawodnikiem futbolu amerykańskiego, drużyny Southern Methodist University.
Był współtwórcą American Football League (połączonej później z National Football League), właścicielem drużyny futbolu amerykańskiego Kansas City Chiefs oraz drużyny piłkarskiej Dallas Tornado.
Należał również do grona założycieli World Championship Tennis, organizacji działającej w latach 1967–1990, która znacznie przyczyniła się do rozwoju tenisa zawodowego w pierwszych latach ery „open”.
Został wyróżniony członkostwem w kilku galeriach sławy: zawodowego futbolu amerykańskiego, piłki nożnej w USA oraz tenisa (1993).

</doc>
<doc id="54654" url="https://pl.wikipedia.org/wiki?curid=54654" title="Lubartów">
Lubartów

Lubartów – miasto w województwie lubelskim, siedziba powiatu lubartowskiego oraz gminy wiejskiej Lubartów, położone nad rzeką Wieprz.
Miasto położone jest na Wysoczyźnie Lubartowskiej, zaliczanej do Niziny Południowopodlaskiej, która leży w pasie Nizin Środkowopolskich. Lubartów leży w historycznej Małopolsce, w ziemi lubelskiej. Nazwa miasta pochodzi z przekształcenia nazwy Lewartów.
Według danych GUS z 31 grudnia 2019 r. Lubartów liczył 21 828 mieszkańców.
W pobliżu Lubartowa znajduje się Kozłowiecki Park Krajobrazowy.
W mieście zlokalizowane są zakłady przemysłu: spożywczego, materiałów budowlanych, odzieżowego, tworzyw sztucznych, meblarskiego i zakłady drukarskie.
W Lubartowie odbywają się co roku różne imprezy: Piknik Motocyklowy, Dni Lubartowa, Biesiada Czerwcowa, Kapucynalia, Święto Roweru, Annowanie, Rock Alert Festiwal.
Położenie.
Miasto znajduje się we wschodniej Polsce. Położone jest 26 km na północ od Lublina. Lubartów leży na Wysoczyźnie Lubartowskiej, zaliczanej do Niziny Południowopodlaskiej.
Według danych z 31 grudnia 2017 r. powierzchnia miasta wynosiła 13,91 km². Miasto stanowi 1,08% powierzchni powiatu.
W odległości 22 km na wschód od miejscowości przebiegał średniowieczny Szlak Jagielloński.
Historia.
29 maja 1543 Zygmunt I Stary zezwolił Piotrowi Firlejowi na założenie miasta na gruncie wsi Szczekarkowa i Łucki, nazwanego od herbu Firlejów – Lewart, Lewartowem. Prywatne miasto szlacheckie Lewartów położone było w drugiej połowie XVI wieku w powiecie lubelskim w województwie lubelskim. W 1739 roku należał wraz z folwarkiem do klucza Lubartów Lubomirskich. W pobliżu Lewartowa stykały się granice Lubelszczyzny z Polesiem (ziemią brzeską) i Rusią Czerwoną (ziemią chełmską).
Za rządów Mikołaja, syna Piotra – kalwina i wodza innowierców małopolskich sprowadzono wysoko wykwalifikowanych rzemieślników z Francji, Niemiec i Holandii, jak również hodowców bydła, którzy znacząco przyczynili się do rozwoju miasta. Pod koniec XVI w. Lewartów był ośrodkiem ruchu reformacyjnego. Założone w mieście przez Mikołaja Kazimierskiego gimnazjum ariańskie zasłynęło w całej Rzeczypospolitej. Jego rektorem był Wojciech z Kalisza. W 1580 roku odbył się synod braci polskich.
Później miasto wielokrotnie zmieniało właścicieli. Na początku XVIII w. byli nimi Sanguszkowie, którzy przyczynili się do dalszego rozwoju miasta: przebudowali pałac, wybudowali dwa barokowe kościoły oraz kilka kamienic. Na prośbę Pawła Karola Sanguszki (rzekomo protoplastą jego rodu miał być Lubart, syn wielkiego księcia litewskiego – Giedymina) August III, przywilejem z 22 listopada 1744 roku wydał zgodę na zmianę nazwy miasta na Lubartów (nazwa używana jest do dzisiaj), nadał herb oraz odnowił prawa miejskie.
Gmina żydowska była już zorganizowana w XVI w. Posiadała dwa cmentarze (stary i nowy). W 1819 roku utworzono nowy kirkut, który ostatnio uporządkowano, a z pozostałych macew utworzono lapidarium. Z nagrobków można wywnioskować, iż gmina żydowska była zamożna. Drugi cmentarz pochodzącego z XVII w. nie zachował się.
Okres zaborów.
Po rozbiorach Polski Lubartów znalazł się pod zaborem austriackim, a od 1815 roku pod zaborem rosyjskim. W okresie powstania listopadowego w 1831 roku niedaleko Lubartowa miała miejsce bitwa. W okresie powstania styczniowego w 1863 roku niedaleko Lubartowa również została stoczona bitwa.
W XIX wieku kilkakrotnie wybuchały pożary (1831, 1838 i 1846). Dopiero w 1866 roku miasto uzyskało status miasta powiatowego. W 1912 roku działało tutaj siedem zakładów przemysłowych (cztery olejarnie, dwa młyny oraz browar). Wartość ich produkcji wynosiła ponad 65 tysięcy rubli.
Okres II RP.
W 1922 r. w mieście rozpoczęła działalność huta szkła.
W 1931 roku w czasie zajść chłopskich w Lubartowie zatrzymani przez policję byli bici gumami w stopy, mieli wbijane drzazgi za paznokcie, wyrywane włosy, a nawet byli wieszani głową w dół aby wlewać im wodę do nosa po zaklejeniu ust.
II wojna światowa.
W 1939 roku Żydzi stanowili ponad 50% ludności Lubartowa. W 1941 roku utworzono w mieście getto. W 1942 roku żydowskich mieszkańców miasta wywieziono do obozów zagłady w Bełżcu i Sobiborze.
1 września 1943 roku oddział Gwardii Ludowej (dowódca – Ryszard Postowicz „Murzyn”) przeprowadził akcję likwidacyjną Konstantego Burki – dyrektora szpitala w Lubartowie, który współpracował z Gestapo. W lipcu 1944 roku miasto zostało wyzwolone przez żołnierzy Armii Krajowej.
W wyparciu wojsk niemieckich, w 1944 roku formowała się tu 4 Brygada Saperów 2 Armii Wojska Polskiego (upamiętniała to tablica na ul. Poprzecznej).
Okres powojenny.
W Lubartowie działał do lat 90. XX w. oddział Zakładów Radiowych im. M. Kasprzaka w Warszawie, później Zakłady Wytwórcze Magnetofonów „Unitra-Lubartów”, znany z takich wyrobów jak RP-701, "Wilga", "Finezja", "Condor".
W latach 1975–1998 miasto należało administracyjnie do ówczesnego województwa lubelskiego.
Zabytki Lubartowa.
Pałac Sanguszków.
Zespół pałacu Sanguszków obejmuje murowany pałac z XVIII w., bramę pałacową, park i staw za pałacem oraz pozostałości mostu. Posiadłość została założona ok. połowy wieku XVI w. przez Piotra Firleja, i miała ona wtedy profil obronny. Obecny pałac w stylu barokowym zbudowano w drugiej połowie XVII w. W 1693 roku Tylman z Gameren sporządził projekt przebudowy zamku dla marszałka wielkiego koronnego Józefa Karola Lubomirskiego, ale nie wiadomo, czy został on w pełni zrealizowany. W roku 1705 podczas wojny północnej pałac został częściowo zniszczony. Odbudowany z funduszy księcia Pawła Karola Sanguszki, według projektu Pawła Antoniego Fontany zyskał m.in. portyk i trzecią kondygnację. Poza tym wyposażono wnętrza, dobudowano ogrodzenie oraz uporządkowano wystrój parku za pałacem. Potem rezydencja wielokrotnie zmieniała właścicieli. Był on pod administracją Banku Polskiego w XIX wieku, jak również pełnił funkcję szpitala wojskowego. W 1925 roku pałac kupiło Zgromadzenie Zakonne Braci Kresowych. Rok 1933 nie zapisał się dobrze w historii tego zabytku – pożar, który wybuchł w rezydencji zniszczył dach i wnętrza pałacowe. Zarząd Miejski wykupił ruinę wraz z ogrodem w latach 1935–1938. Odbudowa i remont generalny miał miejsce już po II wojnie światowej, w latach 1950–1970. Obecnie pełni funkcję siedziby Starostwa Powiatowego w Lubartowie.
Bazylika św. Anny.
Bazylika pw. św. Anny – budowana w latach 1733–1738, projektu Pawła Antoniego Fontany. Barokowa, murowana, dwuwieżowa, ufundowana przez Pawła Sanguszkę. Budowniczym Fary Lubartowskiej był Tomasz Rezler. Konsekracji świątyni dokonał biskup żmudzki Michał Karp w 1738 roku. Kościół był wielokrotnie odnawiany, w szczególności zaś, po pożarze z 1792 roku, kiedy to częściowo spłonłą. Fronton kościoła ozdabiają dwie wieże, które zwieńczone są hełmami oraz elewacja zdobiona pilastrami i gzymsami. Portal wejściowy, który jest wsparty na dwóch kolumnach jest wykonany z czarnego marmuru. Liczne zaokrąglenia, filary i witraże wzbogacają wnętrze grą światła. Ośmioboczna nawa środkowa, nakryta załamanym dachem w późnobarokowej bryle świątyni. Na ową nawę otwierają się arkady naw bocznych, których przęsła są połączone oryginalnymi górnymi prześwitami. W prawej nawie znajduje się epitafium z sercami fundatora (Pawła K. Sanguszki) i jego żony – Barbary z Duninów Sanguszkowej.
Klasztor oo. Kapucynów.
Klasztor oo. Kapucynów z lat 1737–1741. Obejmuje: kościół pw. św. Wawrzyńca, klasztor oraz ogród. Kościół został ufundowany przez Pawła Karola Sanguszkę i Mikołaja Krzyneckiego z Urzędowa. Zaprojektowany przez Pawła Antoniego Fontanę, konsekrowany w 1741 roku otrzymał wezwanie św. Wawrzyńca.
Jest to budowla jednonawowa, barokowa, oszczędna w bryle i dekoracjach (zgodnie z regułami zakonu kapucynów). Charakterystyczna jest elewacja kościoła, która nawiązuje do głównego kościoła tego zakonu, znajdującego się w Rzymie. Ozdobą wnętrza kościoła są osiemnastowieczne płótna ołtarzowe, autorstwa Szymona Czechowicza. Wśród nich obraz „Męczeństwo św. Wawrzyńca” w ołtarzu głównym. Do kościoła pw. św. Wawrzyńca przylega wybudowany w tym samym czasie klasztor, który przeszedł wiele modernizacji i jest otoczony murem obronnym. W 1831 roku, a więc podczas powstania listopadowego mur ten stanowił punkt oporu podczas walk gen. Wojciecha Chrzanowskiego z liczniejszymi siłami rosyjskimi gen. Kreutza. W 1864 roku, w ramach odwetu za poparcie przez zakonników powstania styczniowego, władze carskie podjęły uchwałę w sprawie kasaty klasztoru oo. Kapucynów, jednak w 1866 roku przebywało tutaj 12 braci zakonnych. W 1867 roku kościół przejęła archidiecezja lubelska, chociaż przez pewien okres obsługiwał go kapelan zakonny. Dopiero w 1938 roku powrócili tutaj kapucyni. Budynek mieszkalny został oddany tylko częściowo kapucynom – resztę pomieszczeń zajęły urzędy państwowe. W 1978 roku oddano cały klasztor.
Inne.
W odległości 9 km od Lubartowa znajduje się kompleks pałacowy Zamoyskich w Kozłówce.
Przyroda.
W latach 90. XX wieku ustalono, że florę synantropijną Lubartowa stanowi 538 gatunków i podgatunków roślin naczyniowych. 61,7 % z nich stanowią gatunki rodzime. Najwięcej z nich jest roślin łąkowych (107 gatunków) oraz leśnych i zaroślowych (137 gatunków). Stwierdzono też jeden apofit solniskowy. Zanotowano rośliny rzadko podawane dla Polski południowo-wschodniej. Rosły one głównie wzdłuż linii kolejowej Lublin – Łuków, jak również na wysypiskach śmieci w Jacku i przy szosie do Chlewisk. Pojedyncze stanowiska miały: komosa wielonasienna, łoboda ogrodowa, łoboda błyszcząca, łoboda szara, rdestowiec sachaliński, szarłat biały, szarłat siny, mak piaskowy, rukiewnik wschodni, lulek czarny, werbena pospolita, kroplik żółty, babka piaskowa, rzepień włoski, szparag lekarski, miłka drobna, mannica odstająca i stokłosa łuskowata.
Transport.
W mieście krzyżują się drogi:
26 stycznia 2022 uruchomiono próbnie komunikację miejską. Linia autobusowa ma w zamierzeniu połączyć jak najwięcej miejsc użyteczności publicznej. Operatorem jest «Przedsiębiorstwo Gospodarki Komunalnej».
Przez Lubartów przebiega linia kolejowa nr 30 (Łuków – Lublin) ze stacją w Lubartowie i przystankami Lubartów Lipowa oraz Lubartów Słowackiego. Wraz z modernizacją z linii kolejowej na odcinku Lublin Północny – Lubartów ze środków Regionalnego Programu Operacyjnego, od 2 kwietnia 2013 roku po 12 latach przerwy wróciły pociągi osobowe w postaci szynobusów.
Demografia.
Dane z 30 czerwca 2017 roku:
Edukacja.
Na terenie Lubartowa działa kilka placówek edukacyjnych:
Media.
Na terenie Lubartowa działają następujące media:
Wspólnoty religijne.
Na terenie Lubartowa działalność religijną prowadzą następujące wspólnoty:
Miasta partnerskie.
Lista miast partnerskich Lubartowa:
Sąsiednie gminy.
Lubartów, Niedźwiada, Serniki

</doc>
<doc id="54656" url="https://pl.wikipedia.org/wiki?curid=54656" title="Wielkie Jeziora">
Wielkie Jeziora

Wielkie Jeziora () – grupa pięciu jezior pochodzenia tektoniczno–polodowcowego w Ameryce Północnej, na pograniczu Kanady i Stanów Zjednoczonych.
Są to następujące jeziora:
Lustra wody poszczególnych akwenów położone są na różnych wysokościach, przy czym różnica między poziomem Jeziora Górnego a jeziora Ontario wynosi 108 metrów. Wyjątek stanowią Michigan i Huron, połączone cieśniną Mackinac i hydrologicznie stanowiące jeden zbiornik wodny. Sumaryczna objętość Wielkich Jezior tworzy drugi (po Bajkale) największy zbiornik wody słodkiej na kuli ziemskiej.
Jeziora połączone są ze sobą cieśninami, rzekami i kanałami. Razem z wypływającą z Ontario Rzeką Świętego Wawrzyńca tworzą śródlądową Drogę Wodną Świętego Wawrzyńca o długości 3770 km i stanowią ważny szlak wodny, mający również połączenie z dorzeczem rzek Missisipi i Hudson. Wokół Wielkich Jezior rozwinęła się gęsta sieć osadnicza.
Kotliny tworzące podłoże Wielkich Jezior mają pochodzenie tektoniczne; wypełniły się wodą w czasie ostatniego zlodowacenia, około 10 tysięcy lat temu.
Znaczenie w gospodarce.
Około 25% kanadyjskiej produkcji rolnej oraz około 7% amerykańskiej pochodzi z basenu Wielkich Jezior. W Stanach Zjednoczonych Wielkie Jeziora są uważane za czwarte wybrzeże morskie, natomiast w Kanadzie za dominujący czynnik industrializacji.
Zanieczyszczenie.
W wyniku dużego zaludnienia okolicy, rozwoju rolnictwa i przemysłu jeziora są zanieczyszczone – najbardziej Erie, a następnie Ontario. Najczystszą wodą wyróżnia się Jezioro Górne. W 1972 Stany Zjednoczone i Kanada podpisały porozumienie (ang. "Great Lakes Water Quality Agreement") mające na celu ochronę wód oraz koordynację zabiegów poprawiających czystość wód. Zatwierdzono 13 obszarów działań badawczych, zapobiegawczych oraz interwencyjnych. Ostatnie uaktualnienie traktatu miało miejsce 7 września 2012.

</doc>
<doc id="54657" url="https://pl.wikipedia.org/wiki?curid=54657" title="Wielkie Jeziora (ujednoznacznienie)">
Wielkie Jeziora (ujednoznacznienie)



</doc>
<doc id="54658" url="https://pl.wikipedia.org/wiki?curid=54658" title="Angela Mortimer">
Angela Mortimer

Florence Angela Margaret Mortimer Barrett (ur. 21 kwietnia 1932 w Plymouth) – brytyjska tenisistka.
Zwyciężyła w czterech turniejach wielkoszlemowych, w tym trzech w grze pojedynczej; triumfowała na Wimbledonie w 1961 roku, po finałowym zwycięstwie nad Christine Truman 4:6, 6:4, 7:5. Był to pierwszy od 47 lat finał z udziałem dwóch Brytyjek. Wygrywała także singla na French Open w 1955 i Australian Open 1958; ponadto wygrała też w grze podwójnej na Wimbledonie w 1955.
W 1958, w finale Wimbledonu uległa Amerykance Althei Gibson. Była na tym turnieju także wielokrotną ćwierćfinalistką (1953, 1954, 1956, 1959, 1960), a także półfinalistką US Open z 1961 roku.
Wielokrotnie występowała w meczach Pucharu Wightman, była także kapitanem reprezentacji w Pucharze Federacji w latach 1967–1970 (zwycięstwo w 1968).
Była osobą częściowo niedosłyszącą. Wyszła za mąż za członka brytyjskiej reprezentacji do Pucharu Davisa Johna Edwarda Barretta. W 1993 została przyjęta do Międzynarodowej Tenisowej Galerii Sławy.

</doc>
<doc id="54660" url="https://pl.wikipedia.org/wiki?curid=54660" title="Dęblin">
Dęblin

Dęblin – miasto w województwie lubelskim, w powiecie ryckim.
Dęblin położony jest w historycznej Małopolsce, w południowo-zachodniej części ziemi stężyckiej, przy ujściu rzeki Wieprz do Wisły, w szerokiej dolinie rzecznej, która osiąga 15 km szerokości. Dolina ma budowę terasową. Najstarsza terasa położona jest 20 m nad zwierciadłem Wisły.
Według danych GUS z 31 grudnia 2019 r. miasto miało 16 058 mieszkańców.
W 1629 roku właścicielem wsi w powiecie stężyckim województwa sandomierskiego był Piotr Aleksander Tarło.
Geneza nazwy.
W średniowiecznych zapiskach można się spotkać z nazwami "Deblin" (1505) i "Deblyn" (1508) co oznacza, że osada nazywana była wtedy "Deblinem". W połowie XVI wieku pojawia się obecna nazwa. Nie istnieje żadna potwierdzona dostatecznymi argumentami hipoteza dotycząca jej pochodzenia. W okresie zaborów, po wybudowaniu w 1842 w pobliżu Dęblina twierdzy, miasto nosiło nazwę "Iwanogród" (), na cześć Iwana Paskiewicza, namiestnika Królestwa Polskiego.
W jednym z przedmieść Chicago, Oak Lawn, Illinois, w którym prawie co piąty mieszkaniec jest polskiego pochodzenia, znajduje się ulica "Deblin Lane".
Legenda głosi, że nazwa wzięła się od tego, że w Dęblinie rosło dużo dębów, a w rzekach pływały ryby liny.
W latach 1961–1981 pod polską banderą pływał po morzach europejskich drobnicowiec „Dęblin”.
Zabytki.
Zabytki w Dęblinie:
Okoliczna przyroda.
Na lewym brzegu Wisły, kilkanaście kilometrów od Dęblina, znajduje się jeden z większych kompleksów leśnych w Polsce – Puszcza Kozienicka. Większość jej drzewostanu – głównie w części wschodniej – stanowi sosna. Występują w niej też dęby i graby. W części zachodniej rosną lasy mieszane z jodłą, brzozą, grabem, świerkiem, osiką i jesionem. Miejscami zachowały się nieliczne jawory i modrzewie.
Na prawym brzegu Wisły, na północ od Dęblina występują bory sosnowe i sosnowo-dębowe, a w podmokłych dolinach łęgi, najczęściej wierzbowo-topolowe i jesionowo-olszowe. Na tym terenie do większych kompleksów leśnych należą lasy garwolińskie, ciągnące się wzdłuż nadwiślańskiej krawędzi Wysoczyzny Żelechowskiej. Na lewym brzegu Wieprza w północno-zachodniej części Wysoczyzny Lubartowskiej rosną lasy gołębskie.
Struktura powierzchni.
Dęblin ma obszar 38,51 km² (2002), w tym:
Miasto stanowi 6,26% powierzchni powiatu.
Demografia.
Dane z 31 grudnia 2014:
Gospodarka.
Na początku lat 90., wraz z całym krajem, Dęblin przeszedł okres zasadniczych przemian gospodarczych. Duże państwowe przedsiębiorstwa, związane z obronnością kraju, zwalniały pracowników i zmniejszały produkcję. Obecnie obiekty w niektórych wojskowych zakładach są w pełni wykorzystywane i odnajmowane dęblińskim przedsiębiorcom. W mieście powstało około tysiąca nowych prywatnych podmiotów gospodarczych. Otworzono między innymi przedsiębiorstwa przemysłu dziewiarskiego, konfekcyjnego, materiałów budowlanych, przetwórstwa owocowo-warzywnego. Przedsiębiorstwo komunalne przekształcone w spółkę z o.o. również notuje systematyczny wzrost. Najwięcej osób zatrudnionych jest w przemyśle na rzecz wojska, tj. w Wojskowych Zakładach Lotniczych Nr 3 oraz w Wojskowych Zakładach Inżynieryjnych.
Transport.
Dęblin posiada wiele połączeń drogowych i kolejowych. Rangę miasta podnosi usytuowane w nim wojskowe lotnisko Dęblin-Irena. Obecnie lotnisko służy przede wszystkim szkoleniu pilotów.
Dęblin ma liczne połączenia kolejowe, m.in. z Lublinem, Warszawą, Otwockiem, Radomiem, Bydgoszczą, Białą Podlaską, Łukowem, Przemyślem, Szczecinem i Kielcami. Funkcjonuje również komunikacja prywatna. Główne linie to Dęblin PKP – Dęblin Rynek, Dęblin – Stawy – Ryki – Lublin, Dęblin – Ryki – Otwock – Warszawa oraz Dęblin – Puławy.
Dęblin jest ważnym węzłem kolejowym. Przebiegają przezeń: linia kolejowa 7 Warszawa Wschodnia – Dorohusk (przez Lublin) i linia 26 do Radomia (przez Pionki). Dziennie na stacji zatrzymuje się kilkadziesiąt pociągów regionalnych i międzyregionalnych.
Przez miasto przechodzą drogi krajowe i wojewódzkie:
Wspólnoty wyznaniowe.
Większość mieszkańców Dęblina stanowią katolicy. W mieście działalność religijną prowadzą następujące kościoły i związki wyznaniowe:
Sport.
Największym klubem sportowym w miejscowości jest występujący aktualnie w A klasie MKS „Orlęta 1925” Dęblin. Orlęta 1925 są kontynuatorem tradycji założonego w 1925 roku Wojskowego Klubu Sportowego Orlęta Dęblin. Na dzisiaj we wszystkich sekcjach klubu zrzeszonych jest ponad 200 osób w tym 100 dzieci. Drużyna szachowa Czarni Dęblin z powodzeniem występuje w II Lidze Seniorów. W miejscowości działa również klub piłkarski Gabaryty Dęblin. Drużyna występuje obecnie w B klasie. Działa też klub tenisa stołowego U-MKTS LOB Dęblin, którego dwa zespoły występują obecnie w IV Lidze Lubelskiej.
Sąsiednie gminy.
Puławy, Ryki, Stężyca, Sieciechów.

</doc>
<doc id="54662" url="https://pl.wikipedia.org/wiki?curid=54662" title="Mały Bełt">
Mały Bełt

Mały Bełt (, niem. "Kleiner Belt") – cieśnina na Morzu Bałtyckim, położona między duńskimi wyspami Ærø i Fionią a Półwyspem Jutlandzkim.
W cieśninie umiejscowionych jest wiele małych wysp. Mały Bełt przecinają w najwęższym miejscu dwa mosty: "Den gamle lillebæltsbro" z linią kolejową (zbudowany w 1935) oraz "Den nye lillebæltsbro" (zwany także "Lillebæltsbroen") z autostradą Kopenhaga – Hamburg (zbudowany w 1970).

</doc>
<doc id="54663" url="https://pl.wikipedia.org/wiki?curid=54663" title="Kazimierz Mikołaj Gutkowski">
Kazimierz Mikołaj Gutkowski

Kazimierz Mikołaj Gutkowski (ur. 22 marca 1929 w Warszawie, zm. 18 kwietnia 2004 tamże) – polski inżynier, doktor nauk technicznych, specjalista chłodnictwa, ambasador RP w Nigerii (1991–1997).
Życiorys.
W latach 1947–1952 studiował na Wydziale Mechanicznym Politechniki Warszawskiej specjalizując się w chłodnictwie u Bohdana Stefanowskiego. W 1979 uzyskał doktorat nauk technicznych na Wydziale Mechanicznym Energetyki i Lotnictwa Politechniki Warszawskiej. W latach 1952–1980 pracował w biurach projektowych różnych branż przemysłu spożywczego, początkowo jako projektant, kierownik zespołu, później jako główny specjalista.
Od końca lat 50. był rzeczoznawcą SIMP – wykonywał ekspertyzy nt. problemów naukowo-technicznych. W 1956 był inicjatorem powstania Sekcji Chłodnictwa SIMP, która została powołana w 1957 i pierwszym przewodniczącym oddziału w Warszawie. W latach 1965–1972 i 1979–1982 był przewodniczącym Zarządu Głównego sekcji a od 1988 jej przewodniczącym honorowym. W latach 1979–1981 był wiceprzewodniczącym Polskiego Komitetu ds. Gospodarki Żywnościowej powołanego przy Naczelnej Organizacji Technicznej. Był przewodniczącym komisji ds. projektowania międzyresortowego Zespołu ds. Chłodnictwa i inicjatorem powołania Rady Współpracy Projektowej, koordynującej działania w zakresie projektowania i konstrukcji oraz opiniującej ew. zalecającej uruchomienie produkcji nowych maszyn i aparatury chłodniczej.
W latach 1963–1995 był członkiem Komisji III, następnie B2 (maszyny i urządzenia chłodnicze) Międzynarodowego Instytutu Chłodnictwa (IIR). W latach 1963–1987 brał udział w siedmiu Międzynarodowych Kongresach Chłodniczych IIR i jedenastu dużych konferencjach międzynarodowych na których wygłaszał referaty, odczyty i prelekcje publikowane w materiałach kongresowych i czasopismach naukowo-technicznych. W latach 1983–1988 był członkiem Międzynarodowego Towarzystwa Energii Słonecznej (ISES). Jako ekspert UNIDO i UNESCO był delegowany do krajów Afryki Równikowej celem opracowania raportu dotyczącego najlepszych rozwiązań technicznych dla wykorzystania energii słonecznej w gospodarkach tych krajów.
W latach 1981–1987 pracował jako starszy wykładowca, a następnie Associate Professor na Uniwersytecie w Ife oraz jako Visiting Professor na Uniwersytecie w Dar es Saalam, gdzie był wykładowcą chłodnictwa, klimatyzacji oraz techniki cieplnej. W latach 1988–1989 był dyrektorem Zakładu Projektowo-Badawczego "Ekopol" w Warszawie. W latach 1990–1992 był redaktorem naczelnym miesięcznika "Chłodnictwo", którego był współzałożycielem.
Publikował książki i artykuły w języku polskim, angielskim i niemieckim, a także tłumacząc książki zagraniczne na język polski. Jest autorem podręcznika "Chłodnictwo - Wybrane Zagadnienia Obliczeniowe" (trzy wydania polskie, wydane także po czesku i węgiersku) oraz "Refrigeration &amp; Airconditioning", wydanego najpierw w języku angielskim i wydanego później po polski w 2002. Przetłumaczył z języka rosyjskiego podstawową książkę prof. Badylkesa pt. "Czynniki i Procesy Ziębnicze". Wraz z prof. K. Maczkiem był współautorem książki pt. "Saving of Energy in Refrigeration" wydanej w Paryżu. W latach 1959–1990 opublikował 26 artykułów. Był autorem czterech i współautorem dwóch patentów wdrożonych do praktyki.
Działał również poza obszarem chłodnictwa. Od 1990 był członkiem Polskiego Towarzystwa Heraldycznego, w którego publikacjach ogłosił trzy artykuły oraz od 1988 członkiem Stowarzyszenia Euro-Atlantyckiego. Kawaler maltański. W latach 1991–1997 był ambasadorem nadzwyczajnym i pełnomocnym Polski w Nigerii z akredytacją w Beninie, Ghanie, Kamerunie i Nigrze. Po powrocie do kraju w 1997 przeszedł na emeryturę.
Wyróżniony Odznaką Honorowa SIMP, Złotą Odznaką Honorową NOT oraz Złotym Krzyżem Zasługi za służbę w dyplomacji w RP.
Pochowany na cmentarzu Powązkowskim w Warszawie (kwatera 233-6-1/2).

</doc>
<doc id="54664" url="https://pl.wikipedia.org/wiki?curid=54664" title="Sennaj">
Sennaj



</doc>
<doc id="54665" url="https://pl.wikipedia.org/wiki?curid=54665" title="Wielki Bełt">
Wielki Bełt

Wielki Bełt (duń. "Storebælt") – cieśnina na Morzu Bałtyckim, położona między duńskimi wyspami Fionią i Langeland a Zelandią i Lolland.
Długość cieśniny to około 120 km, szerokość w najwęższym miejscu 11 km, a głębokość 12–58 m.

</doc>
<doc id="54666" url="https://pl.wikipedia.org/wiki?curid=54666" title="Pałac w Kozłówce">
Pałac w Kozłówce

Pałac w Kozłówce – zespół pałacowo-parkowy rodziny Zamoyskich, we wsi Kozłówka, która leży w północnej części województwa lubelskiego, 9 km na zachód od Lubartowa oraz ok. 2 km na płd.-wsch. od miasta Kamionka. Obecnie pałac jest siedzibą Muzeum Zamoyskich w Kozłówce. Na południu miejscowości znajduje się Kozłowiecki Park Krajobrazowy. 16 maja 2007 roku zespół pałacowo-parkowy został wpisany na listę Pomników historii.
Historia pałacu.
Pałac zbudowany został w latach 1736–1742 przez wojewodę chełmińskiego Michała Bielińskiego, zaprojektowany prawdopodobnie przez włoskiego architekta Józefa II Fontanę, który realizował barokowy schemat "entre cour et jardin" (między dziedzińcem a ogrodem). Między latami 1799–1944 majątek należał do Zamoyskich. Pałac okres świetności przeżywał za czasów Konstantego Zamoyskiego, który przemienił go w swoją główną siedzibę. W końcu XIX w. rozpoczęto przebudowę pałacu, która trwała do 1914 . Stosunkowo skromny pałac w Kozłówce stał się jedną z najokazalszych siedzib na terenie Królestwa Kongresowego. Do korpusu głównego dodano od frontu okazały portyk kolumnowy wsparty na arkadach, a od ogrodu wspaniały taras ze schodami do parku (zburzony po II wojnie światowej). Po bokach bryłę główną ujęto wysokimi wieżami. Nową dekorację otrzymały wnętrza, do których plafony w stylu regencji i rokoka projektował Jan Heurich (mł.). Pałac został przystosowany do wymogów współczesnych. W wieżach umieszczono potężne zbiorniki na wodę, na parterze i pierwszym piętrze zainstalowano łazienki .
Wnętrza zapełniły się znakomitymi kopiami starych mebli i obrazów, wśród których dominowały portrety rodzinne oraz wizerunki znakomitości związanych z rodem Zamoyskich. Zbiór ten odzwierciedlał dumę rodową właściciela .
W 1903 po wieloletnich staraniach ustanowienie ordynacji kozłowieckiej przez cara Mikołaja II. Oznaczało to, że dobra te nie podlegały podziałowi i były w całości dziedziczone przez najstarszego syna .
W 1928 w ogrodach okalających pałac odbywał się obóz szkoleniowy polskiej reprezentacji gimnastycznej na Letnie Igrzyska Olimpijskie w Amsterdamie, który zorganizował właściciel dóbr, a jednocześnie prezes Polskiego Towarzystwa Gimnastycznego „Sokół” – Adam Michał Zamoyski.
Na początku lipca 1944 hr. Zamojska, w obawie przed rozkradzeniem po nadejściu frontu, wywiozła do znajomych do Warszawy część wyposażenia pałacu i zgromadzonych w nim pamiątek, jak miniatury, medaliony, wyroby porcelanowe i z kości słoniowej, najcenniejsze zbiory rodzinne, dzieła sztuki. Majątek ten został później całkowicie zniszczony podczas powstania warszawskiego. Około 20 lipca 1944 pałac w Kozłówce został zajęty przez Armię Czerwoną i przez pewien czas służył jako kwatera dowódcy. Urzędujący w nim oficer Armii Czerwonej osobiście dopilnował, aby pozostawione i nie wywiezione do Warszawy zbiory i wyposażenie pałacu nie uległy zniszczeniu ani rozkradzeniu.
Od listopada 1944 pałac jest własnością państwa. Pełnił w tym czasie funkcję m.in. składnicy muzealnej Ministerstwa Kultury i Sztuki, a od 1979 r. jest siedzibą muzeum (od 1992 Muzeum Zamoyskich w Kozłówce).
W pałacu kręcono amerykańsko-brytyjski film wojenny z 2004 – Aryjska para.
Pałac.
We wnętrzach, które zachowały autentyczny wystrój z przełomu XIX wieku i XX wieku w tym: neobarokowe i neoregencyjne plafony, piece z miśnieńskich kafli, marmurowe kominki, dębowe parkiety, zgromadzona jest również niezwykła kolekcja malarstwa (przeważają portrety rodzinne oraz kopie arcydzieł malarstwa europejskiego), mebli, rzeźb, luster, kobierców, porcelany, złoconych brązów i sreber, które swego czasu stanowiły dawne wyposażenie pałacu.
Wnętrza są doskonale utrzymane i posiadają nieporównywalny w Polsce i bardzo rzadki w Europie stopień autentyzmu.
Socrealizm.
W budynku dawnej powozowni znajduje się jedyna w Polsce Galeria Sztuki Socrealizmu znana również jako „Muzeum Socrealizmu”. Galeria zawiera zbiory z I połowy lat 50. XX wieku, które liczą ponad 1600 rzeźb, rysunków, obrazów, grafik i plakatów . Są wśród nich dzieła ówczesnych czołowych polskich artystów. Swoistym dopełnieniem galerii są stojące na zewnątrz zdemontowane pomniki Bolesława Bieruta, Włodzimierza Lenina oraz Juliana Marchlewskiego. W trakcie zwiedzania galerii, z głośników usłyszeć można przemówienia sekretarzy partii komunistycznej, dźwiękowe fragmenty kronik oraz pieśni, takich jak np. Międzynarodówka.
Inne atrakcje.
Obok pałacu znajdują się:

</doc>
<doc id="54668" url="https://pl.wikipedia.org/wiki?curid=54668" title="Przedrostek">
Przedrostek

Przedrostek, prefiks (od łac. "praefixus" „przymocowany na przedzie”) – w językoznawstwie jest to fragment wyrazu (tzw. morfem) dodawany do początku słowa podstawowego lub jego rdzenia (czyli do podstawy słowotwórczej), służący tworzeniu wyrazów pochodnych. Wyraz może nie posiadać żadnego prefiksu, może posiadać jeden lub więcej prefiksów.
Przedrostki (prefiksy) razem z wrostkami (infiksami), międzyrostkami (interfiksami) i przyrostkami (sufiksami) wchodzą w skład zrostków (afiksów), czyli tych morfemów słowotwórczych, które odpowiadają za tworzenie wyrazów pochodnych.
Przykłady:
Przedrostki występują w niektórych nazwiskach i przydomkach. Przykładowo, przedrostek "fitz-", spotykany w imionach i nazwiskach szkockich, pochodzi od staronormandzkiego "fiz" (z łac. "filius"), które oznacza syna. Przedrostek "fitz-" w połączeniu z imieniem ojca tworzył nazwisko (przydomek), np. Fitzpatrick (syn Patryka), Fitzgerald (syn Geralda). W późniejszych czasach przedrostek "fitz-" stosowany był w odniesieniu do nieślubnych synów królewskich: Fitzroy (czasem pisane Fitz-Roy), Fitzjames, Fitzclarence.
Przedrostki w języku polskim.
Przedrostki w języku polskim piszemy zawsze razem z danym słowem. Jedynie w przypadku dodawania przedrostka do nazwy własnej pisanej wielką literą, stosuje się dla ich oddzielenia łącznik, np. "eks-Fin". Przedrostki mają pewien wpływ na pisownię i wymowę:

</doc>
<doc id="54670" url="https://pl.wikipedia.org/wiki?curid=54670" title="Wrostek (językoznawstwo)">
Wrostek (językoznawstwo)

Wrostek, śródrostek (rzad.), infiks ( od „w” i „umocowany”) – każdy morfem umiejscowiony wewnątrz rdzenia wyrazu (podstawy słowotwórczej). 
Wrostki (infiksy) wraz z przedrostkami (prefiksami) i przyrostkami (sufiksami) są zrostkami (afiksami), czyli morfemami słowotwórczymi odpowiadającymi za tworzenie wyrazów pochodnych.

</doc>
<doc id="54671" url="https://pl.wikipedia.org/wiki?curid=54671" title="Formant (morfologia)">
Formant (morfologia)

Formant, zrostek, afiks (od „element przyczepiony”) – słowotwórcza część wyrazu, dodana do jego rdzenia (podstawy słowotwórczej). Formant słowotwórczy modyfikuje wyraz podstawowy pod względem znaczeniowym lub funkcjonalnym.
Podział funkcjonalny.
Ze względu na funkcję formanty dzielą się na:
Podział formalny.
Formalnie zrostki dzieli się w zależności od ich usytuowania względem morfemu w derywacie:

</doc>
<doc id="54673" url="https://pl.wikipedia.org/wiki?curid=54673" title="Wolfgang Pauli">
Wolfgang Pauli

Wolfgang Pauli (ur. 25 kwietnia 1900 w Wiedniu, zm. 15 grudnia 1958 w Zurychu) – szwajcarski fizyk pochodzenia austriackiego, noblista. Jeden z twórców mechaniki kwantowej; od 1928 profesor w Związkowej Wyższej Szkole Technicznej w Zurychu (ETHZ), po 1939 pracujący na Uniwersytecie w Princeton (w Stanach Zjednoczonych),
Osiągnięcia naukowe.
Aby wyjaśnić doświadczalne obserwacje, postulował w 1924 roku, że elektrony muszą mieć spin. W 1925 sformułował regułę, według której dwa elektrony (i generalnie fermiony) nie mogą znajdować się w tym samym stanie kwantowym; regułę nazwano zakazem Pauliego. Tłumaczy on między innymi systematykę widm i budowę układu okresowego pierwiastków. W 1945 za to odkrycie otrzymał Nagrodę Nobla w dziedzinie fizyki.
W 1930 wysunął hipotezę istnienia neutrina (potwierdzoną eksperymentalnie przez Fredericka Reinesa i Clyde'a Cowana w 1956), a w 1955 stworzył prawo zachowania parzystości CPT.
Wspólnie z Jungiem napisał książkę "Naturerklärung und Psyche" (1952), w której opisano synchroniczność, to znaczy stałe współwystępowanie zjawisk niezwiązanych z sobą przyczynowo.
Wolfgang Pauli zmarł w 1958 roku na raka.
Upamiętnienie.
Został wyróżniony Nagrodą Nobla w 1945. Od 1953 był członkiem Royal Society. Jego imieniem nazwano krater księżycowy. Jego dorobek został upamiętniony w licznych publikacjach.

</doc>
<doc id="54674" url="https://pl.wikipedia.org/wiki?curid=54674" title="Wolfgang Ernst Pauli">
Wolfgang Ernst Pauli



</doc>
<doc id="54675" url="https://pl.wikipedia.org/wiki?curid=54675" title="Witold Pruszkowski">
Witold Pruszkowski

Witold Pruszkowski (ur. 14 stycznia 1846 w Berszadzie, zm. 10 października 1896 w Budapeszcie) – polski malarz i rysownik.
Życiorys.
Witold Pruszkowski urodził się w Berszadzie, dzieciństwo spędził w Odessie i Kijowie. Uczył się malarstwa i rysunku początkowo w Paryżu u Tadeusza Goreckiego, zięcia Adama Mickiewicza. W latach 1868-1872 studiował w Akademii Sztuk Pięknych w Monachium (14 V 1868 r. zgłosił się do Antikenklasse), w latach 1872-1875 u Jana Matejki w Szkole Sztuk Pięknych w Krakowie. W 1882 osiadł w Mnikowie pod Krakowem. Wraz z bratem podróżował po Algierze, Tunezji i Włoszech. Swoje prace regularnie wystawiał w Krakowie, Warszawie i Lwowie. W 1892 został przewodniczącym komitetu budowy pomnika Artura Grottgera.
Malował wiejskie sceny rodzajowe, obrazy o tematyce z baśni, legend i wierzeń ludowych, łączące realistyczny sposób przedstawiania z romantyczną fantastyką i nastrojowością, a także poetyckie wizje inspirowane dziełami Słowackiego, Krasińskiego i Chopina oraz subtelne, melancholijne pejzaże. Tworzył wnikliwe i niekonwencjonalne portrety. Oprócz techniki olejnej posługiwał się pastelami.
Przed śmiercią przez kilka lat chorował. Znaleziono go na dworcu w Budapeszcie po tym, jak bez słowa zniknął, odwiedzając rodzinę w Kołomyi, po dwóch dniach zmarł w szpitalu.
Jednym z najbardziej znanych obrazów Pruszkowskiego jest "Na zesłanie w Sybir" (zwany też "Pochód na Sybir") z ok. 1893 roku. Obraz znajdujący się do końca II wojny światowej w polskich zbiorach we Lwowie po zakończeniu działań wojennych został umieszczony (wraz z innymi bezcennymi przedmiotami dziedzictwa polskiego) we Lwowskiej Galerii Sztuki.
W 1894 otrzymał od komitetu Wystawy Krajowej we Lwowie dyplom honorowy w dziedzinie "sztuka, obrazy, rzeźby".

</doc>
<doc id="54679" url="https://pl.wikipedia.org/wiki?curid=54679" title="Transgresja">
Transgresja



</doc>
<doc id="54685" url="https://pl.wikipedia.org/wiki?curid=54685" title="Surówka hutnicza">
Surówka hutnicza

Surówka – półprodukt redukcji rudy w piecu, ma bardzo wysoką zawartość węgla (powyżej 2%), zwykle 3,5-4,5% i liczne zanieczyszczenia, co czyni ją bardzo kruchą i nieprzydatną bezpośrednio jako materiał, z wyjątkiem ograniczonych zastosowań. Surówka jest stopem żelaza z węglem, krzemem, manganem, fosforem i siarką. Nazwa pochodzi stąd, że jest to półprodukt przewidziany do dalszej przeróbki, czyli surowiec.
Surówka przeznaczona jest do dalszej przeróbki w stanie ciekłym na stal lub żeliwo. Surówkę dostarcza się w stanie ciekłym lub w stanie stałym w postaci gąsek lub granulek.
Zgodnie z obowiązującą normą PN-EN 10020:2003 graniczne stężenia masowe pierwiastków wyrażone w procentach nie mogą przekroczyć:
Klasyfikacje surówki.
Ze względu na budowę (strukturę) rozróżnia się surówki:
Wpływ na budowę surówki mają: skład chemiczny i szybkość chłodzenia.
Ze względu na zawartość fosforu:
Ze względu na sposób otrzymania:
Ze względu na przeznaczenie:
Surówka (w postaci pierwotnej lub powtórnie przetopiona – zwykle z dodatkiem złomu oraz żelazostopów) w odlewie użytkowym nazywa się żeliwem (inna nazwa: żelazo lane).

</doc>
<doc id="54686" url="https://pl.wikipedia.org/wiki?curid=54686" title="Rodzaje jednostek Marynarki Wojennej RP">
Rodzaje jednostek Marynarki Wojennej RP



</doc>
<doc id="54690" url="https://pl.wikipedia.org/wiki?curid=54690" title="Glen Coe">
Glen Coe

Glen Coe (gael. Gleanna Comhann, wym. [], dosłownie "dolina łez") – górska dolina w zachodniej Szkocji, miejsce historycznej rzezi w Glencoe (1692). Nazwę Glencoe nosi wieś nad Loch Leven. Inne miejscowości w okolicy Glen Coe to Ballachulish i Kinlochleven.

</doc>
<doc id="54691" url="https://pl.wikipedia.org/wiki?curid=54691" title="Barciany (gmina)">
Barciany (gmina)

Barciany – gmina wiejska w województwie warmińsko-mazurskim, w powiecie kętrzyńskim. W latach 1975–1998 gmina położona była w województwie olsztyńskim.
Siedziba gminy to Barciany.
Według Narodowego Spisu Powszechnego 31 marca 2011 gminę zamieszkiwało 6782 mieszkańców. Natomiast według danych z 31 grudnia 2019 roku gminę zamieszkiwało 6109 osób.
Struktura powierzchni.
Według danych z roku 2002 gmina Barciany ma obszar 293,62 km², w tym:
Gmina stanowi 24,21% powierzchni powiatu.
Demografia.
Dane z 30 czerwca 2004:
Ochrona przyrody.
Obszar gminy wchodzi w skład:
Na terenie gminy znajdują się następujące pomniki przyrody:
Miejscowości na terenie gminy.
Największymi miejscowościami gminy są Barciany – 1082 mieszkańców i Mołtajny 815 mieszkańców. Na terenie gminy siedziby parafii rzymskokatolickich znajdują się w następujących miejscowościach: Barciany, Drogosze, Mołtajny, Momajny i Winda. W Asunach zlokalizowana jest parafia Kościoła greckokatolickiego (bizantyjsko-ukraińskiego) pw. Zaśnięcia Najświętszej Bogurodzicy. W Barcianach jest też kaplica ewangelicko-augsburska obsługiwana przez proboszcza parafii tego wyznania z Kętrzyna. W Barcianach znajdują się także: Biblioteka Gminna, Gminny Ośrodek Kultury i Gimnazjum Publiczne. Szkoły podstawowe (stan 2004) znajdują się w następujących miejscowościach: Barciany, Drogosze, Mołtajny i Winda.
Przez teren gminy przebiega linia kolejowa Korsze – Żeleznodorożnyj (Rosja) – używana w obrocie towarowym.
Sołectwa.
Aptynty, Asuny, Barciany, Bobrowo, Drogosze, Frączkowo, Gęsie Góry, Gęsiki, Krelikiejmy, Modgarby, Mołtajny, Momajny, Ogródki, Podławki, Radosze, Rodele, Silginy, Skandawa, Skierki, Solkieniki, Suchawa, Wilkowo Małe, Winda.
Pozostałe miejscowości.
Anielin, Arklity, Błędowo, Bogusławki, Borszyny, Czaczek, Dębiany, Duje, Garbno, Główczyno, Górki, Gumniska, Kąpławki, Kiemławki Małe, Kiemławki Wielkie, Kolwiny, Kotki, Krymławki, Krzeczewo, Kurkławki, Maciejki, Markławka, Markuzy, Michałkowo, Moruny, Niedziały, Pastwiska, Radoski Dwór, Ruta, Rutka, Siwoszewo, Skandawa (osada), Skoczewo, Staniszewo, Stary Dwór Barciański, Szaty Wielkie, Święty Kamień, Taborzec, Wargity, Wielewo, Wypęk, Zalesie, Zielone.
Sąsiednie gminy.
Kętrzyn, Korsze, Sępopol, Srokowo. Gmina sąsiaduje z Rosją (obwód kaliningradzki).

</doc>
<doc id="54696" url="https://pl.wikipedia.org/wiki?curid=54696" title="Homo erectus">
Homo erectus

"Homo erectus" (człowiek wyprostowany) synonim pitekantrop ("Pithecanthropus erectus") – kopalny gatunek człowieka z epoki środkowego plejstocenu, stanowiący jeden z pośrednich szczebli ewolucyjnych między australopitekami a współczesnym człowiekiem.
Kolebką "Homo erectus" jest środkowo-wschodnia Afryka (Etiopia, Kenia, Tanzania), gdzie pojawił się prawdopodobnie na przełomie pliocenu i plejstocenu, około 1,8 miliona lat temu i szybko rozprzestrzenił na tereny zachodniej i wschodniej Azji. Afrykański przedstawiciel tego gatunku określany jest także jako "Homo ergaster". "Homo erectus" jako pierwszy opanował sztukę posługiwania się ogniem.
Odkrycie i stanowiska.
Pierwsze szczątki "Homo erectus" odkrył Holender Eugène Dubois w 1891 roku w Trinil na Jawie; on też nadał mu nazwę "pitekantrop" (dosłownie: "małpolud", z połączenia gr. wyrazów "pithekos" () – małpa, i "anthropos" () – człowiek), wymyśloną ("Pithecanthropus alalus") przez niemieckiego biologa Ernsta Haeckela jeszcze przed odkryciem jakichkolwiek kopalnych szczątków praczłowieka. Obecnie "Homo erectus" znany jest z licznych, choć na ogół bardzo ułamkowych znalezisk ze wszystkich 3 kontynentów Starego Świata. Znaleziska pochodzą głównie z Jawy i północnych Chin.
"Homo erectus" nie był pierwszym prymitywnym hominidem, który wyemigrował z afrykańskiej kolebki ewolucyjnej – dokonał tego "Homo georgicus" około 1,8 mln lat temu, chociaż stwierdzono to dopiero w XXI w. "Homo erectus" w Europie pojawił się najprawdopodobniej (według stanowiska tzw. długiej chronologii pierwszego zasiedlenia Europy) około miliona lat temu, zaś "Homo georgicus" prawie 2 razy wcześniej. Potwierdzają to odkrycia dokonane w basenie Orce w Andaluzji, Atapuerca koło Burgos w Hiszpanii i w Monte Poggiolo koło Forli w północnych Włoszech. Najprawdopodobniej przybył z Afryki północno-zachodniej przez Cieśninę Gibraltarską, która mogła w tym czasie być znacznie węższa lub wręcz możliwa do pokonania suchą stopą.
Morfologia.
Cechy anatomiczne odróżniające pitekantropa od dzisiejszego człowieka:
Czaszka "Homo erectus" wykazuje typowy zespół właściwości archaicznych, charakterystyczny dla wczesnych faz ewolucji człowieka. Natomiast szkieletem pozaczaszkowym "Homo erectus" nie różnił się od człowieka dzisiejszego. Jak każda grupa kopalna o szerokim rozprzestrzenieniu geograficznym i dużej rozciągłości czasowej, pitekantropy są grupą silnie zróżnicowaną, o dużej rozmaitości czasowej. Z tej przyczyny dzielono je do niedawna na szereg różnych rodzajów i gatunków – na przykład znaleziska jawajskie i chińskie uważano za dwa odrębne: "Phitecanthropus" i "Sinanthropus". Nawet w obrębie pitekantropów jawajskich wyróżniano kilka gatunków: "Pithecanthropus erectus", "Pithecanthropus robustus", "Pithecanthropus modjokertenis" i "Pithecanthropus dubois". Szczegółowa analiza porównawcza dowodzi jednak, że wszystkie te formy nie różnią się od siebie bardziej niż poszczególne rasy człowieka dzisiejszego, i w związku z tym przeważa pogląd, że wszystkie one są przedstawicielami jednego gatunku biologicznego. To wszystko da się zauważyć u środkowoplejstoceńskich ludzi spoza terytorium Azji, którym także nadawano odrębne nazwy systematyczne, a które wprawdzie należą do tego samego kręgu form, co pitekantropy azjatyckie.
Poszczególne znaleziska pitekantropów różnią się między sobą dość znacznie wiekiem geologicznym. Starsze mogły współwystępować z australopitekami przez około 800 tysięcy lat, do czasu ich wymarcia około 1 mln lat temu. Najmłodsze skamieniałości, pochodzące z Jawy sprzed 200–400 tysięcy lat, dowodzą, że "Homo erectus" przetrwał na Jawie co najmniej 250 tysięcy lat dłużej, niż na kontynencie azjatyckim i około 1 mln lat dłużej, niż w Afryce.
Wczesne formy pitekantropa odznaczają się na ogół prymitywniejszą budową niż formy późniejsze: najstarsze pitekantropy mają największe żuchwy, bliskie lub nawet równe rozmiarami żuchwom niektórych australopiteków południowoafrykańskich. Ponieważ przodkami pitekantropów były niewątpliwie istoty typu australopiteków, występowanie takich form przejściowych nie jest dziwne, a kwestia, czy zaliczyć je jeszcze do australopiteków, czy już do pitekantropów, jest sprawą czysto umowną. Wyraźne zmiany w obrębie pitekantropów następowały również w pojemności puszki mózgowej. Dwie nadające się do zmierzenia czaszki z Trinil mają pojemność 780 i 960 cm³, późniejsze od nich czaszki z Chin zaś 1000–1200 cm³. Tak więc różnice anatomiczne między poszczególnymi formami pitekantropów mogą być nie tylko odzwierciedleniem istniejących w łonie tego gatunku zróżnicowań rasowych, lecz również wynikają z tego, że formy te reprezentują nieco różne fazy ewolucji tego gatunku.
Kultura.
"Homo erectus" jest najdawniejszym przedstawicielem istot człowiekowatych, o których wiadomo na pewno, że umiał posługiwać się ogniem (według badań ogłoszonych w 2012 roku już około miliona lat temu). Od czasów pitekantropa datują się też zapewne początki w pełni rozwiniętego łowiectwa. Można przypuszczać, że temu trybowi życia towarzyszyła już struktura społeczna typu ludzkiego, oparta na rodzinach monogamicznych, zakazie kazirodztwa i podziale pracy według płci i wieku. Brak bezpośrednich danych o istnieniu u pitekantropów zaczątków jakichkolwiek wierzeń i praktyk magicznych, są jednak dane, że pitekantropy uprawiały kanibalizm. Niebagatelną rolę w pożywieniu "Homo erectus" stanowiła zwierzyna. Odkrycia wskazują na to, że pitekantropy polowały na antylopy, co było już bardziej skomplikowane, niż polowanie na żółwie i drobne gryzonie, jak to czynił "Homo habilis" w wąwozie Olduvai.
Obozowiska "Homo erectus" wykazują obecność organizacji przestrzennej. Przejawiało się to w odrębnej lokalizacji miejsc wytwarzania narzędzi kamiennych, obróbki kości oraz przygotowywania pokarmów. Szczątkom pitekantropów towarzyszą zwykle prymitywne narzędzia kultury aszelskiej (Europa Zachodnia) i narzędzia odłupkowe (Europa Środkowa i Wschodnia).
"Homo erectus" w Europie Środkowej.
Na szerokości geograficznej środkowej Europy odkryto szczątki kostne "Homo erectus" w Niemczech, na obszarze Turyngii, w miejscowości Bilzingsleben. Skamieliny pitekantropa odkryto także w Vértesszőlős na Węgrzech (na północny zachód od Budapesztu). .
"Homo erectus" w Polsce.
Dotychczas na ziemiach polskich nie odkryto szczątków kostnych "Homo erectus".
Ślady działalności pitekantropa na terenie Polski znaleziono w Kończycach Wielkich w powiecie cieszyńskim (województwo śląskie). Wiek znalezisk szacowany był na ok. 800 tys. lat, jednak z czasem pojawiły się wątpliwości co do takiego datowania. W Trzebnicy, na stokach Winnej Góry (Wzgórza Trzebnickie), odkryto pozostałości bardziej współczesnego obozowiska (narzędzia, kości zwierząt, paleniska), datowane na okres ok. 0,5 mln lat. "Homo erectus" zamieszkiwał także tereny u źródeł rzeki Pilicy (Jaskinię na Biśniku).

</doc>
<doc id="54701" url="https://pl.wikipedia.org/wiki?curid=54701" title="Całun Turyński">
Całun Turyński

Całun Turyński – lniane płótno zawierające obraz dwustronnego (od przodu i od tyłu) odwzorowania postaci ludzkiej. Na materiale widoczne są liczne czerwone ślady. Przechowywany jest w Turynie, w kaplicy Świętego Całunu ("la cappella della Sacra Sindone") katedry pw. św. Jana Chrzciciela. Pomimo że jest on jednym z najczęściej analizowanych naukowo przedmiotów w historii ludzkości, powstanie i charakter utrwalonego na płótnie obrazu stanowi wciąż dla współczesnej nauki zagadkę.
Według tradycji chrześcijańskiej w płótno to został po śmierci owinięty Jezus Chrystus, a charakter i umiejscowienie śladów odpowiada opisowi jego ran w Ewangelii, co pokrywa się z wynikami interdyscyplinarnych badań całunu. Jedną z hipotez dotyczących powstania obrazu jest jego powstanie pod wpływem silnej energii pochodzącej z ciała.
Kościół katolicki ani większość innych chrześcijańskich Kościołów i związków wyznaniowych nie określa, czy jest to naprawdę całun, w który owinięto Jezusa Chrystusa. Przez większość z nich zostało to zostawione osobistym osądom wierzących.
Według oficjalnego stanowiska Kościoła katolickiego autentyczność całunu nie ma związku z prawdziwością nauczania Chrystusa.
Nauka interdyscyplinarna zajmująca się badaniem całunu to syndologia (od włoskiego określenia "Santa Sindone", czyli „święty całun”).
Opis całunu.
Całun Turyński jest kawałkiem tkanego ręcznie płótna o wymiarach: długość 437 cm, szerokość od 113 do 112,5 cm (po konserwacji w 2002). Waga materiału wynosi 2,5 kg. Płótno utkane zostało z nici lnianej (ze śladową domieszką włókien bawełny indyjskiej), splotem „trzy na jeden”. Widoczne są liczne konserwacje z XVI wieku.
Na całunie widnieje wizerunek nagiego mężczyzny o atletycznej budowie, ma on brodę i długie włosy zaplecione w wiele luźnych warkoczy. Jego ciało znaczą liczne rany oraz pojedyncza rana kłuta między 5. i 6. żebrem.
Sylwetka przedstawiona jest dość realistycznie. Stopień zaczernienia negatywu na kliszy fotograficznej zależy od współczynnika odbicia światła, natomiast stopień zaczernienia całunu zależy od odległości płótna od odbitej na nim twarzy.
Opis obrazu widocznego na płótnie.
Pomijając łaty, miejsca zagięć czy uszkodzenia na całunie, można dostrzec dwa rodzaje obrazu. Jeden z tych obrazów jest utworzony przez płyny, z którymi w swojej historii tkanina miała kontakt (Andrè Marion i Anne-Laure Courage w swojej książce "Całun Turyński – nowe odkrycia nauki" nazywają go „obrazem odciśniętym”). Drugim obrazem jest widoczna z przodu i z tyłu sylwetka człowieka, w kolorze sepii (w wyżej wymienionej książce autorzy używają określenia „obraz ciała”).
Obraz odciśnięty i obraz ciała są na siebie nałożone tworząc razem podwójny obraz.
Na obraz odciśnięty składają się brunatnoczerwone plamy krwi i innych płynów ustrojowych (surowica, pot) oraz inne ślady płynów (np. ślady po wodzie, którą skrapiano płótno podczas pożaru w Chambéry). Również napisy odkryte na Całunie Turyńskim są prawdopodobnie tego typu odciskami.
Obraz ciała (przypominający negatyw fotograficzny) jest znacznie słabiej widoczny od odcisków. Brakuje mu wyraźnych konturów. Obraz ten zanika w miejscach śladów krwi (wygląda to tak, jakby najpierw powstały ślady krwi, a następnie na miejscach niezakrwawionych powstał obraz ciała). Obraz ciała jest jednak widoczny w miejscach ze śladami wody oraz ze znakami graficznymi. W ostatnim przypadku intensywność obrazu zmienia się wraz z intensywnością napisów.
Cechy obrazu odciśniętego.
Badania obrazu odciśniętego wskazują, że został on utworzony przez (pomijając plamy wody i napisy) płyny ustrojowe. Na podstawie przeprowadzonych doświadczeń określono, że dla powstania takiego obrazu konieczny był czas kontaktu zwłok z tkaniną rzędu 30 godzin. Badacze zwracają tu uwagę na trudny do wyjaśnienia fakt braku na obrazie śladów odrywania (dla zachowania obrazu w formie, w jakiej został on utrwalony, płótno musiałoby być oderwane od ciała najpóźniej po 40 godzinach).
Cechy obrazu ciała.
Obraz odciśnięty jest utworzony przez miejscowe zaciemnienia lnu. W powiększeniu jest to widoczne jako ciemniejsze od naturalnego lnu niewielkie pałeczki widoczne na grzbietach włókien, z których złożona jest tkanina. Pałeczki te są prostopadłe do kierunku pasów tkaniny. Tworzą one formę drukową widoczną właśnie jako obraz ciała. Odległość pomiędzy pałeczkami wynosi około 0,55 mm, natomiast widoczna w skali makroskopowej zmiana zabarwienia płótna jest związana z wielkością i zaczernieniem pałeczek (w miejscach jasnych pałeczki są małe i jasne, w miejscach ciemnych – duże i ciemne). Badania wykazały, że pałeczki te nie zostały naniesione na płótno (nie są np. rodzajem jakiegoś barwnika użytego przez malarza), lecz w miejscach, w których są one widoczne nastąpiło lokalne powierzchniowe utlenienie włókien na głębokości do 40 mikronów. Również analiza fourierowska obrazu ciała wskazuje, że nie powstał on w wyniku pracy malarza – wykryto jedynie periodyczność związaną ze splotem tkaniny, nie stwierdzono natomiast jakiejkolwiek periodyczności związanej z kierunkiem ruchu pędzla.
Złożenie obrazu odciśniętego i obrazu ciała.
Obraz ciała pokrywa się z obrazem odciśniętym, są jednak między nimi różnice. Obraz odciśnięty wykazuje deformacje powstałe najprawdopodobniej dlatego, że płótno, na którym on powstał, było owinięte wokół ciała. Widoczne jest np. przesunięcie plam krwi na zewnątrz od miejsc, w których powinny się znajdować, gdyby płótno było umieszczone płasko nad i pod ciałem. Przesunięcie to rośnie przy zbliżaniu się do bocznych krawędzi płótna, natomiast nie widać go w osi ciała. W przeciwieństwie do obrazu odciśniętego, obraz ciała nie zawiera tych deformacji (wygląda on tak, jakby płótno stanowiło płaską kliszę fotograficzną, na której został utrwalony obraz ciała z przodu i z tyłu). Również ciężar ciała nie miał wpływu na obraz (obrazy przedniej i tylnej części ciała są jednakowo intensywne).
Historia całunu.
Historię lnianego płótna z wizerunkiem nagiego mężczyzny podzielić można na dwa okresy. Jeden z nich nazwać można obiektywną albo udokumentowaną historią. Jest to okres od 1357 roku, kiedy to całun po raz pierwszy został wspomniany w zachowanym do dziś dokumencie (i od tego czasu jego historia jest nieprzerwanie udokumentowana), do dzisiaj. Jeśli chodzi o okres do 1357 roku, Całun Turyński jest utożsamiany (na podstawie analizy zachowanych dokumentów) ze wspominanymi w różnych źródłach innymi tkaninami: płótnem, jakie otrzymał król Edessy Abgar V, mandylionem oraz tetradiplonem. Brak jednak bezpośrednich dokumentów pozwalających na jednoznaczne wykazanie ciągłości historycznej między tymi obiektami a Całunem Turyńskim.
Ewangelie a Całun Turyński.
Pierwsze relacje na temat płótna pogrzebowego Chrystusa można znaleźć w ewangeliach, przy czym należy zwrócić uwagę, że pierwsze trzy ewangelie, zwane synoptycznymi (Marka, Mateusza i Łukasza), przy opisie pogrzebu Jezusa używają pojęcia sindón (całun). Ewangelia Jana natomiast wspomina o płótnach używając pojęcia (othonia). Dodatkowo Jan przy opisie pustego grobu wspomina jeszcze o chuście (soudarion), o której nie piszą pozostali ewangeliści.
Kolejnym źródłem, które mówi o płótnach pogrzebowych Jezusa, a dokładniej wspomina, co się z nimi stało po jego śmierci, jest pochodząca z II wieku Ewangelia Hebrajczyków, cytowana później przez św. Hieronima w "De viris illustribus". Śledząc ten dokument, można dowiedzieć się, jakoby Jezus miał oddać swój całun „słudze kapłana” (Puero). Przy czym należy zauważyć, iż wśród historyków i badaczy całunu panuje pewna rozbieżność, bowiem niektórzy uważają, że kopista przepisujący Ewangelię Hebrajczyków pomylił się i zamiast słowa "Puero" w oryginale znajdowało się słowo "Petro" (Piotr). Stąd wniosek, iż po śmierci Jezusa płótno (lub płótna) mogło być zabrane przez św. Piotra. Tę relację potwierdzałby częściowo inny dokument pochodzący z IV wieku. W relacji św. Niny, ewangelizującej Gruzję, zamieszczona jest pewna wzmianka o płótnach Chrystusowych. Według niej płótna pogrzebowe przez pewien czas posiadała żona Piłata, potem przeszły w ręce ewangelisty Łukasza, a następnie miały trafić do Piotra. Niestety tak skromna baza źródłowa nie pozwala na dokładne ustalenie tego, co mogło się stać z płótnami Jezusa. Wielu badaczy całunu uważa, iż dzieje tej tkaniny należy łączyć z Edessą, jednym z pierwszych chrześcijańskich miast na Bliskim Wschodzie. Wiadomo, że pierwsi chrześcijanie wskutek prześladowań musieli uciekać z Jerozolimy. Być może schronienie znaleźli właśnie w Edessie i tam też mogło trafić płótno. Ponadto część historyków wiąże obecność płótna w Edessie z legendą o korespondencji Jezusa z królem Abgarem.
Legenda o korespondencji Jezusa z królem Abgarem.
Abgar V Ukkama bar Ma’nu (Czarny), postać historyczna (panował w latach 13–50 n.e.), był królem państwa Osroene ze stolicą w Edessie. Według różnych przekazów Abgar cierpiał na nieuleczalną chorobę, prawdopodobnie czarny trąd, i kiedy usłyszał o działalności Jezusa z Nazaretu, wysłał swego posłańca z prośbą o przybycie Jezusa do Edessy, aby go uzdrowił. Najstarszą znaną wersją o Abgarze jest przekaz zawarty w "Historii kościelnej" Euzebiusza z Cezarei z 325 roku. Według jego relacji posłaniec Abgara, Ananiasz, zaprasza Jezusa do Edessy, ale ten odmawia. Przekazuje list do Abgara i obiecuje wysłać jednego ze swoich uczniów, który ma go uzdrowić. Inny przekaz tej legendy znajduje się w pochodzącej z IV wieku "Nauki Addaja" ("Doctrina Addai"), przy czym legenda ta jest tutaj zmodyfikowana: posłaniec Hannan (Ananiasz) maluje portret Jezusa i zabiera go do Edessy. Jezus wysyła także list do Abgara, w którym gwarantuje miastu bezpieczeństwo. Abgar po zobaczeniu cudownego wizerunku zostaje uleczony. Natomiast manuskrypty syryjskie z Nitry (również IV wiek) przedstawiają historię tak: Jezus wysyła tylko list do Abgara, obiecując pomoc, a po jego śmierci uczniowie wysyłają do Abgara posłańca (Addai – Thaddaeus), który przywozi odbicie i uzdrawia Abgara. Jeszcze inna relacja znajduje się w pochodzących z VI wieku "Akt Tadeusza", będących zmienioną wersją "Nauk Addaja". Według tej wersji posłaniec Ananiasz nie jest w stanie namalować portretu, dlatego też Jezus, wiedząc o tym, poprosił o obmycie mu twarzy, a następnie osuszył ją płócienną chustą i oddał posłańcowi (który zaniósł chustę do Abgara). Jak słusznie zauważa historyk Ian Wilson, wszystkie te opowieści, prawdziwe lub nie, w jakimś stopniu usiłują wytłumaczyć obecność płótna w Edessie i dlatego dalsze losy tego płótna łączy się z tym miastem. Przekazy mówią, że po cudownym uleczeniu Abgar miał przyjąć chrześcijaństwo, ale po jego śmierci Edessa znów wróciła do dawnych wierzeń, a chrześcijanie byli prześladowani. Być może, jak twierdzi Wilson, płótno Chrystusowe zostało ukryte w murach miasta z obawy przed zniszczeniem przez wrogów nowej wiary. Faktem jest, że nie ma żadnych źródeł mówiących, co się stało z płótnami w tym okresie.
Mandylion z Edessy.
Według hipotezy Wilsona płótno ukryte w murach Edessy (a tym samym Całun Turyński) należy utożsamiać z tkaniną znalezioną w VI wieku i określaną jako mandylion z Edessy. Pierwsze relacje o tej tkaninie przekazuje ok. 594 roku Ewagriusz Scholastyk (527 – 600), który, wspominając o mandylionie z Edessy, używa pojęcia "acheiropoietos" (nie ludzką ręką uczyniony). Kronikarz pod datą 544 odnotował cudowne zwycięstwo mieszkańców Edessy nad Persami. Według Ewargiusza właśnie wtedy mandylion miałby się odnaleźć w murach miasta i posłużyć jako palladium przeciwko wojskom perskim Chosroesa I Anoszirwana. Jednakże, jak zauważa Wilson, odnalezienie mandylionu musiało nastąpić wcześniej, a relacja Ewargiusza o odnalezieniu pozostaje tylko legendą. Wilson wskazuje tutaj na 525 rok jako czas odnalezienia płótna. Powołuje się na relację Prokopiusza z Cezarei, który wspomina pod tą datą powódź, jaka nastąpiła w Edessie. Powódź ta spowodowała znaczne zniszczenia miasta i z tego względu przyszły cesarz Justynian I Wielki zdecydował się na jego odbudowę. Z jego polecenia rozpoczęto prace rekonstrukcyjne nad odbudową miasta i właśnie wtedy, zdaniem Wilsona, miało nastąpić odnalezienie płótna, które było od tego czasu czczone jako mandylion z Edessy. Justynian również ufundował kościół Bożej Mądrości, w którym mandylion był przechowywany. Tyle mówi relacja Ewargiusza Scholastyka. We wspomnianych wyżej "Aktach Tadeusza", pochodzących mniej więcej z tego samego czasu co kronika Ewargiusza, również pisze się o odnalezieniu płótna w Edessie – ale ponadto autor tego źródła używa na określenie mandylionu pojęcia "tetradiplon" (złożony na czworo, a raczej czterokrotnie złożony na dwa). Wiadomo z różnych kopii mandylionu z Edessy, że sama tkanina przedstawiała tylko twarz Jezusa, stąd też wniosek Wilsona (jeżeli przyjąć, że mandylion i całun z Turynu to ta sama tkanina), iż Całun Turyński musiał być w przeszłości również złożony. Wilson w swoich badaniach dowodzi możliwości złożenia płótna turyńskiego w taki sposób, aby przedstawiało samą twarz, a potwierdzeniem jego przypuszczenia było badanie tkaniny w 1978 roku, kiedy to amerykańscy naukowcy John Jackson i Eric Jumper, przy użyciu najnowszych technik, dowiedli, że całun w przeszłości był składany.
Przeniesienie do Konstantynopola.
Mandylion był przechowywany w Edessie do roku 944, a jego przeniesienie do Konstantynopola związane jest z wyprawą wojenną bizantyjskiego dowódcy Jana Kurkuasa na kalifaty arabskie. W kwietniu 944 roku Kurkuas oblega Edessę i zmusza jej mieszkańców do wydania mandylionu, płacąc władzom arabskim 12000 drachm w srebrze i uwalniając 200 jeńców. 15 sierpnia 944, w dniu uroczystości Wniebowzięcia Matki Bożej, mandylion przybywa do Konstantynopola i natychmiast zostaje wystawiony w kościele Świętej Marii w dzielnicy Blacherne. Dzień później mandylion zostaje przeniesiony do kościoła Hagia Sophia. Z tego wydarzenia zachował się dokument odkryty w latach osiemdziesiątych XX wieku przez Gino Zaninottiego. Źródło to jest przedstawieniem homilii Grzegorza Referendarza wygłoszonej podczas uroczystego przeniesienia, w której autor wspomina o „krwawiącym boku”. Stąd niektórzy badacze (A. Dubarle) twierdzą, iż obecni przy uroczystości musieli widzieć całe ciało i wyciągają wniosek, że całun był już wówczas ponownie rozwinięty. Wilson natomiast uważa, iż rozwinięcie musiało nastąpić znacznie później (XI-XII wiek), powołując się na ikonografię, w której od tego czasu pojawia się scena opłakiwania, przedstawiająca m.in. Józefa z Arymatei i Nikodema, owijających całe ciało Jezusa. Ponadto jest kilka źródeł z XII-XIII wieku (ok. 1130 – Orderyk Witalis "Historia ecclesiastica", XII wiek; "Kronika" Michała Syryjczyka; Kodeks z Biblioteki Watykańskiej, również XII wiek; Gerwazy z Tilbury "Otia imperialia") potwierdzających znajomość przez współczesnych całego płótna.
Bardzo ciekawym dokumentem świadczącym o tym, iż mandylion znajdował się już w Edessie, jest Opowieść o wizerunku z Edessy. Utwór ten powstał na dworze cesarza Konstantyna VII. Znajdują się w nim dwie wersje legendy o Abgarze. Pierwsza wspomina Ananiasza, który miał dostarczyć list Abgara do Jezusa z prośbą o przybycie, a jeżeliby się to nie udało, miał namalować Jezusa. Jezus wysyła odpowiedź, że nie może przybyć, ale obiecuje wysłać po swojej śmierci jednego ze swych uczniów, który go uzdrowi. Zapewnia również bezpieczeństwo miastu oraz obmywa twarz ręcznikiem i daje go Ananiaszowi, polecając dostarczyć go Abgarowi. Druga wersja przedstawiona przez autora wspomina, iż Jezus przed śmiercią wytarł w „ręcznik” krwisty pot, oddał Tomaszowi i polecił go zanieść po swoim wniebowstąpieniu (za pośrednictwem Tadeusza) Abgarowi, spełniając prośbę z listu. Tadeusz miał go przekazać, a Abgar po uzdrowieniu miał umieścić wizerunek w pozłacanej ramie. Autor tego dokumentu wspomina, iż wiadomości te zaczerpnął ze starych manuskryptów syryjskich. Ponadto od roku 1000 obecność mandylionu w Konstantynopolu poświadczają nam spisy relikwii przechowywanych w Wielkim Pałacu (Bukoleon) oraz różnego rodzaju relacje pielgrzymów czy też kronikarzy. W roku 1080 cesarz Aleksy I Komnen prosi cesarza Henryka IV i Roberta z Flandrii o pomoc w obronie relikwii zebranych w Konstantynopolu, szczególnie „płócien znalezionych w grobie po zmartwychwstaniu”. W roku 1147 król Francji Ludwik VII podczas pobytu w Konstantynopolu oddaje cześć całunowi. Kolejnym potwierdzeniem jest relacja kronikarza Wilhelma z Tyru, opisującego wizytę w Konstantynopolu króla jerozolimskiego Amalryka I. Wilhelm pisze o syndonie (sudarium). Jeszcze inna relacja pochodzi z 1201 roku. Mikołaj Mesarites, stróż relikwii przechowywanych w kaplicy Matki Bożej z Faros w pałacu cesarskim, wspomina o dwóch rodzajach płócien grobowych, które miałyby znajdować się w Konstantynopolu: "entaphioi sindones" (pł. grobowe) i "kai otonai kai ta soudaria" (płótna i chusty). Ostatnim źródłem mówiącym o tej relikwii w Konstantynopolu przed jej zniknięciem w 1204 roku jest relacja kronikarza czwartej krucjaty, Roberta de Clari, który w swoim dziele "Zdobycie Konstantynopola" pisze, że przed zdobyciem miasta w każdy piątek wystawiano w kościele Świętej Marii w dzielnicy Blacherne "sydoine", na którym był widoczny wizerunek Chrystusa.
Całun po 1204 roku.
12 kwietnia 1204 krzyżowcy IV krucjaty zdobywają Konstantynopol. Jeden z kronikarzy krucjaty, Robert de Clari, pisze, że całun znika z miasta. Istnieje kilka hipotez przedstawiających dalsze dzieje całunu (mandylionu), z których najczęściej przyjmuje się teorię grecką i teorię templariuszy.
Zwolennicy teorii greckiej uważają, iż po zdobyciu Konstantynopola całun trafia do Aten, stając się własnością księcia Aten, Ottona de La Roche. Powołują się tutaj, między innymi, na list Teodora I Laskarysa, z 1 VIII 1205, do papieża Innocentego III (1198-1216), informujący o tym, iż całun został zabrany przez krzyżowców do Aten. W roku 1208 całun miałby zostać przekazany przez ojca Ottona, Poncea de la Roche, w darze arcybiskupowi Besançon, Amadeuszowi de Tremelay. Tam miał przebywać do roku 1349, kiedy to w wyniku pożaru katedry w Besançon całun znika i w kilka lat później pojawia się w rękach Gotfryda de Charny. Inna wersja tej teorii mówi z kolei, że Otton de La Roche przywozi w roku 1208 całun do swojego zamku w La Roche-sur-L’Ognon w Le Doubs koło Besançon. W roku 1340 Gotfryd de Charny po raz drugi zawiera związek małżeński, z niejaką Joanną de Vergy, prawnuczką Ottona de la Roche. W ten sposób całun miałby się znaleźć w rękach rodu de Charny.
Teoria templariuszy, której autorem jest Ian Wilson, zakłada, iż całun dostaje się w ręce zakonu templariuszy. Płótno do roku 1291 miałoby przebywać w Akce, jednej z ostatnich twierdz krzyżowców w Palestynie, a następnie miało trafić na Cypr. W 1306 roku całun zostaje przewieziony do Paryża, gdzie znajduje się główna siedziba tego zakonu: Templum. 13 października 1307 roku zakon rycerski templariuszy zostaje oskarżony przez króla Filipa IV Pięknego o herezję i kult tajemniczego „bożka” w postaci głowy z brodą (w roku 1945 w Templecombe w Anglii odnaleziono na suficie dębowy panel datowany na koniec XIII w. z wymalowanym na nim wizerunkiem brodatej twarzy, która jest bardzo podobna do przedstawienia z całunu; podobnie we Francji, w kaplicy św. Marii du Menez-Hom, znajduje się krzyż, na którym zamiast figury ukrzyżowanego Chrystusa znajduje się tzw. mandylion templariuszy, czyli poprzeczny prostokąt z kamienia, na którym wyrzeźbiona jest płaskorzeźba przedstawiająca samą twarz Jezusa), wskutek czego jego członkowie zostają aresztowani. 19 marca 1314 roku zostaje spalony na stosie ostatni mistrz zakonu templariuszy Jakub de Molay. Wraz z nim ginie również preceptor Normandii, niejaki Gotfryd de Charnay. Wilson sądzi, iż jest to przodek Gotfryda de Charny. Podczas studiów nad dokumentami związanymi z procesem zakonu templariuszy badaczka tajnych archiwów watykańskich Barbara Frale natknęła się na wzmiankę o młodym Francuzie nazwiskiem Arnaut Sabbatier, który wstąpił do zakonu w roku 1287. W swoich zeznaniach ujawnił on, że w ramach obrzędu inicjacyjnego został zaprowadzony w „tajemne miejsce, do którego dostęp mieli tylko bracia templariusze”. Tam pokazano mu „długie, lniane płótno, przedstawiające odbicie postaci mężczyzny” i nakazano oddawać wizerunkowi cześć, trzykrotnie całując jego stopy.
Ponadto należy dodać, iż istnieją dokumenty mówiące o sprzedaży lub podarowaniu w roku 1247 (lub 1248) królowi Francji, Ludwikowi IX, płótna określanego jako "Sainte Toile" przez cesarza łacińskiego w Konstantynopolu, Baldwina II – co świadczyłoby o tym, iż całun przynajmniej do tego roku pozostawał w Konstantynopolu. Niestety, nie ma zgodności co do tego, jakie były dalsze losy tego płótna. Niektórzy (S. Runciman) uważają, iż relikwia po umieszczeniu w Sainte Chapelle w Paryżu została zniszczona w 1792 roku podczas rewolucji francuskiej. A. Dubarle twierdzi natomiast, że płótno po zakupie przez Ludwika IX zostało następnie oddane jakiemuś wasalowi i w ten sposób miało trafić do rodziny de Charny.
Własność rodziny de Charny.
Obiektywna (tzn. potwierdzona w wiarygodnych dokumentach) historia przedmiotu nazywanego obecnie Całunem Turyńskim zaczyna się dopiero w 1357, kiedy pojawia się on w Szampanii, w miejscowości Lirey, gdzie jako własność Joanny de Vergy, wdowy po rycerzu Godfrydzie de Charny, jest obiektem kultu w miejscowym kościele pod nazwą „całun z Lirey”. Żaden dokument nie precyzuje daty nabycia całunu przez rodzinę de Charny (która następnie dodała do swego herbu wyobrażenie całunu oraz postać pielgrzyma).
Pierwsze wiadomości o kulcie całunu w Lirey pochodzą z lat 1350. W 1356 roku biskup Troyes, Henryk z Poitiers, konsekrował kolegiatę w Lirey, a rok później przyznał odpusty pielgrzymom nawiedzającym wystawiany tam całun. Joanna de Vergy (wdowa po Gotfydzie I de Charny) bezskutecznie starała się po 1389 r. o regularne wystawianie całunu w kolegiacie. O wystawieniu z 1357 r. dowiadujemy się z pism kolejnego biskupa Troyes, Pierre’a d’Arcis. W związku ze staraniami Gotfryda II de Charny o wystawianie całunu domagał się on (wpierw od króla Francji Karola VI, a następnie papieża Klemensa VII) zakazu wystawiania całunu oraz jego konfiskaty. Powoływał się przy tym na opinię bp. Henryka z Poitiers mającego rzekomo posiadać informacje o tym, że całun miał być dziełem współczesnego mu malarza. Sprzeczność ww. faktów (błogosławieństwo udzielone pielgrzymom do całunu i twierdzenie o fałszerstwie) wysuwana jest obecnie jako dowód na to, że bp. Pierre d’Arcis mijał się z faktami. Ostatecznie papież Klemens VII bullą z 6 stycznia 1390 r. zezwolił kanonikom z Lirey na wystawianie całunu i udzielanie odpustów (jednak bez uroczystych ceremonii i bez jednoznacznego nazywania ich prawdziwymi płótnami pogrzebowymi) oraz zabronił bp. Pierre’owi d’Arcis sprzeciwiać się temu. Materialnym potwierdzeniem historii całunu w tych latach jest ołowiany medalion (wydobyty w 1855 roku z dna Sekwany), na którym przedstawiono rozwinięty całun przy końcach którego znajdują się herby Gotfryda I de Charny i Joanny de Vergy. Przypuszcza się, że była to pamiątka nawiedzenia całunu zgubiona przez średniowiecznego pielgrzyma.
W 1370 biskup z Troyes, Henri de Poitiers, zabronił oddawania czci całunowi, uznając go za fałszywy.
Zapewne Całun Turyński popadłby w zapomnienie, gdyby nie powtórne małżeństwo wdowy po Godfrydzie de Charny, Jeanne, która poślubiła Aymona de Genève, wuja ówczesnego papieża (włoskiego antypapieża) Klemensa VII. Ponieważ posiadanie ważnej relikwii oznaczało zwiększenie dochodów, Klemens VII pozwolił swemu wujowi w 1389 na ponowne umieszczenie całunu w kościele w Lirey. Ta decyzja papieża wywołała oburzenie biskupa z Troyes, Pierre’a d’Arcis, który zakazał oddawania czci całunowi, a do papieża napisał wyjaśnienie, iż całun jest relikwią fałszywą, zakazaną już przez poprzedniego biskupa. D’Arcis wyjaśnił, że całun jest zręcznym malowidłem wykonanym (aby zwiększyć napływ pielgrzymów i dochody) przez malarza, który jest osobiście znany biskupowi.
Duchowni z Lirey odmówili podporządkowania się zakazowi biskupa i odwołali się bezpośrednio do papieża, który bullą z 6 stycznia 1390 postanowił: "...trzeba ostrzegać lud w chwili największego napływu [wiernych] i powiedzieć głośno i wyraźnie..., że to wyobrażenie nie jest prawdziwym całunem Pana Naszego, lecz tylko malowidłem albo obrazem całunu".
Pod tym warunkiem papież pozwolił na pozostawienie całunu w kościele. Następnie, z obawy przed zniszczeniem całunu przez wojskowych maruderów, został on przekazany wnuczce Godfryda, Małgorzacie de Charny.
Burzliwe losy całunu w XV wieku.
Małgorzata de Charny wywiozła całun w 1418 do Monfort – zamku swojego męża Humberta de Villersexel, hrabiego de la Roche – a następnie do innego zamku w Saint-Hippolyte-sur-Doubs. Po śmierci hrabiego kanonicy z Lirey wytoczyli proces Małgorzacie, aby zwróciła im całun, jednak przegrali proces i Małgorzata wywiozła relikwię do Liège i Genewy.
W 1453 Małgorzata kupiła zamek Varambon w zamian za całun. 22 marca 1453 r. Małgorzata de Charny przekazała całun Annie, żonie Ludwika Sabaudzkiego. W następstwie tego została Małgorzata, na wniosek kanoników z Lirey (ciągle domagających się zwrotu tkaniny), w 1457 roku ekskomunikowana (kara ta została cofnięta po jej śmierci dzięki rekompensacie wypłaconej kanonikom przez Ludwika Sabaudzkiego). Od tej pory relikwia stała się własnością książęcej rodziny sabaudzkiej, która przenosi całun do Świętej Kaplicy kolegiaty w Chambéry. W 1464 książę Ludwik I Sabaudzki zgodził się wypłacać kanonikom z Lirey rentę w zamian za rezygnację z praw do całunu.
Po 1471 całun często jest przenoszony do kościołów w: Vercelli, Turynie, Ivrea, Chambéry, Savigliano, Rivoli i Pignerol.
Od XVI do XXI wieku.
Z 3 na 4 grudnia 1532 w Świętej Kaplicy w Chambéry wybuchł pożar. Całun został uratowany w ostatniej chwili, gdy srebrna skrzynka, w której go przechowywano, zaczęła się topić. Relikwia „została uratowana przez czterech mężczyzn, w tym dwóch franciszkanów, którzy rzucili się w ogień, wiadrami wody schłodzili skrzynię i wyciągnęli ją na zewnątrz”. Wówczas całun został nadpalony w 48 miejscach. Zdaniem włoskiego naukowca Giorgio Tessiore temperatura wewnątrz relikwiarza podczas pożaru wynosiła 280 stopni Celsjusza. Uszkodzenia zostały naprawione w 1534 przez klaryski, które wszyły szesnaście łat, w postaci trójkątnych kawałków płótna.
W 1578 książęta Sabaudii przenieśli całun do Turynu (który był stolicą ich państwa od 1562).
W 1581 została opublikowana praca teologiczna o całunie, napisana przez Emanuela Philibertusa Pingoniusa, barona Cusiaco, zatytułowana "Całun Ewangeliczny. Z dodatkiem niektórych hymnów i znaczniejszych bulli papieskich".
W 1627 została opublikowana w Turynie praca teologiczna o całunie, napisana przez Agaffino Solaro, biskupa diecezji Fossano i Saluzzo, wydana w dwa lata po śmierci autora.
Ostatni król Włoch Humbert II zapisał całun papieżowi w swym testamencie. W chwili śmierci Humberta II, 18 marca 1983, całun przeszedł na własność Stolicy Apostolskiej. W 1997 całun został ponownie uratowany z pożaru katedry w Turynie.
Badania autentyczności całunu.
Wczesne badania.
Badania całunu zaczęto już pod koniec XIX wieku. Analizy były prowadzone przy pomocy większości znanych technik chemicznych, fizycznych i optycznych. Wyniki niemal wszystkich badań, zarówno wspierających tezę o autentyczności, jak i o fałszerstwie całunu, były wielokrotnie kwestionowane; podważano także publikacje kwestionujące poszczególne badania. Ponadto dostępność całunu do badań jest ograniczona ze względu na jego unikatowy charakter.
Pierwsze zainteresowanie poszukiwaniem naukowych dowodów na autentyczność całunu wywołały zdjęcia wykonane przez adwokata Secondo Pia w 1898 roku. Zadanie udowodnienia fałszerstwa powierzono Yvesowi Delage, „znanemu antyklerykałowi”. W 1902 orzekł on po gruntownych badaniach, iż prawdopodobieństwo tego, że całun nie pochodził od ciała Chrystusa, wynosi na 1 do 10 mld. Powiedział też, że „szczegóły anatomiczne postaci, jak i ślady ran na płótnie są z punktu widzenia medycyny zbyt dokładne, by mogły być dziełem malarza”.
Kolejne zdjęcia wykonał Giuseppe Enrie w roku 1931.
Pierwsza syndologiczna konferencja naukowa odbyła się latem 1939 w Turynie. Wystąpili podczas niej profesorowie medycyny Ruggero Romanese i Giovanni Judica Cordiglia. Obaj stwierdzili niezależnie, że:
Z kolei prof. Pierre Barbet udowodnił, że płótno odzwierciedla wszelkie cechy anatomiczne i fizjologiczne umierającego człowieka, które nie były znane ludziom w minionych stuleciach. Ustalił on, jeszcze przed II wojną światową, że Jezus został ukrzyżowany przez przybicie gwoździami do belki nie dłoni, lecz nadgarstków. Potwierdzili to później inni lekarze, między innymi Pierluigi Baima Bollone, Lamberto Coppini, Frederick Zugibe. Rany po gwoździach na całunie widoczne są na nadgarstkach, a nie na dłoniach. Gdyby całun był średniowiecznym falsyfikatem – stwierdzili lekarze – to fałszerze musieliby umieścić rany od gwoździ na dłoniach, a nie na przegubach skazańca. Tak bowiem wyobrażano sobie wówczas ukrzyżowanie, co widać na wielu obrazach z tamtej epoki.
Porównanie z innymi wizerunkami Jezusa.
Twórca Manuskryptu Praya (1192–1195) przedstawił nietypowy jodełkowy splot tkaniny, ułożenie ciała Jezusa i niektóre cechy anatomiczne (np. na każdej z rąk są widoczne tylko cztery palce, kciuki są bowiem cofnięte do wnętrza dłoni) charakterystyczne dla Całunu Turyńskiego. Płótno na ilustracji ma identyczny wzór powtarzających się otworów w kształcie litery L, które można znaleźć również na tym całunie.
Istnieje hipoteza, że ilustrator Kodeksu Praya przebywał w Konstantynopolu (gdzie miał możliwość zobaczyć Całun Turyński) wraz z przyszłym królem Węgier Belą III.
Pyłki roślin i ślady DNA.
W 1973 i 1978 Max Frei-Sulzer, szwajcarski biolog i kryminolog, badał Całun Turyński. Zdołał zidentyfikować 58 różnych gatunków roślin, których pyłki zostały na całunie. Spośród nich tylko 17 stanowiły rośliny rosnące w Europie, pozostałe 41 charakterystycznych było natomiast dla flory Azji i Afryki. Frei odkrył, że istnieje tylko jeden obszar geograficzny, w którym spotyka się aż 38 z tych 41 rodzajów pyłków: Judea.
Autentyczność Całunu Turyńskiego badał też Avinoam Danin. Potwierdził wnioski Maxa Freia, że całun prawdopodobnie musiał pochodzić z Judei. Odkrył też na nim pyłki endemiczne dla obszaru Ziemi Świętej: czystka kreteńskiego, parolistu krzaczastego (gatunek kapara) oraz "Gundelia tournefortii" (gatunek krzewu ciernistego). Wszystkie one kwitną na wiosnę i nie występują razem nigdzie poza Judeą.
Amerykanin Alan Whanger stwierdził też koncentrację pyłków "Gundelia tournefortii" (krzewu ciernistego) wokół głowy na całunie. Jego zdaniem upoważnia to do wniosku, że korona cierniowa sporządzona została właśnie z cierni tej rośliny.
Współczesne badanie przeprowadzone w 2015 r. i opublikowane w "Nature", objęło analizę ludzkiego i roślinnego DNA pobranego z Całunu podczas jego odkurzania w 1977 r. i 1988 r. Znaleziono ślady 19 różnych taksonów włączając w to rośliny charakterystyczne dla obszaru śródziemnomorskiego, ale również dla Europy Środkowej, północnej i wschodniej Afryki, Środkowego Wschodu, wschodniej Azji (Chin) i obu Ameryk. Znaleziono również sekwencje ludzkiego, mitochondrialnego DNA należącego do haplogrup typowych dla różnych regionów geograficznych i etnicznych, w tym Europy, północnej i wschodniej Afryki, Środkowego Wschodu i Indii. Zidentyfikowano również DNA pochodzenia zwierzęcego, w tym należącego do różnych gatunków ptaków, a także jedną sekwencję należącą do pewnego gatunku robaka morskiego, typowego dla obszaru północnego Pacyfiku.
Porównanie z innymi relikwiami.
Amerykański profesor Alan Whanger przeprowadził badania porównawcze całunu i Sudarionu z Oviedo. Doszedł do wniosku, że układ plam krwi na obu tkaninach był identyczny. Według niego nie ma wątpliwości, że oba te płótna okrywały tę samą osobę, tylko w innych momentach. Wszystkie ślady pozostawione na obu materiałach zgodne są natomiast z biblijnym opisem męki, śmierci i pogrzebu Jezusa.
Ślady na całunie zostały również porównane z inną relikwią, Tuniką z Argenteuil, przez Instytut Optyki w Orsay. Ślady idealnie pokrywały się z ranami na Całunie Turyńskim na plecach. Nałożone na twarz Całunu Turyńskiego Całun z Manoppello i Chusta z Oviedo idealnie się pokrywają.
Badanie techniki malarskiej.
Wszechstronne badania całunu przeprowadzone zostały w 1978 roku przez amerykańską grupę badawczą STURP ("Shroud of Turin Research Project"). W raporcie opublikowanym w 1981 roku napisano, że w badanych fragmentach nie znaleziono barwników i farb, zaś obraz ma trójwymiarowy charakter. Autorzy podkreślili, że nie są w stanie przedstawić spójnej z naukowego punktu widzenia hipotezy powstania całunu. Wskazali, że zmiany zaobserwowane we włóknach sugerują, że płótno poddawano licznym procesom fizycznym i chemicznym, jak utlenianie czy odwodnienie, które mogą być wywołane w warunkach laboratoryjnych za pomocą środków chemicznych lub ciepła, ale nie tłumaczą całościowo powstania obrazu na całunie.
Wyniki te zostały zakwestionowane przez Waltera McCrone, początkowo członka STURP, który w 1979 roku stwierdził na całunie ślady ochry i innych nieorganicznych barwników stosowanych w malarstwie. Badania te zostały przez niego powtórzone w 1980 roku. Na ich podstawie McCrone przedstawił wniosek, że całun został namalowany około 1355 roku w celu przyciągnięcia wiernych do nowo powstającej świątyni. McCrone również znalazł błękitną ultramarynę, co ciekawe na Całunie nie ma koloru niebieskiego. Wnioski McCrone’a zostały zakwestionowane przez jego współpracownika Marka Andersona, który postulował, że ślady stwierdzone przez McCrone’a były w rzeczywistości śladami organicznymi. Heller stwierdził: "Z całego Całunu nie zebrałoby się dość czerwonej ochry czy cynobru na jedną kroplę krwi, a cóż dopiero na całą krew widoczną na nim". Cynober z czasem ciemnieje, a ślady krwi są nadal czerwone.
W grudniu 2011 roku włoscy naukowcy z Narodowej Agencji Nowych Technik i Energii oraz Zrównoważonego Rozwoju Gospodarczego (wł. ENEA, "Ente per le Nuove Tecnologie, l’Energia e l’Ambiente") po pięcioletnich badaniach stwierdzili, że głębokość barwienia wynosi około 200 nanometrów, co odpowiada grubości ściany komórkowej pojedynczego włókna materiału. Techniki sprzed XXI wieku nie pozwalają na barwienie na tak małą głębokość. Według Włochów taki efekt można osiągnąć tylko za pomocą lasera z zakresu ultrafioletowego o mocy 34 miliardów watów. Podczas badań stwierdzono brak obrazu pod plamami krwi co oznacza, że ślady krwi zostały nałożone na płótno przed otrzymaniem obrazu. Jednak także w stosunku do tej pracy pojawiły się głosy krytyczne. Marion i Courage skomentowali to zdaniem:
"Nie ma żadnej wątpliwości, że ślady odciśnięć pochodzą z mniej lub bardziej bliskiego kontaktu tkaniny z autentycznymi krwawiącymi zwłokami człowieka zawiniętego w całun."
Badania techniki tkackiej.
Płótno lniane z całunu zostało poddane licznym testom naukowym, z których najbardziej godnym uwagi jest datowanie bezwzględne metodą izotopową, w tym przypadku metodą wykorzystującą izotop węgla 14C najnowocześniejszą obecnie techniką akceleratorową AMS, w celu ustalenia autentyczności relikwii. W 1988 roku naukowcy z trzech oddzielnych laboratoriów w Zurychu, Oksfordzie i Uniwersytetu Arizony w Tuscon datowali próbki całunu w przedziale lat 1260–1390 n.e. Pomimo pewnych obaw technicznych, które zostały podniesione w związku z datowaniem radiowęglowym całunu, żaden ekspert w dziedzinie datowania radiowęglowego nie stwierdził, że datowanie jest niewiarygodne.
W 2002 roku, po badaniach przeprowadzonych przy okazji konserwacji całunu, niemiecki konserwator Mechthild Flury-Lemberg wyraziła opinię, że splot tkaniny jest identyczny ze splotem stosowanym w całunach pogrzebowych odnajdywanych w żydowskich grobach w Masadzie datowanych od 40 roku p.n.e. do 73 roku n.e.
W 2005 Raymond Rogers, szef zespołu badawczego z Los Alamos z 1978 roku, opublikował w specjalistycznym piśmie „Thermochimica Acta” wyniki badań, które wykazały, że próbka zawierała nici wplecione w tkaninę Całunu Turyńskiego. Prof. Rogers stwierdził, że wplecione włókna upodobniono do reszty, pokrywając je barwnikiem osiąganym z korzenia marzany barwierskiej ("Rubia tinctorum"), dlatego trudno je dostrzec gołym okiem. Jego badania wykazały też, że próbka przeznaczona do datowania w 1988 roku zawierała aż 37% waniliny, podczas gdy wanilina na głównej powierzchni całunu uległa całkowitemu rozpadowi, tak samo jak w przypadku starożytnych zwojów znad Morza Martwego. Na tej podstawie ocenił wiek najstarszych fragmentów płótna w przedziale 1000 r. p.n.e. – 700 r. n.e. Badania Rogersa dowodzą (zgodnie z postulatem Marino i Benford), że laboratoria w 1988 roku, zamiast datować płótno całunowe, faktycznie datowały przyszytą do niego łatę.
Kształt wizerunku postaci.
Badania nad Całunem Turyńskim obejmują również jego kształt w momencie powstawania wizerunku. Uznano, że do żadnych deformacji dojść nie musiało.
Dodatkowe elementy historyczne Całunu.
Monety.
Wiosną 1979 dwaj włoscy naukowcy, Pietro Ugolotii i Giovanni Tamburelli, niezależnie od siebie dostrzegli w oczodołach człowieka z Całunu małe monety o średnicy 15 mm. Wkrótce potem jezuita o. Francis L. Filas, profesor teologii z Chicago, zidentyfikował oba krążki. Obydwa to monety z brązu, po grecku nazywane lepton, a po hebrajsku "prutah". Dokładna analiza napisów na monetach pozwoliła stwierdzić, że pochodzą one z szesnastego roku panowania Tyberiusza, tzn. z roku 29-30 n.e.
Ślady aktu zgonu Jezusa.
W 1979 zostały odkryte greckie i łacińskie litery w okolicach twarzy człowieka z Całunu. Zostały głębiej zbadane w 1997 przez André Marion, profesora Instytutu Optyki w Orsay. Dzięki analizie komputerowej zostały odkryte następujące napisy:
W 2009 Barbara Frale, mediewistka, doszła do wniosku po dalszych badaniach, że napis na całunie jest odbiciem aktu zgonu Jezusa. Jej zdaniem mógł brzmieć następująco: "W 16. roku panowania Cesarza Tyberiusza Jezus Nazarejczyk zdjęty wczesnym wieczorem po tym, jak został skazany przez rzymskiego sędziego na śmierć, gdyż władze żydowskie uznały go winnym, zostaje odesłany w celu pogrzebania z zastrzeżeniem, że może zostać wydany rodzinie dopiero po upływie pełnego roku. Podpisano przez". W tej sprawie odezwały się też głosy krytyczne, jednak słowa przy użyciu odpowiednich technik rzeczywiście dają się odczytać.
Badania krwi.
W latach 1981–1982 lekarz Pierreluigi Baima Bollone zidentyfikował grupę krwi na całunie jako AB. Grupa AB występuje jedynie u 4–5% populacji ludzkiej, najczęściej jest natomiast spotykana wśród Żydów (18%). Alan Adler oraz John Heller stwierdzili ślady bilirubiny. Została również dana hipoteza, że stara krew zawsze nabiera cech grupy krwi AB, co szybko zostało obalone. Obecność krwi potwierdzili także Lejeune, Canale i Garza-Valdès.
Obserwacje mikroskopowe pozwoliły dostrzec przypuszczalne czerwone krwinki. Zdjęcia fluorescencyjne ujawniły, że wokół plam krwi znajduje się otoczka z surowicy. Krew rozdzieliła się na dwie części: gęstszą i rzadszą – jest to efekt tworzenia się skrzepów. W 1978 zrobiono badanie zakrwawionych nitek całunu, badania wykazały:
Jednak chemik Walter McCrone oznajmił, że Całun nie zawiera śladów żadnej krwi. Według niego ma to być pigment stosowany przez artystów w XIV wieku. Pomimo kontrowersji, sindolodzy uznali, że czerwone plamy na całunie to krew.
Teorie źródeł energii.
Od 1930 kilku badaczy (J. Jackson, G. Fanti, T. Trenn, T. Phillips, J.-B. Rinaudo i inni) poparło hipotezę o napromieniowaniu podobnym do błysku. Zasugerowano, że stosunkowo wysoką rozdzielczość szczegółów obrazu można uzyskać poprzez źródło energii (w szczególności protonowe) działające od wewnątrz. Rosyjski badacz Aleksander Bielakow zaproponował intensywne, ale krótkie źródło latarki, które trwało kilka setnych sekundy. Niektórzy inni autorzy sugerują, że promieniowanie rentgenowskie lub impuls kierunkowego promieniowania ultrafioletowego mogło odegrać rolę w tworzeniu obrazu Całunu. Na podstawie charakterystyki obrazu kilku badaczy wysnuło teorię, że źródło promieniowania było przeważnie pionowe. Te teorie nie obejmują naukowej dyskusji na temat metody, za pomocą której można było wytworzyć energię. [potrzebne źródło]
"Wyładowanie koronowe"
Podczas renowacji w 2002 r. po raz pierwszy sfotografowano i zeskanowano tył płótna. Giulio Fanti, naukowiec z Uniwersytetu w Padwie, wraz z kolegami napisał artykuł na ten temat w 2005 roku, w którym przewiduje wyładowanie koronowe elektrostatyczne jako prawdopodobny mechanizm wytwarzania obrazów ciała w Całunie. Zgodnie z tym mechanizmem opisują również obraz na odwrocie tkaniny, znacznie słabszy niż ten na widoku z przodu ciała, składający się głównie z twarzy i być może rąk. Podobnie jak na zdjęciu z przodu, jest on całkowicie powierzchowny, z zabarwieniem ograniczonym do warstwy węglowodanowej. Obrazy odpowiadają obrazom po drugiej stronie płótna i są z nimi zgodne. Brak obrazu na odwrocie widoku grzbietowego ciała.
Raymond Rogers skrytykował tę teorię, mówiąc: „Jest jasne, że wyładowanie koronowe (plazma) w powietrzu spowoduje łatwo obserwowalne zmiany w próbce lnu. Nie można zaobserwować takich efektów we włóknach obrazu z Całunu Turyńskiego. Wyładowania koronowe i/ lub plazma nie miała żadnego wkładu w tworzenie obrazu”: 83
W grudniu 2011 roku Fanti opublikował krytyczne kompendium głównych hipotez dotyczących kształtowania się obrazu ciała na całunie. Stwierdził, że „żaden z nich nie jest w stanie całkowicie wyjaśnić tajemniczego obrazu”. Fanti uznał wówczas wyładowanie koronowe za najbardziej prawdopodobną hipotezę dotyczącą formowania się obrazu ciała.[108] Stwierdził, że niemożliwe byłoby odtworzenie wszystkich cech obrazu w laboratorium, ponieważ wymagane źródło energii byłoby zbyt wysokie. Fanti powtórzył teorie promieniowania w książce z 2013 roku.
"Promienowanie ultrafioletowe"
W grudniu 2011 roku naukowcy z włoskiej Narodowej Agencji ds. Nowych Technologii, Energii i Zrównoważonego Rozwoju ENEA wywnioskowali z badania STURP, że kolor obrazu Całunu jest wynikiem przyspieszonego procesu starzenia lnu, podobnego do żółknięcia papieru starożytnych książki. Wykazali, że reakcje fotochemiczne wywołane wystawieniem lnu na światło ultrafioletowe mogą odtworzyć główne cechy obrazu Całunu, takie jak płytkość zabarwienia i gradient koloru, których nie da się odtworzyć w inny sposób. Po naświetleniu lampą UV napromieniowane tkaniny lniane zachowywały się jak płótno Całunu. Ustalili również, że promieniowanie UV zmienia strukturę krystaliczną celulozy w podobny sposób jak starzenie się i długotrwałe promieniowanie tła.
Paolo Di Lazzaro, główny badacz, wskazał w e-mailowym wywiadzie, że „…wydaje się mało prawdopodobne, aby fałszerz wykonał ten obraz za pomocą technologii dostępnych w średniowieczu lub wcześniej”, ale ich badanie nie oznacza obrazu Całunu została stworzona przez błysk cudownego zmartwychwstania, w przeciwieństwie do tego, jak historia była prezentowana w mediach, zwłaszcza w sieci. Zawodowy sceptyk Joe Nickell twierdzi, że najnowsze odkrycia nie są niczym nowym, mimo że są „ubrane w zaawansowane testy” i że niczego nie dowodzą.
Współczesne badania.
Współczesne badania Całunu przy użyciu coraz nowszych technik badawczych wykazują, że czerwone ślady na Całunie są autentyczną krwią osoby po traumatycznych przeżyciach. W badaniach stwierdza się m.in.:
Datacja za pomocą badania radiowęglowego.
W 1988 roku za zgodą kardynała Anastasio Ballestrero mikrobiolog Giovanni Riggi wyciął z całunu próbkę o powierzchni 8 cm² i przekazał jej fragmenty trzem niezależnym zespołom badawczym (Zurich, Oxford, University of Arizona w Tucson). Oprócz próbki całunu, każdy zespół otrzymał 3 inne, nieznane sobie próbki pochodzące ze źródeł o ustalonym wieku. Wszystkie próbki zostały przed badaniem dokładnie oczyszczone z ewentualnych zanieczyszczeń mogących zakłócić wyniki. Każdy zespół stosował nieco inne metody czyszczenia, w skład których wchodziło m.in. badanie mikroskopowe, płukanie ultradźwiękowe, czyszczenie w roztworach zasadowych i kwasowych, użycie różnych detergentów oraz wybielaczy. Ponadto, podczas badania mikroskopowego zwracano uwagę na obecność obcych włókien pochodzących z napraw lub zanieczyszczeń. Wszystkie zespoły stwierdziły, że badany materiał po oczyszczeniu nie zawierał żadnych tego typu elementów. Stosując metodę datowania opartego o radioizotop węgla 14C, wszystkie trzy zespoły określiły datę powstania całunu na lata 1260–1390. Wiek próbek kontrolnych określony w badaniu radiowęglowym był zgodny z ich rzeczywistym wiekiem znanym z innych źródeł. Zespoły nie kontaktowały się ze sobą i nie znały wzajemnych wyników przed opublikowaniem raportów.
Wątpliwości dotyczące wyników badania radiowęglowego.
Od czasu tego pierwszego (i jedynego jak dotychczas) badania metodą C14 w 1988 r. pojawiło się szereg krytycznych zarzutów dotyczących metodologii eksperymentu.
Doświadczenia przeprowadzane w latach 90. wskazywały na możliwość zaburzenia wieku wyznaczanego metodą C14 przez absorpcję radioizotopów w czasie pożaru, który miał miejsce w 1532 roku. Wynik ten mogły również zaburzyć bakterie i grzyby, stanowiące miejscami do 60% masy tkaniny, których nie usunięto w oryginalnym badaniu. Ponadto próbkę do badania pobrano z obrzeży całunu, z miejsca, które często było dotykane gołymi rękami podczas publicznego pokazywania całunu wiernym.
W 2000 Joseph Marino i Sue Benford zakwestionowali metodologię pobierania próbek z całunu w 1988 roku, wskazując, że do datowania pobrano fragmenty pochodzące z późniejszego łatania.
W 2002 roku wiarygodność datowania całunu metodą C14 podważyły ustalenia Włocha, dr. Orazio Petrosillo. Kierowani przez Petrosillo eksperci ustalili, że tkanina Całunu Turyńskiego składa się w 40% z włókien datowanych na I wiek naszej ery, a w 60% z czasów późniejszych, z XIII i XVI w. To skutek wielu napraw dokonanych w przeszłości.
W roku 2008 ukazały się dwie prace kwestionująca datowanie C14 z 1988 roku: rozszerzona praca Benforda i Marino oraz praca Roberta Villarreala. Zainspirowany artykułem Bedford i Marino, Raymond Rogers przeprowadził dodatkowe badania zachowanych próbek i doszedł do wniosku, że zawierają one włókna bawełniane o późniejszym pochodzeniu. Rogers obalił wyniki datowania C14, wykazał on że materiał przekazany do datowania znacząco różnił się od reszty Całunu (oprócz włókien bawełnianych wykrył on również gumę). Badania Rogersa powtórzył i potwierdził John L. Brown.
W 2009 roku ukazała się praca prof. Giulio Fantiego kwestionująca datowanie C14 z 1988. Autor ten dokonał przeglądu głównych hipotez na temat powstania obrazu i uznał, że najbardziej prawdopodobna jest ta o wyładowaniu koronowym jako przyczynie powstania przedmiotu badań syndonologów.
W 2008 roku kanał Discovery zrealizował film dokumentalny, w którym powtarzają się argumenty o zafałszowaniu wyniku badania całunu metodą C14 na skutek zanieczyszczenia późniejszym materiałem.
Ze względu na wiele napotykanych trudności, datowanie C14 nie jest w pełni wiarygodną metodą do wskazania wieku Całunu.
Argumenty za rzetelnością badania metodą radiowęglową.
Według większości specjalistów zajmujących się datowaniem metodą C14, odrzucenie wyników badania z 1988 r. jest pozbawione podstaw. Argumenty krytyków opierają się bowiem na przypuszczeniu, że badane próbki były zanieczyszczone, lub (i) pochodziły z miejsc całunu poddanych późniejszym naprawom.
Jednak zgodnie z opisem procedury badawczej przedstawionym w oryginalnej publikacji, każde z trzech laboratoriów biorących udział w datowaniu poddało próbkę gruntownemu czyszczeniu mechanicznemu i chemicznemu w celu usunięcia wszelkich obcych zanieczyszczeń. W 2008 roku prof. Christopher Ramsey, kierownik wydziału Radiocarbon Accelerator Unit na Uniwersytecie w Oksfordzie, przeprowadził badania w celu ustalenia, w jakim stopniu zanieczyszczenie próbek późniejszym materiałem (w tym tlenkiem węgla), może zafałszować wyniki badania radioizotopowego. Ustalono, że zanieczyszczenie tłumaczące różnicę między domniemanym wiekiem całunu (ok. 2 tys. lat) a uzyskanym wynikiem (ok. 700 lat) musiałoby być zbyt duże i niemożliwe do przeoczenia. Również domieszka CO w badanej próbce nie mogła być wystarczająca, gdyż tlenek węgla słabo reaguje z tkaniną. W wywiadzie dla gazety The Daily Telegraph w 2011 r. Ramsey stwierdził: "„Istnieją różne hipotezy, tłumaczące dlaczego wyniki datowania mogłyby być błędne, ale żadnej nie da się potwierdzić. (...) Jedna z nich utrzymuje, że próbki były zanieczyszczone. Ale nie można tego tak wytłumaczyć, bo żeby obiekt o wieku 2000 lat wyglądał na 800-letni, około połowa materiału musiałaby być pochodzenia współczesnego. Jeśli zanieczyszczenie jest starsze, potrzeba by go było jeszcze więcej”."
Również hipoteza o pobraniu próbek z bardziej współczesnych miejsc całunu została jednoznacznie odrzucona w roku 2008 przez kierującego pracami powołanej w roku 1978 grupy badawczej STURP dr. Johna Jacksona. Stwierdził on, że analiza radiogramów oraz zdjęć w świetle przechodzącym wykonanych przez zespół w roku 1978 potwierdziła jednorodne ułożenie struktury włókien tkaniny całunu na całym przebadanym obszarze, obejmującym również jego fragment poddany datowaniu metodą C14 w 1988 roku. Nie byłoby to możliwe, gdyby próbka poddana datowaniu okazała się być jedynie częścią późniejszej łaty.
Datowanie na podstawie spektrometrii w podczerwieni, spektrografii ramanowskiej i analizy mechanicznej.
Profesor chemii i wieloletni badacz całunu Giulio Fanti w 2009 zaczął szukać sposobu, aby przeprowadzić datowanie mechanicznie na lnianej tkaninie z Całunu. Początkowo wydawało się, że nie ma takich laboratoriów, które byłyby w stanie to zrobić. W końcu jednak okazało się, że w laboratorium poczdamskiego Instytutu Maksa Plancka można wykonać chociaż częściowe badanie. Zachęcające początki i duże doświadczenie profesora Giulio Fanti’ego, który przeprowadzał dla NASA analizy mechaniczne właściwości włókien używanych w kosmosie, sprawiły, że Uniwersytet Padewski przyznał w 2011 roku finansowanie badań nad Całunem. Środki przeznaczono na budowę i skalibrowanie systemu do pomiaru mechanicznych parametrów włókien.
Gdy udało się skonstruować urządzenie, które było w stanie przeprowadzić badanie, profesor Fanti zastosował 3 różne metody datacji: Spektrometrią w podczerwieni FTIR, spektrografią ramanowską i analizą mechaniczną. Badanie na podstawie spektrometrii w podczerwieni wykazało, że Całun Turyński pochodzi z 300 roku p.n.e. z możliwością odchylenia 400 lat w obie strony. Spektrografia ramanowska stwierdziła, że Całun pochodzi z roku 200 p.n.e. z możliwością odchylenia 500 lat w obie strony. Analiza mechaniczna ustaliła 400 rok n.e. z możliwością odchylenia 400 lat w obie strony. Średnia arytmetyczna wskazuje 33 rok p.n.e, z możliwością odchylenia 250 lat w obie strony, oznacza to, że Całun Turyński może pochodzić z czasów Jezusa Chrystusa.
Swoje wnioski i wyniki datowania profesor Giulo Fanti ogłosił w swojej książce „Il mistero della Sindone. Le sorprendenti scoperte scientifiche sull’enigma del telo di Gesù” w 2013 roku oraz w czasopiśmie naukowym Vibrational Spectroscopy.
Kontrowersje i krytyka.
Opiekun Całunu arcybiskup Cesare Nosiglia powiedział, że nie ma pewności, skąd Giulo Fanti miał dostęp do próbek Całunu Turyńskiego. W odpowiedzi profesor stwierdził, że arcybiskup nie przeczytał jego książki, w której dokładnie opisuje, skąd posiada próbki Całunu. Cały proces pozyskania próbek jest udokumentowany w korespondencji papierowej i elektronicznej. Nad wszystkim czuwała Fundacja 3M reprezentowana przez adwokata Antonia Pinnę Bercheta, który w konsultacji z zarządem określał, czy i w jaki sposób kontynuować współpracę między Fantim a Giovanni Riggi di Numany, który pobrał próbki w 1978 i 1988 roku w Fundacji 3M i przekazywał je Fantiemu. Część próbek została przekazana 12 lipca 2006 r., reszta 11 kwietnia 2008 r.
Naukowiec Gian Rinaldi w swojej recenzji książki Fant’ego miał wątpliwości, co do niezawodności datowania Całunu tymi metodami, wskazując różne trudności. Giulio Fanti w odpowiedzi stwierdził, że błąd jest niemożliwy, oraz że sposób badania zostanie dokładnie opisany w czasopiśmie Vibrational Spectroscopy.
Datowanie metodą WAXS.
W 2022 opublikowano wyniki badań, w których dowiedziono, że prawdopodobnie płótno sobie liczy około 20 stuleci, choć równocześnie autorzy zastrzegli, że należy zbadać więcej próbek, by zyskać całkowitą pewność. Badania wykazały też, że przeniesienie Całunu do Europy najprawdopodobniej uchroniło wizerunek przed całkowitym zaniknięciem.
Dyskusja o autentyczności.
Argumenty przeciw autentyczności.
W 2009 roku prof. Luigi Garlaschelli, chemik z Universita degli studi di Pavia, stworzył kopię Całunu Turyńskiego w tydzień przy użyciu technik dostępnych w średniowieczu. Szybko jednak się okazało, że kopia całunu ma znaczące różnice od oryginału, kopia nie odtwarza światłocienia wizerunków na Całunie, brak wielu cech wykrywanych na Całunie pod mikroskopem między innymi zabarwienia włókien na całym obwodzie. Na dodatek na płótnie pozostały ślady niebieskiej farby zmieszanej z kwasem siarkowym, a czerwone plamy zostały dodane w dalszej kolejności przy czym nie użyto prawdziwej krwi czy też osocza. Wiele innych osób również wskazało na znaczące różnice między oryginałem a kopią
Pod uwagę brana jest także możliwość fałszerstwa całunu przy użyciu wydzieliny ślimaka Murex brandaris, będącej barwnikiem znanym już w V wieku naszej ery. „Wyprodukowano go [całun] w mieście Tyros lub w jego pobliżu między 1260 a 1291 rokiem. »Modelem« pozującym do tej prymitywnej fotografii mógł być człowiek, który faktycznie został ukrzyżowany. Świadczą o tym ślady na ciele, utrwalone potem na tkaninie. W średniowieczu technika krzyżowania była o wiele lepiej znana na Bliskim Wschodzie niż w Europie” – stwierdził Andreas Lobe.
Zwolennicy teorii o podrobieniu całunu wskazują także, że jego historia jest znana wystarczająco dobrze dopiero od 1350 roku.
W 2011 roku ukazała się książka Luciano Buso, włoskiego malarza i eksperta w dziedzinie konserwacji dzieł sztuki, który twierdzi, że autorem całunu jest Giotto di Bondone. Według autora publikacji Giotto podpisał swe dzieło napisem „Giotto 15”, co hipotetycznie może wskazywać na rok 1315 jako datę stworzenia dzieła.
Argumenty za autentycznością.
Hipoteza zakładająca, iż autorem wizerunku na całunie jest Giotto nie tłumaczy jednak, dlaczego artysta ten na swoich dziełach przedstawiających ukrzyżowanie Chrystusa (powstałych zarówno przed, jak i po 1315 roku.) umiejscawia gwoździe na środku dłoni, co było zgodne z XIV-wieczną klasyczną wizją Męki Pańskiej, ale sprzeczne z prawami fizyki (gwoździe wbite w tym miejscu nie utrzymałyby ciała na krzyżu). Na całunie rana kłuta po gwoździu znajduje się w nadgarstku (a gwóźdź prawdopodobnie został przeprowadzony przez tzw. szczelinę Destota), nie na dłoni. Gdyby więc Giotto był autorem turyńskiego wizerunku, musiałby znać anatomię ludzką wystarczająco dobrze, by wbrew późnośredniowiecznej tradycji ikonograficznej umieścić uraz po gwoździu właśnie w nadgarstku. Teoria Luciano Buso nie tłumaczy więc, dlaczego w pozostałych pracach malarz lokował te rany nie tam, a na dłoniach.
W 2012 prof. Bruno Fabbiani z Politechniki Turyńskiej (uczeń Dennisa Gabora, laureata Nagrody Nobla), który bada sprawę całunu od 1998, powiedział:
Francuski chirurg Pierre Barbet dodał:
Polski mediewista prof. Idzi Panic stwierdził:
Prof. Zbigniew Treppa z Zakładu Antropologii Obrazu Uniwersytetu Gdańskiego stwierdził że:
Prof. Emanuela Marinelli, badaczka całunu stwierdziła:
Prof. dr hab. Grzegorz Karwasz, fizyk z Uniwersytetu Mikołaja Kopernika w Toruniu stwierdził, że nie jest możliwe, aby Całun był fałszywy:
Archeolog William Meacham, który w 1986 roku uczestniczył w konferencji poświęconej datowaniu Całunu Turyńskiego, stwierdzi:

</doc>
<doc id="54702" url="https://pl.wikipedia.org/wiki?curid=54702" title="Atomowa jednostka masy">
Atomowa jednostka masy



</doc>
<doc id="54704" url="https://pl.wikipedia.org/wiki?curid=54704" title="Harry Babbitt">
Harry Babbitt

Harry Babbitt (ur. 2 listopada 1913 w St. Louis w Missouri, zm. 9 kwietnia 2004 w Newport Beach w Kalifornii) – piosenkarz amerykański.
W latach 1938-1948 związany z zespołem Kay Kyser Big Band. Obok wielu znanych piosenek popularność przyniosła mu także głosowa rola dzięcioła Woody'ego w filmie animowanym dla dzieci. Zakończył karierę w showbiznesie w 1964.
Późniejsze lata.
Babbitt odszedł na emeryturę w 1964 roku i zarabiał na nieruchomościach w Orange County w Kalifornii. Zarządzał także Newport Tennis Club. Po śmierci Kysera Harry wyruszył w trasę koncertową z nowym zespołem, używając nazwiska i muzyki Kysera. Zmarł w wieku 90 lat w Aliso Viejo w Kalifornii.

</doc>
<doc id="54706" url="https://pl.wikipedia.org/wiki?curid=54706" title="Kazachowie">
Kazachowie

Kazachowie ( "Qazaqtar") – naród zaliczany do ludów tureckich, zamieszkujący północną część Azji Środkowej, głównie Kazachstan, ale również Chiny (Sinciang), Uzbekistan, Rosję, Mongolię i w rozproszeniu wszystkie republiki byłego ZSRR. Niegdyś słynęli z polowań z sokołami i niezwykłej zręczności podczas jazdy konnej. W zależności od dawnego obszaru zamieszkania, przynależności plemiennej, pokrewieństwa oraz zawieranych sojuszy, Kazachowie dzielą się na Żuzy: Starszy, Średni i Młodszy Żuz. Te z kolei dzielą się na plemiona i klany.
Pochodzenie.
Istnieją różne teorie na temat pochodzenia słowa "Kazach" (ż. "Kazaszka"). Niekiedy utożsamiane jest ono z – również tureckiego pochodzenia – terminem "kozak". Wiadomo jednak, że po raz pierwszy termin ten pojawia się w XIII stuleciu.
Kazachowie są potomkami wczesnych ludów tureckich. Na ich kulturę wpływ miały głównie kultura mongolska, rosyjska.
Język kazachski ma cechy charakterystyczne dla innych języków tureckich, podobieństwo jest tak duże, że Kazachowie, Kirgizi, Tatarzy mogą porozumiewać się między sobą bez tłumaczy.
Historia.
Pod koniec XV i w XVI wieku rozpoczął się proces tworzenia kazachskiej tożsamości narodowej, było to związane z powstaniem Chanatu Kazachskiego. W XIX wieku Kazachowie podbici zostali przez Rosję i rozpoczął się proces rusyfikacji i kolonizowania ziem. Najlepsze ziemie przydatne do uprawy roli przeznaczano pod uprawę dla rosyjskich kozaków i osadników. Kazachowie zaczęli tracić pastwiska. Około 1,5–2,0 mln (40% populacji) Kazachów obecnego Kazachstanu zginęło z braku pożywienia w czasie głodu lat 1919–1920 oraz głodu lat 1931–1933. Najważniejszą przyczyną tak strasznych dwóch kataklizmów była polityka społeczna władz sowieckich: najpierw komunizmu wojennego, potem stalinizmu. Jednym z istotnych zastosowanych przez młode władze radzieckie działań była kolektywizacja, odebranie Kazachom trzód bydła, będących ich jedynym źródłem egzystencji. Głód spowodował liczną emigrację do Chin i do Azji Środkowej (ok. 600 tys.). Część uchodźców później powróciła do Kazachstanu.
Obecnie w Kazachstanie żyje ponad 10 mln Kazachów (stanowią około 65% ludności kraju), w Chinach ok. 1,5 mln, zaś w Mongolii około 140 tysięcy. Duża grupa żyje również w Uzbekistanie – 0,8–1,1 mln i w Rosji – 0,65 mln.
Kazachowie przyjęli islam dopiero w XVI wieku i przez długi czas rywalizował on o wpływy z szamanizmem.
Historyczna populacja Kazachów w poszczególnych republikach radzieckich na podstawie radzieckich spisów ludności:

</doc>
<doc id="54707" url="https://pl.wikipedia.org/wiki?curid=54707" title="Gonzalo Rojas">
Gonzalo Rojas

Gonzalo Rojas Pizarro (ur. 20 grudnia 1917 w Lebu, zm. 25 kwietnia 2011 w Santiago) – chilijski poeta i nauczyciel akademicki.
Życiorys.
Debiutował w 1948. W 1973, po zamachu stanu w Chile, został zmuszony do udania się na emigrację. Wyjechał do Rostocku w Niemieckiej Republice Demokratycznej, gdzie wykładał na uniwersytecie. Wrócił do ojczystego kraju sześć lat później. W latach 1980-1994 mieszkał w Stanach Zjednoczonych. Był wykładowcą literatury i filozofii na uczelniach w Chile, Wenezueli i USA. W 2003 otrzymał najbardziej prestiżowe wyróżnienie literatury hiszpańskojęzycznej – Nagrodę Cervantesa.

</doc>
<doc id="54709" url="https://pl.wikipedia.org/wiki?curid=54709" title="Ramzes II">
Ramzes II

Ramzes II (zwany też Ramzesem Wielkim, w źródłach greckich Ozymandias) – trzeci faraon z XIX dynastii, syn i następca Setiego I, jeden z najwybitniejszych i najdłużej żyjących władców starożytnego Egiptu okresu Nowego Państwa.
Kontynuator polityki swego ojca, wzorujący się w swym dążeniu do umocnienia i rozbudowy Imperium na osiągnięciach głównych jego twórców – Ahmosa, Totmesa III i Amenhotepa III, wielkich faraonów z XVIII dynastii. W swej działalności budowlanej przewyższył poprzedników, wypełniając Egipt budowlami i posągami bogów wznoszonymi na chwałę państwa. W zgodnej opinii wielu badaczy czasy jego panowania były okresem dobrobytu i stabilizacji. Panował ponad 66 lat, osiągając wiek ponad 91 lat. Spłodził około 100 synów i 50 córek. Był współtwórcą pierwszego w historii traktatu pokojowego, zawartego pomiędzy dwiema ówczesnymi potęgami militarnymi: Egiptem i Hetytami.
Tło historyczne.
Okres schyłkowy XVIII dynastii rozpoczął się panowaniem faraona Echnatona, który pragnął zreformować wierzenia Egipcjan, dążąc do wprowadzenia kultu jedynego boga – Atona. Efektem tych działań był głęboki kryzys państwa egipskiego, przejawiający się w gospodarce, stosunkach dyplomatycznych, pozycji militarnej oraz wpływach w podległych królestwach. 
Brak zaangażowania Egiptu w Syrii spowodował zmianę układu sił w tym regionie. Państwo Mitanni, dotychczasowy sojusznik Egiptu, przeżywało kryzys wewnętrzny przejawiający się częstymi przewrotami pałacowymi i zmianami na tronie. W południowej części regionu, w Kanaanie i w południowej Syrii, miejscowi władcy zaprzestali płacenia trybutu Egiptowi i powrócili do tradycyjnej rywalizacji, odnawiając dawne konflikty. Wkrótce sytuacja ta doprowadziła do wybuchu wojny pomiędzy królem hetyckim Suppiluliumą I a królem Mitanni Tuszrattą. Hetyci w szybkiej kampanii zmusili Mitannijczyków do odwrotu, zdobywając całą północną Syrię aż do miasta Kadesz, mającego dla Egiptu strategiczne znaczenie, gdyż było bastionem egipsko-mitannijskiego sojuszu. Wkrótce Tuszratta zginął zamordowany, a połowa jego państwa zajęta została przez Asyrię. Następca i brat Tuszratty, Szattiwaza, by odzyskać utracone terytoria, zmuszony został szukać wsparcia militarnego u Hetytów, swych niegdysiejszych wrogów. W środkowej Syrii władcy Amurru, dążąc do umocnienia własnej pozycji w regionie, z jednej strony deklarowali wierność Egiptowi, z drugiej – skłaniali się ku Hetytom. Pragnęli zawrzeć sojusz z podległym Hetytom Ugarit. W końcu jednak zostali zmuszeni do przyjęcia zwierzchnictwa hetyckiego. Tym samym Egipt utracił wpływy i większość podległych ziem na rzecz królestwa Hetytów, które stało się nowym mocarstwem we wschodniej części basenu Morza Śródziemnego.
W samym Egipcie kryzys pogłębiał się. Po śmierci Echnatona na tronie zasiadł Semenechkare, który zmarł wkrótce po objęciu władzy. Jego następcą został małoletni Tutanchamon. Po około 10 latach panowania zmarł, nie pozostawiwszy potomka. Jego żona, Anchesenamon, bez powodzenia próbowała ratować ciągłość dynastii. Władzę przejął potężny i wpływowy Aj. Po nim nastąpił Horemheb – generał z czasów Tutanchamona i Aja. Jego bezpotomna śmierć zakończyła okres XVIII dynastii.
Książę Ramzes.
Pochodzenie.
Przodkowie Ramzesa pochodzili z Awaris. Pradziad przyszłego faraona w czasach panowania Echnatona służył w armii na wysokim stanowisku. Paramesse, ojciec Setiego I i dziad Ramzesa II, w wieku około dwudziestu lat wzorem ojca zaciągnął się do wojska i służył pod wodzą Heremheba. Gdy jego przełożony objął panowanie w Egipcie, Paramesse awansował kolejno na dowódcę oddziałów, nadzorcę koni, królewskiego woźnicę i królewskiego posła. Po otrzymaniu awansu na generała dowodził obroną przygranicznej twierdzy przypuszczalnie w Sile i piastował jednocześnie urząd inspektora ujść Nilu. Kolejnymi etapami awansu było mianowanie go Wezyrem Południa z rezydencją w Tebach ("de facto" został drugą po faraonie osobą w państwie) i Pierwszym Kapłanem Egiptu. Przed śmiercią bezdzietny Horemheb ogłosił Paramesse zastępcą Jego Wysokości na Południu i Północy oraz dziedzicznym księciem w całym kraju. Paramesse panował przez około półtora roku jako Ramzes I, a ponieważ nie był spokrewniony lub spowinowacony z rządzącą Egiptem XVIII dynastią, jego wstąpienie na tron zapoczątkowało XIX dynastię faraonów egipskich. Po śmierci Ramzesa I na tron wstąpił jego syn Seti I.
Dzieciństwo.
Ramzes urodził się z małżeństwa Setiego I z Tują – córką Raja i Rui. Miał starszego brata, Nebenchasetnebet, który zmarł w dzieciństwie, oraz młodszą siostrę – Chentmire.
Po wstąpieniu na tron Seti I nadał około dziewięcioletniemu Ramzesowi tytuły najstarszego syna królewskiego, głównodowodzącego wojsk, a następnie najstarszego syna królewskiego i kandydata na tron Geba, tym samym uczynił go swoim następcą. W wieku około piętnastu lat Ramzes po raz pierwszy towarzyszył ojcu w kampanii wojennej do Libii. W następnych latach książę co roku brał udział w wyprawach do Syrii, mających na celu przywrócenie panowania nad Amurru i Kadesz. Cel udało się osiągnąć, jednak wkrótce po tym hetycki władca Muwatalli II odbił je z rąk egipskich. Konflikt o sporne terytoria rozwiązano drogą pokojową: w zamian za uznanie przez Setiego I hetyckiego panowania nad Amurru i Kadesz Muwatalli II uznał prawa Egiptu do portów południowej Fenicji.
Koregencja.
W wieku około szesnastu lat (siódmy rok panowania Setiego I) Ramzes został wyznaczony przez ojca na koregenta i przyjął tytulaturę królewską "User Maat Re Ramessisu Meri Amon" – Re Jest Silny Prawdą i Ukochany przez Amona. Rok później władcy Egiptu zmierzyli się z zagrożeniem secesji kraju Kusz na czele z miastem Irem. Dzięki ekspedycji karnej zorganizowanej na polecenie Setiego I przez wicekróla Nubii Amenemope rewoltę poskromiono, a wydarzenie upamiętniono wystawieniem dwóch stel w Kusz.
W dziewiątym roku panowania Seti I osobiście nadzorował wydobycie złota na pustyni Edfu i stworzeniu infrastruktury w postaci dróg i studni na potrzeby pracujących tam górników, podczas gdy Ramzes zajęty był poszukiwaniem w okolicach Asuanu odpowiedniego kamieniołomu do pozyskiwania granitu, niezbędnego do wykuwania ogromnych posągów. Kolejne sześć lat upłynęło bez konfliktów z sąsiadami. Seti I rządził państwem ze swych rezydencji w Memfis, Awaris i Tebach. Prawdopodobnie w tych latach mianował Pasera Wezyrem Południa, zaś jego ojca Nebneczeru – arcykapłanem Amona w Tebach. Ramzes inspektorował prace budowlane. W Tebach ozdabiano świątynię Amona w Karnaku. W zachodniej części miasta finalizowano dekorowanie świątyni grobowej Setiego I i kaplicy Ramzesa I, w której w wypukłym reliefie przedstawiono koronację Ramzesa II. W Abydos kończono wznoszenie wielkiej świątyni i rozpoczęto budowę świątyni Ramzesa.
Przypuszczalnie w trzynastym roku panowania Setiego I około dwudziestodwuletni Ramzes wraz z małoletnimi synami Amonherunemefem i Chameuasetem wziął udział w stłumieniu rewolty w południowej Nubii. Krótko potem na północy pojawiło się zagrożenie ze strony śródziemnomorskich piratów, którzy zapuszczali się na południe wzdłuż jednej z odnóg Delty Nilu. Podczas jednej z wypraw połączone siły oddziałów lądowych i morskich zablokowały piratom powrót w otwarte morze. Wzięci do niewoli najeźdźcy zostali wcieleni do armii.
Seti I zmarł w szesnastym roku panowania. W wieku około dwudziestu pięciu lat Ramzes wstąpił na tron dwudziestego siódmego dnia trzeciego miesiąca lata, tj. w pierwszej połowie czerwca 1279 roku p.n.e.
Pierwsze lata panowania.
I rok panowania.
Swoje rządy Ramzes II rozpoczął od pogrzebu ojca. W trakcie przygotowań do pochówku władca postanowił, że założy nową stolicę o nazwie Pi-Ramesse-Aa-nachtu, tj. Domena Ramzesa, Wielkiego Zwycięstwami. W połowie sierpnia 1279 roku p.n.e., gdy mumię Setiego I złożono w grobie, przebywający na pogrzebie Ramzes, korzystając z okazji, pozostał na kilka tygodni w Dolinie Królów w celu obejrzenia postępu prac nad swoim grobowcem, po czym udał się do Teb, by odprawić Święto Opet. Przy tej okazji faraon dokonał kilku nominacji i potwierdził niektóre nadania swego ojca. Spośród urzędników Setiego I na poprzednich stanowiskach pozostali wezyr Paser i wicekról Nubii Juni. Nebunenef, dotychczasowy kapłan w Tinis i Denderze, został arcykapłanem Amona w Karnaku. Kandydatura młodszego kapłana Bakenchonsu została zaakceptowana na członka kolegium Boskich Ojców Amona. Przyjaciel Ramzesa z dzieciństwa Ameneminet dostał urząd Królewskiego Woźnicy i Nadzorcy Koni.
Wydano rozkaz przyspieszenia prac przy budowie wielkiego hypostylu w Karnaku i rychłego ukończenia prac przy świątyni grobowej Setiego I w Tebach Zachodnich. Zainaugurowano prace budowlane przy wznoszeniu Ramesseum – świątyni grobowej Ramzesa oraz rozpoczęto realizację budowy nowego dziedzińca i wielkiego pylonu w świątyni w Luksorze, zgodnie z wcześniejszymi planami. Ramzes przebywał w Tebach do około połowy III miesiąca Achet, po czym cały królewski orszak odpłynął do Abydos, gdzie władca wydał rozkaz ukończenia budowy wielkiej świątyni Setiego I oraz osobiście intronizował wcześniej mianowanego Nebunenefa, przekazując mu oznaki jego władzy. Odbyło się to w obecności dworu i królowej Nefertari.
II rok panowania.
Nastąpiła zmiana tytulatury królewskiej. Do swego imienia tronowego – User-Maat-Re, król dodał epitet – Setepen-Re – egip. "Wybrany-przez-Re". Było to zapoczątkowaniem szczególnego związku króla z Re – bogiem słońcem z Heliopolis. W związku z pracami budowlanymi prowadzonymi z wielkim rozmachem w całym państwie, trwała intensywna eksploatacja kamieniołomów w Asuanie. Mówi o tym stela z Asuanu, upamiętniająca również kampanię w Nubii oraz walki w Delcie z piratami z czasów współrządzenia.
Nadania królewskie:
III rok panowania.
Nadal główną dziedziną, na której skupiało się zainteresowanie władcy były wielkie projekty budowlane, będące w trakcie realizacji. W Luksorze ukończono wielki dziedziniec, wielki pylon i ustawiono obeliski przed Wielką Świątynią. Trwały prace dekoracyjne w jej wnętrzu.
Wojna.
IV rok panowania – I kampania syryjska.
Po ponad trzech latach samodzielnych rządów, ugruntowawszy swą władzę, realizujący wielkie przedsięwzięcia budowlane, otoczony przez zdolnych doradców, Ramzes zdecydował, że nadszedł czas by powrócić do sprawy syryjskiej, oczekującej od czasów (pierwszej) bitwy pod Kadesz, stoczonej przez jego ojca – Setiego I w około 1288 roku p.n.e.
Prawdopodobnie latem czwartego roku panowania Ramzes wyruszył do Syrii. Przemierzywszy Kanaan, który pokornie poddał się jego władzy, dotarł do wybrzeży południowej Fenicji i dalej skierował się do Tyru i Byblos. Posuwając się dalej wzdłuż wybrzeży opanowano większa część Fenicji. Z tak stworzonego zaplecza planowano wejść w głąb lądu i poprzez górzyste tereny skierować się w stronę Amurru. Nie znamy szczegółów podjętej akcji, której wynikiem było całkowite opanowanie ziem Amurru. Prawdopodobnie rozstrzygnięcie nastąpiło w wyniku szybkiego, zmasowanego ataku wojsk egipskich na nieprzygotowane i wręcz zaskoczone wojska Amurru, którego król Benteszina, zmuszony był przyjąć zwierzchnictwo egipskie. Zapewne nie zdążył o całej sytuacji powiadomić swego dotychczasowego zwierzchnika, władcy hetyckiego, powiadamiając go dopiero po swojej klęsce o poddaniu się władzy Ramzesa. Po zwycięskiej kampanii siły egipskie zawróciły i poprzez Fenicję skierowały się do Egiptu. Wydarzenia te dokumentują liczne inskrypcje Ramzesa, m.in. tekst na steli Roku Czwartego z Byblos, tekst na steli wystawionej w Tyrze czy też inskrypcja w Nahr-el-Kalb (okolice Bejrutu). Powrót do Pi-Ramzes był prawdziwym triumfem.
V rok panowania – II kampania syryjska.
Najprawdopodobniej już w czasie powrotu do Pi-Ramzes Ramzes podjął decyzję o kolejnej wyprawie wojennej do Syrii, tym razem przeciw imperium hetyckiemu. Celem kampanii miało być zdobycie Kadesz – głównego hetyckiego bastionu obrony na południu. Przygotowania rozpoczęto wczesną wiosną 1274 roku p.n.e., gromadząc uzbrojenie i poświęcając wiele czasu i energii na szkolenie armii i doskonalenie założeń taktycznych. Plan zakładał przeprowadzenie dowodzonych bezpośrednio przez Ramzesa głównych sił szlakiem poprzez Kanaan pod Kadesz. Siły pomocnicze miały podążyć wzdłuż wybrzeża fenickiego, a następnie skierować się na wschód i po przekroczeniu doliny Eleuteru połączyć się z siłami głównymi.
Zgodnie z tymi założeniami wymarsz z Egiptu rozpoczęto około II miesiąca Szemu, dnia IX, mijając graniczną twierdzę Sile. Armię tworzyły cztery dywizje noszące imiona bogów: Amona, Re, Ptaha i Seta. Faraonowi towarzyszyli członkowie rodziny (m.in. jego synowie: piąty – Montuherchopszef, szósty – Nebecharu, ósmy – Setemuja, jedenasty – Merire I i dwunasty Horheruenemef) oraz jeden z wezyrów (prawdopodobnie Paser) oraz liczna służba i straż przyboczna. W szybkim marszu, nie napotykając oporu, wojska pokonywały dziennie duże dystanse, maszerując poprzez Kanaan i Galileę, poprzez górzyste tereny Libanu i przełęcze wiodące do rozległej doliny, współcześnie zwanej Bekaa.
Marsz Ramzesa II na północ odbywał się w pośpiechu. Faraonowi towarzyszyła straż przyboczna, której pod względem prędkości dorównywała dywizja Amona. Pozostałe trzy nadciągały wolniej. Nad Orontesem na wysokości Szabtuny do Ramzesa przybyli dwaj Szosowie, twierdząc, że miejscowe plemiona są niezadowolone z rządów Hetytów i wesprą wojska egipskie. Na potwierdzenie dobrych zamiarów zeznali, że armia hetycka znajdowała się w Aleppo. Nie sprawdziwszy tej informacji (okazało się, że Szosowie byli hetyckimi szpiegami), Ramzes II z dywizją Amona i strażą przyboczną ruszył przodem, rozbijając obóz na północny zachód od Kadesz. Tam złapanych zostało dwóch Hetytów, którzy na torturach przyznali, że armia hetycka znajdowała się tak naprawdę w pobliżu Kadesz. Ramzes II niezwłocznie wysłał gońców do dywizji Re, następnej w porządku marszowym, by ta jak najszybciej do niego dołączyła. Nim jednak gońcy zdołali dotrzeć do dywizji Re, ta – wciąż w kolumnie marszowej – zaatakowana została z flanki przez hetyckie ciężkie rydwany i rozbita. Ścigani przez Hetytów uciekinierzy zalali obóz dywizji Amona, której żołnierzy również ogarnęła panika i zaczęli uciekać. Faraon z jednostkami przybocznymi znalazł się w trudnym położeniu, będąc odciętym od reszty swych wojsk i otoczonym przez wrogów. Wówczas jednak od zachodu nadeszły posiłki w postaci sił pomocniczych Nearinu, atakując od tyłu hetyckie rydwany i ratując Ramzesa II. Muwatalli II wysłał do ataku więcej rydwanów. Wojska egipskie cofnęły się do obwarowań obozowych i po przeformowaniu szyków przystąpili do kontrataku, zmuszając Hetytów do cofnięcia się za Orontes. Następnego dnia Ramzes zaatakował pierwszy. Obie armie były już przerzedzone. Hetyci poprzedniego dnia stracili część rydwanów i nie byli w stanie kontratakować, zaś Egipcjanie nie potrafili przebić się przez zwarte szyki ocalałych rydwanów wroga. Bitwa pozostała nierozstrzygnięta. Muwatalis zaproponował pokój i zachowanie dotychczasowego stanu rzeczy na spornym terytorium.
Wojska egipskie po kilkutygodniowym marszu osiągnęły granice Egiptu, mijając graniczną Sile. Na przełomie czerwca i lipca 1274 roku. p.n.e. stanęły w Pi-Ramzes. Ze strategicznego punktu widzenia bitwa zakończyła się porażką Ramzesa II, ale w samym Egipcie przedstawiono ją jako wielkie zwycięstwo. Król postanowił uwiecznić swoje niezwykłe bohaterstwo, dzięki któremu zdołał zamienić klęskę we względne zwycięstwo. Rozkazał stworzenie majestatycznych, rozległych scen i inskrypcji upamiętniających zdarzenia pod Kadesz. Prace te wykonano w nowej świątyni Ramzesa w Abydos, trzykrotnie w Karnaku: na północno-zachodnim narożniku dziedzińca ze Skrytką, na zachodniej fasadzie muru zachodniego dziedzińca IX pylonu oraz wzdłuż całej południowej ściany Wielkiego Hypostylu, trzykrotnie w świątyni w Luksorze: na północnym masywie pylonu oraz na murach przedniego dziedzińca, na obu pylonach w Ramesseum oraz w późniejszym okresie w Abu Simbel na północnej ścianie wielkiej sali. Doświadczenia spod Kadesz spowodowały dokonanie gruntownych zmian w strukturze armii. Nastąpiły degradacje i awanse.
Oprócz spraw związanych z kwestią syryjską, uwaga Ramzesa skupiała się również na sprawach wewnętrznych państwa. Prawdopodobnie w tych latach podjął decyzję o lokalizacji budowy dwóch wielkich świątyń w Abu Simbel. Odpowiedzialnymi za realizację tych przedsięwzięć uczynił wicekróla Nubii, Juniego, zastąpionego później przez Hekanachta oraz swego towarzysza z lat koregencji, swego Wielkiego Podczaszego – Asza-hebsed. Otrzymał on szerokie uprawnienia do uregulowania spraw w Nubii, w tym budowy nowych świątyń.
VI – VII rok panowania – kampania libijska.
Czas ten poświęcono głównie na reorganizację i odnowienie armii, znacznie osłabionej w Syrii. Nowa, odbudowana armia wymagała jednak obycia z wojennym rzemiosłem. Zorganizowano niewielką kampanię w Libii dla wyćwiczenia armii i zapobieżenia ewentualnym niepokojom w tym regionie podczas nieobecności w Egipcie zajętego w Syrii wojska.
W tym czasie sytuacja w Syrii uległa dalszej komplikacji. Już wcześniej utracono prowincję Upi. Za Jordanem powstały dwa nowe królestwa: Moab i Edom-Seir, które odmówiły uznania zwierzchnictwa egipskiego. W Kanaanie brak reakcji Egiptu i nieobecność jego armii uznano za słabość, a miejscowi władcy zwlekali z płaceniem danin. Jednocześnie od wschodu Kanaan najechali Szosowie.
VII – VIII rok panowania – III kampania syryjska.
Na wiosnę 1272 roku p.n.e. armia egipska wyruszyła na wschód. W szybkim marszu dotarła do Gazy i Kanaanu. Szybko i z całą bezwzględnością przywrócono zwierzchnictwo egipskie nad tymi ziemiami. W krótkiej kampanii wyparto Szosów poza granice tych ziem. Następnie dokonano pacyfikacji południowej Palestyny. Korpus wojsk egipskich pod wodzą najstarszego syna Ramzesa, księcia Amonherchopszefa, uderzył na nią od strony pustyni Negew, przecinając dolinę na południe od Morza Martwego w kierunku Edom-Seir, zajmując wszystkie miasta i osady. Następnie korpus księcia skierował się ku centralnej części Moabu, z zamiarem zdobycia Butartu, podążając Królewskim Szlakiem wiodącym na północ w kierunku Syrii. W tym samym czasie korpus dowodzony przez Ramzesa podążał szerokim łukiem w kierunku górzystych rejonów Kanaanu, przechodząc nieopodal Jerozolimy, Jerycha oraz północnego krańca Morza Martwego, w kierunku Moabu, z zamiarem zdobycia Dibon i otoczenia sił nieprzyjacielskich. Po zajęciu tych ziem armia skierowała się na południe, aby połączyć się z korpusem księcia Amonherchopszefa. Po opanowaniu Kanaanu i wschodniej Palestyny, połączone wojska ojca i syna skierowały się Królewskim Szlakiem ku północy z zamiarem dotarcia do Damaszku i przywrócenia Egiptowi panowania nad Upi, utraconej po II kampanii syryjskiej. Przywróciwszy egipskie panowanie nad tymi ziemiami armia mogła udać się w drogę powrotną do Egiptu.
VIII – IX rok panowania – IV kampania syryjska.
Po odzyskaniu zwierzchnictwa i wpływów w Kanaanie, Palestynie i Upi, Ramzes postanowił rozwiązać problem syryjski. Latem 1271 roku p.n.e. armia pod wodzą faraona maszerując przez Kanaan zlikwidowała ostatnie ogniska oporu antyegipskiego w jego północnej części. Następnie Ramzes ruszył wzdłuż wybrzeży południowej Fenicji, podporządkowując sobie Tyr, Sydon i Byblos. Jak dotąd armia egipska operowała na terenach strefy wpływów Egiptu, co nie mogło być poczytane przez Hetytów za akt agresji. Jednakże Ramzes nie zamierzał poprzestać na tych działaniach. Postanowił ominąć Amurru i Kadesz i wejść w głąb doliny Eleuteru, a następnie Orontesu, na tereny kontrolowane przez Hetytów, na których wojska egipskie nie pojawiały się od około 120 lat. Podbił północne regiony Amurru, okupując obszary nad środkowym Orontesem. Tym sposobem Amurru zostało podzielone na dwie strefy, a jego południowa część wraz z Kadesz zostały odcięte od Aleppo, Karkemisz i właściwego Hatti. Była to doskonała pozycja wyjściowa do ofensywy w kierunku południowym na Kadesz i południowe Amurru.
Po dokonaniu podboju ziem znajdujących się na północ od Kadesz, zdobyciu Tunipu i Dapuru, Ramzes mógł powrócić do Pi-Ramzes. Reakcji Hetytów na jego działania właściwie nie było. Po około 25 latach panowania zmarł Muwatallis II, co spowodowało kryzys dynastyczny. Król hetycki nie pozostawił żadnego prawowitego dziedzica tronu, a tylko syna zrodzonego z jednej z jego konkubin, młodzieńca imieniem Urhi-Teszup. Wstąpił on na tron jako Mursilis III. Pretensje do tronu rościł sobie również brat Muwatallisa II, Hattusilis III. Konkurowanie tych dwóch książąt spowodowało zaniedbanie spraw syryjskich i doprowadziło do nakazu przeciwstawienia się egipskiej inwazji, wydanym wicekrólowi Karkemisz.
X rok panowania – V kampania syryjska.
Gdy tylko wojska egipskie opuściły Kadesz i Amurru, do pracy przystąpili emisariusze Karkemisz i Hetytów, z łatwością przywracając zwierzchnictwo hetyckie na terenach niedawno zdobytych przez Ramzesa. Egipt znajdował się daleko, a armie władców Karkemisz, Aleppo i Hetytów w bezpośrednim sąsiedztwie. Pragmatyzm nakazywał wygnanie egipskich komisarzy i powrót pod władzę Hetytów. W dziesiątym roku panowania armia Ramzesa znów musiała udać się do Syrii, aby raz jeszcze podporządkować Egiptowi ziemie Dapuru i Tunipu. Ramzes, wówczas ponad trzydziestoletni monarcha, osobiście poprowadził całą kampanię, dowodząc w pierwszej linii walkami pod Dapur i zmuszając je do poddania się jego władzy. Tak jak w poprzednich przypadkach, po zwycięskiej kampanii, gdy wojska egipskie opuszczały podbite tereny, pozostawieni bez nadzoru władcy tych ziem wkrótce powracali pod zwierzchnictwo hetyckie. Brak dokładnych danych, jak długo trwała ta próba sił między Egiptem a Hetytami. Ramzes doszedł zapewne do wniosku, że dopóki nie opanuje całej Syrii, zwłaszcza jej północnej części aż po Eufrat, nie zdoła trwale utrzymać jej środkowej części. Sytuacja stała się patowa. Było to powodem zawieszenia zmagań w Syrii pomiędzy jedenastym a siedemnastym rokiem panowania. Ramzes zaakceptował istniejący stan swych wpływów. W tym samym czasie w państwie hetyckim stosunki pomiędzy Mursilisem III a jego wujem Hattusilisem znacznie się pogorszyły zapowiadając rychłą konfrontację.
Prace w Libii i kampania nubijska.
Po kilkuletnich zmaganiach w Syrii Ramzes postanowił zająć się umocnieniem terenów zachodniej Delty oraz pasa wybrzeża libijskiego. Wzdłuż zachodnich granic Delty – od Memfis aż do brzegu morza obwarowano kilka osad, wznosząc fortyfikacje. Następnie poza granicami Delty, głęboko na zachód wzdłuż wybrzeża libijskiego zbudowano szereg fortów, ciągnący się około 300 km od ujścia Rzeki Zachodniej. Sieć rozbudowana była w taki sposób aby z jednego do drugiego fortu można było dotrzeć w dwa dni szybkiego marszu lub jeden jazdy rydwanem. Zapewniało to stałą łączność, a w razie potrzeby możliwość szybkiej reakcji armii. Miało to na celu rozwiązanie problemu stałego zagrożenia Egiptu ze strony koczowniczych plemion libijskich.
Od czasów pacyfikacji Nubii w VIII roku panowania Setiego I panował w niej względny spokój. Władzę sprawowali w imieniu faraona wicekrólowie, regularnie eksploatując złoża bogactw naturalnych (głównie złota) oraz ściągając podatki. Dochody płynące z Nubii stanowiły niebagatelną część budżetu Egiptu. Od czasu do czasu lokalni wodzowie, w nadziei wyrwania kraju spod władzy Egiptu, wywoływali rebelie. Ramzes wysłał do Irem wojska jako wsparcie dla wicekróla. W ekspedycji brali udział dwaj synowie faraona – ósmy syn Setemuja, oraz trzynasty – Merenptah, którzy, ze względu na niewielkie niebezpieczeństwo w walkach, zdobywali tam doświadczenie bojowe. Kampania zakończyła się błyskawicznym zwycięstwem. Wzięto do niewoli wielotysięczną rzeszę jeńców, a straty zadane w wyniku walk były tak dotkliwe, że Irem nigdy więcej nie próbował wyzwolić się spod władzy Egiptu.
XVI – XIX rok panowania – kryzys w Hatti.
Napięcie między rywalizującymi Mursilisem III i jego wujem Hattusilisem osiągnęło szczyt. Młody władca państwa hetyckiego stopniowo ograniczał prowincję Hattusilisa, aż w końcu postanowił całkowicie ją zlikwidować i pozbawić swego wuja jakichkolwiek wpływów. Doszło do wzajemnych oskarżeń i zagrożony upadkiem Hattusilis postanowił rozwiązać radykalnie problem władzy. W wyniku pułapki, w jaką zostały wciągnięte wojska Mursilisa, on sam dostał się do niewoli. Hetyci mieli nowego króla – Hattusilisa III. Strącony z tronu Mursilis został zesłany do północnej Syrii. Wkrótce nawiązał tam kontakty z królem Babilonu. Spisek został odkryty i Mursilis został zesłany prawdopodobnie na Cypr. W tym czasie Hattusilis budował dobre stosunki dyplomatyczne z Babilonem i Asyrią. Mursilis umknął jednak z zesłania i potajemnie udał się do Egiptu, gdzie został przyjęty przez Ramzesa. Rozsierdzony Hattusilis natychmiast zażądał wydania go, ale Ramzes II zdecydowanie odmówił. Oznaczało to wojnę. Oba mocarstwa przeprowadziły mobilizację i przegrupowały wojska. Siły egipskie zajęły pozycje w północnym Kanaanie, na linii Megiddo – Beth-Szan (mówi o tym stela z Beth-Szan datowana na XVIII rok, IV Peret, dzień I). 
W tym czasie Szattuara II – władca Hanigalbatu wymówił posłuszeństwo nowemu królowi Asyrii – Salmanasarowi I i przeszedł pod zwierzchnictwo hetyckie. Wybuchła wojna Asyrii z władcą Hanigalbatu i jego hetyckim sojusznikiem – królem Karkemisz. Asyria w krótkim czasie całkowicie zdusiła opór i zajęła cały Hanigalbat oraz ziemie aż po Karkemisz. Podbite tereny zostały przyłączone do Asyrii, co oznaczało, że odtąd miała wspólną granicę z Imperium Hetyckim. Przez wiele wieków Hanigalbat i Mitanni tworzyły strefę buforową zapobiegającą wzajemnej agresji. Brak owej strefy oraz napięte stosunki z Egiptem oznaczały dla Hattusilisa groźbę wojny z dwoma potęgami, na dwóch frontach: wschodnim i południowym.
Pokój.
XX – XXI rok panowania – pokój i traktat z Hetytami.
Jedynym sposobem na rozwiązanie problemu było związanie się z jednym z przeciwników. Nie mogąc rozmawiać ze zwycięską Asyrią jak równy z równym, Hattusilis postanowił unormować stosunki z Egiptem. W wyniku pertraktacji doszło do porozumienia. Poprzez stale wymienianych posłów dopracowujących szczegóły ostatecznie zredagowano tekst traktatu.
W roku XXI, miesiącu I Peret, dniu XXI, do Pi-Ramzes dotarła kawalkada rydwanów. Do stolicy Ramzesa przybyło trzech Wielkich Posłów Egiptu wraz z dwoma posłami z Hatti i posłem z Karkemisz. Przywieźli oni do stolicy "srebrną tablicę, którą Wielki Władca Hatti, Hattusilis przesłał faraonowi, aby prosić Jego Wysokość o pokój". Po wieloletnich zmaganiach miał zapanować pokój sankcjonujący istniejące "status quo". Kadesz i Amurru miały pozostać pod wpływami Hetytów. Porty Fenicji zaś miały przypaść Egiptowi. Ponadto chwiejny status środkowej Syrii miał zostać ugruntowany i na mocy postanowień ziemie te miały przejść pod władzę Egiptu. Do tego, Hattusilis skłonny był oddać dostęp do szlaków wiodących na północ do Ugaritu. 
Traktat spisano na srebrnej tablicy w języku babilońskim, a jego kopie na glinianych tabliczkach po hetycku i na papirusie po egipsku. Dokument ogłaszał kres wzajemnej wrogości, ustanowienie sojuszu, zawarcie paktu o nieagresji i wzajemny sojusz obronny w przypadku jakiejkolwiek agresji ze strony państw trzecich, potwierdzał prawa królewskiej sukcesji w obu państwach oraz ustanawiał wzajemną ekstradycję zbiegów. Egipski tekst został przełożony z pisma klinowego, a następnie zapisany hieroglifami na ścianach świątyni w Karnaku oraz w Ramesseum.
Po podpisaniu traktatu nastąpił szereg dyplomatycznych posunięć obrazujących nowe stosunki między dwoma mocarstwami. Nastąpiła wymiana listów gratulacyjnych oraz prezentów między dworami. Odprężenie pozwoliło Hattusilisowi zająć się przygotowaniami do konfrontacji z Asyrią, mając za sojusznika Egipt zobligowany do udzielenia pomocy. Ramzes natomiast mógł skupić się na sprawach wewnętrznych, między innymi ukończeniu budowy świątyń w Abu Simbel. Przypuszczalnie na przełomie XXII i XXIII roku panowania zmarła matka Ramzesa – królowa Tuja. Została pochowana we wspaniałym grobowcu w Dolinie Królowych.
Napięcia po traktacie.
Samo podpisanie traktatu nie zlikwidowało jednak różnic i rozdźwięków pomiędzy dwoma partnerami; nadal istniało wiele spraw nierozwiązanych i trudnych. Wkrótce powróciła sprawa przebywającego w Egipcie Urhi-Teszuba (byłego Mursilisa III), jednakże wobec żądań jego ekstradycji (działania traktatu wstecz) Ramzes uprzejmie, lecz zdecydowanie odmówił. Także jego próby renegocjacji przebiegu granicy w Syrii, zostały zdecydowanie, przez Hattusilisa odrzucone. Napięcia opadły po oficjalnym uznaniu Hattusilisa za legalnego władcę Hatti, spadkobiercę swoich poprzedników.
Problemem stało się także niezadowolenie Hattusilisa ze zbliżenia między Babilonem a Egiptem. Władca Babilonu zarzucił Hattusilisowi, że chce nie dopuścić do wznowienia stosunków między tymi dwoma państwami. Hattusilis zdecydowanie temu zaprzeczył, lecz w rzeczywistości obawiał się powstania trójstronnego porozumienia pomiędzy Asyrią, Babilonem i Egiptem. Powstanie takiego układu mogłoby realnie zagrozić wpływom hetyckim na Bliskim Wschodzie i spowodować izolację Hatti. Jednakże podjęto stosowne rokowania, które skończyły się powstaniem swego rodzaju osi Asyria-Babilon-Egipt-Hatti.
XXX rok panowania – Pierwszy Jubileusz.
Rytuał obchodów Święta sed – „jubileuszu królewskiego”, wywodzący się z czasów pierwszych dynastii, miał na celu odnowienie sił panującego. W okresie Imperium, tradycyjnie władca obchodził swój pierwszy jubileusz w XXX roku panowania. Jak się wydaje, spośród władców XVIII i XIX dynastii tylko Totmes III, Amenhotep III i Ramzes II rządzili wystarczająco długo aby owe jubileusze obchodzić. Pierwszy jubileusz Ramzesa został ogłoszony przez jego syna Chaemuaseta w XXX roku panowania. Tradycyjnym miejscem obchodów było Memfis, lecz rzeczywiste uroczystości odbywały się w Pi-Ramzes, gdzie władca rozkazał wznieść z tej okazji Salę Jubileuszową. Podobnie jak Amenhotep III, Ramzes celebrował swoje jubileusze w regularnych odstępach czasu. Zgodnie z tym jego Drugi Jubileusz proklamowali: książę Chaemuaset i wezyr Chaj, w XXXIII roku. Obchody celebrowano na przełomie XXXIII i XXXIV roku panowania Ramzesa.
Kolejne jubileusze:
XXXIII – XXXIV rok panowania – pierwszy hetycki ślub.
Z biegiem lat, gdy traktat egipsko-hetycki w rzeczywistości okazał się trwały i stosunki między oboma mocarstwami uległy ugruntowaniu, Hattusilis zaproponował Ramzesowi rękę jednej ze swych córek. Przez jakiś czas trwały negocjacje dotyczące kontraktu ślubnego. W ich trakcie doszło do zwłoki, co zostało przyjęte przez Ramzesa z niecierpliwością. Wystosował list z wymówkami do „swego królewskiego brata”, ponaglając go do podjęcia ostatecznej decyzji. Ostatecznie w XXXIV roku panowania Ramzesa, czyli około 1246 roku p.n.e., zakończono negocjacje i hetycka księżniczka wyruszyła w stronę Egiptu. Kawalkada składała się z orszaku księżniczki oraz karawany wiozącej jej ogromny posag. Do spotkania doszło zapewne na granicy wpływów hetycko-egipskich w Syrii. W końcu wszyscy dotarli do Pi-Ramzes w zimie 1245 roku p.n.e. Nowa królowa została umieszczona w królewskim pałacu i wkrótce ogłoszono jej egipskie imię – Maat-hor-neferure – egip. ("Ta-Która-Ogląda-Króla-Sokoła-Który-Jest-Widzialną-Wspaniałością-Re" lub "Ta-Która-Ogląda-Horusa-Który-Jest-Pięknym-Re"). Wydarzenia te miały również praktyczny wymiar. Wzmocniły więzi Egiptu z Hatti, tak że "...odtąd jeśli mężczyzna lub kobieta udali się do Syrii, mogli bez żadnej obawy dotrzeć do kraju Hatti dzięki zwycięstwom Jego Wysokości...".
Dyplomatyczne odwiedziny.
Mijały lata i oba mocarstwa zbudowały stosunki oparte na wzajemnym zaufaniu i trwałej przyjaźni. Między stolicami stale kursowali posłowie, wyższego czy też niższego szczebla. Z czasem ranga kontaktów dyplomatycznych wzrosła do szczebla przedstawicieli najwyższego rzędu. Egipt stał się w mniemaniu hetyckim rzeczywistym przyjacielem Hatti. Zapewne było to powodem odwiedzin księcia Hiszmi-Szarruma, syna Hattusilisa III, hetyckiego następcy tronu, późniejszego Tuthalijasa IV, w Pi-Ramzes. Pobyt księcia trwał prawdopodobnie kilka miesięcy. Hiszmi-Szaruma opuścił Egipt na wiosnę, udając się do Hattusa wraz z delegacją posłów oraz darami, jakie miał przekazać swemu ojcu. Wizyta przygotowała też grunt pod odwiedziny najwyższego szczebla – wizyty w Egipcie Wielkiego Króla Hattusilisa III. Ramzes przesłał zaproszenie Hatusilisowi, "tak aby ten przybył do Egiptu by mogli poznać się osobiście". Przez pewien czas trwała wymiana korespondencji na ten temat. Ramzes ponowił zaproszenie, ale Hattusilis odniósł się do niego bez entuzjazmu. Ramzes zaproponował więc spotkanie w pół drogi, w Kanaan i wspólną podróż dalej do Pi-Ramzes. W końcu ostrożny Hattusilis prawdopodobnie dał się przekonać co do szczerych chęci Ramzesa i gdy już miał formalnie przyjąć zaproszenie, pojawiła się inna przeszkoda – choroba władcy. W końcu jednak, jak wynika z jednego z listów, jaki Hattusilis napisał do Ramzesa, władca Hatti udał się w podróż do Egiptu. Tak więc, jest bardzo prawdopodobne, że obaj wielcy monarchowie tamtych czasów, spotkali się, najpierw w Kanaan, a później udali się razem do Pi-Ramzes. Nie ma jednak żadnych potwierdzeń w badaniach archeologicznych, że taka wizyta w rzeczywistości miała miejsce. 
XLIV rok panowania? – drugi hetycki ślub.
Z biegiem lat kontakty między obu władcami stały się na tyle serdeczne, że sam Hattusilis zaproponował Ramzesowi drugą ze swych córek na małżonkę. Nic nie wiadomo o negocjacjach i czasie ich trwania, a także sfinalizowaniu całej sprawy. Nie jest znane również imię owej drugiej księżniczki hetyckiej. Z dużym prawdopodobieństwem można określić czas zawarcia tego małżeństwa na IV dekadę panowania Ramzesa, gdy faraon wprowadził do swej tytulatury epitet Neczer-Heka-Junu (egip. – "Bóg", "Władca Heliopolis"). Wydarzenia te na długo połączyły oba kraje i obu władców. Z czasem, już po śmierci Hattusilisa, a za panowania jego syna, kontakty te osłabły i uległy stopniowemu zanikowi.
Ozyrys – Król Górnego i Dolnego Egiptu, User-Maat-Re, żyjący wiecznie.
Świątynie w Abydos.
Na północny zachód od Wielkiej Świątyni Setiego I w Abydos, Ramzes wzniósł własną, niewielką świątynię, z której pozostały już tylko ruiny. Wielkie pylony, górne partie murów oraz płyty stropowe uległy całkowitemu zniszczeniu, lecz dolne partie murów i ścian zachowały się w dobrym stanie. Można na nich podziwiać wspaniałe polichromowane reliefy, przedstawiające ofiarne procesje zwierząt Seta wraz z ofiarnikami oraz procesje jeńców nubijskich i azjatyckich.
Również samą świątynię Setiego I dokończono już za panowania Ramzesa. Zbudowano wtedy: pierwszy, Wielki Pylon, obecnie całkowicie zniszczony, wiodący na pierwszy dziedziniec, również już obecnie zrujnowany, oraz rampę przecinająca portyk, prowadzącą na drugi dziedziniec. Dekoracja portyku również była dziełem Ramzesa. Przedstawia ona króla ofiarowującego Maat, Ozyrysowi i Izydzie, którym towarzyszy Seti I. Inskrypcja dedykacyjna mówi, jak Ramzes dokończył budowę świątyni swego ojca oraz opowiada o ustanowieniu, przez Setiego I, koregencji.
Ramesseum – kamienny gigant.
Siedziba Milionów Lat w Jedności z Tebami – świątynia grobowa Ramzesa II, zwana Ramesseum (zwana również Ozyrejonem lub też Świątynią Ozymandiasa), wzniesiona w Tebach, na zachodnim brzegu Nilu. Jej jądrem i zaczątkiem było sanktuarium Setiego I, rozwinięte w wielką świątynię Ramzesa. Przed II pylonem, na pierwszym dziedzińcu stoi, dziś rozbity - wielki posąg królewskiego "ka", mierzący niegdyś 20 metrów wysokości i ważący około 1000 ton, wykonany z jednego bloku asuańskiego granitu. 
Świątynię otwiera monumentalny I pylon, w części zawalony, na którym reliefy przedstawiają bitewne sceny z wojen Ramzesa, toczonych w V i VIII roku panowania króla, przedstawiające wojska egipskie oblegające twierdze wrogów, zwyciężające ich i zmuszające do poddania się Ramzesowi. Przed królem leżą ciała wrogów przeszyte strzałami z jego łuku. Ogarnięci paniką wrogowie uciekają w popłochu, podczas gdy Kadesz otwiera bramy przed zwycięzcami.
Na pierwszym dziedzińcu dominują ozyriackie figury Ramzesa (dziś bezgłowe). Dalej w południowej części dziedzińca, poza kolumnadą, wznosił się ceremonialny pałac królewski, ściśle związany z funkcją jaką pełniła ta część świątyni, a więc jego część audiencjonalna i tronowa z zapleczem i pomieszczeniami mieszkalnymi. Z II pylonu, prawie całkowicie zniszczonego, zachowała się tylko część północnej wieży, na której przedstawiono sceny bitewne, obrazujące, po raz kolejny, zmagania spod Kadesz oraz rytualne sceny ku czci Mina, przedstawiające króla w rytualnych czynnościach oraz procesję kapłanów, niosących posągi przodków, władców Egiptu, poczynając od Menesa.
Za II pylon prowadziła rampa ze stojącymi po obu stronach posągami króla, z których zachował się tylko jeden. Przejście prowadziło na II dziedziniec z perystylem. Dziedziniec otaczały od wschodu i zachodu ozyryjskie posągi króla. Za II dziedzińcem znajdowała się Sala Hypostylowa, której strop wsparty był na 48 kolumnach. Ściany zdobią reliefy, opowiadające dzieje bitew i wojennych zmagań Ramzesa, zdobywającego kolejne twierdze wrogów. Na innych przedstawiono długą procesję "Synów i Córek Królewskich", zmierzających ku dalszym częściom świątyni – znajdującym się w amfiladzie kilku salom, zakończonym "Dżeser-dżeseru" – Świętym Świętych. W pierwszej z nich, wspartej na ośmiu kolumnach, przedstawiono faraona na pokładzie świętej barki w niekończącej się podróży po Niebie. Na jej stropie znajduje się wspaniały plafon astronomiczny. Dalej przedstawiono króla siedzącego pod świętym drzewem Heliopolis w towarzystwie Atuma, Thota i Seszat, wypisujących jego imiona na liściach. Dalsze części świątyni znajdują się w prawie całkowitej ruinie. Zachowało się tylko niewiele, wzniesionych z suszonej cegły mułowej, budynków dużego niegdyś kompleksu gospodarczego.
Całość świątyni otaczał zapewne wysoki mur zbudowany z suszonej cegły mułowej. W czasach świetności, Ramesseum było wspaniałym kompleksem, w skład którego wchodził zespół świątyń, pałac oraz kompleks zaplecza gospodarczego z ogrodami.
Abu Simbel – dwie świątynie – jeden związek.
W latach panowania Ramzesa, w Nubii wzniesiono kilka świątyń, jednakże te z Abu Simbel znacznie przewyższają wszystkie inne. Zbudowano tam dwie świątynie: Wielką Świątynię Ramzesa II i Małą Świątynię Królowej Nefertari. Budowę ich rozpoczęto prawdopodobnie w II połowie I dekady panowania Ramzesa, za rządów wicekróla Juniego. Inauguracja nastąpiła w XXIV roku już za rządów Hakanachta. Abu Simbel, poprzez swe dwie świątynie – jedną poświęconą królowi – Horusowi, a drugą poświęconą Wielkiej Królewskiej Małżonce – Królowej Nefertari, w monumentalny sposób wyraża absolutną jedność tych dwojga ludzi, tworzących w świętym związku jedna istotę – władcę – Faraona.
Rodzina Ramzesa II.
Po wyznaczeniu Ramzesa na współwładcę Seti I przydzielił synowi dwór i harem wraz z główną małżonką Nefertari i drugą żoną Isetnofret. Ich pochodzenie jest nieznane.
Jako wielka małżonka królewska Nefertare towarzyszyła Ramzesowi w życiu politycznym i religijnym, a jej wizerunki umieszczano przy wyobrażeniach faraona na malowidłach i posągach. Zmarła prawdopodobnie około 1255 roku p.n.e., tj. w dwudziestym czwartym roku panowania Ramzesa. Jej miejsce zajęła Isetnofret, podczas gdy stanowisko drugiej małżonki przypadło Bint-Anath – najstarszej córce Ramzesa i Isetnofret. Isetnofret za życia Nefertare znajdowała się w jej cieniu. Brak danych na temat stosunków pomiędzy obiema kobietami. Jedyne źródło z tego okresu – złoty paciorek z wygrawerowanymi obok siebie imionami Ramzesa i Isetnofet – pozwala przypuszczać, że znajdowała się w poszanowaniu męża. Z czasów bycia wielką małżonką Isetnofet została przedstawiona na kilku pomnikach. Zmarła około 1245 roku p.n.e. – w trzydziestym czwartym roku panowania Ramzesa.
Po śmierci matki Bint-Anath została pierwszą królową, zaś na miejsce drugiej wyznaczono Meritamon – najstarszą córkę Ramzesa i Nefertare. Po Bint-Anath i Meritamon miejsce wielkiej małżonki królewskiej zajęła księżniczka Nebettaui, prawdopodobnie córka Ramzesa i Nefertare. Spośród innych żon faraona wymieniane są także: Maathorneferure – księżniczka hetycka, Henutmire – siostra, córka bądź wnuczka Ramzesa (uważana również za córkę faraona i Meritamon), nieznana z imienia młodsza siostra Maathorneferure oraz Suterere. Ramzes II miał przynajmniej 111 synów i 67 córek, zrodzonych z małżonek i nałożnic. 
Śmierć Ramzesa.
Latem 1214 roku p.n.e. Ramzes prawdopodobnie obchodził w Pi-Ramzes swój XIV jubileusz. Zimę mógł spędzić w Memfis bądź w haremie Mi-ur nieopodal Fajum, by na wiosnę 1213 roku p.n.e. powrócić do Pi-Ramzes. W czerwcu rozpoczął sześćdziesiąty siódmy rok swego panowania, a dwa miesiące później zmarł. Panował łącznie 75 lat, licząc od wyznaczenia go koregentem przez Setiego I, lub 66 lat i 2 miesiące samodzielnie, licząc od śmierci ojca.
Następcą Ramzesa II został Merenptah, który rozpoczął dwumiesięczne przygotowania do pogrzebu ojca. W tym celu ponaglono prace nad grobowcem w Dolinie Królów, ciało zaś poddano procesowi mumifikacji. Pod koniec października 1213 roku p.n.e. mumię zmarłego umieszczono w złotej trumnie, którą następnie włożono do drewnianej pozłacanej trumny, by przetransportować drogą wodną do Teb. W ciągu około trzech tygodni flotylla z ciałem Ramzesa szlakiem, wiodącym z Pi-Ramzes przez Memfis, dotarła na miejsce. Od portu w Tebach do miejsca spoczynku trumnie towarzyszyła procesja, złożona z następcy faraona, rodziny królewskiej, kapłanów, urzędników oraz tragarzy, przenoszących wyposażenie grobowe i przedmioty rytualne. W drodze do grobowca prawdopodobnie uczyniono kilkudniowy przystanek w Ramesseum, gdzie ustanowiono kult Ramzesa. Stamtąd wyruszono do Doliny Królów. Ostatniego rytuału, Otwarcia Ust, dokonał Merenptah, po czym trumnę wniesiono do jednej z komór grobowych – Domu Złota – i umieszczono w kamiennym sarkofagu. Grobowiec zapieczętowano.
Grobowiec.
Grobowiec Ramzesa (KV 7) położony jest nieopodal wejścia do Doliny Królów, w jej głównej części, po zachodniej jej stronie. Na jego początku znajduje się krótki, stromy korytarz, prowadzący do głównego wejścia. Jest to "pierwszy boski trakt Re, który jest Ścieżką Słońca". Następnie w głąb wiodą dwa korytarze ze schodami – "drugi i trzeci boski trakt", w których ukazano Ramzesa oddającego część Re. Na ścianach obu korytarzy wyryto strofy "Litanii do Re". Dalej prowadzi czwarty korytarz – "czwarty boski trakt". Dekoracje ścian w tej części grobowca są w znacznym stopniu zniszczone, zapewne przez wody zalewowe rzadkich, lecz niezwykle gwałtownych burz, jakie nawiedzały niegdyś dolinę.
Za ciągiem korytarzy znajduje się kwadratowa komnata, zwana "Salą Oczekiwania". Na jej ścianach ukazano wizerunki Ramzesa w otoczeniu bogów. Dalej znajduje się większa, kwadratowa komnata, której sufit wsparty jest na czterech filarach, pomiędzy którymi w podłodze znajduje się zstępujący korytarz – rampa ze schodami – wiodący dalej w głąb grobowca. Obok sali z filarami, zwanej "Salą Rydwanów" (inaczej: Sala Odparcia Rebeliantów) znajdują się dwa boczne pomieszczenia – aneksy, w których zapewne zgromadzono niegdyś bojowe rydwany władcy i inne wyposażenie grobowe. W drugim z tych pomieszczeń wciąż znajduje się wiele materiału skalnego i mułu naniesionego podczas jednego z zalewów grobowca. Dalej w głąb wiodą dwa następne korytarze – "pierwszy i drugi boski trakt Otwarcia", których nazwa odnosi się do ceremonii „Otwarcia Ust”, którą to ukazano w dekoracjach na ich ścianach. Korytarze te dochodzą do dużej, prostokątnej komnaty zwanej "Salą Prawdy", gdzie prawdopodobnie następowało uznanie króla za "Usprawiedliwionego głosem" po sądzie Ozyrysa. W tym miejscu oś grobowca zmienia kierunek o około 90°. Krótki korytarz – brama prowadzi stąd do ogromnej sali zwanej "Domem Złota" – właściwej komory grobowej króla. Jej sklepienie wspiera osiem filarów, a podłoga centralnej części jest obniżona w stosunku do części przed i poza filarami. W jej centrum stał niegdyś kalcytowy sarkofag króla, z którego pozostały jedynie fragmenty. Drzwi w bocznych ścianach prowadzą do pomieszczeń – aneksów, stanowiących skarbce i magazyny wyposażenia grobowego i uszebti. Na przednich ścianach komory grobowej znajdują się przedstawienia dwu pierwszych portali "Księgi Bram". Trzeci portal ukazano w pierwszym pomieszczeniu – aneksie po lewej stronie. W następnym pomieszczeniu – aneksie znajdującym się naprzeciwko ukazano "Księgę Niebiańskiej Krowy". Na ścianach komory grobowej ukazano również winietę i pierwsze dwie godziny Amduat, a jej dwunastą, najważniejszą godzinę przedstawiono w drugim pomieszczeniu – aneksie po lewej stronie. W tylnej ścianie komory grobowej – "Domu Złota", znajduje się dwoje drzwi. Pierwsze, po lewej stronie wiodą do pojedynczego pomieszczenia, w którym ukazano szóstą i siódmą godzinę Amduat. Wokół ścian tego pomieszczenia ciągną się masywne kamienne ławy, a jego sufit wspierają dwa filary. Drugie drzwi prowadzą do ciągu trzech komnat ułożonych w kształt litery „L”. W pierwszym z nich przedstawiono (przypuszczalnie trzecią godzinę Amduat) oraz piąty portal "Księgi Bram". Z pierwszego pomieszczenia przejście prowadziło do dwóch następnych, wokół ścian których znajdują się również kamienne ławy. Sufity pierwszego i trzeciego pomieszczenia wspierają po dwa filary. Zespół czterech pomieszczeń – aneksów oraz czterech komnat z tyłu stanowił zasadniczą część skarbca – magazynu wyposażenia grobowego. Były to Skarbce oraz miejsca na Służących – Uszebti oraz Miejsca Przebywania (Pozostawania) Bogów, zawierające wszystkie magiczne wizerunki i przedmioty, mające zapewnić zmarłemu pomyślność w zaświatach.
Mumia.
Już w początkach XXI dynastii, z obawy przed profanacją i obrabowaniem królewskiego ciała, prawdopodobnie Pinodżem I polecił potajemnie przenieść mumie Ramzesa II i innych faraonów w bezpieczne miejsce. Przy tej okazji mumia Ramzesa została poddana zabiegom konserwacyjnym. Ponownie owinięto ją bandażami i nasączono środkami zabezpieczającymi. Została złożona najpierw w grobowcu Setiego I, a później w wyniku dalszych obaw, w tajemnym grobowcu królowej Inhapi – znanym współcześnie jako Skrytka DB-320 w Deir el-Bahari. 
Skrytka DB-320 została odkryta w 1881 roku i wszystkie znajdujące się w niej królewskie mumie zostały przewiezione do Muzeum Egipskiego w Kairze. Tam w obecności Gastona Maspero oraz wicekróla Egiptu – Taufika, dokonano oględzin mumii Ramzesa. Odczytano hieratyczne inskrypcje, znajdujące się na wieku trumny i całunie, którym była okryta mumia. Oprócz imienia, znajdował się tam również krótki opis losów mumii. Inskrypcja głosiła: "Rok siedemnasty, miesiąc trzeci drugiej pory," (Peret – przyp. autora) "dzień szósty. Dzień przeniesienia Ozyrysa, Króla Usermaatre Setepenre, w celu pochowania go w grobie Ozyrysa, Króla Menmaatre, przez Wielkiego Kapłana Amona, Pinodżema". Identyfikacji dokonano na podstawie hieratycznej inskrypcji, zapisanej na całunie, przykrywającym mumię.
Po rozwinięciu bandaży uczonym ukazało się oblicze zmarłego króla. Zmumifikowane ciało zachowało się w doskonałym stanie. Rysy twarzy były wciąż wyraziste, widoczne były resztki zarostu, a głowę pokrywały kręcone, rudo-blond włosy (pierwsi faraonowie mogli wyglądać inaczej niż dzisiejsi mieszkańcy Egiptu – jasne włosy zachowały się na wielu mumiach, są też widoczne na różnych wizerunkach z tego okresu). Miał około 183–185 cm wzrostu.
Mumię umieszczono w szklanej gablocie i wystawiono na widok, zwiedzających muzeum turystów. Już w 1912 roku, doktor Elliot Smith, podczas prowadzenia badań mumii, zauważył pierwsze oznaki jej rozkładu.
Stan mumii pogarszał się – ciało Ramzesa ulegało postępującemu rozkładowi. W latach 70. XX stulecia w wyniku rozmów głów państw: Egiptu i Francji, podjęto decyzję o konieczności natychmiastowego przewiezienia Ramzesa do Paryża. Zachowując najwyższe środki ostrożności, przetransportowano zmarłego króla do stolicy Francji. Zgodnie z obowiązującymi przepisami, Ramzes musiał mieć dokumenty, uprawniające do podróży zagranicznej. Wyposażono go więc w paszport z adnotacją „Zmarły Król”. 26 września 1976 roku, na międzynarodowym lotnisku Le Bourget pod Paryżem, Ramzesa powitała Francuska Gwardia Republikańska, oddając mu honory należne głowie państwa.
Ramzesa umieszczono w Muzeum Człowieka. W pokoju obok urządzono laboratorium. Mumią zajęło się szerokie grono specjalistów z różnych dziedzin: chemików, botaników, lekarzy i ekspertów, znawców tkanin i antropologów. W wyniku szczegółowych badań (w pobranych próbkach wykryto około stu gatunków grzybów) dopiero profesor Jean Mouchacca – mykolog ustalił przyczynę rozpadu mumii Ramzesa. Był nią grzyb "Daedalea biennis" Fries. Ustalono terapię, którą przeprowadzono w Europejskim Ośrodku Atomistyki w Saclay pod Paryżem. Mumię Ramzesa poddano napromieniowaniu promieniami gamma, emitowanymi przez kobalt 60. Po serii zabiegów ciało owinięto w oryginalny, egipski, płócienny całun i złożono w napromieniowanej trumnie, wykonanej z libańskiego cedru.
Przy okazji terapii dokładnie przebadano Ramzesa. Wykonano badania radiologiczne, endoskopowe, bakteriologiczne i paleobotaniczne. Wyniki pozwoliły ustalić wiele szczegółów o zmarłym. Odkryto, że cierpiał na zapalenie okostnej i miał zmiany reumatyczne stawu biodrowego. Znaleziono również ślady rany zadanej w bitwie oraz wyleczone złamanie jednego z palców u nogi. Badania botaniczne wykazały obecność dużej ilości pyłków roślinnych, głównie rumianku oraz śladowe ilości pieprzu – głównie w nosie, gardle i jamie brzusznej oraz niewielką ilość nikotiany – rośliny podobnej do tytoniu. Po zakończeniu terapii Ramzes powrócił do Egiptu.
Obecnie po ponad 3200 latach od śmierci króla, jego mumia znajduje się w Muzeum Egipskim w Kairze. Hermetyczna gablota, w której znajdują się doczesne szczątki Ramzesa wypełniona jest obojętnym gazem, a specjalne urządzenia nieustannie monitorują temperaturę i wilgotność.
Upamiętnienie.
Na cześć faraona nazwano ulicę w Lomé (stolicy Togo), w kanadyjskim mieście Kirkland, oraz brazylijskim mieście Jacareí.

</doc>
<doc id="54710" url="https://pl.wikipedia.org/wiki?curid=54710" title="Azotany">
Azotany

Azotany (nazwa systematyczna: "trioksydoazotany(1−)"; ) – grupa związków chemicznych, sole i estry kwasu azotowego ().
Azotany – sole kwasu azotowego.
Azotany są krystalicznymi substancjami, dobrze rozpuszczalnymi w wodzie. Mają silne właściwości utleniające.
Azotany otrzymuje się w reakcji: kwas azotowy + metal lub tlenek/wodorotlenek/węglan metalu.
Azotany należą do V grupy analitycznej anionów, wykrywa się je za pomocą m.in. próby obrączkowej.
Mogą występować w przyrodzie jako minerały saletry, np. saletra chilijska (nitronatryt), saletra indyjska (nitrokalit).
Znajdują zastosowanie jako nawozy mineralne, materiały wybuchowe, do produkcji barwników, w lecznictwie oraz jako topniki.
Do wykrywania azotanów, po ich wstępnej redukcji do azotynów, można wykorzystać odczynnik Griessa.
Struktura.
Wszystkie azotany zawierają jon azotanowy . Jon ten wykazuje strukturę płaską. Atom azotu jest w stanie hybrydyzacji sp². Zhybrydyzowane orbitale tworzą wiązania σ z trzema atomami tlenu. Ponadto pokrywanie się niezhybrydyzowanego, prostopadłego do płaszczyzny cząsteczki orbitalu p z odpowiednimi orbitalami p atomów tlenu powoduje utworzenie zdelokalizowanych orbitali π. Poza tym, wokół każdego atomu tlenu zlokalizowane są po dwie niewiążące pary elektronowe. Zgodnie z powyższym, wszystkie wiązania są równocenne. Ich długość wynosi 124 pm, a kąt pomiędzy nimi 120°.
W przypadku przyjęcia przez jon azotanowy kationu, np. metalu czy wodoru i utworzenia soli lub kwasu azotowego, jedna z niewiążących par elektronowych jednego z atomów tlenu jest zużywana na utworzenie z nim wiązania σ. W efekcie następuje wydłużenie wiązania tego atomu tlenu z atomem azotu, a także powiększenie się kąta pomiędzy wiązaniami atomu azotu z pozostałymi atomami tlenu i nieznacznym ich skróceniem.
Azotany organiczne.
Organiczne sole kwasu azotowego.
Zasadowe związki organiczne, np. aminy, tworzą z kwasem azotowym sole amoniowe, np.
Estry kwasu azotowego.
Estry kwasu azotowego mają wzór ogólny , gdzie R jest dowolną resztą organiczną.
Wobec estrów kwasu azotowego zamiast nazwy „azotan związku” (np. azotan celulozy) używa się często niezbyt poprawnej nazwy „nitrozwiązek” (np. nitroceluloza) przysługujących związkom zawierającym grupę nitrową () połączoną bezpośrednio z atomem węgla. Wynika to ze względów historycznych i głębokiego zakorzenienia tych nazw.
Przykładowe estry kwasu azotowego:
Azotany w akwarium.
Azotany są końcowym produktem przemiany azotowej tzw. cyklu azotowego realizowanym przez bakterie nitryfikacyjne, odpadowych białek, mocznika oraz amoniaku. W akwarium pochłaniają je rośliny oraz w mniejszym stopniu glony, a usuwane są poprzez przekształcenie do wolnego azotu przez beztlenowe bakterie denitryfikacyjne w specjalnym filtrze (denitryfikatorze), przez tzw. strefy beztlenowe w podłożu lub podmianę wody. Azotany są uważane za najmniej szkodliwe ze wszystkich związków azotowych. Dopuszczalne krótkotrwałe stężenie dla ryb w akwariach słodkowodnych wynosi do 50 mg/l. Organizmy morskie mają znacznie mniejszą tolerancję, np. koralowce wymagają zawartości poniżej 5 mg/l.
Normy spożycia.
Akceptowalne dzienne spożycie (ADI) azotanów w Polsce i Unii Europejskiej wynosi 3,65 mg/kg masy ciałaa ich dopuszczalna zawartość w wodociągowej wodzie pitnej to 50 mg/l.
Wpływ na zdrowie.
Azotany są częścią diety każdego człowieka, ponadto są syntetyzowane w organizmie z argininy. Najczęściej znajdują się w warzywach, dlatego dieta wegetariańska prowadzi do ich wyższego spożycia (największe właściwości kumulujące mają warzywa korzeniowe i nowalijki, przede wszystkim szpinak, rzodkiewka, sałata, seler, marchewka, wczesna kapusta, buraki) oraz w wodzie studziennej.
W połowie XX w. pojawiły się obawy co do szkodliwości azotanów w pożywieniu. Wzrosły one w latach 70. po zaobserwowaniu, że mogą one reagować z aminami drugorzędowymi z wytworzeniem rakotwórczych "N"-nitrozoamin. W raporcie opublikowanym w 2003 r. przez "Joint FAO/WHO Expert Committee on Food Additives" stwierdzono jednak, że w ujęciu ogólnym badania epidemiologiczne nie wykazały jednoznacznie zwiększonego ryzyka raka wraz ze wzrostem spożycia azotanów oraz że brak jest dowodów na rakotwórczość azotanów dla ludzi. Potwierdzają to późniejsze badania epidemiologiczne, choć czasem stwierdza się takie powiązanie, zazwyczaj o niedużych efektach. Istnieją jednak grupy ludzi, dla których spożywanie azotanów jest wyraźnie niekorzystne, np. chorzy na przełyk Barretta.
Spożywanie azotanów ma też szereg korzystnych efektów zdrowotnych, takich jak obniżenie ciśnienia krwi, poprawa funkcjonowania śródbłonka, inhibicja agregacji płytek krwi, ochrona przez zespołem poreperfuzyjnym, poprawa wydolności fizycznej, ochrona przed mikrobami (np. powodującymi próchnicę zębów, infekcje przewodu pokarmowego lub infekcje skóry). Postuluje się, że zwiększenie norm spożycia azotanów przyniosłoby więcej korzyści zdrowotnych niż efektów niekorzystnych.

</doc>
<doc id="54712" url="https://pl.wikipedia.org/wiki?curid=54712" title="Klasy okrętów">
Klasy okrętów



</doc>
<doc id="54714" url="https://pl.wikipedia.org/wiki?curid=54714" title="Pat Tillman">
Pat Tillman

Pat Tillman (ur. 6 listopada 1976 w San Jose, Kalifornia, zm. 22 kwietnia 2004 w Afganistanie) – amerykański sportowiec, gracz futbolu amerykańskiego. Zyskał sławę rezygnując z kariery sportowej i zaciągając się do armii amerykańskiej po zamachu terrorystycznym na World Trade Center i pentagon 11 września 2001.
Kariera sportowa.
Studiował zarządzanie na Uniwersytecie Stanowym Arizony i był reprezentantem uczelni w futbolu amerykańskim. Grał na pozycji linebacker. W 1998 roku został wybrany w tzw. drafcie do ligi zawodowej National Football League w 7 rundzie z nr 226 przez zespół Arizona Cardinals. W Cardinalsach grał już na innej pozycji (safety). Był lojalny wobec klubu z Arizony, ponieważ gdy kończył mu się jego pierwszy kontrakt z klubem z Arizony odrzucił pięcioletni kontrakt gwarantujący zarobek 9 mln USD wysłany przez St. Louis Rams. W Arizonie grał w latach 1998–2001. Jego numer z którym grał w Cardinalsach (40) został zawieszony pod dachem hali University of Phoenix Stadium 12 listopada 2006 żeby upamiętnić Tillmana jako dobrego zawodnika, świetnego człowieka i wzorowego patriotę.
Statystyki kariery
Służba wojskowa.
W 2001, pod wpływem zamachów terrorystycznych we wrześniu tegoż roku, postanowił wstąpić do wojska i wziąć udział w ogłoszonej przez George’a Busha wojnie z terroryzmem. Jednocześnie odmówił przedłużenia kontraktu z Arizona Cardinals, w którym proponowano mu zarobki w wysokości 3,6 miliona dolarów. Razem z nim zaciągnął się brat, Kevin, gracz ligi baseballowej. W 2003 braci wyróżniono sportową nagrodą im. Artura Ashe za odwagę.
Pat Tillman służył w Iraku i Afganistanie. Zginął w czasie patrolu niedaleko granicy afgańsko-pakistańskiej, został zabity przez pomyłkę przez żołnierzy ze swojego oddziału (ang. "friendly fire") 3 strzałami w głowę.
Fakt ten nastąpił po tym jak głośno zaczął mówić o niepokrywaniu się realiów które Tillman zastał na miejscu w górach afgańskich z faktami medialnymi dotyczącymi „wojny z terrorem”.

</doc>
<doc id="54716" url="https://pl.wikipedia.org/wiki?curid=54716" title="Azotan">
Azotan



</doc>
<doc id="54717" url="https://pl.wikipedia.org/wiki?curid=54717" title="Morze Mya">
Morze Mya

Morze Mya (Morze Myaowe) – obecne stadium rozwoju Morza Bałtyckiego.
Nazwa pochodzi od małża "Mya arenaria". Ponieważ blok skandynawski nadal się podnosi, uczeni przypuszczają, że w najbliższym (geologicznie) czasie zwiększy się napór wód na wybrzeże powodując zniszczenie zwłaszcza wybrzeży klifowych, ostatecznie odcinając fragment morza i powodując wyodrębnienie akwenu, który w toku dalszej ewolucji zmieni się w jezioro słodkie.

</doc>
<doc id="54718" url="https://pl.wikipedia.org/wiki?curid=54718" title="James Leonard Doyle">
James Leonard Doyle

James Leonard Doyle (20 czerwca 1929 w Chatham - 22 kwietnia 2004 w Ottawie) – kanadyjski duchowny katolicki, biskup.
Przyjął święcenia kapłańskie 12 czerwca 1954. Przez 22 lata pracował jako duszpasterz w diecezji London. 24 maja 1976 został mianowany biskupem Peterborough (prowincja Ontario). Konsekrowany na biskupa 28 czerwca, objął rządy w diecezji 14 lipca 1976.
W grudniu 2002 został przeniesiony w stan spoczynku, zastąpił go biskup pomocniczy Nicola de Angelis.

</doc>
<doc id="54719" url="https://pl.wikipedia.org/wiki?curid=54719" title="Frankie Narvaez">
Frankie Narvaez

Frankie Narvaez (ur. 3 grudnia 1939, zm. 15 kwietnia 2004 w Nowym Jorku) – bokser portorykański.
Był w latach 70. czołowym bokserem wagi lekkiej w gronie zawodowców. Wśród pokonanych przez niego rywali byli m.in. zdobywcy tytułów mistrza świata (ale w innym okresie niż walki z Narvaezem) - Carlos Teo Cruz z Dominikany i Pedro Adigue z Filipin. Walczył ponadto m.in. z Ismaelem Laguną z Panamy (poniósł porażkę).

</doc>
<doc id="54720" url="https://pl.wikipedia.org/wiki?curid=54720" title="Skateboarding">
Skateboarding

Jazda na deskorolce () – aktywność, w której wykonuje się różne triki na deskorolce. Osobę uprawiającą tę aktywność nazywamy skaterem (lub skateboarderem; w języku angielskim "skater" oznacza także osobę jeżdżącą na rolkach, hulajnodze lub rowerze tzw. BMX). Zawody deskorolkowe rozgrywane są zazwyczaj w określonych kategoriach, zależnie od przeszkód na jakich się odbywają: Bowl (zawody w bowlu – w specjalnym betonowym wgłębieniu, przypominającym pusty basen), Vert (na drewnianych bądź betonowych rampach i minirampach), Skatepark (na zwyczajnych skateparkowych przeszkodach) oraz Street (na przeszkodach „naturalnych” stworzonych przez drobną lub średnią architekturę, lub też na specjalnie zbudowanych imitujących takowe).
Skateboarding tworzy również pewien rodzaj subkultury, ponieważ jest on przez wielu młodych ludzi uważany za sposób na życie. Często jest to również środek transportu. Wiele osób traktuje skateboarding jako jeden z najważniejszych sportów ekstremalnych – lub jako formę sztuki. W Polsce skateboarding rozwinął się w latach 1980–1990 i rozwija się nadal, zrzeszając młodszych i starszych skaterów (również Ci, którzy zapoczątkowali w Polsce skateboarding w takiej formie, w jakiej możemy oglądać go na świecie, nadal są aktywnymi skaterami i udzielają się w środowisku). Dzięki wielu dobrym skaterom oraz filmom, a także poprzez liczne przyjazdy deskorolkarzy do Polski (podróże ekip deskorolkowych znanych firm zagranicznych, w których znajdują się najlepsi skaterzy z całego świata) Polska jest już bardzo dobrze rozpoznawalna w świecie skateboardingu nie tylko w Europie, ale także w Stanach Zjednoczonych.
21 czerwca obchodzony jest Światowy Dzień Deskorolki (ang. "Skateboarding Day", od 2006).
Historia skateboardingu.
Skateboarding narodził się w latach 40. XX wieku w Kalifornii i miał swoje korzenie w surfingu – początkowo nazywano ten sport „chodnikowym surfingiem”. Skateboarding był często uprawiany przez surferów gdy nie było odpowiedniej pogody do surfingu. Za najbardziej zasłużonych dla początkowego rozwoju skateboardingu uważa się grupę Z-Boys z Venice Beach w Kalifornii, która w latach 70. XX w. zrewolucjonizowała skateboarding wprowadzając technikę jazdy o nazwie „surf style”. Dominujący uprzednio styl jazdy miał więcej wspólnego z gimnastyką, niż surfingiem czy współczesnym skateboardingiem.
Skateboarding nie byłby możliwy bez szeregu innowacji technicznych, takich jak zastąpienie w połowie lat siedemdziesiątych kółek stalowych poliuretanowymi, co znacznie zwiększało komfort jazdy, lub wprowadzenie nowoczesnych desek i trucków. Pierwsi skaterzy, tacy jak Z-Boys, ćwiczyli w pustych basenach dzięki suszy panującej w Kalifornii w latach 70. XX wieku. Z czasem warunki jazdy w basenie zaczęto imitować budując tzw. rampy. Do najpopularniejszych kształtów należą rampy, na które wjeżdża się do samego końca, oraz mające kształt litery U half-pipe'y. Pomimo że w skateparkach są już ekstremalnie złożone tereny, half-pipe nadal jest rdzeniem zaawansowanego skateboardingu. Kurorty w górach mają własne half-pipy dla snowboarderów, podczas gdy skaterzy dzielą je z rolkarzami i rowerzystami BMX-ów.
Razem z ewolucją skateparków i jazdy na rampie, skateboarding uległ zmianom. Street skating, w którym występował stosunkowo niewielki wachlarz trików takich jak jazda na przednich/tylnych kółkach (nose manual/manual), obroty o 360°, skoki nad przeszkodami, skoki z jednej deski na drugą, około 1977 roku zyskał nowe oblicze dzięki pierwszemu trikowi skateboardingowemu z prawdziwego zdarzenia. Jego twórcą był Alan "Ollie" Gelfand, a trik nazywał się "ollie pop" (lub "no hands aerial"). Trik ten był wykonywany początkowo tylko na rampie. W 1981 r. Rodney Mullen wykonał jego wersję uliczną – na płaskim podłożu. Ollie polega na podskoku razem z deskorolką, a następnie wylądowaniu na ziemi. Z tego właśnie triku wywodzi się wiele innych popisów. Ich wspólną cechą jest wykonywanie za pomocą stóp. Polegają one m.in. na wykonywaniu skomplikowanych obrotów deską na ziemi lub w powietrzu. Triki na płaskim podłożu stosowane są także w vercie i innych dziedzinach skateboardingu.
Niektórzy znani skaterzy to: Tony Hawk (który swoim nazwiskiem firmuje serię gier komputerowych "Tony Hawk's Pro Skater"), Bam Margera, Eric Koston, Danny Way, Bob Burnquist, Rodney Mullen, Steve Caballero i Josh Kalis (który występował w wielu reklamach telewizyjnych promujących buty firmy DC Shoes). Hawk występował także na galach z nagrodami telewizji MTV.
Skateboarding jest sportem niebezpiecznym i dlatego był przez długi czas zwalczany.
Kultura skate.
Skaterzy uważani są za kontrkulturę, obejmującą modę, styl życia i muzykę oraz skatecore. Pierwotnie wizerunek skatera był buntowniczy i nonkonformistyczny, taki wizerunek propagował m.in. założony w 1981 magazyn „Thrasher”. Zdecydowanie łagodniejszy image skaterów prezentowany był w konkurencyjnym magazynie „Transworld Skateboarding Magazine” (założonym w 1983). Polskim odpowiednikiem tych produkcji jest gazeta INFO magazine, który prezentuje głównie polskich skaterów. Kultura skate prezentowana była m.in. w rozlicznych wideoklipach muzycznych (Agent Orange, NOFX, Suicidal Tendencies, Unsane, Sonic Youth, Beastie Boys) i filmach ("Dishdogz", "Ultimate X").

</doc>
<doc id="54722" url="https://pl.wikipedia.org/wiki?curid=54722" title="Park Narodowy Palenque">
Park Narodowy Palenque

Palenque – stanowisko archeologiczne położone w stanie Chiapas w Meksyku. Leży w odległości około 150 km na południe od wybrzeża Zatoki Meksykańskiej, niedaleko rzeki Usumacinta. W 1746 r. odkryto tu ruiny miasta Majów. Największy jego rozkwit przypada na okres od połowy VII do końca VIII wieku za panowania króla Pakala Wielkiego i jego syna króla Kana Balama. Od 1981 roku dekretem rządu federalnego teren stanowiska ma status parku narodowego.
Wśród ruin największą sensacją stała się tzw. Świątynia Inskrypcji. Zbudowana została na piramidzie schodkowej o wysokości 16 m złożonej z dziewięciu stopni. Szerokość świątyni wynosi 23,4 m. Wejścia do niej mieszczą się pomiędzy sześcioma filarami ozdobionymi dawniej postaciami wykonanymi ze stiuku. Nogi postaci wykonane były w formie głów węży (do dnia dzisiejszego pozostały jedynie fragmenty tej dekoracji). Po obu stronach wejścia wykuto 620 hieroglifów, od nich pochodzi nazwa świątyni. Stromy dach świątyni zwieńczony był ażurowym grzebieniem. Podczas prac archeologicznych prowadzonych w latach 1942–1952 we wnętrzu świątyni odkryto przejście do krypty grobowej (odkrycia dokonał w 1946 r. archeolog A. Ruz Lhuiller. Dwudziestopięciometrowe przejście zasypane było gruzem, prace oczyszczające trwały cztery lata). Krypta grobowa zbudowana została poniżej poziomu podstawy piramidy. Schody łączące kryptę ze świątynią to dwa biegi po 26 i 23 stopnie. W dolnej części tej wewnętrznej klatki schodowej znaleziono 6 szkieletów ludzkich (najprawdopodobniej zabitych podczas ceremoniału pogrzebowego) oraz naczynia i dary. Wejście do krypty zamyka płyta kamienna w kształcie trójkąta. Sama krypta ma wymiary 9 × 3 m i wysokość 6,6 m. Ściany krypty są ozdobione stiukowymi dekoracjami przedstawiającymi dziewięć postaci kapłanów lub jak sądzą inni badacze bóstw nocy. Wewnątrz krypty znaleziono sarkofag ze szkieletem Pakala Wielkiego, władcy Palenqué zmarłego w 683 roku. Twarz władcy przesłonięta była jadeitową maską. W sarkofagu znaleziono także wykonane z jadeitu ozdoby (bransolety, pektorał). Ściany sarkofagu pokrywają hieroglify z datą 633. Płyta wierzchnia pokryta jest reliefem wyobrażającym postać mężczyzny spoczywającego na masce boga ziemi i śmierci. Wykuty wizerunek ptaka Moan symbolizuje śmierć. Mężczyzna spogląda na krzyż Majów zakończony ciałami węży. Obramowanie reliefu wykonane zostało jako pas z wyobrażeniami Słońca, Księżyca, planety Wenus i sześciu głów ludzkich. Wnętrze sarkofagu z wnętrzem świątyni stojącej na szczycie piramidy łączyła gliniana rura w kształcie węża. Nie wiadomo, czy był to kanał wentylacyjny czy też symboliczne połączenia świata zmarłych i żywych.
Wedle innej znanej interpretacji płaskorzeźba przedstawia mężczyznę w rakiecie.
Do innych zabytków odnalezionych w tym miejscu należą:
W 1987 roku ruiny wpisano na listę światowego dziedzictwa UNESCO.

</doc>
<doc id="54727" url="https://pl.wikipedia.org/wiki?curid=54727" title="Samochód pancerny wz. 29">
Samochód pancerny wz. 29

Samochód pancerny wz. 29 (znany również jako Ursus wz. 29) – samochód pancerny konstrukcji polskiej, z okresu przed II wojną światową.
Historia.
W 1928 rozpoczęto produkcję samochodu ciężarowego Ursus A, na licencji włoskiej.
Sztab Generalny Wojska Polskiego zaplanował użycie jego podwozia do zbudowania samochodu pancernego. Miał on być cięższy, lepiej opancerzony i uzbrojony od wprowadzanego właśnie do uzbrojenia samochodu pancernego wz. 28. Zespołem projektantów Wojskowego Instytutu Badań Inżynierii kierował porucznik inżynier Rudolf Gundlach (twórca peryskopu odwracalnego).
Konstruktorzy nawiązali do konstrukcji samochodu pancernego Putiłow-Austin, projektując między innymi drugie, tylne stanowisko kierowcy. Pozwalało ono wycofać się spod ognia nieprzyjaciela bez konieczności zawracania.
Konstrukcja wieży nawiązywała do zastosowanej w samochodzie pancernym White TBC - umieszczono w niej naprzeciw siebie działko i karabin maszynowy. Rozwiązanie to miało tę niedogodność, że aby zmienić rodzaj używanej broni, strzelec musiał wykonać półobrót wieżą. W drugiej, poprawionej wersji wieży, wadę tę zmniejszono i broń usytuowano pod kątem 120 stopni względem siebie. W tych czasach nie montowano jeszcze powszechnie później stosowanych w pojazdach pancernych karabinów maszynowych sprzężonych z armatami. 
W wieży zainstalowano także drugie jarzmo dla karabinu maszynowego. Było ono usytuowane na jej dachu i miało służyć do mocowania km-u podczas strzelań przeciwlotniczych. Szybko wzrastająca prędkość samolotów spowodowała, że stało się ono bezużyteczne. Strzelec nie był w stanie "prowadzić" poruszającego się szybko celu i dlatego nie było ono używane.
Konstruktorzy starannie opracowali kształt kadłuba nowego samochodu pancernego. Udało się im uzyskać pewne pochylenie poszczególnych płyt pancernych. Chroniły one załogę przed odłamkami i zwykłymi pociskami karabinowymi z każdej odległości. Na karabinowe pociski przeciwpancerne były odporne z odległości 300 metrów.
Prace projektowe zakończyły się w pierwszej połowie 1929. Zbudowano prototyp, który poddano próbom poligonowym. Wykazały one wiele zalet pojazdu. Były to: silne uzbrojenie, dostateczne opancerzenie i tylne stanowisko kierowcy. Zalety te nie równoważyły jednak wad: małej prędkości i zwrotności, zbyt wysokiej sylwetki i małej sprawności w jeździe terenowej. Wady te wynikały głównie z niewielkiej mocy zastosowanego silnika. Oprócz żelaznego prototypu, zbudowano najprawdopodobniej tylko 10 wozów. Seria ta została ukończona do lipca 1931.
Służba.
Zbudowana seria pojazdów wystarczyła do wystawienia kompanii samochodów pancernych. Od 1936 znajdowały się one w Batalionie Doświadczalnym Centrum Wyszkolenia Broni Pancernych. We wrześniu 1939 sformowano z nich szwadron w składzie 7 samochodów, wchodzący w skład 11 Dywizjonu Pancernego Mazowieckiej Brygady Kawalerii, ponadto ósmy samochód był w dowództwie Dywizjonu.

</doc>
<doc id="54728" url="https://pl.wikipedia.org/wiki?curid=54728" title="Heinz Fischer">
Heinz Fischer

Heinz Fischer (wym. ; ur. 9 października 1938 w Grazu) – austriacki polityk, działacz Socjalistycznej Partii Austrii (SPÖ), w latach 1983–1987 minister nauki, długoletni poseł do Rady Narodowej, a od 1990 do 2002 jej przewodniczący. W latach 2004–2016 prezydent Austrii.
Życiorys.
Ukończył studia prawnicze na Uniwersytecie Wiedeńskim (1961), habilitował się w zakresie nauk politycznych w 1978 na Leopold-Franzens-Universität Innsbruck. W 1993 został profesorem tej uczelni.
Odbył praktyki sądowe, po czym od 1962 pracował we frakcji Socjaldemokratycznej Partii Austrii w parlamencie federalnym, od 1963 jako sekretarza klubu SPÖ. W 1971 po raz pierwszy został wybrany do Rady Narodowej XIII kadencji. Do izby niższej austriackiego parlamentu uzyskiwał dziewięciokrotnie reelekcję w wyborach w 1975, 1979, 1983, 1986, 1990, 1994, 1995, 1999 i 2002. Od maja 1983 do stycznia 1987 był ministrem nauki i badań naukowych w rządzie Freda Sinowatza. W latach 1987–1990 kierował klubem parlamentarnym socjaldemokratów. W listopadzie 1990 objął stanowisko przewodniczącego Rady Narodowej, zajmował je nieprzerwanie do grudnia 2002, następnie do czerwca 2004 był wiceprzewodniczącym (drugim przewodniczącym) tej izby.
W wyborach prezydenckich z 25 kwietnia 2004, przeprowadzonych w związku z upływem drugiej kadencji Thomasa Klestila, zdobył 52,39% głosów, wygrywając ze wspieraną przez Austriacką Partię Ludową Benitą Ferrero-Waldner. Urząd przejął 8 lipca 2004 od czasowo wykonujących obowiązki prezydenta członków prezydium Rady Narodowej (Thomas Klestil zmarł dwa dni wcześniej). W wyborach prezydenckich z 25 kwietnia 2010 z powodzeniem ubiegał się o reelekcję, otrzymując 79,33% głosów. Drugą kadencję prezydencką zakończył 8 lipca 2016.
Odznaczenia.
W 1997 odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="54729" url="https://pl.wikipedia.org/wiki?curid=54729" title="Rośliny nagonasienne">
Rośliny nagonasienne



</doc>
<doc id="54730" url="https://pl.wikipedia.org/wiki?curid=54730" title="Rośliny okrytonasienne">
Rośliny okrytonasienne



</doc>
<doc id="54731" url="https://pl.wikipedia.org/wiki?curid=54731" title="Benita Ferrero-Waldner">
Benita Ferrero-Waldner

Benita Ferrero-Waldner (ur. 5 września 1948 w Salzburgu) – austriacka polityk i dyplomata, posłanka do Rady Narodowej, w latach 2000–2004 minister spraw zagranicznych, od 2004 do 2010 komisarz europejski.
Życiorys.
W 1970 ukończyła studia prawnicze na Universität Salzburg. W latach 1971–1983 pracowała w prywatnych przedsiębiorstwach m.in. jako dyrektor ds. promocji eksportu i dyrektor ds. sprzedaży. Od 1984 pracowała w austriackiej dyplomacji, była urzędniczką w ministerstwie spraw zagranicznych, pierwszym sekretarzem ambasady w Senegalu, radcą ds. gospodarczych oraz "chargé d’affaires a.i." w ambasadzie we Francji. W 1993 objęła stanowisko zastępcy szefa protokołu dyplomatycznego w MSZ. W tym samym roku sekretarz generalny ONZ Butrus Butrus Ghali powierzył jej funkcję szefa protokołu ONZ, którą pełniła do 1995.
W 1995, 1999 i 2002 z listy Austriackiej Partii Ludowej wybierana do Rady Narodowej XX, XXI i XXII kadencji. Od maja 1995 do lutego 2000 była sekretarzem stanu w gabinetach, którymi kierowali Franz Vranitzky i Viktor Klima. 4 lutego 2000 została ministrem spraw zagranicznych w rządzie kanclerza Wolfganga Schüssela. Od 5 lutego do 31 grudnia 2000 sprawowała funkcję przewodniczącego OBWE.
Z ramienia Austriackiej Partii Ludowej kandydowała w wyborach prezydenckich z kwietnia 2004, mających wyłonić następcę Thomasa Klestila. Otrzymała 47,6% głosów, przegrywając ze swoim jedynym kontrkandydatem, socjaldemokratą Heinzem Fischerem, którego poparło 52,4% głosujących.
W lipcu 2004 kanclerz Wolfgang Schüssel rekomendował ją na następnego austriackiego komisarza w Komisji Europejskiej – w związku z tą nominacją w październiku zakończyła urzędowanie na stanowisku ministra (zastąpiła ją Ursula Plassnik). W nowej Komisji Europejskiej w listopadzie 2004 tekę komisarza ds. stosunków zewnętrznych i Europejskiej Polityki Sąsiedztwa. Zakończyła urzędowanie w lutym 2010, przy czym w grudniu 2009 otrzymała nowy zakres kompetencji (obejmujący handel i Europejską Politykę Sąsiedztwa).
W 2010 weszła w skład rady nadzorczej koncernu ubezpieczeniowego Munich Re.

</doc>
<doc id="54733" url="https://pl.wikipedia.org/wiki?curid=54733" title="Jednostki organizacyjne Marynarki Wojennej">
Jednostki organizacyjne Marynarki Wojennej

Jednostki organizacyjne Marynarki Wojennej – podział sił polskiej Marynarki Wojennej według występujących w jej składzie jednostek organizacyjnych wojska.
Siły morskie.
Związki operacyjne
Związki taktyczne
Oddziały taktyczne
Pododdziały taktyczne
Siły lotnicze.
Związki taktyczne
Oddziały taktyczne
Pododdziały taktyczne
Siły lądowe.
Związki taktyczne
Oddziały taktyczne
Pododdziały taktyczne

</doc>
<doc id="54734" url="https://pl.wikipedia.org/wiki?curid=54734" title="Wybrzeże namorzynowe">
Wybrzeże namorzynowe

Wybrzeże namorzynowe, zwane też mangrowym – typ niskiego wybrzeża porośniętego słonolubnymi lasami namorzynowymi, o dużej amplitudzie pływów i małym falowaniu, charakterystyczny dla strefy międzyzwrotnikowej. Korzenie słonolubnych roślin tworzą plątaninę, w której gromadzą się osady – brzeg narasta. Wybrzeża tego typu występują m.in.: na Sumatrze, Nowej Gwinei, Kubie, w Kolumbii, na Morzu Południowochińskim, w Zatoce Bengalskiej.

</doc>
<doc id="54738" url="https://pl.wikipedia.org/wiki?curid=54738" title="Magnetowid">
Magnetowid

Magnetowid – urządzenie do magnetycznego rejestrowania i odtwarzania obrazu z taśmy magnetycznej, działające na podobnej zasadzie jak magnetofon.
Historia.
Pierwszy magnetowid został zbudowany w roku 1956 przez amerykańskie przedsiębiorstwo Ampex (symbol VR-1000). Materiał był rejestrowany na taśmie magnetycznej o szerokości 2 cali (około 5,1 cm). Pierwszym programem, zarejestrowanym do późniejszego odtwarzania, były wiadomości telewizyjne.
W roku 1965 pojawiły się pierwsze magnetowidy przeznaczone do użytku domowego. Seryjna produkcja magnetowidów domowych, wraz z dostosowanymi do nich taśmami nawijanymi na szpulach, została uruchomiona w roku 1970 przez przedsiębiorstwo Philips. Magnetowid znacznie unowocześniono, kiedy pojawiły się pierwsze wideokasety, wprowadzone przez przedsiębiorstwo JVC.
W ciągu roku 1981 sprzedano w Niemczech ponad 700 tys. magnetowidów. Dużym powodzeniem cieszyły się magnetowidy pracujące w standardzie Video 2000, niemniej 3/4 rynku zachodnioniemieckiego było opanowane przez produkty przedsiębiorstw japońskich, sprzedające magnetowidy pracujące w standardzie VHS i Betamax.
Ostatnim producentem magnetowidów na świecie, po wycofaniu się Panasonica w 2012 roku, było japońskie przedsiębiorstwo Funai Electric, które ogłosiło zaprzestanie ich produkcji do końca lipca 2016. W 2015 roku Funai sprzedał 750 tys. magnetowidów, głównie w Stanach Zjednoczonych.
Zasada działania.
Ze względu na budowę rozróżnia się urządzenia studyjne oraz urządzenia domowego użytku. Magnetowidy, jako urządzenia domowego użytku wyposażone są w tuner telewizyjny, pozwalający na odbieranie sygnału telewizyjnego. Stanowi to rozwinięcie wcześniejszego rozwiązania jakim był odtwarzacz wideo oraz urządzenia przejściowego – odtwarzacza wideo z funkcją nagrywania. Integracja z tunerem skutkowała wprowadzeniem kolejnej funkcji: programator (ang. "timer"), pozwalającej użytkownikowi automatycznie rejestrować programy nadawane przez telewizję; urządzenia bez tunera telewizyjnego nazywane są potocznie „odtwarzaczami” (czasem „z możliwością nagrywania”). W urządzeniach studyjnych nie jest wymagany zintegrowany modulator sygnału telewizyjnego.
Typowo w magnetowidzie sygnał wizyjny zapisywany jest przez zespół głowic (najczęściej 2 lub 4, w urządzeniach wyższej klasy 6) ustawionych ukośnie względem przesuwającej się taśmy (tzw. zapis helikalny). Fonia oraz tzw. ścieżka taktująca (synchronizacji) zapisywana jest na brzegu taśmy. Modele oznaczone symbolem HiFi rejestrują wysokiej klasy dźwięk dodatkowymi głowicami wirującymi (VHS w głębszej warstwie taśmy), głowicami wizyjnymi razem z pasmem wizji (Betamax, Video8 mm) – także cyfrowo PCM (Betamax), lub głowicami wizyjnymi na przedłużeniu ścieżki wizyjnej cyfrowo w formacie PCM (Video 8 mm). Format Betamax HiFi i PCM służył również w niektórych studiach nagrań jako wzorcowy magnetofon edycyjny.
Na przykład magnetowid wyposażony jest w specjalny układ elektroniczny – taki jak w komputerze – sterujący pracą urządzenia i umożliwiający jego programowanie, np. nagranie interesującej nas audycji.
Magnetowidy do użytku amatorskiego („domowe”) oferują niezbyt wysoką jakość zapisu obrazu. Zapis na kasecie VHS w standardzie PAL zamyka się w paśmie 3 MHz (dla porównania: do uzyskania pełnej jakości obrazu wymagane jest pasmo 6,5 MHz) i pozwala osiągnąć rozdzielczość poziomą rzędu 170 linii (w porównaniu do ok. 500 linii przy maksymalnej jakości). Późniejsze ulepszenia pozwoliły zwiększyć tę wartość do ok. 220–240 linii. W 1987 r. JVC przedstawiło standard Super VHS, który pozwalał osiągnąć rozdzielczość poziomą do 420 linii, przy rozdzielczości 560 linii obowiązującym wówczas w standardzie nadawanym przez telewizję. System S-VHS był również wykorzystywany do zastosowań profesjonalnych przez stacje telewizyjne.
Standardy kasetowe.
W krajach europejskich najbardziej rozpowszechnionym standardem jest VHS – najsłabszy z systemów do tej pory opracowanych, nazywany złośliwie „Very Horrible System” (ang. „bardzo zły system”).
Inne standardy kasetowe to:
Niektóre z wymienionych standardów zapisu magnetycznego na kasetach opracowano z przeznaczeniem prawie wyłącznie do kamer, jednak spotyka się również magnetowidy obsługujące te standardy bez konieczności stosowania specjalnych adapterów.
W latach 80. używane były również domowe magnetowidy systemów: Video 2000, zwany także video 2x4 (oznaczenie kaset VCC 480 dla kaset dwustronnych 2×4 godziny, 270 linii), CVC (260 linii – miniaturowy magnetowid na taśmie 6 mm), V-Cord I i II, Quasar VX oraz VCR LP (format Philipsa produkowany również w PRL, 270 linii – szpulki w kasecie jedna nad drugą). Warto pamiętać, że najgorszy studyjny magnetowid szpulowy kolorowy z lat 60. oferował lepszą rozdzielczość i dynamikę niż najlepszy standard amatorski z lat 90.
Jakość amatorskiego MiniDV można porównywać z jakością studyjną (500 linii), przy czym technologia ta w ostatnich latach ewoluowała do jakości HD (1020 linii) a obecnie, praktycznie w całości została wyparta przez nośniki cyfrowe (na przykład karty pamięci SD).
Alternatywa dla magnetowidów.
Magnetowidy straciły na popularności na skutek upowszechniania się DVD, a następnie Blu-ray, które zapewniają obraz i dźwięk o wyższej jakości w porównaniu z zapisem VHS. Magnetowidy cyfrowe oraz płyty Video CD i DVD-Video przechowują obraz i dźwięk w postaci skompresowanej (kompresja stratna), oraz mniej stratną i oferującą możliwość zapisu z większą rozdzielczością na płytach Blu-ray. Płyty VCD, DVD-Video i Blu-ray nie ulegają zużyciu w trakcie odtwarzania (w odróżnieniu od wszystkich nośników magnetycznych z zapisem analogowym). Płyty DVD-Video nie nazywa się celowo dyskami wizyjnymi, gdyż treścią są zapisywane dane cyfrowe, zawierające zarówno obraz, dźwięk, rozbudowane menu, jak i inne dane (metadane) przeznaczone do odczytu w komputerach multimedialnych oraz dedykowanych odtwarzaczach podłączanych do telewizora.
DVD-Video oferuje nieco gorszą jakość od kaset MiniDV zawiera mniej artefaktów kompresji na kasecie – co wynika z różnicy w pojemności tych nośników: DVD to 4,7 GB, podczas gdy kaseta MiniDV to około 14 GB przy czasie odtwarzania około 60 minut format DVCAM jest praktycznie bezstratny.
Formaty dysków wizyjnych rozpowszechnione w latach 80. i 90. XX wieku to np. LaserVison, VHD oraz CED.
Były produkowane pod takimi markami jak: Sony, Hitachi, Sanyo, Philips, Akai, Grundig, Samsung, Matsushita (Panasonic, JVC), Sharp, Toshiba, Funai, Aiwa, Akai, Ōtake, Goldstar, Daewoo, LG, Lexus.

</doc>
<doc id="54741" url="https://pl.wikipedia.org/wiki?curid=54741" title="Parlament Kadłubowy">
Parlament Kadłubowy

Parlament Kadłubowy () – określenie szczątkowego parlamentu angielskiego, powstałego w 1648 w wyniku ograniczenia przez Olivera Cromwella liczby członków z 200 do uległych mu 50 radykałów. Obradował do 20 kwietnia 1653 oraz po okresie protektoratu Cromwella od 7 maja 1659 do 21 lutego 1660.
Po sukcesach wojsk Cromwella w angielskiej wojnie domowej Karol I został w czerwcu 1647 wydany przez prezbiteriańskich Szkotów angielskim purytanom. Zmierzając do ostatecznej rozprawy z królem i zniesienia monarchii, Cromwell postanowił ograniczyć liczbę członków wciąż obradującego Długiego Parlamentu (nazwanego tak ze względu na 13-letnią kadencję), usuwając z niego prezbiteriańską większość. Wykorzystał do tego radykalne stronnictwo independentów, będących w znacznej części fanatycznymi purytanami, znanymi jako okrągłogłowi, i mających oparcie w oddziałach Armii Nowego Wzoru ("New Model Army").
27 stycznia 1649 (nowego stylu) Karol został skazany przez parlament na karę śmierci. W tym samym czasie ogłoszono też zniesienie monarchii w Anglii na rzecz republiki.

</doc>
<doc id="54742" url="https://pl.wikipedia.org/wiki?curid=54742" title="Toga">
Toga

Toga – historycznie był to wierzchni, lekki strój noszony w starożytnym Rzymie; togę przywdziewano na tunikę, pozostawiając przy tym odsłonięte ramię. W średniowieczu stała się ubiorem wykładowców uniwersytetów i ze środowiska akademickiego przeniknęła do kręgów kościelnych i prawniczych.
Zawody prawnicze.
Obecnie toga jest strojem urzędowym używanym przez przedstawicieli zawodów prawniczych na rozprawie sądowej; jej wzór jest w Polsce określony przepisami prawa. Toga jest suknią fałdzistą z lekkiego czarnego materiału wełnianego lub wełnopodobnego, sięgającą powyżej kostek – około 25 cm od ziemi. Toga u dołu ma w obwodzie od 270 do 278 cm i od karczka w dół ułożona jest w kontrafałdy: po trzy na obydwu przodach togi oraz pięć do siedmiu na plecach. Kołnierz togi jest okrągły, płasko wyłożony. Toga zapinana jest na pięć guzików. Rękawy mają u dołu w obwodzie 75 cm. Przy kołnierzu togi wszyty jest żabot, długości 21 cm, ułożony w 13 kontrafałd. Kolor żabotu oraz obszyć różni się w zależności od zawodu prawniczego:
Strój akademicki.
Tradycja noszenia togi w środowisku akademickim sięga początków średniowiecznego uniwersytetu. Stąd przeniknęła do kręgów kościelnych (w tym stała się dominującym strojem liturgicznym Kościołów protestanckich) i prawniczych.
W Polsce jest strojem ceremonialnym nauczycieli akademickich wyższych uczelni, w tym zwłaszcza rektorów i prorektorów, dziekanów, prodziekanów i członków senatów, doktorów honoris causa). Prawo do noszenia togi akademickiej nabywa się z momentem uzyskania pierwszego stopnia naukowego, którym jest stopień doktora. Stroje noszone przez studentów podczas uroczystości wręczenia dyplomów nie są togami akademickimi, lecz uroczystym ubiorem podobnym do strojów noszonych przez akademików.
Protestancka szata liturgiczna.
Ze świata akademickiego toga przeniknęła do Kościołów protestanckich, gdyż wielu pierwszych reformatorów, na czele z Marcinem Lutrem było nauczycielami akademickimi. Stąd toga jest tradycyjnym strojem liturgicznym używanym przez duchownych wielu Kościołów protestanckich. Już w XVI wieku czarna toga zakładana była przez duchownych niektórych Kościołów do odprawiania nabożeństw. Obecnie najczęściej spotyka się czarną togę, której towarzyszy biała befka. Strój taki jest używany w Polsce przez duchownych Kościoła Ewangelicko-Augsburskiego (od XIX wieku), Kościoła Ewangelicko-Reformowanego i Kościoła Ewangelicko-Metodystycznego. Podczas gdy luteranie i metodyści dopuszczają także używanie białej alby i stuły, ewangelicy reformowani stosują wyłącznie czarną togę. Czarna toga używana jest przez pastorów Kościołów praktykujących chrzest przez pełne zanurzenie do udzielania tego obrządu w baptysterium lub innym akwenie. Pastorzy Kościoła Adwentystów Dnia Siódmego używają czarnej togi z białą befką do odprawiania nabożeństw żałobnych.

</doc>
<doc id="54748" url="https://pl.wikipedia.org/wiki?curid=54748" title="Monza">
Monza

Monza – miasto i gmina w północnych Włoszech, w regionie Lombardia, w prowincji Monza i Brianza, położone nad rzeką Lambro.
Monza położona jest 12 km na północ od Mediolanu. Dziś produkuje się tu m.in. tkaniny i dywany. Wśród zabytków katedra gotycka z XIV wieku. W skarbcu katedry przechowywana jest korona Teodolindy w formie opaski ozdobionej 180 kamieniami szlachetnymi w pięciu rzędach. Korona datowana na 627 rok jest najstarszą zachowaną.
Komunikacja.
Stacja kolejowa Monza i przystanek Monza Sobborghi.
Sport.
W 1922 roku w miejscowości został wybudowany tor wyścigowy Autodromo Nazionale di Monza, który mieści się w miejskim parku Monza. Jest to trzeci w historii stały tor wyścigowy. Gości na nim wiele imprez sportowych, między innymi Grand Prix Włoch, zaliczane do Mistrzostw Świata Formuły 1.
W mieście gra klub piłkarski A.C. Monza Brianza 1912, który aktualnie rozgrywa swoje mecze w włoskiej lidze Serie A
W roku 2006 w Monzy odbył się międzynarodowy festiwal gier komputerowych World Cyber Games.

</doc>
<doc id="54750" url="https://pl.wikipedia.org/wiki?curid=54750" title="Kepi">
Kepi

Kepi – czapka o kształcie ściętego stożka lub walca, wyposażona w daszek. Wprowadzona w I połowie XIX w. w armii francuskiej (gdzie używana jest do dziś). Z czasem zdobyła popularność również w innych państwach. 

</doc>
<doc id="54756" url="https://pl.wikipedia.org/wiki?curid=54756" title="Australopithecus afarensis">
Australopithecus afarensis

Australopithecus afarensis (Praeanthropus africanus) – australopitek, którego najstarsze znane szczątki datowane są na 3,7 mln lat a najmłodsze 1,3 mln lat temu. Znaleziono je w Etiopii i Tanzanii. Miał szeroką miednicę, wysklepioną stopę, paluch u stopy zrównany z innymi palcami, kciuk przeciwstawny, ramiona były długie, a pojemność puszki mózgowej wynosiła ok. 500-600 cm³. "Australopithecus afarensis" (w dosłownym tłumaczeniu „małpa południowa z Afaru”) był roślinożercą o niskiej, krępej budowie.
Liczne szczątki "A. afarensis" znaleziono w Afryce Wschodniej, ale niektórzy badacze uważają, że nie wszystkie ze znalezionych skamieniałości faktycznie należy przypisać temu gatunkowi. Najsłynniejszą przedstawicielką "A. afarensis" jest „Lucy” – szkielet odkryty w listopadzie 1974 roku w okolicach osady Hadar (geologiczna "Formacja Hadar") w regionie Afar, w Etiopii.
Kontrowersje wzbudza kwestia, czy "A. afarensis" był aby na pewno gatunkiem naziemnym; wiele cech budowy wskazuje, że mógł dużą część czasu spędzać na drzewach.
20 września 2006 miesięcznik „Scientific American” opublikował materiały ze znalezisk w miejscowości Dikika, kilka kilometrów od miejsca, gdzie znaleziono „Lucy” (okolice osady Hadar w regionie Afar). W roku 2000 odkryto tam niemal kompletny szkielet młodocianej (stwierdzono wiek ok. 3 lat) samicy, skatalogowany jako DIK-1/1, któremu nadano imię „Selam” (co po amharsku znaczy "pokój").
10 lutego 2011 r. w czasopiśmie „Science” ukazał się artykuł amerykańskich badaczy, prezentujący ich odkrycia archeologiczne na stanowisku opodal Hadar, tym gdzie spoczywał szkielet Lucy. Natrafili oni tam na kolejne fragmenty kości, wśród nich na zachowaną w całości, liczącą około 3,2 mln lat, czwartą kość śródstopia. Jej kształt świadczy o tym, że stopa australopiteka miała łukowato wysklepione podbicie, które jest kluczowe dla pionowego sposobu poruszania się. Stopy małp człekokształtnych nie posiadają sklepień, co czyni je bardziej giętkimi od stóp ludzkich.

</doc>
<doc id="54757" url="https://pl.wikipedia.org/wiki?curid=54757" title="Księstwo Nowogrodzkie">
Księstwo Nowogrodzkie



</doc>
<doc id="54762" url="https://pl.wikipedia.org/wiki?curid=54762" title="Dzielność morska">
Dzielność morska

Dzielność morska – zespół cech statku wodnego (w tym jachtu żaglowego) warunkujących bezpieczną, wygodną i – w miarę możności – szybką żeglugę w każdych warunkach pogodowych. Do cech związanych z dzielnością morską zalicza się niewywrotność, mała podatność na rezonansowe kołysanie (także od martwej fali), nurzanie, dobra stateczność kursowa i sterowność w każdych warunkach, „sucha” żegluga bez względu na wysokość i stromość fali itp. Wynikające stąd założenia konstrukcyjne są często wzajemnie sprzeczne, np. sucha żegluga przy wysokiej fali z reguły oznacza złą stateczność kursową i wzdłużną itp. Dlatego osiągnięcie dobrej dzielności morskiej nowej konstrukcji jest trudne i opiera się w większej mierze na doświadczeniu i intuicji projektanta, niż na obliczalnych i powtarzalnych założeniach projektowych. 
Dzielność morska jachtu żaglowego.
Wysoka dzielność morska ma bardzo duże znaczenie w żeglarstwie turystycznym, a także długodystansowych regatach morskich.
Dzielność morska jest warunkowana przez właściwe ożaglowanie (dopasowane do warunków pogodowych), łatwość prawidłowej obsługi żagli i takielunku nawet przez bardzo nieliczną załogę, dobre zrównoważenie żaglowe, a przede wszystkim przez odpowiedni kształt kadłuba i trym ciężarowy jachtu (także wielokadłubowego). Równie ważna jest odpowiednia wytrzymałość wszystkich elementów jachtu. Według niektórych teoretyków (np. Czesława Marchaja) współczesne tendencje w projektowaniu jachtów prowadzą do obniżenia (czasem niebezpiecznego) dzielności morskiej w zamian za podwyższenie teoretycznej szybkości jachtu (długość KLW, zdolność do pływania w ślizgu itp.). Tradycyjne ciężkie jachty o dużych nawisach i długich kilach mają mieć według tych poglądów znacząco wyższą dzielność morską od nowoczesnych, lekkich konstrukcji.

</doc>
<doc id="54764" url="https://pl.wikipedia.org/wiki?curid=54764" title="Australopithecus bahrelghazali">
Australopithecus bahrelghazali

Australopithecus bahrelghazali (Praeanthropus bahrelghazali) – wymarły hominid odkryty w 1993 roku przez Michela Bruneta, w starym korycie rzeki Bahr el Ghazal w Czadzie, ok. 2,5 tysiąca km na zachód od wschodnioafrykańskich Wielkich Rowów.
Jak na razie jest to jedyny gatunek australopiteka znaleziony tak daleko na zachód. Według rosnącej ciągle liczby paleoantropologów, którzy przyznają, że jest to samodzielny gatunek, "Australopithecus bahrelghazali" żył w okresie 3 – 3,5 mln lat temu. Odkryty przez Bruneta osobnik został nazwany Abel.

</doc>
<doc id="54765" url="https://pl.wikipedia.org/wiki?curid=54765" title="Departament (Księstwo Warszawskie)">
Departament (Księstwo Warszawskie)

Departament – jednostka podziału administracyjnego pierwszego stopnia w Księstwie Warszawskim, organizacyjnie wzorowana na departamentach francuskich. Odpowiednik obecnego województwa.
Księstwo Warszawskie w latach 1807–1809 dzieliło się na sześć, a w latach 1809–1815 na dziesięć departamentów. Departamenty podzielone były na powiaty, powiaty na gminy. 
Na czele departamentu stał prefekt podległy ministrowi spraw wewnętrznych. W sprawach policyjnych pomagał mu odrębny komisarz, podporządkowany ministrowi policji. Nadzorowi prefekta podlegały też merytorycznie podległe ministrowi przychodów i skarbu Dyrekcje Skarbu oraz Intendent Dóbr i Lasów Narodowych.
Organem sądownictwa administracyjnego była Rada Prefekturalna.
Organem opiniodawczo-kontrolnym o charakterze częściowo samorządowym były Rady Departamentowe.

</doc>
<doc id="54769" url="https://pl.wikipedia.org/wiki?curid=54769" title="Mniejszości narodowe i etniczne w Polsce">
Mniejszości narodowe i etniczne w Polsce

Mniejszości narodowe i etniczne w Polsce – grupy społeczne zamieszkujące Polskę identyfikujące się z innym narodem niż polski. Mniejszości narodowe i etniczne stanowią w Polsce kilka procent ludności kraju. Polska należy do tych państw europejskich, które mają ich najniższy odsetek.
Według ustawy z dnia 6 stycznia 2005 r. o mniejszościach narodowych i etnicznych oraz o języku regionalnym mniejszości te są wyodrębniane na podstawie łącznie sześciu kryteriów, w szczególności mniejszej niż pozostała ludność, liczebności i zamieszkiwania obecnego terytorium RP przez przodków jej członków od co najmniej 100 lat. Definicja ta podaje też jedno kryterium odróżniające mniejszość etniczną od narodowej – pierwsza oznacza grupę, która nie utożsamia się z innym narodem (współcześnie) zorganizowanym we własnym państwie.
Mniejszości narodowe i etniczne w Polsce według ustawy.
Art. 2 ust. 2 ustawy wskazuje, które z mniejszości uważa się za mniejszości narodowe w rozumieniu tej ustawy. Ustawa wymienia w tym zakresie (w kolejności alfabetycznej) mniejszości: białoruską, czeską, litewską, niemiecką, ormiańską, rosyjską, słowacką, ukraińską i żydowską. W art. 2 ust. 4 ustawy wymienia się mniejszości, uznane za mniejszości etniczne w rozumieniu ustawy: karaimską, łemkowską, romską i tatarską. Ponadto art. 19 ust. 2 definiuje język kaszubski jako język regionalny.
Liczebność poszczególnych grup etnicznych w Polsce według wyników spisów powszechnych.
Narodowość w czasie spisów w Polsce badana była pięciokrotnie: w 1921, 1931 (narodowość była ustalana pośrednio na podstawie wyznania oraz języka ojczystego), 1946 (spis sumaryczny), 2002 i 2011.
Narodowy Spis Powszechny 2002.
W Narodowym Spisie Powszechnym z 2002 roku ponad 96% ankietowanych zadeklarowało narodowość polską, 1,23% (471,5 tys. osób) – przynależność do innej narodowości, natomiast 2,03% ludności (774,9 tys. osób) nie określiło swej narodowości. Jednakże pojawiały się zarzuty zaniżania liczby osób deklarujących inną narodowość niż polska. Spis w 2002 roku był przeprowadzony w sytuacji, gdy nie istniało jeszcze ustawowe uregulowanie definiujące mniejszość narodową lub etniczną.
Poniższa tabela podaje dla mniejszości liczących więcej niż 1000 osób dane spisu z 2002, w tym na podstawie danych szczegółowych wyliczone na potrzeby Wikipedii wielkości dominującego – powyżej 10% – rozmieszczenia procentowego. Dane dotyczą ogółu osób mieszkających w 2002 roku w Polsce, a nie tylko osób posiadających polskie obywatelstwo – do mniejszości, zgodnie z ustawą, należą osoby posiadające polskie obywatelstwo, a nie należą obcokrajowcy mieszkający w Polsce. Mniejszości uznane w Polsce (wymienione w ustawie) zostały wytłuszczone.
Narodowy Spis Powszechny 2011.
W Narodowym Spisie Powszechnym z 2011 roku narodowość polską zadeklarowało 97,09% ankietowanych (wliczając osoby deklarujące również drugą narodowość). 871,5 tys. osób (2,26%) zadeklarowało dwie narodowości – polską i niepolską, w tym 788 tys. (2,05%) polską jako pierwszą, a 83 tys. (0,22%) polską jako drugą. 596 tys. osób (1,55%) zadeklarowało wyłącznie niepolską narodowość, z czego 46 tys. osób (0,12%) zadeklarowało dwie niepolskie narodowości.
Poniższa tabela podaje dla mniejszości liczących więcej niż 1000 osób dane spisu z 2011 (zarówno osoby deklarujące tylko niepolską narodowość, jak i osoby deklarujące łącznie narodowość polską i niepolską). Dane dotyczą ogółu osób mieszkających w Polsce, a nie tylko osób posiadających polskie obywatelstwo – do mniejszości, zgodnie z ustawą, należą osoby posiadające polskie obywatelstwo, a nie należą obcokrajowcy mieszkający w Polsce. Mniejszości uznane w Polsce (wymienione w ustawie) zostały wytłuszczone.
Szkolnictwo mniejszości.
System edukacji.
Szkolnictwo w języku mniejszości narodowej, języku mniejszości etnicznej lub języku regionalnym musi być wprowadzone po złożeniu wniosku rodziców lub opiekunów prawnych co najmniej 7 dzieci w przedszkolu i szkole podstawowej lub co najmniej 14 dzieci w szkole ponadpodstawowej (dopuszczalne jest wprowadzenie edukacji przy mniejszej liczbie uczniów jeśli pozwalają na to względy finansowe i organizacyjne). Złożenie wniosku oznacza:
Organizacja nauki w przedszkolach odbywa się na jeden z czterech sposobów:
Organizacja nauki języka mniejszości lub języka regionalnego w szkołach podstawowych i średnich odbywa się na jeden z czterech sposobów:
Język mniejszości lub język regionalny nauczany jest w wymiarze 4-5 godzin tygodniowo (3 jeśli jest przedmiotem dodatkowym), własna historia i kultura w wymiarze nie mniejszym niż 30 godzin na dany etap kształcenia, a geografia kraju pochodzenia w wymiarze do 15 godzin na danym etapie.
Język mniejszości narodowej, język mniejszości etnicznej i język regionalny są zaliczane do maturalnych przedmiotów dodatkowych. Egzamin maturalny z tych języków jako przedmiotu dodatkowego może być zdawany w części pisemnej albo w części pisemnej i w części ustnej tego samego języka na poziomie rozszerzonym. Absolwenci szkół lub oddziałów, w których zajęcia edukacyjne były prowadzone w języku mniejszości narodowej, mniejszości etnicznej lub w języku regionalnym oraz absolwenci szkół lub oddziałów, w których język mniejszości narodowej, język mniejszości etnicznej lub język regionalny był drugim językiem nauczania, mogą zdawać na egzaminie maturalnym przedmioty w języku polskim lub w języku danej mniejszości narodowej, mniejszości etnicznej lub w języku regionalnym (z wyjątkiem języka polskiego oraz treści dotyczących historii Polski i geografii Polski).
Liczba uczniów objętych oświatą w języku mniejszości lub regionalnym.
Liczba uczniów dla poszczególnych mniejszości narodowych, mniejszości etnicznych i społeczności języka regionalnego, na których naliczono subwencję oświatową:
Edukacja dzieci z mniejszości żydowskiej odbywa się w języku hebrajskim. Nie odbywa się, choć jest prawnie możliwa, edukacja w języku jidysz, a także czeskim, karaimskim i tatarskim.

</doc>
<doc id="54770" url="https://pl.wikipedia.org/wiki?curid=54770" title="Homininae">
Homininae

Homininae — podrodzina ssaków naczelnych z rodziny człowiekowatych (Hominidae).
Podział systematyczny.
Do podrodziny należą następujące współcześnie występujące rodzaje:
Opisano również rodzaje wymarłe:

</doc>
<doc id="54772" url="https://pl.wikipedia.org/wiki?curid=54772" title="Kataliza">
Kataliza

Kataliza – zjawisko przyspieszenia szybkości reakcji chemicznej pod wpływem niewielkiej (w stosunku do ilości reagentów) ilości katalizatora, który sam nie ulega trwałym przekształceniom, lecz tylko tworzy z innymi substratami związki lub kompleksy przejściowe. Działanie katalizatora polega na zmianie ścieżki kinetycznej reakcji poprzez obniżenie energii aktywacji reakcji i utworzenia innych, w stosunku do reakcji prowadzonej na sposób niekatalityczny, kompleksów przejściowych. W efekcie przyspieszeniu ulega zarówno reakcja prowadząca do produktu, jak i reakcja biegnąca w kierunku przeciwnym, prowadząca do odtworzenia substratów.
Katalizy nie należy mylić z inicjacją, w której inicjator chemiczny łączy się z innymi substratami na trwałe lub ulega rozkładowi.
Można wyróżnić dwa rodzaje katalizy:
Kataliza ma istotne znaczenie dla wielu procesów przemysłowych, takich jak np. produkcja amoniaku, kwasu siarkowego, tworzyw sztucznych lub przetwórstwo ropy naftowej (kraking, hydrokraking, reforming i in.). Kataliza będąca efektem działania enzymów jest podstawą zachodzenia procesów życiowych na Ziemi.

</doc>
<doc id="54776" url="https://pl.wikipedia.org/wiki?curid=54776" title="Wirus polimorficzny">
Wirus polimorficzny

Wirusy polimorficzne – typ wirusa posiadający zdolność zmiany kodu swojego dekryptora.
Wirusy polimorficzne składają się z dwóch części:
Najpierw uruchamiany jest dekryptor, który odpowiada za odszyfrowanie w pamięci
głównej części wirusa. Kontrola przekazywana jest do głównej części, gdy zostanie ona odszyfrowana.
Wirus infekując plik tworzy nowy polimorficzny deszyfrator, zwykle inny w każdym infekowanym pliku.
Istnieją również "powolne" wirusy polimorficzne. Np. napisany przez GriYo HPS, tworzy
dekryptor tylko raz, tuż po uruchomieniu, tak więc nowy dekryptor tworzony jest dopiero
przy następnym uruchomieniu komputera.
Autorzy programów antywirusowych zazwyczaj nie mogą stworzyć sygnatury danego wirusa
na podstawie dekryptora, ze względu na jego polimorfizm. 
Istnieje wiele metod wykrywania tego typu wirusów, z których najbardziej skuteczną jest emulacja.
Emulator wykonuje kod polimorficzny do czasu, aż zdeszyfruje on część zaszyfrowaną. W tym momencie możliwe jest wykrycie wirusa za pomocą wzorca.
Rozwinięciem idei wirusów polimorficznych są wirusy metamorficzne.

</doc>
<doc id="54778" url="https://pl.wikipedia.org/wiki?curid=54778" title="Skamieniałość">
Skamieniałość



</doc>
<doc id="54788" url="https://pl.wikipedia.org/wiki?curid=54788" title="Tenge">
Tenge

Tenge (wym. tɛŋgɛ, kaz. "теңге," kod ISO 4217: KZT) – wprowadzona 15 listopada 1993 waluta narodowa Kazachstanu.
Symbol.
W listopadzie 2006 Narodowy Bank Republiki Kazachstanu przeprowadził konkurs na najlepszy symbol waluty narodowej. Z ponad 30 000 propozycji 29 marca 2007 wybrano symbol tenge. Autorzy – Wadim Dawydenko i Sanżar Amerchanow – otrzymali nagrodę pieniężną w wysokości 1 000 000 tenge (wg ówczesnego kursu ok. $8000) od Narodowego Banku Kazachstanu oraz ok. $5000 od banku Alliance.
Po publikacji wyników konkursu rozpętał się skandal, gdyż okazało się, że zaproponowany przez zwycięzców projekt był plagiatem symbolu japońskiej poczty, która to używa tego symbolu od ponad 120 lat.
Historia.
Kazachstan był jednym z ostatnich państw WNP, które wprowadziło własną jednostkę monetarną.
Pierwsza partia tenge została wydrukowana w Anglii.
Pierwsze tiyny (kaz. тиын; 1/100 tenge) – były wykonane w kształcie banknotów o wartości 1, 2, 5, 10, 20 i 50 tiynów.
Pierwsze monety były tłoczone w Niemczech.
Banknoty.
Banknoty pierwszej serii (1993).
Banknoty zostały wprowadzone do obiegu 15 listopada 1993 roku.
Banknoty (wzorzec 2006).
Po 13 latach od momentu wprowadzenia waluty narodowej 15 listopada 2006 rozpoczęto proces wymiany banknotów starego wzorca na nowe.
Okres wymiany skończy się 14 listopada 2018. Wymienić pieniądze może w filiach Banku Narodowego. Obowiązkowym warunkiem wymiany jest przejście banknotów przez ekspertyzę, podczas której zostanie potwierdzona ich oryginalność.
Większość banknotów o wartości 2000 i 5000 tenge wzorca 2006 zawierały błąd ortograficzny. Decyzją Zarządu Banku Narodowego banknoty te zostały wycofane z obiegu (można było je wymienić w filiach BN do 3 października 2016).
Dewaluacje.
Pierwsza dewaluacja tenge miała miejsce w kwietniu 1999. Wówczas tenge straciło na wartości 64,4%.
Do drugiej dewaluacji doszło 4 lutego 2009. Bazując na doświadczeniach związanych z dewaluacją 1999 zarząd Banku Narodowego stwierdził, że jest to najlepszy sposób wsparcia lokalnego przemysłu. Dodatkowym powodem przeprowadzenia dewaluacji była konieczność zachowania rezerw walutowych.
Trzecia fala dewaluacji miała miejsce w lutym 2014. Główną przyczyną był z gwałtowny wzrost kursu euro i dolara wobec większości walut krajów WNP. 11 lutego 2014 Prezes Banku Narodowego oświadczył o dewaluacji tenge. W oświadczeniu również wskazał, że zostaje ustalony nowy przedział dozwolonych wahań kursu waluty narodowej: 185 KZT za 1 USD ± 3 KZT. Przed dewaluacją za 1 dolar amerykański kosztował 155,5 KZT.
Przed dewaluacją 2014 oficjele Banku Narodowego (w tym prezes) kilkukrotnie zapewniali, że nie dopuszczą do dewaluacji tenge. Po ogłoszeniu dewaluacji na kilka dni zawiesili swoją pracę dealerzy samochodowi, kantory oraz największe sklepy internetowe. Rozpoczęły się protesty w największych kazachskich miastach. Zbierano podpisy dla rozpoczęcia procedury impeachmentu prezydenta Nazarbajewa. Odbywały się liczne protesty przed budynkiem Banku Centralnego, gdzie protestujący żądali dymisji Prezesa banku – Kajrata Kelimbetowa. 15 lutego 2014 miały miejsce największe protesty w Ałmaty. Skandowano hasło „Szał, ket!” (kaz. "Шал, кет!" – tłum.: „Staruchu, odejdź!”). Kilkadziesiąt osób zatrzymano.
Czwarta dewaluacja odbyła się w sierpniu 2015 po ogłoszeniu przez Bank Narodowy wprowadzenia płynnego kursu walutowego tenge. Najbardziej prawdopodobną przyczyną upłynnienia kursu walutowego była chęć wsparcia kazachskiej gospodarki na tle taniejącego rubla rosyjskiego (Rosja jest głównym partnerem handlowym Kazachstanu), odbudowy wzrostu gospodarczego oraz wzrostu atrakcyjności inwestycyjnej kraju.
Tenge zostało okrzyknięte najbardziej staniałą walutą Europy.

</doc>
<doc id="54790" url="https://pl.wikipedia.org/wiki?curid=54790" title="Dowództwo Marynarki Wojennej RP">
Dowództwo Marynarki Wojennej RP



</doc>
<doc id="54792" url="https://pl.wikipedia.org/wiki?curid=54792" title="Marynarka Wojenna RP">
Marynarka Wojenna RP



</doc>
<doc id="54798" url="https://pl.wikipedia.org/wiki?curid=54798" title="Jednostki organizacyjne Marynarki Wojennej RP">
Jednostki organizacyjne Marynarki Wojennej RP



</doc>
<doc id="54804" url="https://pl.wikipedia.org/wiki?curid=54804" title="Ven">
Ven

Ven (duń. "Hven") – należąca do Szwecji wyspa położona w cieśninie Sund między Zelandią (Dania) a Skanią (Szwecja).
Historia.
W latach 1576 - 1580 korzystając z bliskości Ven do Kopenhagi zbudował na wyspie swoje obserwatoria (Stjerneborg i Uranienborg) najsłynniejszy duński astronom Tycho Brahe. W ciągu 21 lat pracy na Ven dokonał on istotnych odkryć nt. ruchu księżyca oraz komet.
Do roku 1658 Ven (zwany wówczas Hven) należał do Danii i uważany był za część Zelandii. Jednak po podpisaniu pokoju w Roskilde, na mocy którego Dania zrzekła się na rzecz Szwecji dużej części swojego terytorium, szwedzki król Karol X Gustaw uznał, że także Ven powinien być częścią Skanii, a zatem Szwecji. "Får jag inte Ven, bryter jag freden!" ("Jeśli nie dostanę Ven, zrywam pokój!") – zagroził. Skutecznie, bo Ven dostał, a pokój zerwał i tak.

</doc>
<doc id="54806" url="https://pl.wikipedia.org/wiki?curid=54806" title="Hven">
Hven



</doc>
<doc id="54807" url="https://pl.wikipedia.org/wiki?curid=54807" title="Polimorfizm (krystalografia)">
Polimorfizm (krystalografia)

Polimorfizm (wielopostaciowość, różnopostaciowość) – zjawisko występowania różnych odmian krystalograficznych tej samej substancji chemicznej.
Występuje ono wtedy, gdy ta sama substancja może występować w dwóch lub nawet kilku formach krystalicznych.
Odmiany polimorficzne nie są różnymi stanami skupienia, ale są różnymi fazami materii, przejścia z jednej odmiany do drugiej są przemianami fazowymi pierwszego rzędu. Głównymi czynnikami mającymi wpływ na polimorfizm są ciśnienie i temperatura. Nie zachodzą one jednak w ściśle określonych temperaturach, lecz są zależne od termicznej historii próbek. Powoduje to, że dany związek może występować w dwóch różnych odmianach polimorficznych w tej samej temperaturze.
Istnieje też możliwość uzyskiwania różnych form polimorficznych poprzez krystalizację związków chemicznych w ściśle określony sposób.
Występowanie odmian polimorficznych pierwiastków chemicznych jest jedną z form alotropii.
Pierwszą osobą, która rozpoznała polimorfizm był Eilhardt Mitscherlich, w 1820 roku. Natomiast w 1832 roku Friedrich Wohler oraz Justus Liebig, jako pierwsi, opisali benzamid jako przykład polimorfizmu w organicznej substancji stałej. Wraz z rozwojem technik analitycznych charakterystyka polimorfizmu stała się o wiele łatwiejszym zjawiskiem do badania.
Typy przemian polimorficznych.
Przykłady (podane niżej przemiany są odwracalne, to znaczy polimorfizm z przemieszczeniem zachodzi zarówno w kierunku kwarc α → kwarc β, jak i kwarc β → kwarc α):
Następuje tu zerwanie wiązań i zasadnicza przebudowa sieci. Zachodzą one powoli i z dużym oporem. Przykłady:
Jest to specyficzna forma przemiany zachodzącej w wyniku nierównowagi sieciowej, gdy atomy mogą się wzajemnie zastępować. Dobrym przykładem są skalenie potasowe: w sanidynie atomy Al i Si są nieuporządkowane, zaś w mikroklinie uporządkowane.
Jest to szczególny rodzaj polimorfizmu. Identyczne warstwy sieci krystalicznej układają się na sobie w odmienny sposób. Najczęściej nie ma to jednak wpływu na ich właściwości fizyczne, natomiast zmienia się często wygląd lub struktura. Modyfikacje politypowe są najczęstsze wśród minerałów o strukturze warstwowej.
Zastosowania.
Polimorfizm w kryształach molekularnych daje nam możliwość zbadania zależności między strukturą krystaliczną a wykazywanymi właściwościami. Przykładem takiego polimorfu, który wykazuje różne właściwości fotochemiczne jest kwas cynamonowy.
Materiały polimorficzne są wykorzystywane zwłaszcza w produktach farmaceutycznych, środkach agrochemicznych, pigmentach i barwnikach oraz materiałach wybuchowych.

</doc>
<doc id="54808" url="https://pl.wikipedia.org/wiki?curid=54808" title="Polimorfizm (informatyka)">
Polimorfizm (informatyka)

Polimorfizm (z gr. wielopostaciowość) – mechanizmy pozwalające programiście używać wartości, zmiennych i podprogramów na kilka różnych sposobów. Inaczej mówiąc jest to możliwość wyabstrahowania wyrażeń od konkretnych typów.
Przyczyny stosowania polimorfizmu.
Podczas pisania programu wygodnie jest traktować nawet różne dane w jednolity sposób. Niezależnie czy należy wydrukować liczbę czy napis, czytelniej (zazwyczaj) jest, gdy operacja taka nazywa się po prostu "drukuj", a nie "drukuj_liczbę" i "drukuj_napis". Jednak napis musi być drukowany inaczej niż liczba, dlatego będą istniały dwie implementacje polecenia "drukuj", ale nazwanie ich wspólną nazwą tworzy wygodny abstrakcyjny interfejs niezależny od typu drukowanej wartości.
Czasami nawet nie trzeba dostarczać różnych implementacji, przykładowo podczas implementacji stosu nie jest bardzo istotne, jakiego typu wartości będą na nim przechowywane. Można napisać ogólne algorytmy obsługujące stos i ewentualne ukonkretnienie pozostawić systemowi. Mechanizmy umożliwiające takie udogodnienia nazywane są właśnie polimorfizmem.
Polimorfizm statyczny i dynamiczny.
Wiele mechanizmów polimorficznych można napisać ręcznie, jednak wiąże się to często z koniecznością powielania kodu z jedynie niewielkimi poprawkami, a co za tym idzie rozrost kodu źródłowego i jego zaciemnienie. Istotą polimorfizmu jest, aby to system decydował o szczegółach, a nie programista. Przez system należy tu rozumieć kompilator i system czasu wykonania.
Niektóre decyzje mogą być podjęte już na etapie kompilacji, mamy wtedy do czynienia z polimorfizmem statycznym (czasu kompilacji). Czasami jednak decyzja musi zostać odłożona do momentu wykonywania programu – polimorfizm dynamiczny (czasu wykonania). Przykładem statycznego może być przeciążanie operatorów – to, którą wersję operatora należy wywołać, można ustalić podczas kompilacji, natomiast dynamicznego – metody wirtualne – konkretna wersja metody może być ustalona dopiero w czasie wykonywania programu.
Polimorfizm uniwersalny.
Pozwala pisać ogólne struktury danych i algorytmy, bez precyzowania na jakich dokładnie typach one operują i bez konieczności dostarczania implementacji odpowiednich dla każdego przypadku.
Polimorfizm parametryczny.
Fragmenty programu mogą być parametryzowane typami lub po prostu nie precyzować typów danych, na jakich operują. Przeważnie w językach bez inferencji typów wprowadza się zmienną typową (czyli zmienną przebiegającą przestrzeń typów, a nie wartości jakiegoś typu), która zastępuje nazwę typu będącego parametrem, w parametryzowanym fragmencie. W językach z inferencją, po prostu nie podaje się typu, a system sam wykrywa, że np. dana funkcja może operować na dowolnym typie i sygnalizuje to obecnością zmiennych typowych w wyznaczonym typie.
Przykładem mogą być następujące konstrukcje znane z języków imperatywnych:
W zależności od używanego języka specjalizacja uogólnionego algorytmu może być przeprowadzana automatycznie przez kompilator (C++), w innych językach (Ada) specjalizacja musi być podana jawnie, w jeszcze innych (Java) implementacja jest wspólna, a sprawdzane są jedynie deklarowane typy podczas kompilacji.
W językach funkcyjnych polimorfizm parametryczny jest bardzo często stosowany. Najprostszym przykładem funkcji polimorficznej jest identyczność:
let id = fun x=x
która jest typu formula_1 gdzie formula_2 jest zmienną typową. Funkcję można zaaplikować do argumentu dowolnego typu, a otrzymany wynik będzie tego samego typu co argument. Ciekawszym przypadkiem może być funkcja
let app = fun f x -&gt; f x
typu formula_3 które przyjmuje jako parametry dowolną funkcję oraz wartość której typ zgadza się z typem wejściowym funkcji z pierwszego parametru; zwraca natomiast wartość typu zgodnego z wynikiem funkcji z pierwszego parametru.
Polimorfizm inkluzyjny.
Zakłada istnienie zwrotnej i przechodniej relacji (praporządku) na typach: formula_4 mówimy wtedy, że formula_5 jest podtypem (typem podrzędnym, ang. "subtype") formula_6 a formula_7 nadtypem (typem nadrzędnym, ang. "supertype") formula_8 W miejscu gdzie oczekiwana jest wartość typu nadrzędnego, może być dostarczona wartość podtypu. Przykładem polimorfizmu inkluzyjnego mogą być podtypowanie i dziedziczenie, które w ogólnym przypadku tworzą dwie niezależne hierarchie.
Polimorfizm ograniczeniowy.
Rozszerzeniem zwykłego polimorfizmu parametrycznego jest możliwość nakładania pewnych ograniczeń na parametr typowy. Operacje wykonywane przez sparametryzowaną konstrukcję, mogą polegać na jakiejś właściwości danych, na których pracują. Przykładowo implementacja homogenicznego zbioru wymaga, aby można było sprawdzać równość przechowywanych obiektów, więc przykładowo parametr ogólnej implementacji może być ograniczony jedynie do klas posiadających funkcję "equals". Ograniczenia przeważnie polegają na wspomnianej już relacji „&lt;:”, czyli na byciu nadtypem lub podtypem, dlatego polimorfizm ograniczeniowy często traktowany jest jako połączenie polimorfizmów parametrycznego z inkluzyjnym.
Polimorfizm ad-hoc.
Pozwala dostarczyć kilku implementacji odpowiednich dla różnych typów, ale połączyć je w jeden interfejs, następnie używać tego interfejsu, a wybór najbardziej odpowiedniej implementacji pozostawić systemowi (kompilatorowi, systemowi czasu wykonania). Najczęściej chodzi tu o wybór algorytmu odpowiedniego do typów danych.
Przeciążanie.
Przeciążanie (lub przeładowywanie, ang. "overloading") pozwala nazwać tak samo kilka podprogramów operujących na różnych danych i następnie obsługiwać te dane w jednolity sposób. Np. inaczej dodawane są liczby całkowite, a inaczej zmiennopozycyjne, ale wygodnie obie te operacje nazywać po prostu "dodawaniem" i oznaczać symbolem „+”. W językach bez przeciążania operatory te muszą się różnić (np. w OCamlu są oddzielne operatory „+” i „+.”). Przeciążane mogą być np. operatory, funkcje, metody, procedury. W niektórych językach niektóre operatory lub funkcje są przeciążone, ale programista nie może ich dodatkowo dociążać lub przeciążać własnych.
Wybór konkretnego podprogramu następuje w miejscu wywołania na podstawie jego nazwy oraz statycznych typów argumentów, a czasami również na podstawie typu oczekiwanej wartości zwracanej (np. w Adzie). Jest to więc polimorfizm statyczny.
Multimetody.
Mechanizmem podobnym do przeciążania, ale opierającym wybór na dynamicznym, a nie statycznym, typie argumentów, są multimetody (ang. "multimethods" lub "multiple dispatch"). Metody takie można traktować jak metody wirtualne, ale należące do kilku różnych klas. Mechanizm ten nie jest zbyt popularny, spotkać go można w języku CLOS. Z powodu opierania się na dynamicznym typie argumentów jest to polimorfizm dynamiczny.
"Overriding with single dispatch".
Funkcje składowe obiektów mogą być traktowane tak, jakby jednym z ich parametrów było odniesienie do obiektu, na rzecz którego są wywoływane ("this", "self"). Definiowanie explicite tego wskaźnika można znaleźć np. w Pythonie (tradycyjnie nazywany "self"). Gdy klasy pochodne mogą zastępować (ang. "override") funkcje zdefiniowane w klasach nadrzędnych, a wybór wywoływanej funkcji dokonywany jest na podstawie dynamicznego typu obiektu, na rzecz którego funkcja jest wywoływana, to również jest to polimorfizm dynamiczny. Mechanizm ten w wielu językach nazywany jest metodami lub funkcjami wirtualnymi.
Rekordy wariantowe.
Podczas wykonywania programu może zajść potrzeba różnego interpretowania wartości zawartych w pewnej zmiennej. Typowymi przykładami są:
Wygodnym rozwiązaniem są wtedy rekordy wariantowe. Zmienna takiego typu ma określony typ statyczny, ale faktyczny format zawieranych danych (typ dynamiczny) może się zmieniać w trakcie wykonywania programu – polimorfizm dynamiczny.
Koercja, konwersja, rzutowanie.
Wszelkiego rodzaju zmiany typów, zarówno jawne, jak i niejawne, statyczne i dynamiczne, również należy uznać za mechanizmy polimorficzne, gdyż pozwalają traktować wartości i zmienne jednego typu, tak jakby były wartościami innego typu.

</doc>
<doc id="54809" url="https://pl.wikipedia.org/wiki?curid=54809" title="Polimorfizm (genetyka)">
Polimorfizm (genetyka)

Polimorfizm – w genetyce oznacza występowanie różnic w DNA populacji. Polimorfizmem nie określa się jednak zmian rzadkich. Kryterium zaliczenia do tej kategorii jest, aby dana zmiana była zbyt częsta, by można było mówić o mutacji.
Polimorfizm można podzielić na:
Polimorfizm może odnosić się do sekwencji kodujących lub niekodujących.
Polimorfizm genowy oznacza występowanie różnorodnych odmian danego genu, co w konsekwencji może prowadzić do różnic w budowie i działaniu białka kodowanego przez ten gen. Przykładem jest podatność na działanie alkoholu etylowego wśród rasy azjatyckiej, związana z różnicą w budowie enzymu dehydrogenazy alkoholowej. Natomiast zmiany w sekwencjach niekodujących mogą prowadzić do zmiany ekspresji białek.
Zjawisko polimorfizmu pojedynczych nukleotydów wykorzystuje się w technice RFLP (ang. "Restriction Fragments Length Polymorphism").

</doc>
<doc id="54812" url="https://pl.wikipedia.org/wiki?curid=54812" title="Bielsk Podlaski">
Bielsk Podlaski

Bielsk Podlaski – miasto w Polsce, w województwie podlaskim, siedziba powiatu bielskiego oraz gminy wiejskiej Bielsk Podlaski.
W 1929 r. liczyło 5567 mieszkańców. Siedziba powiatowej komendy policji, urzędu skarbowego podatków i opłat, Kasa Skarbowa, powiatowy zarząd drogowy, powiatowy urząd ziemski, inspektorat szkolny, wydział powiatowy. Były tu dwa kościoły katolickie obrządku łacińskiego, dwa greckokatolickie, kilka cerkwi prawosławnych i synagoga. Działało gimnazjum, prepranda nauczycielska, kursy handlowe. Był tu szpital powiatowy. Działały tu: Oddział Związku Kupców Żydowskich, Oddział Związku Kupców Polskich, Związek Ziemian, Okręgowe Towarzystwo Rolnicze, Koło Pszczelarzy, Związek Rzemieślników, Związek Masarzy. Istniała elektrownia.
W latach 1975–1998 miasto administracyjnie należało do województwa białostockiego. Był miastem królewskim Korony Królestwa Polskiego, w starostwie bielskim w ziemi bielskiej województwa podlaskiego w 1795 roku.
Położone na Równinie Bielskiej, nad rzeką Białą, około 50 km na południe od Białegostoku.
Duży ośrodek przemysłu budowlanego; zakłady metalowe, włókiennicze, produkcji napojów gazowanych, przetwórstwa rybnego. Centrum edukacji, jedyne w Polsce Policealne Studium Ikonograficzne; od lat 1992–1993 miejsce festiwali białoruskiej pieśni autorskiej „Jesień Bardów”, Piosenki Religijnej „Śpiewajmy Panu”, Kultury Ukraińskiej „Podlaska Jesień”.
Toponimia.
Nazwanie odrzeczne, od rzeki Biała nad którą miasto jest położone. "Bielsk" gród nad "Białą". Na Mazowszu i Pomorzu bardzo często grody nadrzeczne nazywano z pomocą przymiotnikowego przyrostka "-sk" np. "Płońsk" od rz. "Płoni". Jeszcze częściej nazywano tak grody w języku ruskim: "Połock, Kursk, Smoleńsk." Dla odróżnienia od innych "Bielsków" dodano określnik "Podlaski" od Podlasie.
Struktura powierzchni.
Według danych z 2002 Bielsk Podlaski ma obszar 26,88 km², w tym:
Miasto stanowi 1,94% powierzchni powiatu.
Demografia.
Według spisu ludności z 30 września 1921 roku w Bielsku mieszkało 4759 osób w 648 domach, 2239 podało narodowość żydowską, 1904 – polską, 491 – białoruską, 120 – rosyjską, 2 – niemiecką, 1 – czeską, 1 – litewską, 1 – rusińską narodowość. 2392 osób było wyznania mojżeszowego, 1331 rzymskokatolickiego, 1013 osób było wyznania prawosławnego, 14 ewangelickiego, 8 zadeklarowało przynależność do wyznania greckokatolickiego, 1 – bezwyznaniowiec.
Dane z 31 grudnia 2014:
Piramida wieku mieszkańców Bielska Podlaskiego w 2014 roku.
Transport.
Znaczący węzeł drogowy. W mieście krzyżują się drogi krajowe i wojewódzkie:
Przez miasto przebiega linia kolejowa Białystok – Czeremcha (i dalej do Brześcia). Znajduje się tutaj stacja kolejowa.
W 2010 na terenie szpitala przy ulicy Kleszczelowskiej 1 otwarto lądowisko sanitarne.
Wspólnoty wyznaniowe.
Na terenie miasta działalność religijną prowadzą następujące związki wyznaniowe:

</doc>
<doc id="54815" url="https://pl.wikipedia.org/wiki?curid=54815" title="Australopithecus">
Australopithecus



</doc>
<doc id="54818" url="https://pl.wikipedia.org/wiki?curid=54818" title="Lotnictwo polskie">
Lotnictwo polskie



</doc>
<doc id="54825" url="https://pl.wikipedia.org/wiki?curid=54825" title="Lotnictwo Polskie">
Lotnictwo Polskie



</doc>
<doc id="54826" url="https://pl.wikipedia.org/wiki?curid=54826" title="Retencja">
Retencja

retencja (łac. "retentio") – ogólnie: zatrzymanie, powstrzymanie

</doc>
<doc id="54829" url="https://pl.wikipedia.org/wiki?curid=54829" title="Mahmud Morsi">
Mahmud Morsi

Mahmud Morsi (1923 - 23 kwietnia 2004 w Kairze), egipski aktor filmowy.
Niektóre role filmowe:
Odtwarzał także głównego bohatera w serialu telewizyjnym "Abu Al-Ela Al-Bichri". W latach 50. związany z radiem BBC, od 1956 z radiem egipskim.

</doc>
<doc id="54831" url="https://pl.wikipedia.org/wiki?curid=54831" title="Departament (Francja)">
Departament (Francja)

Departament (fr. "département") – jednostka podziału administracyjnego Francji, którego odpowiednikiem mógłby być powiat w Polsce, aczkolwiek rola departamentu w systemie administracyjnym jest o wiele bardziej znacząca. Na czele administracji departamentu stoi prefekt, reprezentant władzy centralnej, oraz rada generalna ("conseil général") wybierana w głosowaniu powszechnym i bezpośrednim. Departamenty dzielą się na mniejsze okręgi "arrondissement", na czele których stoją podprefekci. W latach 70. departamenty zostały połączone w większe zgrupowania – regiony – które obejmują od 2 do 8 departamentów.
Podział na departamenty został wprowadzony we Francji na wniosek Emmanuela Sieyèsa dekretem z 14 grudnia 1789 r. na miejsce dotychczasowych prowincji. Działanie to było wyrazem chęci zniszczenia struktur państwowych poprzedniego ustroju. Mimo to niektóre granice departamentalne biegną w tych samych miejscach, co dawne granice prowincji.
Departamenty były wydzielone w sposób sztuczny, tak aby były mniej więcej równe pod względem powierzchni i zaludnienia.
Zasadniczym kryterium rozstrzygającym o kształcie terytorialnym nowej jednostki był tu przeciętny zasięg marszu pieszego. Obszar departamentu musiał pozwalać na dotarcie od jego granic do stolicy departamentu, i z powrotem, pieszo w ciągu jednego dnia.
Początkowo było ich 83, ale w wyniku zmian granic, przyłączenia kilku terytoriów, liczba departamentów wzrastała. W okresie największych podbojów francuskich na kontynencie europejskim istniało 140 departamentów. Za restauracji było ich już tylko 86, po wojnach włoskich – 89, a po wojnie francusko-pruskiej 1870–1871 – 86. W latach 60. podzielono gęsto zaludnione departamenty w regionie paryskim. Pewne zmiany zaszły także na Korsyce. Obecnie Francja metropolitarna podzielona jest na 96 departamentów. Ponadto istnieje 5 departamentów zamorskich.
Powierzchnia departamentów waha się między 4 a 8 tys. km². Jedynie w aglomeracji paryskiej są one mniejsze – najmniejszy departament o powierzchni 105 km² obejmuje miasto Paryż, przy czym jest to 2. pod względem liczby ludności departament po departamencie Nord. Liczba ludności tej jednostki waha się od 75 tys. (Lozère) do 2,5 mln (Nord) mieszkańców.
Nazwy departamentów wywodzą się od cech geograficznych regionu – najczęściej są to nazwy rzek, które przez niego przepływają ("Loire", "Gironde", "Dordogne"), nazwy pasm górskich ("Vosges", "Jura", "Alpes-Maritimes") lub nazwy szczytów ("Puy-de-Dôme"). Niekiedy zawarte są także określenia położenia np. "haut" (‘górny’), "bas" (‘dolny’), "maritime" (‘nadmorski’). Nazwy te celowo nie nawiązują do nazw krain historycznych, tak by nie nawiązywały do nazw sprzed rewolucji.
Ponadto każdy departament oznaczony jest dwucyfrowym numerem, zgodnie z ich kolejnością alfabetyczną (określniki położenia nie były brane pod uwagę). Wyjątkiem są departamenty regionu Île-de-France, które powstały w roku 1964, o numerach od 91 do 95, oraz departament Territoire-de-Belfort – nr 90. Także dwóm departamentom na Korsyce, które powstały w 1975 r. po podziale departamentu "Corse" (nr 20), nadano nowe numery: 2A ("Corse-du-Sud") i 2B ("Haute-Corse"). Numery departamentów pojawiają się także w kodzie pocztowym (pierwsze dwie cyfry, np. 42100 Saint-Étienne – departament nr 42 "Loire") oraz na tablicach rejestracyjnych (ostatnie dwie cyfry).
Od czasu reformy tablic rejestracyjnych (planowano zniesienie pozycji numer departamentu, ale lokalni politycy byli przeciw), numer departamentu niekoniecznie oznacza departament rejestracji czy zamieszkania posiadacza pojazdu. Posiadacz pojazdu ma prawo jego swobodnego wyboru.

</doc>
<doc id="54835" url="https://pl.wikipedia.org/wiki?curid=54835" title="Prefekt (Księstwo Warszawskie)">
Prefekt (Księstwo Warszawskie)

Prefekt w Księstwie Warszawskim był władzą stojącą na czele departamentu. Podlegał służbowo Ministrowi Spraw Wewnętrznych, zobowiązany był jednak do wykonywania poleceń także innych ministrów. Decyzje podejmował jednoosobowo, z wyjątkiem sporów administracyjnych, podlegających kompetencji Rady Prefekturalnej. Jego pomocnikiem w sprawach policyjnych był odrębny komisarz, podporządkowany Ministrowi Policji. Podlegał mu również Intendent Dóbr i Lasów Narodowych, gdyż sprawy zarządu majątkiem narodowym podlegały wówczas resortowi spraw wewnętrznych. Sprawował również nadzór nad administracją skarbową w departamencie, merytorycznie podległą Ministrowi Przychodów i Skarbu (Dyrekcją Skarbu). Nie były mu natomiast podległe sądownictwo i wojsko.
Bezpośrednio podporządkowana była prefektowi administracja powiatowa, na czele której stali podprefekci. 
Prefektami w Księstwie Warszawskim mianowano przedstawicieli ziemiaństwa lub arystokracji.

</doc>
<doc id="54836" url="https://pl.wikipedia.org/wiki?curid=54836" title="Nanna">
Nanna



</doc>
<doc id="54837" url="https://pl.wikipedia.org/wiki?curid=54837" title="Rok syderyczny">
Rok syderyczny



</doc>
<doc id="54838" url="https://pl.wikipedia.org/wiki?curid=54838" title="Miesiąc anomalistyczny">
Miesiąc anomalistyczny

Miesiąc anomalistyczny – czas w jakim dowolna z anomalii Księżyca wzrasta o kąt pełny (okres między kolejnymi jego przejściami przez perygeum). Miesiąc anomalistyczny trwa 27 dni 13 godzin 18 minut i 33,3 sekundy.

</doc>
<doc id="54839" url="https://pl.wikipedia.org/wiki?curid=54839" title="Miesiąc gwiazdowy">
Miesiąc gwiazdowy

Miesiąc gwiazdowy, miesiąc syderyczny (, dop. "sideris" – gwiazda) – średni czas obiegu Księżyca wokół Ziemi. Miesiąc gwiazdowy trwa 27 dni 7 godzin 43 minuty i 11,5 sekundy. Jest więc krótszy od miesiąca synodycznego.

</doc>
<doc id="54840" url="https://pl.wikipedia.org/wiki?curid=54840" title="Miesiąc smoczy">
Miesiąc smoczy

Miesiąc smoczy, miesiąc drakoniczny – średni czas w jakim Księżyc przechodzi przez ten sam węzeł swojej orbity. Miesiąc smoczy trwa 27 dni 5 godzin 5 minut i 35,9 sekundy (27,21222 dnia). 
Nazwa związana jest z mitycznym smokiem, zamieszkującym węzły orbity i pożerającym Księżyc lub Słońce podczas zaćmień. Węzeł wstępujący zwany jest Głową Smoka (łac. "caput draconis"), zstępujący Ogonem Smoka (łac. "cauda draconis").

</doc>
<doc id="54841" url="https://pl.wikipedia.org/wiki?curid=54841" title="Miesiąc synodyczny">
Miesiąc synodyczny

Miesiąc synodyczny, lunacja – średni czas pomiędzy kolejnymi nowiami Księżyca. Przyjmuje się, że miesiąc synodyczny trwa 29 dni 12 godzin 44 minuty i 3 sekundy (co daje ok. 29,531 średniej doby słonecznej). 
Miesiąc synodyczny jest o ponad 2 dni dłuższy od miesiąca syderycznego.
Czas ten jest potrzebny, by Księżyc ponownie znalazł się w tym samym położeniu względem prostej Słońce-Ziemia. Wychodząc od Księżyca w nowiu, po upływie jednego miesiąca gwiazdowego zobaczymy, że Księżyc okrążył Ziemię o 360°, ale w tym czasie Ziemia przesunęła się po swojej orbicie. Prosta Słońce-Ziemia obróciła się w tym czasie o ok. 30°, czyli Księżyc dla obserwatora ziemskiego nie wrócił jeszcze do wyjściowego położenia względem Słońca. Potrzeba na to właśnie około 2 dodatkowych dni (Księżyc przesuwa się na tle gwiazd w ciągu doby o kąt ok. 13° w kierunku z zachodu na wschód, to jest w kierunku przeciwnym do ruchu dobowego wszystkich innych ciał niebieskich).
W rzeczywistości długość okresu synodycznego wynosi od 29,25 do 29,83 doby. Wskutek ruchu obiegowego Ziemi, prosta Słońce-Ziemia obraca się względem gwiazd w płaszczyźnie ekliptyki w średnim tempie jednego obrotu na rok. Z powodu ciągłych zmian odległości Ziemia-Słońce (orbita ziemska jest spłaszczona) oraz zmian prędkości Ziemi na orbicie, tempo obracania się prostej Ziemia-Słońce w przestrzeni nie jest stałe (patrz: prawa Keplera). Skutkiem tego droga, jaką musi przebyć Księżyc, aby ponownie znaleźć się w wyjściowym położeniu, jest zmienna.
W czasie miesiąca synodycznego zachodzi cały cykl zjawisk astronomicznych – rozpoczyna się on w nowiu, następnie pierwsza kwadra (1/4 lunacji), pełnia i wreszcie ostatnia kwadra.
Miesięczny cykl faz Księżyca (czyli cykl ciemnych i jasnych nocy) ma wpływ na różne cykle biologiczne.

</doc>
<doc id="54842" url="https://pl.wikipedia.org/wiki?curid=54842" title="Miesiąc syderyczny">
Miesiąc syderyczny



</doc>
<doc id="54843" url="https://pl.wikipedia.org/wiki?curid=54843" title="Rok anomalistyczny">
Rok anomalistyczny

Rok anomalistyczny – czas, w jakim dowolna z anomalii Ziemi wzrasta o kąt pełny (okres między kolejnymi przejściami Ziemi przez peryhelium orbity). Rok anomalistyczny trwa 365 dni 6 godzin 13 minut i 53,87 sekundy.

</doc>
<doc id="54844" url="https://pl.wikipedia.org/wiki?curid=54844" title="Mimir">
Mimir

Mimir – w mitologii nordyckiej tajemniczy mędrzec o nieznanym pochodzeniu. 
Po wojnie Asów z Wanami Mimir został wraz z Hönirem oddany do Wanów jako zakładnik. Za rady udzielane Hönirowi został przez Wanów ścięty. Potraktowana odpowiednimi ziołami i zaklęciami głowa Mimira objęła funkcję strażnika magicznej studni mądrości pod korzeniami Yggdrasil. Aby zdobyć mądrość Mimira, a więc za pozwolenie na napicie się wody z tego źródła Odyn oddał jedno swoje oko.

</doc>
<doc id="54845" url="https://pl.wikipedia.org/wiki?curid=54845" title="Norny">
Norny

Norny (Szepcące) – w mitologii nordyckiej trzy wieszczki z plemienia olbrzymów, tkaczki ludzkiego losu. Norny mieszkały w okolicach jednego z trzech korzeni wiecznie zielonego jesionu "Yggdrasila", nieopodal mrocznej studni Urd (była ona źródłem siły drzewa). W pobliżu znajdowało się święte jezioro, z którego czerpały wodę, by podlewać korzeń.
Imiona Norn.
Norny tkały losy ludzi na osnowie ze złotych nici przyczepionych do nieba, lub też wycinały je w drewnie. Potrafiły zsyłać sny. Pojawiały się też przy narodzinach i śmierci.
Wyróżniano również inne rodzaje norn (dające szczęście, nieszczęście, określające przyszłość różnych bytów). Te Norny mogły pochodzić zarówno od karłów (córki krasnoluda Dwalina), alfów, jak i samych Asów.
Na ścianie kościoła Borgund (Norwegia) odkryto inskrypcję mówiącą: „Zarówno dobro, jak i zło dają Norny, mnie przyniosły wielką boleść”.

</doc>
<doc id="54849" url="https://pl.wikipedia.org/wiki?curid=54849" title="Rudolf Charousek">
Rudolf Charousek

Rudolf Charousek (ur. 19 września 1873 w Pradze, zm. 19 kwietnia 1900 w Budapeszcie) – węgierski szachista czeskiego pochodzenia, czołowy szachista świata w ostatniej dekadzie XIX wieku.
Życiorys.
Po raz pierwszy Charousek wsławił się wygraną partią z mistrzem świata Emanuelem Laskerem na turnieju w Norymberdze w 1896 roku. W tym samym roku podzielił z Michaiłem Czigorinem pierwsze miejsce na turnieju w Budapeszcie, wyprzedzając m.in. Harry'ego Pillsbury'ego, Carla Schlechtera i Dawida Janowskiego. W bezpośredniej partii pokonał Czigorina, lecz przegrał z nim w dogrywce o pierwsze miejsce. W 1897 roku został zwycięzcą turnieju w Berlinie, wyprzedzając m.in. Josepha Blackburne'a, Janowskiego i Schlechtera. Wspólnie z Czigorinem, a przed Wilhelmem Steinitzem zajął drugie miejsce w Kolonii w 1898 roku. Wiosną tego roku zachorował na gruźlicę, po dwuletniej walce z chorobą zmarł w wieku 26 lat.
Według retrospektywnego systemu Chessmetrics, najwyżej sklasyfikowany był w maju 1899 r., zajmował wówczas 6. miejsce na świecie.

</doc>
<doc id="54851" url="https://pl.wikipedia.org/wiki?curid=54851" title="Alessandro Salvio">
Alessandro Salvio

Alessandro Salvio (ur. około 1570 w Neapolu, zm. około 1640) – włoski szachista, znany głównie jako autor książek o tematyce szachowej.
W 1604 roku w Neapolu wydał drukiem "Trattato dell'inventione et arte liberale del gioco di scacchi", pierwszy wyczerpujący traktat o szachach, wznowiony w 1634 roku. Był autorem poematu tragicznego pod tytułem "La Scaccaide", opublikowanego w 1612 roku. Najbardziej znanym jego dziełem była beletryzowana biografia sławnego szachisty Leonarda di Bona, wydana w 1634 roku pod tytułem "Il Puttino, altramente detto, il cavaliero errante, sopra il gioco de' scacchi". W tej książce omówiono między innymi pozycję Luceny.

</doc>
<doc id="54854" url="https://pl.wikipedia.org/wiki?curid=54854" title="Gioachino Greco">
Gioachino Greco

Gioachino Greco (ur. ok. 1600 w Celico w Kalabrii, zm. ok. 1630) – włoski szachista, uważany za najwybitniejszego gracza i teoretyka szachów w XVII wieku. 
Znany był również jako "il Calabrese" ("Kalabryjczyk") od miejsca urodzenia. Na podstawie pism, jakie po sobie pozostawił można wnioskować, że nie był dobrze wykształcony. Już jako młodzieniec miał zwyczaj spisywać w wielu kopiach swoją wiedzę na temat szachów. Manuskrypty sprzedawał lub darował możnym. Pierwsze jego rękopisy są datowane na 1620 rok. Trzy kopie "Traktatu o szlachetnej grze w szachy" ("Trattato del nobilissimo gioco de scacchi") przetrwały do dzisiaj w Bibliotece Korsykańskiej w Rzymie. 
Wzorem szesnastowiecznych mistrzów w 1621 roku Greco wybrał się w podróż po Europie w poszukiwaniu godnych przeciwników i możnych protektorów. Nauczając gry w szachy i sprzedając swój traktat dorobił się pokaźnej fortuny. Jeden z rękopisów podarował księciu Henrykowi Lotaryńskiemu w Nancy. Odwiedził Paryż, gdzie grał w szachy m.in. z Arnauldem de Corbeville i Enrico di Savoia. W drodze do Anglii w 1622 roku został napadnięty i ograbiony. W Londynie pokonał wszystkich tamtejszych mistrzów szachowych, po czym powrócił do Paryża, gdzie w 1624 roku przepisał swoje manuskrypty. W nowej wersji zamiast opisów poszczególnych pozycji umieścił zapisy całych partii, co było istotną nowością w owych czasach. W tym samym roku udał się do Hiszpanii, gdzie na dworze Filipa IV do swoich rozlicznych szachowych sukcesów dołożył zwycięstwo nad swoim mistrzem i nauczycielem Marianem Morano. Po powrocie do Włoch wybrał się w daleką podróż do Ameryki, gdzie prawdopodobnie złożony zakaźną chorobą zmarł w młodym wieku. Już po jego śmierci w Anglii wydano drukiem tłumaczenie jego manuskryptów pod tytułem "The Royall Game of Chess-Play" ("Królewska gra w szachy"), w którym autora nazwano omyłkowo "sławnym Włochem Biochimo".
Manuskrypty Greco zawierają zapisy kilkudziesięciu kompletnych partii szachowych, w większości miniatur. Wszystkie partie, datowane od 1619 do 1625 roku były wygrane przez Greco, przeciwnicy pozostali anonimowi. Rodzi to podejrzenie, że nie są to zapisy faktycznie rozegranych partii, lecz raczej samodzielne analizy autora. Do dzisiaj są materiałem dydaktycznym, cechują się pomysłowością i zmysłem kombinacyjnym.
Jego nazwiskiem nazwano kilka wariantów szachowych debiutów, przede wszystkim obronę Greco, jak również gambit i kontrgambit w debiucie gońca oraz wariant w partii włoskiej. Klasyczna ofiara gońca jest niekiedy określana na jego cześć mianem „poświęcenia Greca”.
Obrona Greco powstaje po posunięciach:
Otwarcie to stosowane jest w praktyce turniejowej niezmiernie rzadko, w kilku względów: hetman nie bierze pod kontrolę pola d4, białe mogą grać 3.d4 uzyskując długotrwałą przewagę w rozwoju, biały skoczek f3 przesłania kolumnę f, co czyni atak na pole f2 nieskutecznym oraz hetman łatwo może stać się obiektem ataku, co spowoduje stratę temp.

</doc>
<doc id="54856" url="https://pl.wikipedia.org/wiki?curid=54856" title="Legall de Kermeur">
Legall de Kermeur

Legall de Kermeur (ur. 4 września 1702 w Wersalu, zm. 1792) – francuski szachista, uważany za najsilniejszego gracza Francji do czasu pokonania go przez jego szachowego ucznia François Philidora (w 1755 roku). We wspomnieniach Denisa Diderota blada, chuderlawa sylwetka legendarnego mistrza szachowego była niemal stałym elementem wyposażenia sławnej paryskiej kawiarni Café de la Régence. Otoczony szacunkiem, był powszechnie lubiany pomimo dokuczliwego zwyczaju nadużywania tabaki. W historii szachów zapisał się głównie jako nauczyciel Philidora i autor jednej z najbardziej znanych miniatur szachowych, zwanej matem Legala.

</doc>
<doc id="54861" url="https://pl.wikipedia.org/wiki?curid=54861" title="Mat Legala">
Mat Legala

Mat Legala – znany motyw matowy w szachach. Nazwa pochodzi od francuskiego mistrza Kermeura de Legala, który rozegrał jedną z najsławniejszych miniatur w historii szachów. Była to jedyna partia tego szachisty, której zapis jest dzisiaj znany. Partia została rozegrana w 1750 roku w Café de la Régence.
De Legal - Saint Brie, Paryż, 1750
Czarne są przekonane, że biały skoczek f3 jest związany. Jest to jednak związanie pozorne, ponieważ trzy lekkie figury białych mogą stworzyć groźbę mata. Aby uniknąć strat czarne powinny grać 4...Sf6 lub 4...c6.
Czarne powinny pogodzić się ze stratą piona i obronić króla przed matem ruchem 5...Ge6 lub 5...dxe5. Problem w tym, że w dalszym ciągu nie widzą niebezpieczeństwa.
Końcowa pozycja została przedstawiona na drugim diagramie. Białe poświęciły hetmana w zamian za możliwość dania mata. Piękna kombinacja, która jednak była możliwa dzięki poważnemu błędowi przeciwnika.
Mat Legala występuje w kilku wariantach w różnych otwarciach jako znana pułapka debiutowa.

</doc>
<doc id="54862" url="https://pl.wikipedia.org/wiki?curid=54862" title="Pop-art">
Pop-art

Pop art, popart (z ang. popular art – "sztuka popularna") – prąd artystyczny w sztuce po II wojnie światowej, wywodzący się z ekspresjonizmu abstrakcyjnego. Termin "pop-art" został po raz pierwszy użyty przez angielskiego krytyka sztuki Lawrence’a Allowaya w „Przeglądzie Architektonicznym” („Architectural Digest”) z 1952 roku do opisania tych obrazów, które ilustrowały powojenny konsumpcjonizm i czerpały z dóbr materializmu.
Geneza i program.
Na ukształtowanie się pop-artu miał wpływ konsumpcyjny charakter zachodniej cywilizacji, zwłaszcza mechanizmy reklamy. Styl ten czerpał z surrealizmu, co widać m.in. w paradoksalnych zestawieniach, komiksów, przenosząc je na płótna, jak i naturalizmu, przedstawiając niekiedy przedmioty codziennego użytku z werystyczną dokładnością. Artyści związani z tym kierunkiem dążyli do zobrazowania cywilizacji wielkomiejskiej i odpowiedzi na doświadczenie kultury masowej. Początkowo sięgano głównie do malarstwa, z czasem zaczęto wykorzystywać inne środki plastyczne, tworząc aranżacje przestrzenne, instalacje itd.
Można wyróżnić dwa nurty w historii pop-artu: europejski (przede wszystkim angielski) oraz amerykański.
Pop-art w Wielkiej Brytanii.
Początki pop-artu sięgają londyńskiej Independent Group, którą tworzyli między innymi Richard Hamilton i Eduardo Paolozzi (połowa lat 50. XX wieku). Lansowali oni nowy kierunek w sztuce, bliski dadaizmowi. Charakteryzował go eklektyzm, mieszanie różnych gatunków sztuki, tworzenie kompozycji z przedmiotów codziennego użytku, odniesienia do świata wielkomiejskiego.
Pozostali przedstawiciele pop-artu w Wielkiej Brytanii: Peter Blake, David Hockney, Patrick Caulfield, Allen Jones, Peter Phillips oraz Pauline Boty.
Koncepcje pop-artu przeniknęły również do muzyki rockowej, czego przykładem jest zwłaszcza wczesna twórczość The Who, The Rolling Stones oraz The Velvet Underground.
Pop-art w Stanach Zjednoczonych.
W Stanach Zjednoczonych pop-art zaczął się rozwijać zwłaszcza od początku lat 60. do połowy lat 70. XX wieku, a więc w czasie, w którym Anglii zaczął już wygasać. Cechy amerykańskiego pop-artu to, obok wspomnianych wcześniej, wykorzystywanie wielkich formatów, używanie jaskrawych lub mdłych kolorytów, dbałość o wizualną jakość rysunku, a przede wszystkim wyraźny zwrot ku figuratywności. W czasie, gdy artystyczne skandale wydawały się przeszłością, pop-art budził protesty części odbiorców i krytyków sztuki.
Przedstawiciele pop-artu w Stanach Zjednoczonych to m.in. Jasper Johns, Roy Lichtenstein, Claes Oldenburg, Tom Wesselmann, Robert Rauschenberg, Andy Warhol, Jim Dine, Robert Indiana, Mel Ramos, James Rosenquist czy Ed Ruscha.
Pop-art w Polsce.
Pop-art nie przyjął się w Polsce tak jak w Stanach Zjednoczonych czy zachodniej Europie, gdyż nie istniały tu wówczas odpowiednie warunki polityczne, ekonomiczne i kulturowe. Kierunek ten zwrócił jednak uwagę polskich artystów ponownie na sztukę figuratywną, nowy sposób wykorzystania przedmiotów pospolitych.Pewien wyjątek stanowi twórczość takich artystów jak Benon Liberski czy Jerzy Krawczyk, którzy nawiązywali do pop-artu, dając fotograficznie przedstawionym przedmiotom główną rolę w swoich dziełach. Ważną rolę w dobie pop-artu odegrali twórcy polskiego plakatu, tacy jak Roman Cieślewicz czy Jan Młodożeniec.
Za polską odmianę pop-artu uważa się sztukę Jana Dobkowskiego i Jerzego „Jurry” Zielińskiego tworzących jako grupa Neo Neo Neo w latach 70. oraz twórcy plakatu Roman Cieślewicz czy Jan Młodożeniec. W kategoriach pop-artu można także patrzeć na sztukę Natalii LL – szczególnie prace "Sztuka konsumpcyjna" i "Sztuka postkonsumpcyjna" oraz na prace artystów z kręgu warszawskiej Galerii Współczesnej, m.in. Teresy Tyszkiewicz i Zdzisława Sosnowskiego.
Chronologia.
Wydarzenia związane z rozwojem pop-artu:

</doc>
<doc id="54867" url="https://pl.wikipedia.org/wiki?curid=54867" title="Maszt radiowy w Konstantynowie">
Maszt radiowy w Konstantynowie

Maszt radiowy w Konstantynowie – maszt radiowy nadajnika długofalowego, Programu I Polskiego Radia, znany również jako "Maszt w Gąbinie", "Warszawska Radiostacja Centralna w Gąbinie", "Radiofoniczny Ośrodek Nadawczy w Konstantynowie" i "Radiowe Centrum Nadawcze w Konstantynowie". Licząc ponad 646 metrów wysokości, był w latach 1974–1991, tj. od ukończenia budowy do chwili jego zawalenia, najwyższą na świecie budowlą. 19 maja 2008 rekord wysokości budowli został pobity przez Burdż Chalifa.
Historia.
W 1949 roku odbudowana została radiostacja radiofoniczna Raszyn w Łazach z nadajnikiem o mocy 200 kW, wkrótce rozbudowanym do 500 kW. Moc ta jednak okazała się niewystarczająca dla zapewnienia dobrego odbioru sygnału na terenie całego kraju, zapadła więc decyzja o budowie nowego nadajnika. Zdecydowano się na wybór miejsca bliżej środka geometrycznego kraju (maszt w Łazach lokalizowany był w 1931 roku, gdy Polska miała inny przebieg granic) w miejscu pozbawionym przemysłu i większych siedzib ludzkich.
5 lipca 1969 roku przystąpiono do budowy obiektu, a 18 października 1972 uroczyście wmurowano stopkę pod maszt radiowy. W latach 1971–1973 zrealizowano budowę urządzeń zasilania podstawowego sieci najwyższych napięć, w latach 1970–1973 prace budowlane przy budynkach, a od października 1972 do maja 1974 trwały prace montażowe przy maszcie. W okresie od października 1973 do lipca 1974 trwała instalacja urządzeń radiowych.
Budowa masztu została zakończona 18 maja 1974, a oficjalne uruchomienie miało miejsce 30 lipca 1974 roku. Wzniesiono maszt o masie 420 t i wysokości 646,38 metrów o mocy nadajników 2×1000 kW, co wraz z zyskiem masztu dawało efektywną izotropową moc wypromieniowaną rzędu 3000 kW. Od 22 lipca 1974 radiostacja przejęła nadawanie od Raszyna. Radiostacja pracowała na falach długich o częstotliwości 227 kHz do 1 lutego 1988 roku i później na częstotliwości 225 kHz. Zaletą radiostacji była możliwość bezpośredniego odbioru z klasycznego radioodbiornika (AM) programu pierwszego Polskiego Radia przez rodaków w Kazachstanie, pracowników polskich firm pracujących w Iraku, Iranie, prawie całej Europie i nawet Ameryce Północnej.
 Kierownikiem radiostacji został inż. Zygmunt Duczmalewski, który kierował obiektem w latach 1974–1980. W latach 1983–1986 obowiązki kierownika pełnił mgr inż. Witold Czowgan.
Katastrofa.
8 sierpnia 1991 roku o godz. 19:10 maszt runął w czasie prac konserwatorskich. Prace miały polegać na wymianie odciągów, które były w złym stanie technicznym. Poluzowano jedną z lin w ostatniej, piątej sekcji odciągów, zakładając i naciągając 2 liny pomocnicze. Jedna z lin pomocniczych wysunęła się z zacisków. Druga lina pomocnicza zerwała się z mocowania, nie mogąc zrównoważyć sił pozostałych lin głównych. Górna część masztu złamała się i uderzyła w podstawę. Maszt runął w ciągu kilkunastu sekund. W katastrofie nikt nie doznał uszczerbku na zdrowiu. Kilka godzin przed katastrofą ówczesny kierownik ośrodka, inżynier Zygmunt Grzelak odradził brygadzie sześciu monterów wjazd na maszt, argumentując, że nie zdążą skończyć wszystkich prac przed godz. 20:00 – sam wjazd na maszt trwał 30 minut. Nie ucierpiały także budynki oprócz „domku antenowego” (dostrojczego – znajdowała się w nim cewka wysokości 2 m dokładnie dostrajająca antenę do nadajników). Zniszczeniu uległ także nowoczesny dźwig samochodowy. W wyniku procesu sądowego kierownik ekipy konserwującej z Mostostalu Zabrze otrzymał wyrok 2,5 roku więzienia za spowodowanie katastrofy, skrócony do 2 lat. Za pośrednie przyczyny katastrofy uznaje się zaniedbania w 17-letniej eksploatacji, w tym zły stan odciągów stwierdzony już w 1987 r. Zdarzyło się też odchylenie czubka masztu od pionu o kilka metrów.
Katastrofę, której efektem było czasowe zaprzestanie nadawania na falach długich Programu I Polskiego Radia, odbieranego dotychczas w odległych zakątkach Europy przez Polonię (a także na wielu obszarach Polski), usiłowano niekiedy wiązać z celowym dążeniem do ograniczenia informacji m.in. podczas mającego miejsce kilkanaście dni później puczu Janajewa w Moskwie (oraz rozpadem ZSRR) czy innych ważnych wydarzeń w ostatnich miesiącach (np. rozwiązanie RWPG i Układu Warszawskiego).
Po wypadku.
Po katastrofie wznowiono nadawanie w radiostacji w Łazach, która od 1978 nadawała program II Polskiego Radia na częstotliwości 200 kHz, co związane było z zaniechaniem nadawania programu II i nadawaniem tylko programu I z częstotliwością 225 kHz i mocą 500 kW. Radiostacja ta nie była technicznie przygotowana na nadawanie na dwóch częstotliwościach.
W kwietniu 1992 powstały pierwsze rządowe plany odbudowy masztu z uwagi na jego znaczenie dla Polaków przebywających poza granicami kraju i we wrześniu 1995 zapadła decyzja o odbudowie masztu w Gąbinie. Odbudowa była możliwa w tym samym miejscu, jednak protesty okolicznych mieszkańców związane z obawami przed skutkami oddziaływania na nich pól elektromagnetycznych promieniowanych przez maszt udaremniły odbudowę. Wyrok Naczelnego Sądu Administracyjnego Ośrodka Zamiejscowego w Łodzi z 11 października 1996 r. uchylający decyzję wojewody płockiego o odbudowie masztu radiowego w Gąbinie ostatecznie przekreślił te plany.
Nowa lokalizacja masztu została wyznaczona w Solcu Kujawskim na dawnym wojskowym poligonie bombowym. Miejsce to nie wzbudziło takich protestów okolicznej ludności jak odbudowa w Gąbinie. Pierwotnie planowano wzniesienie jednego wysokiego masztu, ostatecznie zdecydowano się na budowę szyku antenowego złożonego z dwóch masztów o wysokości 330 i 289 metrów, promieniującego niesymetrycznie, by zapewnić równomierne pokrycie kraju falą przyziemną wobec niecentralnego położenia radiostacji. Budowa zrealizowana została w latach 1998–1999 i otwarcie nastąpiło 4 września 1999 roku. Radiowe Centrum Nadawcze Solec Kujawski posiada nadajnik o mocy 1200 kW i nadaje na częstotliwości 225 kHz.
Na terenie radiostacji w Gąbinie do 30 września 2021 roku znajdował się maszt radiolinii w Konstantynowie, nieużywany od kwietnia 1998 roku. Przed wejściem na teren znajduje się krzyż, postawiony przez okolicznych mieszkańców związanych z nieistniejącym już (2018) "Stowarzyszeniem Ochrony Życia Ludzi przy Najwyższym Maszcie Europy". Stalowa konstrukcja zwalonego masztu została sprzedana na złom. Aparatura nadawcza, a zwłaszcza kontenery z nadajnikami firmy Brown Boveri, do 2017 r. były kompletne i wizualnie w dobrym stanie. Przez kilka lat po katastrofie utrzymywano okrojony personel ośrodka, nadajniki konserwowano i załączano kontrolnie wykorzystując tzw. sztuczną antenę.
W latach 2001-2012 obiektem administrował wydział nieruchomości TP S.A. w Płocku. Ze względu na połączenie TP z Orange, od 2012 obiektem administruje Biuro Sprzedaży Nieruchomości Orange Polska S.A. Obiekt chroniony jest jedynie przed dostępem osób postronnych, a jego wartość to 3 650 000 zł (netto).
Obiekt wystawiony został na sprzedaż, łącznie z budynkami i z 62-hektarowym terenem, na którym stał najwyższy na świecie maszt radiowy. Sprzedaż terenu dawnego RCN nastąpiła 10 kwietnia 2020 roku, za kwotę 7 milionów złotych.
W lipcu 2018 r. dwuczęściowy nadajnik radiowy Brown Boveri SL 61 B3, wraz z urządzeniami towarzyszącymi został przekazany przez Orange Polska na cele historyczne Stowarzyszeniu Park Kulturowy Transatlantycka Radiotelegraficzna Centrala Nadawcza - jest on przenoszony do Warszawy jako element tworzonego przez SPK TRCN Muzeum i Centrum Nauki - Radiostacja Transatlantycka. Planowane jest przywrócenie nadajnika do częściowej (ze względu na duży stopień dewastacji) sprawności technicznej w celu przeprowadzania łączności okolicznościowych długo- i krótkofalowych (do 30 MHz). Równolegle zwiększono ochronę budynku głównego i terenu RCN.
Opis techniczny.
Konstrukcja Warszawskiej Radiostacji Centralnej w Konstantynowie wyróżniały dwa składniki – urządzenia nadawcze i maszt pełniący funkcję anteny.
Częstotliwość pracy radiostacji 227 kHz odpowiada długości fali równej około 1322 metrów. Maszt stalowy o długości 646 metrów wypromieniowujący fale elektromagnetyczne o długości 1322 metrów był prawie dipolem półfalowym (wysokość masztu równa prawie połowie długości fali) – jedynym wybudowanym na świecie dla tej częstotliwości. Rozwiązanie to pozwoliło na uzyskanie większej efektywnej mocy promieniowanej izotropowo przez antenę równej około 3000 kW oraz charakterystyki kierunkowej wzdłuż powierzchni ziemi.
Częstotliwość nadawania radiostacji 227 kHz dzięki zastosowaniu dokładnego wzorca częstotliwości i utrzymaniu jej stałości stała się krajowym wzorcem częstotliwości, niezbędnym w wielu dziedzinach nauki i techniki. Program radiofoniczny dosyłany był do radiostacji przez specjalnie zbudowaną radiolinię, użytkowaną do 1998 roku.
WRC wzniesiona została na ogrodzonym w całości terenie powierzchni około 65 ha na gruntach o niskiej wartości rolnej, a w jej skład weszły:
Nadajniki radiostacji, 2 o mocy w.cz. 1000 kW każdy, produkcji firmy Brown Boveri były w tym czasie największymi na świecie i moc 2000 kW uzyskiwano z jedynie 2 połączonych równolegle jednostek, co miało wpływ na obniżenie kosztów eksploatacyjnych oraz zakupu. Zastosowano w nich znaczną na owe czasy tranzystoryzację, głównie w torach automatyki i kontroli oraz w stopniach mocy w.cz. do 50 W. Stopnie mocy torów w.cz. pracowały na lampach wapotronowych chłodzonych poprzez odparowanie wody w układzie zamkniętym. Ciepło uzyskiwane z chłodzenia wykorzystywano do ogrzewania pomieszczeń radiostacji.
Nadajniki posiadały duży stopień automatyzacji pracy i kontroli jak na ten czas budowy obiektu, samo załączenie nadajników uruchamiało się jednym przyciskiem, natomiast resztę procesu kontrolowały komputery. Nadzór nad pracą urządzeń ułatwiały liczne urządzenia kontrolne i sygnalizacyjne. Dla stopni końcowych zastosowano prostowniki tyrystorowe 110/15 kV o dużej odporności na przeciążenia.
Antena była konstrukcją ćwierćfalową, izolowaną i zasilaną u podstawy, lecz o zwiększonej wysokości odpowiadającej konstrukcji półfalowej i uziemionej w połowie wysokości anteny, co rozwiązywało trudności związane m.in. z ochroną przepięciową. Podstawę trzonu masztu stalowego o wysokości 646 metrów ustawiono na izolacji w postaci 3 słupów izolatorowych o wysokości ok. 2 m każdy. Wokół masztu, w promieniu 300 metrów umieszczono w ziemi 180 przewodów uziemiających, mających na celu zmniejszenie strat w ziemi. Podczas pracy radiostacji w antenie występowało napięcie wysokiej częstotliwości dochodzące do 120 kV.
Maszt złożony został z 86 członów o przekroju poprzecznym trójkątnym o boku 4,8 m i wysokości ok. 7,5 m, zbudowanych z rur stalowych o średnicy 245 mm i grubości ścianek od 8 mm na szczycie masztu do 34 mm przy podstawie. Wszystkie elementy zostały ocynkowane na gorąco i natryskowo oraz pokryte farbami stanowiąc ich zabezpieczenie antykorozyjne. Trwałość farby obliczano na ok. 20 lat. Maszt wyposażony został w oświetlenie przeszkodowe oraz pomalowany został w biało-czerwone pasy stanowiące sygnał dla ruchu lotniczego.
Maszt w pozycji pionowej utrzymywany był przez 5 poziomów odciągów po 3 na każdym poziomie (razem 15), wykonanych z lin stalowych o średnicy ok. 50 mm i wytrzymałości ok. 250 ton, poprzedzielanych specjalnymi izolatorami. Masa masztu wynosiła ok. 420 ton, lin i izolatorów ok. 80 ton, a nacisk trzonu masztu na podstawę ok. 1100 ton.
Komunikację pionową wzdłuż masztu zapewniała samobieżna winda produkcji szwedzkiej firmy Alimak z silnikiem spalinowym zainstalowanym pod kabiną, pracująca na zasadzie kolejki zębatej. Czas wjazdu na szczyt przy szybkości ok. 0,35 m/sek. wynosił 30 minut. Dodatkowo maszt wyposażony był w rezerwowe drabiny. Wejście po drabinie przy dogodnych warunkach atmosferycznych trwało 2 godziny.
Była to najwyższa konstrukcja inżynierska na świecie w latach 1974–1991. Zaprojektował ją inż. Jan Polak z Biura Projektowego Mostostal M-1 w Zabrzu, mający w swoim dorobku projekty innych masztów radiowych w Polsce. Budową obiektu kierował mgr inż. Andrzej Szepczyński z Mostostalu M-4 w Zabrzu.
Obecnie (2015) najwyższym masztem jest KVLY/KTHI TV Mast.

</doc>
<doc id="54869" url="https://pl.wikipedia.org/wiki?curid=54869" title="Historia paleontologii">
Historia paleontologii

Historia paleontologii – dzieje nauki o historii życia na Ziemi i organizmach kopalnych, obejmującej kilka wyodrębnionych dziedzin, tj. paleozoologia, paleobotanika, paleoantropologia i ściśle związanej z innymi naukami przyrodniczymi (np. geologia). Jej nazwa – paleontologia – pochodzi od greckich słów "palaios" (stary), "ontos" – życie oraz "logos" – nauka.
Paleontologia jako samodzielna nauka zaczęła się rozwijać w XIX wieku, jednakże skamieniałości budziły zainteresowanie już w czasach prehistorycznych i w starożytności. W miejscach pochówku ludzi pierwotnych znaleziono liczne artefakty wykonane ze skamieniałych muszli oraz członów łodyg liliowców. Od XVIII w. rozwijająca się geologia dostarczała coraz to nowych dowodów następstwa okresów geologicznych i towarzyszącego mu następstwa zwierząt i roślin. Sam termin paleontologia pierwszy użył Blainville w 1822 r. Jako twórcę paleontologii i paleozoologii jako odrębnej nauki wymienia się zazwyczaj Georges’a Cuviera lub Williama Smitha, a w przypadku paleobotaniki – Adolphe’a Brongniarta.
Do XVII wieku.
Skamieniałości, zwłaszcza te bardziej spektakularne, budziły zdziwienie i ciekawość człowieka już w starożytności. Arystoteles uważał je za formy pochodzenia nieorganicznego, w przeciwieństwie do Ksenofanesa, który twierdził, że są to szczątki zwierząt, które żyły w morzach ongiś występujących na danym obszarze. Podobnie sądził Empedokles, przy czym obaj zwracali uwagę na fakt, iż opisane przez nich jako morskie muszle i ryby obecnie występują na terenie górzystym. Ksenofanes opisał także skamieniałe liście, oznaczając je jako związane z wawrzynem. Dość dużą uwagę w czasach antyku śródziemnomorskiego przywiązywano do genezy bursztynu. Nikiasz podawał, że jantar to promienie słoneczne zastygłe przy kontakcie z wodą, a Pyteasz z Massalii podał, że jest to stwardniała piana morska. O bursztynie jako stwardniałej żywicy drzew pisał Arystoteles, a później Pliniusz Starszy, Tacyt oraz Owidiusz w "Przemianach". Ten ostatni wiązał go z topolą, niektórzy antyczni pisarze wskazywali na cedr, a Pliniusz Starszy na sosnę, jako źródło bursztynu. Skamieniałości znajdywane w bursztynie były prawidłowo opisywane jako szczątki zwierząt lub roślin przez Tacyta, Pliniusza Starszego, a także w Epigramach Marcjalisa. Jednak zarówno Tacyt, jak i Pliniusz piszą o żywicowaniu drzew w czasie teraźniejszym, a nie jako o procesie z głębokiej przeszłości co jest wymagane w przypadku skamieniałości.
W średniowieczu i renesansie powstało wiele sprzecznych interpretacji odnośnie do pochodzenia skamieniałości. Dominowało przekonanie, że są to nieorganiczne struktury, wybryki natury, powstające pod wpływem nieznanej siły określonej obrazowym mianem "vis plastica" bądź "virtus formativa". Twórcą tego poglądu był Teofrast, zmodyfikował go Awicenna, a następnie Albert Wielki. Albert Wielki dopuszczał myśl, że skamieniałości mogą pochodzić od żywych istot, lecz obracane są w skamieniałości pod wpływem siły kamieniotwórczej. Pogląd ten przyjmowany był przez większość naturalistów jeszcze w XVI wieku. Wtedy też zaczęła się era gromadzenia okazów paleontologicznych; powstawały kolekcje muzealne, nawet szczegółowe opisy, rzadko jednak sugerujące, że opisywany okaz może mieć coś wspólnego ze zwierzętami żyjącymi.
W latach 1509–1517 podczas budowy cytadeli San Felice w Weronie odkryto wielką liczbę skamieniałości. Wzbudziło to wzrost zainteresowania skamieniałościami. W 1517 roku oglądał je Girolamo Fracastoro, który podał trzy różne wyjaśnienia odnośnie do ich powstania:
Leonardo da Vinci twierdził, że skamieniałości są to szczątki zwierząt żyjących kiedyś w morzach zalewających kiedyś duże połacie ziemskie. Jednak badane przez niego okazy, podobnie jak w przypadku analiz Ksenofantesa, reprezentowały grupy mięczaków morskich żyjących i współcześnie i dlatego były łatwe do sklasyfikowania. Jako jeden z pierwszych badaczy rysunki skamieniałości w książce umieścił Konrad Gesner w jednym z tomów "Historia animalum" (z 1565), ilustrując skamieniałego kraba (którego prawidłowo rozpoznał), człony łodyg liliowców i rostra belemnitów (tych skamieniałości nie powiązał ze światem organicznym). Rudwick (1985) uznaje publikację Gesnera za jedną z kluczowych w historii paleontologii.
Skamieniałości odkrywano także w Ameryce: Indianie z miasta Tlaxcala odkryli kości mastodonta i w 1519 roku pokazali je armii Corteza – były to pierwsze skamieniałości kręgowców z półkuli zachodniej widziane przez Europejczyków. Przez następnych 120 lat nie dokonywano jednak na tym kontynencie istotniejszych odkryć paleontologicznych.
Wiek XVII.
Znaczący przełom dokonał się w wieku XVII. W 1665 roku Robert Hooke opublikował swe dzieło "Micrographia", w którym zamieścił ilustracje skamieniałości obserwowanych pod mikroskopem. Jedna z nich dotyczyła skamieniałego drewna, inna normalnego drewna dla porównania. Doszedł do wniosku, że spetryfikowane drewno było niegdyś normalnym drewnem, jego zdaniem zostały one nasączone przez wodę cząstkami kamienia i ziemi. Sugerował, że podobny proces przeszły skamieniałości morskie. W 1668 roku Hooke wyraził pogląd, że skamieniałości dokumentują historię życia na Ziemi. Jako pierwszy uznał, że amonity są skamieniałymi szczątkami dawnych zwierząt, podobnych do współczesnych łodzików. Badał skamieniałe żółwie, sformułował przy tej okazji wniosek, że niektóre rodzaje skamieniałości mogą być wskaźnikiem paleośrodowiska.
Nicolaus Steno był propagatorem tezy, że skamieniałości są pochodzenia organicznego. Wykazał też, że część skał powstaje na drodze sedymentacji i są to skały osadowe. W 1667 roku sformułował, obowiązujące do dziś, cztery podstawowe zasady stratygrafii: zasadę pierwotnie poziomego położenia warstw skalnych, ciągłości obocznej warstw, zasadę superpozycji oraz zasadę przecinania. Wprowadził podział dziejów Ziemi na epoki geologiczne. Steno, podobnie jak większość mu współczesnych, był przekonany, że skamieniałości są rezultatem potopu ogólnoświatowego. W 1669 r. w swoim kolejnym dziele, "Forerunner to a Dissertation on a solid naturally enclosed in a solid", dowodził, że nie wszystkie skamieniałości są organicznego pochodzenia. Opisał w nim efekty badań krystalograficzne odkrywając prawo stałości kątów w kryształach.
Martin Lister (1638–1712) i John Ray (1627–1705) kontynuowali dyskusję o organicznym pochodzeniu skamieniałości. Wyrazili pogląd, że amonity, które według Hooke’a są organicznego pochodzenia, nie przypominają żadnej z żyjącej istot. Gdyby więc przyjąć tezę o biologicznej genezie amonitów, to trzeba by zaakceptować wymieranie grup organizmów. Ich zdaniem było to trudne do zaakceptowania z filozoficznych i teologicznych powodów. Z tego powodu uznali amonity za twory nieorganicznego pochodzenia. Lister zresztą w ogóle zanegował organiczne pochodzenie skamieniałości.
Wiek XVIII.
Wiek XVIII przyniósł dalszy rozkwit większości nauk przyrodniczych, a mniemanie, że skamieniałości są szczątkami starodawnych zwierząt i roślin utrwaliło się na dobre, co widać już w dziełach Linneusza. Powstanie skamieniałości tłumaczono zwykle w oparciu o biblijną opowieść o potopie (łac. "diluvium"), który – jak sądzono wówczas – położył kres życiu tych wszystkich dziwnych form zwierzęcych. Była to tak zwana teoria dyluwialna, a jej zwolenników zwano dyluwialistami. Jednym z bardziej znanych dyluwialistów był szwajcarski uczony Johann Jakob Scheuchzer, który wsławił się tym, że opisał szkielet kopalnej salamandry jako szczątki grzesznika zatopionego przez zesłany przez Boga potop. Tym niemniej Scheuzcher jest autorem pierwszej w dziejach monografii naukowej na temat flory kopalnej ("Herbarium diluvianum", 1709). Teorie dyluwialistów były krytykowane przez Buffona i Łomonosowa.
Georges Buffon, w swej opublikowanej w 1778 roku pracy "Epochs of Nature", odniósł się do odkrycia w północnej Europie skamieniałości tropikalnych gatunków, takich jak słonie i nosorożce. Uznał to za dowód, że dawniej klimat na Ziemi był znacznie cieplejszy i że dokonuje się stałe, stopniowe ochładzanie Ziemi.
William Smith pracując jako inżynier w kopalni węgla kamiennego w Somerset zaobserwował, że skamieniałości zawarte w skałach występują w profilu pionowym w określonym i stałym porządku, tzn. że w starszych warstwach są inne zespoły skamieniałości niż w młodszych. Zapoczątkował tym samym metodę biostratygraficzną do określania wieku względnego skał na podstawie kolejności warstw geologicznych. Smith sporządził pierwszą geologiczną mapę Anglii.
W 1739 roku dokonano pierwszego od czasów Corteza istotnego odkrycia paleontologicznego w Ameryce: w rzece Ohio odkryto duże kości, które wysłano do zbadania do Francji (badali je m.in. Jean-Étienne Guettard, Louis Jean Daubenton i Georges Buffon). W 1766 roku odkryto kolejne szczątki, które tym razem wysłano do Londynu. Pod koniec XVIII wieku ustalono, że należały one do mastodonta, obecnie znanego pod nazwą "Mammut americanum". Skamieniałościami interesowali się wybitni ówcześni Amerykanie, tacy jak Benjamin Franklin, Thomas Jefferson czy Caspar Wistar, określany jako pierwszy w pełni profesjonalny amerykański paleontolog.
W 1742 pojawiła się "Historia succinorium corpora aliena involventium" – pionierskie opracowanie inkluzji zwierzęcych i roślinnych z bursztynu bałtyckiego, oparte na drezdeńskiej kolekcji Augusta II, a napisane przez N. Sendeliusa.
Narodziny współczesnej paleontologii.
Na przełomie XVIII i XIX w. pogląd o tym, że skamieniałości są pozostałościami zwierząt lub roślin był już powszechny. W związku z uznaniem organicznej genezy skamieniałości ważna stała się kwestia czy skamieniałości reprezentują współczesne gatunki, a jeśli są to gatunki wymarłe, to jaki jest związek między nimi a współczesnymi. Zarysowały się w związku z tym trzy ważne koncepcje: 1 – gatunki są niezmienne w czasie; 2 – gatunki co pewien czas masowo wymierają w wyniku nagłych, krótkotrwałych wydarzeń geologicznych, na ich miejsce nagle pojawiają się nowe gatunki (katastrofizm), 3 – gatunki powstają z innych gatunków poprzez stopniowe przemiany (ewolucjonizm).
Tezy o ewolucyjnym rozwoju świata organicznego sformułował Étienne Geoffroy Saint-Hilaire, a zwłaszcza Jean-Baptiste de Lamarck (1809). Teoria katastrofizmu, w swojej najprostszej wersji, zakładającej zagładę wielu zwierząt w czasie biblijnego potopu była głoszona już przez dyluwialistów, jednak wzrastająca wiedza o zróżnicowaniu i zmienności skamieniałości doprowadziła niektórych paleontologów z I połowy XIX w. do wniosku, że w dziejach Ziemi katastrofalne wydarzenia powtarzały się wielokrotnie, a za każdym razem ginęła w nich znaczna większość ówcześnie żyjących organizmów. Twórcą takiej koncepcji był Georges Cuvier (1769–1832), francuski anatom i paleontolog, który katastrofom geologicznym nadawał wielkie znaczenie w przemianach świata organicznego. Sukcesję organizmów uzgadniał z kolejnością warstw w zapisie kopalnym. Odrzucał istnienie „człowieka kopalnego”. Większość przyrodników z początku XIX w. przychyliła się do katastroficznych poglądów Cuviera, co było m.in. wynikiem wygrania przez niego debaty z Geoffroyem we Francuskiej Akademii Nauk.
Charles Lyell był propagatorem uniformistycznej geologii, głoszącej, że czynniki fizyczne i chemiczne oddziałujące na skorupę ziemską, były w przeszłości podobne do dzisiejszych. Odrzucał katastrofizm i przyczynił się do ugruntowania poglądu o niezmiernie długim czasie trwania okresów geologicznych. Zasadę tę rozwinął i uzasadnił w swoim podstawowym dziele "Principles of Geology" (1830–1833). Lyell był zdania, że niektóre dowody przemawiające na rzecz katastroficznych zmian w zapisie kopalnym, a nawet dowody na rzecz bezpośredniej sukcesji w historii życia, są iluzją spowodowaną przez niedoskonałość tego zapisu. Jako przykład podawał, że brak ptaków oraz ssaków w najwcześniejszych warstwach geologicznych jest po części rezultatem niedoskonałej fosylizacji sprawiającej, że morskie organizmy łatwiej ulegają fosylizacji.
Pierwsza katedra paleontologii powstała w 1853 w Muzeum Historii Naturalnej w Paryżu utworzona przez Alcide’a d’Orbigny’ego.
W 1854 r. powstała pierwsza monografia poświęcona mikropaleontologii "Mikrogeologie", autorstwa Ehrenberga, dając początek tej dziedzinie paleontologii.
Szwajcar Louis Agassiz badał skamieniałe organizmy ryb oraz organizmów słodkowodnych, jest twórcą paleoichtiologii. Agassiz emigrował do Stanów Zjednoczonych i został wykładowcą na Uniwersytecie Harwardzkim (1846). Uważał, że gatunki nie ulegały przekształceniu, ale były niszczone w kolejnych katastrofach.
Przełomowym wydarzeniem było opublikowanie przez Darwina jego dzieła "O powstawaniu gatunków" (1859). Paleontologia zaczęła odtąd zajmować się m.in. odtworzeniem filogenetycznej kolejności i odtworzeniem ścieżek ewolucji organizmów.
W 1861 roku odkryto skamieniałe szczątki "Archaeopteryx".
W XIX w. rozpoczęto też badanie szczątków hominidów, w tym "Homo sapiens" i jego linii filogenetycznej. Pierwsza skamieniałość oznaczona jeszcze w 1726 r. przez Scheuchzera, jako szkielet człowieka kopalnego została zweryfikowana negatywnie przez Cuviera, jednak w 1856 r. odkryto w Niemczech szczątki ludzkie, co zapoczątkowało dyskusję nad neandertalczykiem i nad kopalnymi przodkami człowieka. W 1891 r. Eugène Dubois natrafił na Jawie na kości innego gatunku hominida, znanego dziś jako "Homo erectus", a w 1925 r. Raymond Dart opisał z Afryki pierwszego przedstawiciela australopiteków.
W drugiej połowie XIX wieku nastąpił gwałtowny rozwój paleontologii w Ameryce Północnej. W 1858 Joseph Leidy opisał hadrozaura, który był pierwszym dinozaurem znanym z Ameryki Północnej. Po wojnie secesyjnej nastąpiła gwałtowna rozbudowa linii kolejowych, budowa baz wojskowych oraz osad na Dzikim Zachodzie, co zaowocowało wzrostem kolekcji skamieniałości. Przełożyło się to na poznanie naturalnej historii Ameryki Północnej, włącznie z odkryciem dowodów istnienia w kredzie Morza Środkowego Zachodu. Odkryto wiele ważnych skamieniałości dawnych ptaków i koni oraz nieptasich dinozaurów, w tej liczbie "Allosaurus", "Stegosaurus" i "Triceratops". Znaczna część tych odkryć była wynikiem rywalizacji pomiędzy dwoma uczonymi: Othnielem Marshem i Edwardem Cope'em. Przeszła ona do historii jako "wojna o kości".
Współczesna paleontologia.
Dwa ważne wynalazki XX wieku spowodowały dalszy rozwój paleontologii. Pierwszym było datowanie izotopowe, które umożliwiło bardziej pewne niż dotychczas datowanie i kalibrację wiekową tabeli stratygraficznej. Drugim odkryciem była teoria płyt tektonicznych, która pomogła powiązać historię życia z geograficznym zasięgiem organizmów.
Na początku XX wieku działał austriacki paleontolog Othenio Abel, uznawany za twórcę paleobiologii – jednego z głównych nurtów w paleontologii. Abel chciał połączyć paleontologię i biologię w oparciu na uniwersalnym prawie natury, tzw. „prawie biologicznej inercji”, które z kolei opierało się na neolamarkizmie.
W XX wieku poszukiwania paleontologiczne prowadzono już nie tylko głównie w Europie i Ameryce Północnej, lecz na wszystkich kontynentach.
Do połowy XX wieku nie było powszechnie akceptowanych odkryć dotyczących prekambryjskiego okresu, a według Darwina słabym punktem jego teorii jest brak pozostałości po wczesnych formach życia. W latach 50. dokonano kilku ważnych odkryć w tej dziedzinie. W końcu XX wieku paleobiologia dokumentowała historię życia do 3,5 miliarda lat wstecz.
Swoisty przełom w paleontologii miał miejsce w latach 70. XX wieku. Rozpoczął się on w dinozaurologii, jednak swoim zasięgiem objął również wiele innych działów paleontologii. Do tego okresu skamieniałościami zajmowali się głównie geolodzy, którzy przeważnie jedynie je opisywali, natomiast później coraz częściej badali je biolodzy, zainteresowani życiem tych zwierząt. Kluczowe znaczenie miał artykuł Roberta Bakkera "Dinosaur renaissance" z 1974 roku. Kontrowersyjne wówczas teorie Bakkera rozbudziły zainteresowanie dinozaurami (i paleontologią w ogóle) również wśród opinii publicznej. Mimo coraz lepszego poznania paleobioróżnorodności, tempo nowych odkryć paleontologicznych wciąż przyspiesza: przykładowo nowy gatunek dinozaura jest opisywany średnio co około dwa tygodnie.

</doc>
<doc id="54870" url="https://pl.wikipedia.org/wiki?curid=54870" title="Mitologia germańska">
Mitologia germańska

Mitologia germańska – termin obejmujący wierzenia związane z religią germańską, jak mitologia nordycka, mitologia anglo-saksońska, kontynentalna mitologia germańska i inne mitologie Germanów. Mitologia germańska wywodzi się z mitologii indoeuropejskiej, znanej również jako mitologia indogermańska.

</doc>
<doc id="54871" url="https://pl.wikipedia.org/wiki?curid=54871" title="Baldr">
Baldr



</doc>
<doc id="54873" url="https://pl.wikipedia.org/wiki?curid=54873" title="Dungeons &amp; Dragons">
Dungeons &amp; Dragons

Dungeons &amp; Dragons, w skrócie D&amp;D lub DnD (ang. "Lochy i Smoki") – uważana za prekursora gatunku fabularna gra fantasy zaprojektowana przez Gary’ego Gygaxa i Dave’a Arnesona, po raz pierwszy opublikowana w 1974 przez Tactical Studies Rules (TSR). Aktualnie grę wydaje Wizards of the Coast, przedsiębiorstwo zależne od Hasbro. Wywodzi się ona z miniaturowych gier figurkowych, jako wariant gry "Chainmail" zawierającej zbliżony system rozgrywki. Publikacja "D&amp;D" jest szeroko uznawana za początek nowoczesnych gier RPG i, co więcej, całego przemysłu gier fabularnych.
Gracze "D&amp;D" tworzą swoje postacie biorące udział w wyimaginowanych przygodach w scenerii fantasy. Mistrz Podziemi (lub Mistrz Gry) spełnia rolę prowadzącego rozgrywkę; opisuje rzeczywistość widzianą przez poszczególne postaci i dba o porządek w trakcie rozgrywki, zajmuje się także scenerią gry. Podczas każdej sesji, gracze wysłuchują opisów otoczenia odgrywanych przez siebie postaci, a także dodatkowych informacji i potencjalnych wyborów od Mistrza Gry, następnie opisują reakcje postaci. Bohaterowie zwykle tworzą drużyny, które wzajemnie oddziałują na osoby zamieszkujące opisany świat (i siebie nawzajem). Wspólnie znajdują rozwiązania problemów, biorą udział w bitwach oraz zdobywają skarby i wiedzę. Podczas gry postaci zyskują punkty doświadczenia, dzięki którym stają się coraz potężniejsze z sesji na sesję. "D&amp;D" w przeciwieństwie do wargamingu przypisuje każdemu graczowi określoną fikcyjną postać, zamiast oddziału wojskowego. Miniaturowe figurki lub znaczniki, umieszczone na planszy z widoczną siatką, są często używane do przedstawienia tych bohaterów.
Wczesny sukces "Dungeons &amp; Dragons" doprowadził do rozprzestrzenienia się podobnych systemów, takich jak "Tunnels and Trolls", "Traveller" i "RuneQuest". Pomimo konkurencji, "D&amp;D" dominuje na rynku gier role-playing, silnie utrzymując swoją pozycję. W 1977, gra została podzielona na 2 wersje: prostszą "Dungeons &amp; Dragons" i bardziej złożoną "Advanced Dungeons &amp; Dragons" (w skrócie "AD&amp;D" lub "ADnD"). 2. Edycja "AD&amp;D" została opublikowana w 1989. W 2000, prostsza wersja gry została wycofana i skomplikowana wersja gry została przemianowana na "Dungeons &amp; Dragons" wraz z wydaniem jej 3 edycji. W czerwcu 2003 wydano edycję 3.5. Dungeons &amp; Dragons – 4. Edycja, lub "D&amp;D4e", została opublikowana 6 czerwca 2008. W 2012 r. linia wydawnicza 4. edycji została zamknięta, a WotC zapowiedział kolejną wersję, nazywaną początkowo D&amp;D Next. Ostatecznie piąta edycja zadebiutowała w 2014 roku.
Od 2006, "Dungeons &amp; Dragons" pozostaje najpopularniejszą i najlepiej sprzedającą się grą RPG. Szacuje się, że 20 milionów osób grało w nią i wydało ponad miliard dolarów na książki oraz wyposażenie do niej. "Dungeons &amp; Dragons" poza grą jest znane z produktów marki "D&amp;D", odniesień w kulturze popularnej a także kontrowersji, które przyniosły grze rozgłos, szczególnie afera w latach osiemdziesiątych XX wieku, fałszywie odwołujących "D&amp;D" do satanizmu i samobójstwa.
Przebieg rozgrywki.
"Dungeons &amp; Dragons" jest grą fabularną (RPG). Zwykle rozgrywka ma miejsce w zamkniętym pomieszczeniu a jej uczestnicy siedzą przy stole. Zazwyczaj, każdy gracz kontroluje tylko jedną postać, reprezentującą indywidualny charakter w fikcyjnym świecie gry. Grupa postaci graczy (PG) jest nazywana 'drużyną' poszukiwaczy przygód, w której zwykle każdy jej członek ma określoną specjalność. Podczas sesji, każdy gracz kieruje działaniami swojego bohatera i jego interakcją z pozostałymi postaciami w grze. Gra często jest odgrywana jako seria spotkań jako kompletna fabuła, a następnie wiele powiązanych fabuł, określanych razem jako 'kampanię'.
Rezultaty podejmowanych przez drużynę decyzji oraz przebieg fabuły są określone przez Mistrza Podziemi (MP, ang. DM) zgodnie z regułami gry oraz ich interpretacją Mistrza. MP wybiera i opisuje różnorodnych bohaterów niezależnych (BN, lub ang. NPC) napotykanych przez drużynę, otoczenie, w którym dochodzi do spotkania, oraz jego następstwa, na podstawie wyborów i działań podejmowanych przez graczy. Spotkania często przybierają formę walk z potworami – ogólny termin używany w "D&amp;D" do przedstawienia potencjalnie wrogich istot takich jak zwierzęta lub mityczne stwory. Rozległe zasady gry, które obejmują rozmaite tematy takie jak stosunki społeczne, użycie magii, walkę, i oddziaływanie środowiska na bohaterów graczy—pomagają Mistrzowi Podziemi w podejmowaniu decyzji. MP może odstąpić od zasad określonych przez podręczniki lub stworzyć własne, jeśli uważa to za konieczne.
Najnowsze wersje reguł gry są szczegółowo opisane w trzech podręcznikach źródłowych: "Podręczniku Gracza", "Przewodniku Mistrza Podziemi" i "Księdze Potworów". Zestaw "Dungeons &amp; Dragons Gra Przygodowa" zawiera skrócone zasady dla początkujących, chcących poznać "D&amp;D".
Przedmioty niezbędne do gry to podręczniki, karta postaci dla każdego gracza oraz wielościenne kostki. Najnowsze edycje obejmują także, lecz nie wymagają, użycie figurek lub znaczników na powierzchni z siatką kartograficzną; przedmiotów, które były opcjonalne w starszych edycjach. Dostępnych jest wiele fakultatywnych akcesoriów urozmaicających grę, takich jak rozszerzające podręczniki, gotowe fabuły i różnorodne światy.
Mechanika gry.
Przed rozpoczęciem gry, każdy gracz tworzy swoją postać i zapisuje szczegóły (opisane niżej) na karcie postaci. Na początku, gracz wpisuje "współczynniki" określające cechy bohatera: Siłę, Budowę, Zręczność, Inteligencję, Mądrość, i Charyzmę. Każda edycja gry proponuje różnorodne metody przyznawania tych statystyk; od 4. Edycji, gracze zwykle przypisują poszczególne wartości cech z listy lub „kupują” je za punkty. Następnie, gracz wybiera "rasę" (gatunek) postaci, taki jak np. człowiek lub elf, klasę (zajęcie; pełnioną funkcję) taką jak np. wojownik lub czarodziej, charakter – moralno-etyczne poglądy, których skrótowa nazwa może składać się z określenia Dobry lub Zły, Chaotyczny lub Praworządny, a także wszelkich kombinacji ze słowem „Neutralny”, np. Chaotyczny Neutralny (w skrócie: "CN"), i wiele umiejętności i atrybutów poprawiających podstawowe zdolności postaci. Dodatkowy wątek poboczny, nieokreślony specyficznymi zasadami, jest także często używany do późniejszego rozwinięcia bohatera.
Podczas gry, gracze opisują zaplanowane akcje swoich postaci, takie jak zadanie ciosu przeciwnikowi lub otwarcie zamku wytrychem, i rozmawiają, odgrywając swoją postać, z MP, który następnie opisuje rezultat działania lub odpowiedź. Błahe czynności, takie jak podniesienie listu lub otwarcie niezaryglowanych drzwi, są zwykle automatycznie uznawane za udane. Rezultaty bardziej złożonych lub ryzykownych działań są określane przez rzut kością. Czynniki wpływające na wynik działania to atuty i umiejętności postaci i poziom trudności zadania. W okolicznościach, w których bohater nie ma kontroli nad przebiegiem wydarzeń, takich jak uruchomienie pułapki lub działanie efektu magicznego, można użyć rzutu ratunkowego, aby określić, czy otrzymane obrażenia są zredukowane lub udaje się ich uniknąć. W tym przypadku na szansę na odniesienie sukcesu wpływa klasa postaci, jej poziom i (w 3. Edycji) zdolności.
Wraz z przebiegiem gry, każda postać rozwija się i zmienia z czasem, kiedy zdobywa doświadczenie. Bohaterowie zdobywają (a czasem też tracą) punkty doświadczenia (PD), umiejętności i majątek, oraz mogą nawet zmienić sojusz lub dodają poboczne klasy postaci. Sposobem na rozwój postaci jest zdobywanie punktów doświadczenia (PD, ang. XP/EXP), które ma miejsce po pokonaniu wroga, lub wykonaniu trudnego zadania. Zdobycie odpowiedniej liczby PD pozwala postaci na awans na kolejny poziom, który zapewnia bohaterowi poprawione zdolności klasowe, atuty i umiejętności. Punkty doświadczenia można także stracić w niektórych okolicznościach, takich jak potyczki ze stworzeniami, które wysysają energię życiową, lub przez użycie pewnych magicznych mocy, wymagających zapłaty w PD.
Historia.
Początki.
Wyewoluowała ona ze strategicznej gry wojennej "Chainmail", bazującej na planszach podzielonych na sześciokątne pola (powszechnie nazywane hexami). Trzecia edycja opiera się na mechanice d20 i pozwala na grę w różnorodnych światach fantasy. Gra była pierwotnie wydawana przez Tactical Studies Rules (TSR, później TSR Hobbies), wydawnictwo specjalizujące się w grach wojennych. W latach 90. firma straciła płynność finansową i została wykupiona przez firmę Wizards of the Coast (WotC), która tym samym nabyła prawa do marki "Dungeons and Dragons".
WotC najpierw wydało ponowione wersje podręczników podstawowych drugiej edycji "Advanced Dungeons and Dragons", kilka własnych dodatków, by na przełomie wieków wydać już własną trzecią edycję gry (przy czym warto zauważyć, że nazwa brzmi "Dungeons and Dragons 3rd Edition", podczas gdy ewolucja szła w następującym toku: "Dungeons and Dragons" → "Advanced Dungeons and Dragons" → "Advanced Dungeons and Dragons 2nd Edition"; nie ma tu więc logicznej kontynuacji, bowiem nigdy nie było drugiej edycji "Dungeons and Dragons" jako takiego.
Edycje 3.0 i 3.5.
Wydanie trzeciej edycji "D&amp;D" miało również znaczny wpływ na cały świat gier fabularnych, bowiem mechanikę d20 o którą gra jest oparta, udostępnionej na Licencji Otwartej Gry (Open Gaming License). Dzięki temu inni wydawcy mogą publikować własne dodatki kompatybilne z systemem bez konieczności występowania każdorazowo o licencję. Chcąc skorzystać z dużej popularności trzeciej edycji "D&amp;D", wydawcy innych gier fabularnych skonwertowali swoje gry na mechanikę d20, by stworzyć równoległą do opartych na własnej mechanice swoich gier linię d20. Wizards of the Coast wyłożyło również pewną sumę pieniędzy, by licencjonować jedne z bardziej kasowych tytułów (Gwiezdne wojny oraz Zew Cthulhu), a następnie wydać pod sztandarem d20. Czwarta edycja korzysta z ograniczonej licencji GSL nie pozwalającej na wydawanie nowych systemów.
W Polsce, edycja 3.0 została przygotowana przez Wydawnictwo ISA. Podstawowa wersja gry pozwala na wcielenie się w fikcyjną postać – może to być człowiek, lub przedstawiciel jednej z fantastycznych ras: (elf, półelf, krasnolud, niziołek, gnom, półork). Bohater może rozwijać jedną z dostępnych klas postaci (profesji). Dostępne klasy to: wojownik, barbarzyńca, paladyn, mnich, czarodziej, zaklinacz, kapłan, druid, bard, łotrzyk czy tropiciel. Kolejne dodatki wprowadzają dodatkowe możliwości wyboru. Najpopularniejsze światy (lub z angielskiego settingi) w których może toczyć się rozgrywka to "Zapomniane Krainy" ("Forgotten Realms"), "Greyhawk" (podstawowy świat Edycji 3.0 i 3.5), "Planescape", "Smocza Lanca" ("Dragonlance"), "Dark Sun", "Spelljammer", czy najnowszy, pochodzący od WotC "Eberron". Trzecia edycja i mechanika d20 przyniosły równie wiele światów, często konwertowanych z innych gier – tak fabularnych jak "Gasnące Słońca", "Rokugan" (świat gry "Legenda 5 Kręgów") czy "" jak i komputerowych np. "Diablo II", "Warcraft" i "Everquest".
Dungeons and Dragons revised, lub edycja 3.5 to nowe wydanie podręczników, z poprawionymi błędami oraz bardziej wyważonymi klasami podstawowymi. Klasa tropiciela została np. napisana właściwie od nowa, i praktycznie każda klasa korzysta z awansowania na kolejne poziomy. Uproszczono też nieco zasady walki, dodano kilka nowych czarów.
Podręcznik Mistrza Podziemi wzbogacono o opis planów, przydatne mapy podłóg oraz wiele opcjonalnych zasad. W poprawionej wersji Księgi Potworów wiele bestii opisano na nowo, kierując się nie konwersją z oryginalnych zasad D&amp;D, ale rolą potwora w świecie gry. Pojawiły się też zasady, które jednoznacznie kodyfikują możliwości grania potworami, oraz porady do tworzenia nowych stworzeń.
Poza podręcznikami podstawowymi wydano w Polsce książkę "Czarci Foliał" dodający wiele nowych potworów, a także "Przewodnik gracza po Faerunie" oraz "DRAGONLANCE opis świata".
Edycje czwarta i piąta.
6 czerwca 2008 nastąpiła premiera czwartej edycji gry, "Dungeons and Dragons 4th Edition". Wydanie piątej edycji nastąpiło w 2014 roku. W 2024 roku ma się pojawić duża aktualizacja reguł 5. edycji, porównywana do wersji 3.5, będącej rozwinięciem trzeciej edycji.
Wydane w Polsce podręczniki do Dungeons and Dragons.
Podręczniki do 3. edycji.
W Polsce wydano także podręczniki do świata Zapomnianych Krain.
Podręczniki do 4. edycji.
Książki do 4 edycji Dungeons and Dragons zostały ponownie wydane przez wydawnictwo ISA. 
Podręczniki do 5. edycji.
Książki do 5 edycji Dungeons and Dragons zostały wydane przez wydawnictwo Rebel. 

</doc>
<doc id="54874" url="https://pl.wikipedia.org/wiki?curid=54874" title="Ulama (gra)">
Ulama (gra)

Ulama – zespołowa gra w piłkę wymyślona w Ameryce Łacińskiej (aztecka nazwa to "ulamaliztli"). Inną podobną grą jest tlachtli.
Historia.
Ulama jest uznawana za najstarszy sport na świecie – najstarsze znane pole do gry w ulamę zostało zbudowane ok. 1500 r. p.n.e. w obecnym stanie Chiapas w Meksyku. Znaleziono też o 300–500 lat starsze piłki do gry. W ulamę grali Aztekowie, Mistekowie i Majowie. Była ona wówczas związana z rytuałami religijnymi, w trakcie których tracono więźniów, zmuszanych do gry w ulamę. Boiska do gry budowano w centrach miast, w pobliżu świątyń. Grę zwalczali hiszpańscy konkwistadorzy, a zwłaszcza przybyli wraz z nimi księża, którzy uznawali ją za element pogańskiej tradycji.
Gra przetrwała do dnia dzisiejszego, m.in. w meksykańskim stanie Sinaloa, i jest przedmiotem badań antropologów i archeologów. Wyróżnia się trzy odmiany gry, z której najbardziej popularną i najbardziej zbliżoną do wcześniejszych form jest "ulama de cadera" (dwie inne to: "ulama de antebrazo" i "ulama de palo" zwana też "ulama de mazo").
Zasady gry.
Ulamę (wersja "de cadera") rozgrywa się na długim, wąskim boisku (tzw. "taste"): o długości 50 metrów i szerokości 4 metrów. Linia pośrodku boiska rozdziela dwie drużyny, składające się z 5 graczy. Kauczukowa piłka waży ok. 4 kg i można ją odbijać jedynie biodrami i górną częścią ud.
Celem gry jest utrzymanie piłki w grze i zmuszenie przeciwnika do straty. Punkty zdobywa się, gdy nie uda się odbić piłki na pole przeciwnika lub gdy uda się przerzucić piłkę poza linię końcową przeciwnika. Wygrywa drużyna, która zdobędzie 8 punktów. Spotkać można różne sposoby liczenia punktów (np. przypisywanie 1-3 punktów za dany ruch). W praktyce, spory i niejasności rozstrzyga często sędzia ("veedor").
Piłki do gry w ulama są zrobione dość skomplikowaną techniką polegającą na gotowaniu kauczuku i innych składników. Wyrób piłki może trwać nawet 30 godzin. W czasach Azteków piłka do ulamy pełniła czasem funkcję środka płatniczego. Ze względu na ograniczoną dostępność naturalnego kauczuku, przygotowanie piłki nawet we współczesnym Meksyku może nie być rzeczą łatwą.

</doc>
<doc id="54879" url="https://pl.wikipedia.org/wiki?curid=54879" title="Minister Spraw Wewnętrznych (Księstwo Warszawskie)">
Minister Spraw Wewnętrznych (Księstwo Warszawskie)

Minister Spraw Wewnętrznych w Księstwie Warszawskim był jednoosobową naczelną władzą państwową, do której należał cały zarząd kraju, nieprzekazany innym władzom: sprawy polityczno-administracyjne, gospodarcze, urządzenia użyteczności publicznej, oświata i wyznania. Podlegała mu administracja terytorialna w departamentach, którą kierowali prefekci. Przeprowadzał pobór, czuwał nad zaopatrzeniem wojska i gwardią narodową. Podlegała mu też Główna Dyrekcja Poczt, pełniąca również funkcje policyjno-wywiadowcze. Od 1809 r. podlegała mu Administracja Generalna Towarzystwa Ogniowego. Do r. 1811 w zakres jego kompetencji wchodził zarząd dobrami narodowymi, sprawowany przez podległą mu Dyrekcję Generalną Dóbr i Lasów Narodowych. Organami doradczymi były Rada Ogólna Lekarska i Rada Handlowa Ogólna. Minister spraw wewnętrznych był członkiem Rady Ministrów.
Minister opisane wyżej zadania wykonywał z pomocą swego urzędu, Ministerium Spraw Wewnętrznych.
Akta Ministerium zostały odziedziczone przez Komisję Rządową Spraw Wewnętrznych Królestwa Polskiego i podzieliły losy jej dokumentacji aktowej. W okresie międzywojennym archiwiści Archiwum Akt Dawnych wydzielili około 200 jednostek z zespołu tejże Komisji, stanowiących sukcesję bierną oraz przystąpili do opracowania inwentarza idealnego zespołu ministerium. W roku 1944 wraz z większością zasobu archiwum akta ministerium zostały w całości, bez militarnego uzasadnienia, spalone przez wojska niemieckie.

</doc>
<doc id="54881" url="https://pl.wikipedia.org/wiki?curid=54881" title="Pelé">
Pelé

Pelé, właśc. Edson Arantes do Nascimento (ur. 23 października 1940 w Três Corações, zm. 29 grudnia 2022 w São Paulo) – brazylijski piłkarz występujący na pozycji napastnika. Trzykrotny mistrz świata (1958, 1962 i 1970). Działacz sportowy, polityk, honorowy prezydent New York Cosmos, w latach 1995–1998 minister sportu Brazylii. Wieloletni zawodnik brazylijskiego klubu Santos FC. W 1974 przeniósł się do New York Cosmos, gdzie w 1977 zakończył karierę. Powszechnie uważany za jednego z najlepszych piłkarzy wszech czasów. W 2000 roku wraz z Diego Maradoną został wybrany najlepszym piłkarzem XX wieku.
Zdobywając średnio prawie gola na mecz w całej swojej karierze, Pelé był biegły w uderzaniu piłki obiema stopami, a także przewidywał ruchy przeciwników na boisku. Chociaż był głównie napastnikiem, odgrywał również rolę rozgrywającego. W Brazylii został okrzyknięty bohaterem narodowym za swoje osiągnięcia w piłce nożnej i otwarte poparcie dla polityki poprawiającej warunki socjalne ubogich. W trakcie swojej kariery i na emeryturze Pelé otrzymał liczne nagrody indywidualne i zespołowe za swoje występy na boisku, rekordowe osiągnięcia i dziedzictwo w sporcie.
Życiorys.
Kariera klubowa.
Od urodzenia był związany z piłką nożną. Jego ojciec, João Ramos do Nascimento był środkowym napastnikiem, lecz kontuzja uniemożliwiła mu kontynuowanie kariery. Jego rodzina nie należała do zamożnych i jako chłopiec dorabiał jako pucybut. Pelégo poznał dawny reprezentant Brazylii, Waldemar de Brito i zachwycony jego talentem, uczynił go piłkarzem Santos FC, gdzie zadebiutował w wieku 15 lat (7 września 1956) w meczu przeciwko Corinthians Santo André (7:1) strzelając jedną z bramek. Ostatnim występem był rozegrany 2 października 1974 mecz z Ponte Preta, wygrany przez Santos 2:0. Pelé występował w Santosie 18 lat, a zdobył z nim Puchar Interkontynentalny i Klubowy Puchar Ameryki Południowej.
W 1974 roku zdecydował o zakończeniu kariery. Po pewnym czasie postanowił kontynuować karierę w klubie New York Cosmos, gdzie wówczas grali inni znani piłkarze. Ostatni oficjalny mecz z jego udziałem odbył się 1 października 1977 roku. Spotkały się w nim drużyny: Cosmosu i Santosu, a w każdym z klubów rozegrał po jednej połowie.
Kariera reprezentacyjna.
Zadebiutował w reprezentacji Brazylii w wieku zaledwie 17 lat w meczu rozegranym 7 lipca 1957 w Rio de Janeiro przeciwko Argentynie. Zdobył w tym meczu gola, ale Brazylia przegrała 1:2. Był to zarazem jedyny występ w barwach „canarinhos”, w którym strzelił bramkę i zszedł z boiska pokonany. Mimo młodego wieku został zabrany na mistrzostwa świata w 1958 roku w Szwecji. Początek tych mistrzostw Brazylia z Pelém na ławce rezerwowych grała słabo. Wtedy trener Feola postanowił zaryzykować i wystawił go do pierwszego składu. Jego gra wprawiła kibiców w zachwyt, zaś Brazylia wygrała mistrzostwa. W nagrodę za występ dostał od miasta nowy samochód. Po mistrzostwach, jako gwiazda Santosu zdobywał mistrzostwa stanu São Paulo.
Na kolejnych mistrzostwach świata w Chile zagrał tylko w dwóch meczach, gdyż doznał kontuzji.
Mistrzostwa świata w Anglii były w wykonaniu Brazylijczyków bardzo nieudane, a sam Pelé nie mógł rozwinąć skrzydeł, gdyż padał ofiarą fauli. W czasie tych mistrzostw, Pele strzelił jedną bramkę, a Brazylia nie wyszła z grupy. Na kolejne mistrzostwa świata w Meksyku, mimo deklaracji, że na nich nie wystąpi, pojechał. Zdobył tam mistrzostwo, a drużyna, w której grał, uchodzi za jedną z najlepszych w historii. Po zakończeniu mistrzostw zrezygnował z występów w reprezentacji.
Wystąpił w 91 oficjalnych meczach reprezentacji narodowej i strzelił w nich 77 bramek. Razem z drużyną Brazylii zanotował 66 zwycięstw, 14 remisów i 11 porażek. Gole strzelał w 51 meczach (w 40 nie wpisał się na listę strzelców), siedmiokrotnie popisując się hat trickiem (w tym dwukrotnie w meczach z Francją). Dwanaście razy zdobył 2 bramki, a 32 razy jednego gola. Wystąpił przeciwko 29 drużynom narodowym, najwięcej przeciw Argentynie – 10 razy. Najczęściej (dziesięciokrotnie) trafiał do bramki Paragwaju.
Łącznie wystąpił w czterech edycjach mistrzostw świata (1958, 1962, 1966 i 1970), które 3-krotnie z Brazylią wygrał. Zagrał w nich łącznie 14 meczów (12 zwycięstw, jeden remis i jedna porażka) i strzelił 12 bramek.
Uczestniczył tylko w jednym turnieju Copa América (1959), w którym poprowadził Brazylię do 4 zwycięstw i 2 remisów, a także zdobył koronę króla strzelców (8 goli w 6 meczach). To jednak (wobec 5 zwycięstw i 1 remisu Argentyny) okazało się niewystarczające do zdobycia tytułu i Brazylia zajęła 2. miejsce.
Przygodę z kadrą narodową zakończył 18 lipca 1971 meczem z Jugosławią (2:2), także w Rio de Janeiro.
Wystąpił ponadto w 23 nieoficjalnych meczach Brazylii i zdobył w nich 18 bramek. Wśród nich jest występ przeciwko reprezentacji FIFA (6 listopada 1968, wygrany przez Brazylię 2:1) uważany przez niektóre źródła (zwłaszcza brazylijskie) za oficjalny, jednak FIFA w 2001 roku wykreśliła go z listy meczów oficjalnych.
Reprezentacja Brazylii nie przegrała meczu piłki nożnej mając w składzie zawodników Pelé i Garrincha (32 mecze, 29 zwycięstw).
Po zakończeniu kariery.
Tuż po końcu swojej piłkarskiej przygody został dyrektorem sportowym Santosu, a w 1995 roku objął stanowisko ministra sportu Brazylii, które piastował 3 lata. Próbował swoich sił jako komentator telewizyjny. Napisał książkę ze swoimi wspomnieniami. Grał w filmie "Ucieczka do zwycięstwa" (reż. John Huston). Wziął udział w promowaniu wielu firm. Były to m.in. PepsiCo, Coca-Cola, Mastercard, Puma.
W 1999 Międzynarodowy Komitet Olimpijski ogłosił go najlepszym sportowcem XX wieku. Pelé był także ambasadorem dobrej woli UNESCO. Został odznaczony przez królową Elżbietę II honorową komandorią Orderu Imperium Brytyjskiego.
1 sierpnia 2010 podczas turnieju (Copa NYC) zorganizowanego na Flushing Meadows – Corona Park ogłoszono reaktywację klubu, prezydentem honorowym Cosmosu Nowy Jork został Brazylijczyk Pelé.
Życie prywatne.
W 1978 rozwiódł się z Rosemeri po dwunastu latach małżeństwa. Z tego związku ma trójkę dzieci: Kelly Christinę, Edinho oraz Jennifer. Miewał romanse, z których rodziło się jego potomstwo. W 2008 rozwiódł się ze swoją drugą żoną Assirą Seixas Lemos, z którą ma bliźnięta: Joshuę i Celeste. W 2016 roku, w wieku 75 lat, ożenił się po raz trzeci, z młodszą o 25 lat Marcią Aoki.
W maju 2014 roku, jego syn Edinho został skazany na 13 lat więzienia za pranie pieniędzy, które pochodziły z transakcji narkotykowych.
Ostatnie lata życia spędził w Guarujá. Na początku września 2021 roku przeszedł operację usunięcia guza po prawej stronie okrężnicy.
Zmarł 29 grudnia 2022 w szpitalu w São Paulo, gdzie przebywał od 29 listopada. Przez ostatnie lata życia toczył walkę z nowotworem jelita. Po jego śmierci, władze Brazylii ogłosiły trzydniową żałobę narodową. Pamięć piłkarza upamiętnili Robert Lewandowski, Cristiano Ronaldo, Kylian Mbappé, Lionel Messi, Neymar, Mohammed Salah, Achraf Hakimi, Erling Haaland, Gary Lineker oraz inni czołowi sportowcy i niektórzy światowi przywódcy. 
2 stycznia 2023 na stadionie Estádio Urbano Caldeira, odbywało się czuwanie przy trumnie Pelégo, któremu cześć oddało około 230 tysięcy ludzi, wśród nich byli m.in. szefowie licznych federacji piłkarskich z całego świata, w tym prezydent FIFA Gianni Infantino oraz prezydent Brazylii Luiz Inácio Lula da Silva. Pelé został pochowany obok swojego ojca na dziewiątym piętrze, cmentarza Memorial Necrópole Ecumênica w mieście Santos. 
Osiągnięcia i rekordy.
Z 12 bramkami jest na piątym miejscu listy najskuteczniejszych strzelców mistrzostw świata, zaraz po Miroslavie Klose (16 goli), Ronaldo (15 goli), Gerdzie Müllerze (14 goli) i Juście Fontaine (13 goli). Poza tym jest jedynym piłkarzem, który ze swoją drużyną aż trzykrotnie zdobywał Puchar Świata (1958, 1962, 1970). Karierę czynnego piłkarza zakończył mając na koncie 1281 goli i 1363 rozegranych meczów. Był autorem 92 hat tricków. W jednym z meczów strzelił 8 bramek. Podczas gali w Zurychu w 2014 roku otrzymał honorową „Złotą Piłkę”.

</doc>
<doc id="54882" url="https://pl.wikipedia.org/wiki?curid=54882" title="Suzanne Cory">
Suzanne Cory

Suzanne Cory (ur. 11 marca 1942 w Melbourne) – australijska uczona, biolog.
Profesor uniwersytetu w Melbourne, kierownik katedry biologii medycznej; specjalistka biologii molekularnej chorób nowotworowych. Od kwietnia 2004 członek Papieskiej Akademii Nauk w Watykanie.

</doc>
<doc id="54884" url="https://pl.wikipedia.org/wiki?curid=54884" title="Playstation 2">
Playstation 2



</doc>
<doc id="54885" url="https://pl.wikipedia.org/wiki?curid=54885" title="Żółwie bokoszyjne">
Żółwie bokoszyjne

Żółwie bokoszyjne (Pleurodira) – podrząd gadów z rzędu żółwi, które chowają szyję oraz głowę do pancerza przez zgięcie szyi w bok w płaszczyźnie poziomej.
Głowa zostaje ułożona między pancerzem grzbietowym a brzusznym. Kręgi szyjne mają od przodu poprzeczne wyrostki, których nie mają żółwie skrytoszyjne. Z przodu pancerza brzusznego jest nieparzysty średniej wielkości wyrostek. Wszystkie żyją tylko w wodach słodkich gdzie dobrze pływają i nurkują.
Występują w Ameryce Południowej, Afryce, Australii, na Madagaskarze i na Nowej Gwinei.
Żółwie bokoszyjne przez wielu badaczy uważane są za bardziej prymitywne od żółwi skrytoszyjnych, natomiast badania szczątków tych zwierząt dowodzą, iż pojawiły się one znacznie później, niż żółwie skrytoszyjne. Najstarsze znalezione szczątki żółwi bokoszyjnych pochodzą z późnej Jury ("Notoemys laticentralis", "Platychelys oberndorfi").

</doc>
<doc id="54887" url="https://pl.wikipedia.org/wiki?curid=54887" title="El Nińo">
El Nińo



</doc>
<doc id="54889" url="https://pl.wikipedia.org/wiki?curid=54889" title="Walhalla">
Walhalla

Walhalla, Valhalla (staronord. "Valhöll" – komnata, pałac poległych) – w mitologii nordyckiej miejsce przebywania poległych w chwale wojowników (tzw. Einherjerów), których z pola bitwy zabierały walkirie, a na progu Walhalli witał ich Bragi. Walhalla to kraina wiecznego szczęścia.
Walhalla znajduje się w Asgardzie, a dokładniej w Gladsheim i należy do głównego boga Normanów, Odyna. Pałac o 540 bramach, przez które jednocześnie mogło przejść 800 wojowników idących ramię w ramię. Najstarszą bramą jest wiecznie otwarta Walgind. Na zachód od niej wisi przybity do ściany wilk, którego dziobie orzeł. Ściany pałacu Odyna pokryte są złotymi włóczniami, a sufit złotymi tarczami. Ławy obłożone są zbrojami wojowników, którymi Walhalla jest wypełniona. W Walhalli całymi dniami toczą się nieustające bitwy, a wieczorem wszyscy ucztują. Przyrządzany jest dzik Sahrimnir w kotle Eldhrimnir przez kucharza o imieniu Andhrimnir. Rogi z miodem podają walkirie, pije się również mleko kozy Heiðrún. Wojownicy piją, jedzą i ćwiczą, aby w chwili końca świata stoczyć ostateczną bitwę ze złem u boku Thora.
Powiązania.
Sugestie indoeuropeistów wskazują na możliwy związek etymologiczny staronordyckiego "val-höll" ze słowiańskim Welesem, z tocharskim (A) "walu" – „śmierć”, greckimi "(W)ēlýsion pedíon" – „Polami Elizejskimi”, hetyckim "wēllu-" oznaczającym łąki w zaświatach.
"Pierścień Nibelunga".
W tetralogii Richarda Wagnera "Pierścień Nibelunga" o początkach Walhalli mówi pierwsza część cyklu – "Złoto Renu". Królem bogów jest Wotan, a jego siedziba została zbudowana przez olbrzymów. Fasolt i Fafner najznamienitsi z tego rodu domagają się od bogów zapłaty, najpierw bogini młodości – Frei, a gdy Wotan protestuje, a Loge prosi o jego pomoc dla cór Renu, zmieniają oni swoją cenę na tytułowe złoto, a w szczególności pierścień będący w posiadaniu karła Alberyka. Także u Wagnera walkirie sprowadzają do Walhalli poległych bohaterów, jest mowa o tym zwłaszcza w operach "Walkiria" i "Zmierzch bogów". Ta ostatnia, kończąca cykl opera, ukazuje także kres samej Walhalli. Zamek Wotana płonie zapalony płomieniem stosu Zygfryda.

</doc>
<doc id="54892" url="https://pl.wikipedia.org/wiki?curid=54892" title="Walkirie">
Walkirie

Walkirie (norw. i duń. "Valkyrie", szw. "Valkyria") – w mitologii nordyckiej pomniejsze boginie, córki Odyna, zwykle przedstawiane jako piękne dziewice-wojowniczki dosiadające skrzydlatych koni (czasem wilków), uzbrojone we włócznie i tarcze. Najbardziej znane walkirie nosiły przydomki Wyjąca i Wściekła.
Zadaniem Walkirii było sprowadzanie dusz najdzielniejszych poległych w boju wojowników, Einherjerów, do Walhalli. Były również posłankami Odyna i służkami usługującymi podczas uczt w Walhalli.
Jeden z mitów o walkiriach – historia romansu Brunhildy z wojownikiem Sygurdem – posłużył za kanwę jednego z wątków miłosnych w dramatach muzycznych Richarda Wagnera "Walkiria", "Zygfryd", "Zmierzch bogów" wchodzących w skład tetralogii "Pierścień Nibelunga" ("Der Ring des Nibelungen").
Alfabetyczna lista walkirii.
W wagnerowskim "Pierścieniu Nibelunga" walkirii było dziewięć, a ich imiona różniły się od przedstawionej wyżej listy.
W różnych wersjach do listy dodaje się też:

</doc>
<doc id="54893" url="https://pl.wikipedia.org/wiki?curid=54893" title="FC Schalke 04">
FC Schalke 04

Fußballclub Gelsenkirchen-Schalke 04 e.V. (w skrócie FC Schalke 04) – niemiecki klub sportowy z siedzibą w Gelsenkirchen. Został założony 4 maja 1904.
Drużyna piłkarzy występuje w Bundeslidze. W historii zapisała się jako siedmiokrotny mistrz Niemiec i czterokrotny zdobywca Pucharu Niemiec. Schalke 04 jest również utytułowane na arenie europejskiej. Jest zdobywcą Pucharu UEFA z 1997, gdy w finałowym dwumeczu pokonało Inter Mediolan. Barwami klubu są kolory niebieski i biały. Swoje domowe spotkania drużyna piłkarska rozgrywa na obiekcie Veltins-Arena, mogącym pomieścić ponad 61 tysięcy widzów. Funkcję trenera pełni Dimitrios Grammozis. W sezonie 2007/2008 klub zajął 3. miejsce w lidze, rok później 8, zaś w sezonach 2009/2010 i 2017/2018 został wicemistrzem Niemiec. Nosi przydomki „Die Königsblauen” i „Die Knappen”. Do końca lat 30. także znany jako „Pollackenklub”.
Klub posiada także między innymi sekcje piłki nożnej kobiet, koszykówki, piłki ręcznej, lekkoatletyki, tenisa stołowego oraz e-sportu.
W 2021 roku po wyjątkowo słabym sezonie (16 punktów w całym sezonie) klub spadł do 2. Bundesligi. Zdarzyło się to pierwszy raz od blisko 30 lat.
Historia.
1904–1912: Założenie klubu jako „Westfalia Schalke”.
Kilku 14- i 15-letnich mieszkańców górniczej dzielnicy Schalke w mieście Gelsenkirchen pasjonowało się piłką nożną i pewnego dnia postanowili oni założyć klub piłkarski. 4 maja 1904 Josef Ferse, Wilhelm „Willy” Gies, Johann Kessel, Viktor Kroguhl, Heinrich Kullmann, Adolf Oetzelmann, Josef Seimetz i Willy van den Berg zgromadzili się w jednym z pubów w mieście i ostatecznie utworzyli klub, który nazwali wówczas Westfalia Schalke. Pierwszym miejscem, na którym swoje mecze miał rozgrywać nowy zespół, była łąka, a boisko to zwane było „Haus Goor”. Pierwszymi barwami klubu były kolory żółty i czerwony, które zapożyczono od ówczesnych strojów reprezentacji Holandii. Federacja Piłkarska Zachodnich Niemiec (Westdeutscher Spielverband) nie dopuściła jednak klubu w swoje szeregi uznając go za „dziki klub”, toteż zespół rozgrywał jedynie mecze z miejscowymi zespołami. Swój pierwszy rok istnienia Westfalia Schalke kończyła w składzie 16-osobowym.
W 1905 zawodnicy Westfalii Schalke zaczęli rozgrywać swoje spotkania na boisku przy Taubenstraße, ale z czasem zaczęli je dzielić z innymi lokalnymi drużynami. Z kolei w 1906 zmienili lokalizację na Rubens’schen Wiese pomiędzy Grenzstraße i Industriestraße. W 1907 zespół przeżywał braki funduszy i jego członkowie podjęli decyzję o nowych przychodach. Pięć fenigów miesięcznie mieli płacić należący do klubu uczniowie, a dziesięć fenigów miesięcznie – gimnazjaliści. Do końca roku skład klubu rozrósł się do 40 członków. W 1909 klub został zarejestrowany oficjalnie przez miasto Gelsenkirchen, jednak musiał spełnić wymóg – jego prezes musiał mieć ukończone 21 lat. Tym samym szefem Westfalii Schalke został Heinrich Hilgert.
1912–1924: Od „Turnverein 1877” do „FC Schalke 04 ”.
W 1912 roku Westfalia Schalke podjęła próby mające na celu przyłączenie się do Zachodnioniemieckiego Związku Piłki Nożnej ("Westdeutscher Spielverband"), jednak początkowo były one nieudane. 13 lutego tamtego roku doszło więc do fuzji z Schalker Turnverein 1877, a prezesem nowego klubu został Fritz Unkel z Schalker Turnverein. Był on jednocześnie członkiem tamtejszego Westdeutscher Spielverband, toteż nowy klub od razu został przyjęty w szeregi związku. W 1914 wybuchła I wojna światowa, która miała wpływ na działanie klubu – zawieszono wówczas wszystkie rozgrywki piłkarskie w Niemczech, a kluby sportowe tymczasowo rozwiązano. W 1915 na drużyna została powołana na nowo, a jej prezesem został Robert Schuermann.
25 maja 1919 swój debiut w zespole w meczu z Erle 08 zaliczył Ernst Kuzorra, który wcześniej w lutym został członkiem zespołu. W późniejszych latach Kuzorra był podstawowym zawodnikiem zespołu z Gelsenkirchen. 24 lipca tamtego roku doszło do zmiany nazwy klubu i dotychczasową zastąpiono przez Turn- und Sportverein Schalke 1877. W 1920 klub liczył pięć drużyn seniorskich oraz cztery juniorskie. 6 czerwca tamtego roku Turn- und Sportverein Schalke 1877 wygrał 4:0 z BV 12 Gelsenkirchen i awansował z B-klasy do A-klasy ligi okręgu Gelsenkirchen, zwanej Bezirksmeisterschaft.
8 maja 1921 wywalczył po raz pierwszy mistrzostwo A-klasy po tym, jak pokonał takie zespoły jak SuS Essen-West 81, BV Stoppenberg i Westfalia Herne. Z kolei 3 sierpnia 1922 Schalke 1877 rozegrało swoje pierwsze w historii spotkanie z zagraniczną drużyną. Przeciwnikiem drużyny z Gelsenkirchen był austriacki pierwszoligowiec, Wiener Association FC. Mecz zakończył się zwycięstwem Austriaków 2:1. 20 maja 1933 Turn- und Sportverein Schalke 1877 wywalczył mistrzostwo ligi okręgowej. 5 stycznia 1924 doszło do rozłamu w zespole i wydzielono tylko sekcję piłkarską, którą nazwano Fußballklub Schalke 04 e.V. Zmieniono wówczas barwy klubu na niebiesko-białe, które obowiązują do dnia dzisiejszego.
1924–1930: Mistrzostwo Niemiec Zachodnich.
W sezonie 1924/1925 rozgrywek okręgowych jednym z czołowych zawodników Schalke 04 był 19-letni Ernst Kuzorra, a 7 maja 1924 zawodnikiem zespołu został jego późniejszy szwagier Fritz Szepan. 3 kwietnia 1925 pierwszym profesjonalnym trenerem zespołu został Heinz Ludewig, były środkowy napastnik Dusiburger Spielverein oraz reprezentacji Niemiec. Wiosną doprowadził on Schalke do trzech sukcesów. Pierwszym z nich było wywalczenie było mistrzostwa ligi podokręgu, a następnie ligi okręgowej zwanej Emscherkreismeisterschaft, dzięki zwycięstwu 3:0 nad Sportfreunde Essen 07. Trzecim z nich stało się zdobycie mistrzostwa Zagłębia Ruhry. Schalke wygrało wówczas najpierw z Preußen 07 Bochum, a następnie z Borussią Dortmund. Było to wówczas pierwsze w historii spotkanie pomiędzy Schalke a drużyną z Dortmundu, wygrane przez zawodników z Gelsenkirchen 4:2. Wtedy też po raz pierwszy pojawiło się pojęcie „Schalker Kreisel” (w tłumaczeniu na język polski "Kreisel" znaczy bąk), związane z wyrobionym i efektownym stylem gry drużyny, urozmaiconym płaskimi podaniami między zawodnikami.
11 kwietnia 1925 po zwycięstwie 3:1 nad STV Horst-Emscher Schalke ponownie został mistrzem regionu Gelsenkirchen, a tydzień później pokonało 2:1 Sportfreunde Essen 07 w Emscherkreismeisterschaft. Dzięki tej wygranej Schalke awansowało do Gauligi Ruhr, najwyższej wówczas klasy rozgrywkowej w Niemczech. W 1927 roku zawodnicy klubu z Gelsenkirchen wywalczyli jej mistrzostwo, a w decydującym o mistrzostwie Niemiec Zachodnich meczu przegrali 3:4 z Fortuną Düsseldorf. W maju tamtego roku zespół po raz pierwszy w swojej historii wystąpił w mistrzostwach kraju, jednak już w pierwszej rundzie uległ 1:3 TSV 1860 Monachium. W czerwcu 1927 zapadła decyzja o budowie nowego stadionu dla piłkarzy Schalke, a ich nowym trenerem został Austriak Gustav Wieser. 20 listopada 1927 Ernst Kuzorra zadebiutował w reprezentacji Niemiec w zremisowanym 2:2 towarzyskim meczu z Holandią, stając się tym samym pierwszym reprezentantem w historii klubu.
Wiosną 1928 roku zmieniono nazwę klubu na FC Gelsenkirchen-Schalke 04 w podziękowaniu władzom miasta Gelsenkirchen za sfinansowanie budowy stadionu, który nazwano Glückauf-Kampfbahn. W lipcu zespół uległ 2:4 Hamburger SV w pierwszej rundzie mistrzostw Niemiec, a we wrześniu zakończono budowę stadionu. Mecz otwarcia Schalke rozegrało z drużyną Tennis Borussia Berlin. Z kolei 23 września tamtego roku Kuzorra zdobył gola dla Niemiec w meczu z Norwegią (2:0). 23 września 1929 piłkarze Schalke zwyciężyli 2:1 z Meidericher Spielverei i tym samym po raz pierwszy w historii zdobyli mistrzostwo Niemiec Zachodnich. Odpadli jednak w rozgrywkach o prymat w kraju, gdy ulegli 1:4 Hercie Berlin.
1930–1933: Od skandalu po wicemistrzostwo Niemiec.
Wiosną 1930 zespół Schalke wywalczył swoje drugie mistrzostwo Zachodnich Niemiec w historii. Zespół zawiódł jednak swoich kibiców w mistrzostwach kraju. Przeszedł pierwszą rundę wygrywając 6:2 z Arminią Hanower, jednak odpadł w kolejnej po porażce 2:6 z 1. FC Nürnberg. 25 sierpnia 1930 doszło do skandalu. Zachodnioniemiecki Związek Piłki Nożnej ("Westdeutscher Spielverband") zawiesił wówczas 14 zawodników z pierwszego składu Schalke, w tym czołowych Hansa Tibulskiego, Fritza Szepana i Ernsta Kuzorrę. Powodem takiej decyzji był „brak amatorstwa” piłkarzy, którzy za swoją grę otrzymywali wypłatę w wysokości 10 marek niemieckich, podczas gdy maksymalna stawka ustanowiona przez związek wynosiła 5 marek. Kierownictwo klubu dodatkowo musiało zapłacić karę w wysokości 1600 marek na rzecz federacji.
1 czerwca 1931 roku Schalke rozegrało swój pierwszy mecz po banicji. Na Glückauf-Kampfbahn przybyło 70 tysięcy widzów, którzy zobaczyli zwycięstwo „Die Königsblauen” 1:0 nad Fortuną Düsseldorf. Zwycięskiego gola w tamtym spotkaniu zdobył Hans Tibulski. Przed sezonem 1931/1932 nowym trenerem został Hans Sauerwein. Doprowadził on Schalke do mistrzostwa Zachodnich Niemiec, ale nie zdołał wywalczyć mistrzostwa kraju po tym, jak Schalke odpadło w półfinale z Eintrachtem Frankfurt (1:2). Latem 1932 roku trenerem klubu został Kurt Otto, który później pracował z reprezentacją Polski. Schalke ponownie było najlepsze w swoim regionie, a w mistrzostwach Niemiec po raz pierwszy dotarło do finału. W Kolonii przy 60 tysiącach widzów Schalke poniosło porażkę 0:3 z Fortuną Düsseldorf i zostało wicemistrzem kraju.
1933–1945: Sześć tytułów mistrzowskich.
W 1933 roku władzę w Niemczech zdobyła Narodowosocjalistyczna Niemiecka Partia Robotników. Odwołano wówczas zarząd Deutscher Fußball-Bund i powołano nowy, wywodzący się z NSDAP. W tym samym roku Schalke przystąpiło do nowo utworzonych rozgrywek – "Gauliga Westfalen". Natomiast nowym trenerem zespołu został Hans Schmidt. W 1934 na Mistrzostwach Świata we Włoszech gracz Schalke Ernst Kuzorra był podstawowym zawodnikiem i wywalczył brązowy medal, stając się pierwszym zdobywcą medalu na Mundialu w barwach klubu z Gelsenkirchen. W czerwcu zespół wywalczył mistrzostwo Gauligi i równie udanie radził sobie w rozgrywkach o mistrzostwo Niemiec. Ostatecznie dotarł do finału. 24 czerwca 1934 zmierzył się w Berlinie z 1. FC Nürnberg. Po golach Kuzorry i Fritza Szepana zespół zwyciężył 2:1 i po raz pierwszy w swojej historii wywalczył tytuł mistrza Niemiec.
1 czerwca 1935 Schalke 04 zostało członkiem „Nationalsozialistischer Reichsbund für Leibesübungen”, czyli ówczesnych władz zarządzających piłką nożną w kraju. Piłkarze drużyny Schalke zostali po raz trzeci z rzędu mistrzem Westfalii i ponownie dotarli do finału mistrzostw Niemiec. 23 czerwca 1935 w obecności 74 tysięcy widzów w Kolonii „Die Königsblauen” podejmowali VfB Stuttgart. Mecz obfitował w bramki i ostatecznie zakończył się wynikiem 6:4 dla Schalke. Bramki w tamtym spotkaniu dla drużyny z Gelsenkirchen zdobywali: trzykrotnie Ernst Poertgen i po jednej Ernst Kalwitzki, Adolf Urban i Rudolf Gellesch. Z kolei 8 grudnia tamtego roku Schalke dotarło do finału Pucharu Niemiec, jednak na stadionie Rheinstadion w Düsseldorfie przegrało 0:2 z Nürnberg.
W 1936 roku zespół ponownie został mistrzem Gauligi Westfalii, a we wrześniu otwarto nową trybunę na Glückauf-Kampfbahn. Mierząca 114 metrów stała się największą trybuną w całych Niemczech. 3 stycznia 1937 Schalke po raz drugi w historii wystąpiło w finale krajowego pucharu, jednak uległo w Berlinie 1:2 zespołowi VfB Leipzig. Wiosną zawodnicy znów byli najlepsi w swoim regionie, a 20 czerwca rozegrali finał mistrzostw Niemiec z Nürnberg. Na Stadionie Olimpijskim w Berlinie Schalke wygrało 2:1 po golach Kalwitzkiego i Poertgena zostając tym samym trzeci raz mistrzem kraju. Z kolei w styczniu 1938 pokonało w takim samym stosunku Fortunę Düsseldorf w finale DFB-Pokal, dzięki czemu jako pierwszy klub w Niemczech zdobyło dublet.
Rok 1938 przyniósł kolejne mistrzostwo Zachodnich Niemiec, a piłkarze Gelsenkirchen jeszcze do 1944 roku nieprzerwanie okazywali wyższość nad innymi drużynami z regionu. 26 czerwca ponownie wystąpiło w finale rozgrywek krajowych, jednak po 90 minutach meczu z Hannoverem 96 był remis 3:3 i do rozstrzygnięcia potrzebne było powtórzenie spotkania. 3 lipca 1938 przy 100 tysiącach widzów Berlinie Schalke uległo w powtórce Hannoverowi 3:4 i zostało wicemistrzem Niemiec. Jednak rok 1939 przyniósł Schalke sukces w krajowych mistrzostwach. 18 czerwca w Berlinie zawodnicy nie dali szans Admirze Wiedeń wygrywając 9:0 (4:0). Bohaterem meczu był Kalwitzki, który strzelił 5 goli, a kolejne dołożyli Szepan, Urban, Tibulski i Kuzorra. Po tym sukcesie prezesem klubu przestał być Fritz Unkel, który został zastąpiony przez Heinricha Tschneschera.
Po sezonie 1939/1940 doszło też do zmiany pokoleń i powoli do zespołu wkraczała tzw. „Trzecia Generacja”, czyli „Die Dritte Schalker Generation”, którą tworzyli między innymi Herbert Burdenski, Willi Schuh i Bernhard Füller. Zespół ponownie wystąpił w finale o mistrzostwo Niemiec i ponownie wygrał (po raz piąty w historii), tym razem 1:0 z Dresdner SC po golu Kalwitzkiego. 22 czerwca 1941 w finale mistrzostw kraju Schalke wystąpiło z pochodzącym z Austrii Rapidem Wiedeń. Do 57. minuty prowadziło 3:0 po golach Gellescha, Eppenhofa i Hinza, jednak przegrało mecz 3:4 i zajęło 2. miejsce w rozgrywkach. Z kolei w listopadzie 1941 zespół nie zrehabilitował się za porażkę w Meisterschaft i w finale pucharu uległ 1:2 Dresdner SC.
5 lipca 1942 Schalke znów dotarło do finału rozgrywek o mistrzostwo kraju. Drugi raz z rzędu natrafiło w nim na drużynę z Wiednia, którą tym razem była Vienna. Ponad 100 tysięcy kibiców oglądało zwycięstwo Schalke 2:0, dla którego bramki zdobywali Kalwitzki i Szepan. Tym samym „Die Königsblauen” szósty raz w historii sięgnęli po tytuł mistrzowski i po raz szósty w ciągu ostatnich ośmiu sezonów. Z kolei w listopadzie piąty raz zagrali w finale Pucharu Niemiec, jednak przegrali w nim 0:2 z TSV 1860 Monachium. W lutym 1944 Schalke wygrało 4:1 z Borussią Dortmund i po raz jedenasty z rzędu wywalczyło mistrzostwo Westfalii. 4 lipca tamtego roku zmarł Fritz Unkel, były prezes klubu.
1945–1963: Gra w Oberlidze i kolejny tytuł.
Po zakończeniu II wojny światowej rozgrywki w Niemczech wznowiono latem 1945, a swój pierwszy mecz Schalke 04 rozegrało 22 lipca w meczu z reprezentacją miasta Wanne-Eickel, z którą wygrało 7:1. Z kolei pierwsze ligowe spotkanie drużyny z Gelsenkirchen odbyło się 9 marca 1946 i były to derby miasta z Alemannią Gelsenkirchen, w których lepsze okazało się Schalke wygrywając 4:1. W lipcu 1946 rozpoczęła się przebudowa stadionu Glückauf-Kampfbahn, a Schalke wygrało rozgrywki ligi okręgowej. 23 lutego 1947 drużyna odniosła najwyższe w swojej historii w oficjalnych meczach, gdy pokonała 20:0 SpVgg Herten. Herbert Burdenski zdobył w tamtym meczu 11 goli. W rozgrywkach mistrzostw Westfalii Schalke dotarło do ćwierćfinału, w którym uległo Borussii Dortmund 2:3.
We wrześniu 1947 zainaugurowano w Niemczech nowe rozgrywki piłkarskie – Oberligę, a Schalke zostało przydzielone do strefy zachodniej. 14 września zespół rozegrał swoje pierwsze spotkanie i zremisował w nim 2:2 z Hamborn 07. Na koniec sezonu zajął 6. miejsce w lidze. Rok później drużyna z Gelsenkirchen spisała się jeszcze słabiej i zakończyła sezon na 12. miejscu w tabeli (na 16 uczestników). 12 listopada 1950 swoje piłkarskie kariery zakończyli Ernst Kuzorra i Fritz Szepan. Pożegnalny mecz odbył się na stadionie Schalke w obecności 25 tysięcy widzów. Przeciwnikiem był brazylijski klub Clube Atlético Mineiro, który uległ Niemcom 1:3.
Sezon 1950/1951 zakończył się dla zawodników Schalke 04 sukcesem, pierwszym od czasu utworzenia Oberligi. W decydującym o mistrzostwie ligi meczu drużyna zwyciężyła 4:1 ze Sportfreunde Katernberg. W mistrzostwach RFN przegrała jednak z 1. FC Kaiserslautern, a zawodnik Schalke Hans Kleina z 25 golami został królem strzelców Oberligi. W 1952 roku „Die Knappen” wywalczyli wicemistrzostwo ligi, ale w 1953 zajęli 6. miejsce. Z kolei w 1953 w decydującym o mistrzostwie spotkaniu z 1. FC Köln przegrali 2:4 i ostatecznie ukończyli ligę na 3. pozycji. W lipcu 1954 nowym trenerem drużyny został Austriak Edi Frühwirth, który poprzednio prowadził rodzimą reprezentację. 31 lipca tamtego roku rozpoczęto świętowanie 50. rocznicy istnienia klubu. Jednym z najważniejszych momentów tej uroczystości był mecz z Hannoverem 96, ówczesnym mistrzem kraju, który Schalke 04 wygrało 5:1. Z okazji rocznicy wybudowano nową trybunę na Glückauf-Kampfbahn, a także dobudowano sanitariaty.
Pierwszy sezon pod wodzą trenera Frühwirtha zakończył się 5. miejscem w Oberlidze, a także awansem do finału Pucharu Niemiec. Jednak w finale w Brunszwiku piłkarze Schalke 04 ulegli 2:3 Karlsuher SC (oba gole dla Schalke zdobył Helmut Sadlowski). Sezon 1955/1956 zakończył się wicemistrzostwem Oberligi, a kolejny zajęciem w niej 4. miejsca. Jednak w 1958 roku sukces odniósł trener Frühwirth, który doprowadził zespół do finału mistrzostw kraju. 18 maja 1958 w obecności 80 tysięcy widzów w Hanowerze Schalke podejmowało Hamburger SV. Dwa gole zdobył kapitan drużyny Bernhard Klodt i jednego dołożył Manfred Kreuz, a „Die Königsblauen” dzięki zwycięstwu 3:0 sięgnęli po swój ósmy w historii tytuł mistrzowski.
Jesienią 1959 Schalke 04 po raz pierwszy wystąpiło w europejskich pucharach i jako mistrz RFN zagrało w edycji 1958/1959 Pucharu Mistrzów. W pierwszej rundzie natrafiło na mistrza Danii, Kjøbenhavns Boldklub. W Kopenhadze przegrało 0:3, jednak w rewanżu na własnym stadionie odrobiło straty i zwyciężyło 5:2, a gole dla Niemców zdobywali: dwa Bernhard Klodt i po jednym Helmut Sadlowski, Hans Nowak i Günther Brocker. Do rozstrzygnięcia awansu potrzebny był jednak trzeci mecz, który odbył się dwa tygodnie później w Enschede. Po golach Sieberta, Nowaka i Klodta Schalke wygrało 3:0 i awansowało do 1/8 finału. Tam natrafiło na mistrza Anglii, Wolverhampton Wanderers i w meczu wyjazdowym zremisowało 2:2 (gole Sieberta i Koslowskiego). Natomiast w Gelsenkirchen wygrało 2:1 po bramkach Kördella i Sieberta, dzięki czemu przeszło do ćwierćfinału. Na 1/4 zakończyło jednak swój udział w Pucharze Europy. Uległo w Madrycie z tamtejszym Atlético 0:3, a u siebie zremisowało 1:1 (gol Nowaka).
W 1960 Schalke zajęło 4. miejsce w Oberlidze. Sezon 1960/1961 zakończyli na 3. miejscu, a kolejny na 2. pozycji. Sezon 1962/1963 był ostatnim w historii Oberligi. Ostatni mecz Schalke w tych rozgrywkach odbył się 12 maja 1963 przeciwko Fortunie Düsseldorf. 2 czerwca 1963 Schalke 04 rozegrało u siebie towarzyskie spotkanie z Santos FC, który przyjechał w składzie z Pelém, dwukrotnym mistrzem świata z reprezentacją Brazylii. Santos wygrał 2:1, a piłkarze tego klubu otrzymali za grę 150 tysięcy marek.
1963–1981: Bundesliga, skandal oraz spadek do drugiej ligi.
Rok 1963 przyniósł ważne wydarzenie piłce nożnej w Niemczech. Deutscher Fußball-Bund utworzył nowe rozgrywki w kraju – Bundesligę, składającą się pierwotnie z 16 drużyn. W skład między innymi weszło Schalke 04, a w premierowym sezonie zespół ten poprowadził trener Georg Gawliczek. 24 sierpnia S04 rozegrało swoje pierwsze spotkanie w Bundeslidze i wygrało u siebie z VfB Stuttgart 2:0, a bramki dla Schalke zdobywali Willi Klosowski i Waldi Gerhardt. Na koniec sezonu 1963/1964 drużyna z Gelsenkirchen zajęła 8. miejsce w lidze. W 1964 Niemiecka Federacja Piłkarska nie chciała nadać licencji Schalke 04 z powodów finansowych. Klub zmuszony był sprzedać obiekt Glückauf-Kampfbahn miastu Gelsenkirchen, a ze stanowiska prezesa musiał ustąpić Hans-Georg König. Jego miejsce zajął Fritz Szepan, a zespół ostatecznie otrzymał licencję. W sezonie 1964/1965 zespół poprowadził austriacki szkoleniowiec Fritz Langner, jednak złożony z kilku reprezentantów Republiki Federalnej Niemiec zajął ostatnią 16. lokatę w lidze. Drużyna nie spadła jednak do drugiej ligi dlatego, że powiększono pierwszą ligę do 18 drużyn, a dodatkowo licencji nie uzyskała Hertha BSC. Kolejne trzy sezony pod wodzą Langnera, a także Karla-Heinza Marotzke i Güntera Brockera również nie były dla Schalke udane, gdyż zespół zajmował miejsca w dolnej połówce tabeli.
W 1967 roku miasto Gelsenkirchen podjęło uchwałę o budowie nowego stadionu dla Schalke 04. W 1968 trenerem klubu został Rudi Gutendorf, który zajął z „Die Knappen” 7. miejsce w sezonie 1968/1969 i 9. w sezonie sezonie 1969/1970. 14 czerwca 1969 roku Schalke wystąpiło w finale Pucharu RFN, po raz siódmy w swojej historii. Drużyna przegrała jednak we Frankfurcie nad Menem 1:2 z Bayernem Monachium.
Dzięki temu, iż Bayern został mistrzem Bundesligi, Schalke wystąpiło w rozgrywkach Pucharu Zdobywców Pucharów 1969/1970. W pierwszej rundzie przeciwnikiem Schalke 04 był irlandzki Shamrock Rovers z Dublina. W pierwszym meczu w Irlandii Niemcy ulegli 1:2 (gol Hansa Pirknera), jednak w rewanżu w Gelsenkirchen zwyciężyli 3:0 (gole zdobywali Reinhard Libuda, Hans Pirkner i Hans-Jürgen Wittkamp). W kolejnej rundzie przeciwnikiem „Die Knappen” był zdobywca Pucharu Szwecji IFK Norrköping. W całym dwumeczu padł tylko jeden gol (autorstwa Klausa Scheera), w rewanżu w Niemczech, gdy Schalke zwyciężyło 1:0. Także ćwierćfinałowy dwumecz zakończył się dla Niemców pomyślnie. Wygrali oni w Zagrzebiu z Dinamem Zagrzeb 3:1 po bramkach Pirknera, Fichtela i Bechera, a u siebie mecz zakończył się wynikiem 1:0 po golu Scheera. Ostatnią przeszkodą Schalke 04 w drodze do finału Pucharu Zdobywców Pucharów był angielski Manchester City. Po zwycięstwie 1:0 u siebie (gol Libudy) Niemcy ulegli w Manchesterze 1:5 (honorowa bramka Libudy) i odpadli z rozgrywek.
17 kwietnia 1971 Schalke przegrało mecz ligowy z Arminią Bielefeld 0:1. Wyszło jednak na jaw, iż zawodnicy otrzymali po 2300 marek za przegranie spotkania. W RFN wybuchł skandal, który niemieckie gazety nazwały „Bundesliga-Skandal”. Okazało się, że w ustawianie wyników meczów Bundesligi i Pucharu Niemiec zamieszanych było 53 zawodników, 2 trenerów i 6 działaczy klubowych z całych Niemiec. Do korupcji przyznało się jedynie trzech zawodników, w tym Pirkner z Schalke. W grudniu 1975 proces został zakończony, a zawodnicy ukarani grzywnami.
Przed sezonem 1971/1972 trenerem zespołu został Jugosłowianin Ivica Horvat i wywalczył z Schalke wicemistrzostwo Niemiec. 1 lipca 1972 w finale Pucharu Niemiec, rozegranym w Hanowerze Schalke pokonało 5:0 1. FC Kaiserslautern po golach Helmuta Kremersa (2), Klausa Scheera, Herberta Lütkebohmerta i Klausa Fischera, dzięki czemu drugi raz w historii zdobyło puchar. W Pucharze Zdobywców Pucharów 1972/1973 trafił na Sławię Sofia. Wygrał 2:1 (gole Rüssmanna i Fischera) oraz 3:1 (gole Brauna, Scheera i Lütkebohmerta) po tym, jak drugi mecz został powtórzony. W 1/8 finału Schalke wyeliminowało irlandzki Cork Hibernians (0:0 i 0:3 po trafieniach Ehmke, Brauna i Erwina Kremersa), ale odpadło w ćwierćfinale. Przeciwnikiem Niemców w 1/4 była Sparta Praga, która przegrała w Gelsenkirchen 1:2 (gole Ehmke i Rüssmanna), ale u siebie wygrała 3:0.
9 czerwca 1973 rozegrano ostatnie spotkanie ligowe na stadionie Glückauf-Kampfbahn, które Schalke 04 wygrało 2:0 z Hamburger SV. Niedługo potem oddano do użytku nowy obiekt, Parkstadion, który kosztował około 56 milionów marek. Inauguracyjne spotkanie Schalke rozegrało 4 sierpnia przeciwko Feyenoordowi Rotterdam i przegrało 1:3. 11 sierpnia 1973 roku w meczu ligowym z VfB Stuttgart zadebiutował Rüdiger Abramczik. W chwili debiutu liczył sobie 17 lat i 175 dni stając się tym samym najmłodszym w historii piłkarzem Bundesligi. Trener Horvat pracował w klubie do 1975 roku, ale nie odniósł sukcesów. W sezonem 1975/1976 Schalke prowadzone przez Maximiliana Merkela było szóste w lidze, a Klaus Fischer z 29 golami na koncie został królem strzelców Bundesligi, pierwszym w barwach Schalke. Z kolei w 1977 roku drużyna nowego trenera Friedela Rauscha wywalczyła wicemistrzostwo kraju. Wystąpiła w Pucharze UEFA 1976/1977, ale odpadła w 3. rundzie po meczach z RWD Molenbeek. Z kolei w 1978 odpadła po 2. rundzie Pucharze UEFA 1977/1978 przegrywając 2:4 i 1:3 z 1. FC Magdeburg. W kolejnych sezonach najlepszym strzelcem zespołu był Klaus Fischer, jednak zespół nie osiągał sukcesów ani w rozgrywkach ligowych, ani w krajowym pucharze. Ostatecznie w sezonie 1980/1981 drużyna zajęła przedostatnie 17. miejsce i po raz pierwszy w swojej historii spadła do drugiej ligi. Trenerem zespołu był wówczas Jugosłowianin Fahrudin Jusufi.
1981–1991: Pięć sezonów w drugiej lidze.
Sezon 1981/1982 Schalke 04 spędziło w drugiej lidze pod wodzą trenera Sigfrieda Helda. 29 maja 1982 po zwycięstwie 4:0 nad Wormatią Worms Schalke powróciło po roku do pierwszej ligi. Sezon 1982/1983 Schalke zakończyło go na 3. miejscu od końca. W czerwcu miało więc rozegrać baraże z 3. drużyną drugiej ligi, Bayerem Uerdingem. U siebie zremisowało 1:1, a na wyjeździe przegrało 1:3 i drugi raz w swojej historii spadło o klasę niżej. Po drugim spadku Schalke 04 do drugiej ligi trener Held został zwolniony, a w jego miejsce zatrudniono Diethelma Fernera. 6 sierpnia 1983 roku w meczu z SC Charlottenburg (3:0) w barwach „Die Knappen” zadebiutował 17-letni wówczas Olaf Thon, będący przez kolejne dwie dekady czołową postacią klubu. 20 maja 1984 dzięki zwycięstwu 2:0 nad Fortuną Köln Schalke ponownie wywalczyło awans do pierwszej ligi RFN.
Ferner pracował w Schalke jeszcze przez dwa lata. W sezonie 1984/1985 utrzymał się z tym klubem w lidze zajmując 8. miejsce. Z kolei sezon 1985/1986 Schalke zakończyło na 10. pozycji w tabeli. Latem 1986 nowym trenerem zespołu został Rolf Schafstall. On z kolei doprowadził drużynę z Gelsenkirchen do zajęcia 13. pozycji. Nastąpiła zmiana na stanowisku menedżera zespołu – Rudolfa Assauera zastąpił były gracz Schalke Rolf Rüssmann. Natomiast w grudniu 1987 doszło do zmiany trenera, którym został Horst Franz, a Schafstall odszedł do Bayeru Uerdingen. 2 kwietnia 1988 Schalke uległo Bayernowi Monachium 1:8 rozpoczynając serię 8 kolejnych meczów bez zwycięstwa. Ostatecznie na koniec sezonu 1987/1988 zespół zajął ostatnie miejsce w lidze i po raz trzeci w ciągu 7 lat spadł do drugiej ligi, a jego najlepszy strzelec Olaf Thon odszedł do Bayernu.
Po kolejnej degradacji zrezygnował prezes klubu Günter Siebert. Jego miejsce zajął Michael Zylka, ale na stanowisku prezesa wytrzymał tylko trzy dni nie mogąc dojść do porozumienia z menedżerem Rüssmannem. Przed sezonem 1988/1989 trenerem drużyny został Diethelm Ferner. Na początku 1989 wybrano nowego prezesa Schalke. Został nim Günter Eichberg, który utworzył z Schalke spółkę z ograniczoną odpowiedzialnością. W kwietniu 1989 nowym szkoleniowcem został Peter Neururer, a menedżerem były zawodnik klubu Helmut Kremers. Schalke zajęło jednak dopiero 12. pozycję w drugiej lidze. Latem 1989 do klubu przybyli dwaj reprezentanci Związku Radzieckiego Aleksandr Borodiuk i Wołodymyr Luty, pierwsi z tego kraju w historii ligi niemieckiej. W 1990 roku Schalke znów nie wywalczyło awansu do pierwszej ligi, ale udało się to rok później pod wodzą jugosłowiańskiego trenera Aleksandara Risticia. Tym samym po trzech latach Schalke powróciło w szeregi niemieckich pierwszoligowców.
1991–1999: Zdobycie Pucharu UEFA.
Latem 1991 roku zreorganizowano rozgrywki po zjednoczeniu Niemiec. Po awansie Schalke prezes Günter Eichberg zatrudnił nowego menedżera Güntera Netzera. Pracował on do kwietnia 1992 i został zwolniony podobnie jak trener Aleksandar Ristić. Nowym szkoleniowcem zespołu został wówczas Klaus Fischer, który pracował do końca sezonu 1991/1992, w którym Schalke zajęło 11. pozycję. Latem 1992 nowym trenerem został Udo Lattek. W kwietniu Eichberg zmuszony był do zniesienia spółki z ograniczoną odpowiedzialnością z powodu gróźb odebrania licencji przez Deutscher Fußball-Bund, przez co klub stracił 20 milionów marek. Sezon 1992/1993 Schalke pod wodzą Lattka, a potem Helmuta Schulte zakończyło na 10 pozycji.
16 października 1993 zwolniony został Schulte, po porażce 1:3 z SC Freiburg. Schulte na 20 możliwych do zdobycia punktów wywalczył tylko 5. Jego miejsce zajął Jörg Berger, który poprzednio pracował w 1. FC Köln. W swoim trenerskim debiucie na ławce Schalke przegrał 1:5 z Bayerem 04 Leverkusen i dzień po tym spotkaniu do dymisji podał się prezes Eichberg. Do 16. kolejki zespół zajmował ostatnie miejsce w lidze, jednak od czasu zwycięstwa 4:1 nad SG Wattenscheid 09 drużyna zaczęła piąć się w górę tabeli. 7 lutego 1994 nowym prezesem został Bernd Tönnies, zarządzający firmą mięsną. Ostatecznie trener Berger pomógł drużynie w utrzymaniu i zajął z Schalke 14. miejsce w lidze. W czerwcu 1994 roku sześcioletni kontrakt z klubem podpisał Olaf Thon, który tym samym powrócił do klubu po 6 latach gry w barwach Bayernu Monachium. Natomiast 1 lipca prezesem przestał być Tönnies, a we wrześniu nowym zarządzającym klubem został Helmut Kremers. W październiku Rada Nadzorcza klubu zarzuciła nowym władzom brak kompetencji, a w grudniu wybrano nowego prezesa, Gerharda Rehberga. Sezon 1994/1995 zakończył się dla Schalke zajęciem 11. miejsca w Bundeslidze.
Przed rozpoczęciem sezonu 1995/1996 Schalke zakupiło między innymi napastnika Borussii Mönchengladbach Martina Maxa, Niemca polskiego pochodzenia, a także reprezentanta Czech Radoslava Látala z Sigmy Ołomuniec i reprezentanta Stanów Zjednoczonych Thomasa Dooleya. W 31. kolejce ligowej zespół zajmował 4. miejsce w lidze, a dzięki zwycięstwu w 32. kolejce 3:0 na wyjeździe z Eintrachtem Frankfurt awansował na 3. pozycję i taką też zajął na koniec sezonu. Było to najwyższe miejsce Schalke w lidze od 1977, dzięki czemu zespół zakwalifikował się do Pucharu UEFA.
Latem 1996 do zespołu trafili między innymi Holendrzy Johan de Kock i Marco van Hoogdalem z Rody JC Kerkrade oraz Belg Marc Wilmots ze Standardu Liège. W październiku zwolniony został trener Berger, a w jego miejsce przybył holenderski szkoleniowiec Huub Stevens. Swój start w Pucharze UEFA 1996/1997 Schalke rozpoczęło od 1/32 finału, w której na trafiło na Rodę Kerkrade. Pierwszy mecz na Parkstadion zakończył się zwycięstwem Niemców 3:0 po dwóch golach Wilmotsa oraz jednym Youriego Muldera. W rewanżu w Holandii padł remis 2:2, a bramki dla „Die Knappen” zdobywali Amerykanin David Wagner oraz ponownie Wilmots. W 1/16 finału rywalem Schalke był turecki Trabzonspor. Po wygranej 1:0 na własnym stadionie po golu Maxa Schalke zremisowało na wyjeździe 3:3 (dwa gole de Kocka i jeden Maxa) i awansowało do dalszej rundy. W niej podopieczni Huuba Stevensa natrafili na belgijski Club Brugge. W Brugii ulegli gospodarzom 1:2 (honorowe trafienie Büskensa), ale u siebie zwyciężyli 2:0 po bramkach Maxa i Muldera. Zawodnicy Schalke przeszli także kolejną przeszkodę, tym razem będąc lepszym w ćwierćfinałowym dwumeczu od Valencii. Na Parkstadion wygrali 2:0 po golach Thomasa Linke i Marka Wilmotsa, by w Walencji zremisować 1:1 (gol Muldera). W półfinale los skojarzył Schalke z inną hiszpańską drużyną, CD Tenerife. Na Teneryfie Niemcy przegrali 0:1, a u siebie do 90. minuty prowadzili 1:0 po golu Linke. Do rozstrzygnięcia dwumeczu potrzebna była dogrywka i w 108. minucie gola dającego awans Schalke 04 do finału zdobył Wilmots. Przeciwnikiem Schalke w finale miał być włoski klub Inter Mediolan. 7 maja 1997 na Parkstadion w obecności blisko 57 tysięcy widzów gospodarze zwyciężyli 1:0, a jedyną bramkę meczu w 70. minucie strzelił Wilmots. Równo dwa tygodnie później odbył się rewanż na San Siro w Mediolanie. Do 85. minuty zdobywcą Pucharu UEFA było Schalke, jednak wtedy Jensa Lehmanna pokonał Chilijczyk Iván Zamorano. 5 minut później sędzia spotkania José García Aranda zarządził dogrywkę, która nie przyniosła rozstrzygnięcia i o zwycięstwie którejś z drużyn miała decydować seria rzutów karnych. W pierwszej kolejce trafił Ingo Anderbrügge, ale spudłował Zamorano. Następnie bramki z jedenastek zdobywali Olaf Thon, Youri Djorkaeff i Martin Max, a w 3. kolejce nie trafił Aron Winter z Interu. W 4. kolejce skutecznie swój karny wykonał Wilmots i Schalke zwyciężyło 4:1, dzięki czemu zdobyło swój pierwszy w historii europejski puchar. Zespół nie osiągnął jednak sukcesu w Bundeslidze i zajął w niej 12. pozycję.
Finał Pucharu UEFA
Finał Pucharu UEFA
W sezonie 1997/1998 Schalke miało szanse zająć 3. pozycję w lidze, jednak po 32. kolejce spadło nawet na 6. miejsce, a ostatecznie zakończyło go na 5. pozycji. W Pucharze UEFA wystąpiło jako obrońca trofeum. Przeszło 1/32 finału pokonując Hajduk Split 2:0 (dwa gole Michaëla Goossensa) i 3:2 (dwa gole René Eijkelkampa i jeden Marka Wilmotsa), a następnie 1/16 finału po meczach z Anderlechtem wygrywając 1:0 (gol Thona) i 2:1 (bramki van Hoogdalema i Wilmotsa). Schalke awansowało ostatecznie do ćwierćfinału, gdy w 1/8 finału wygrało dwumecz z SC Braga (0:0 i 2:0 po golach Maxa i Eijkelkampa). W 1/4 natrafiło na Inter, który zrewanżował się za porażkę w finale rok wcześniej. Włosi wygrali u siebie 1:0, a w Gelsenkirchen zremisowali 1:1 po dogrywce (gola dla Schalke zdobył Goossens).
Latem 1998 doszło do zmiany składu. Drużynę opuścili bramkarz Jens Lehmann, który odszedł do Milanu, a także Thomas Linke, który zasilił szeregi Bayernu Monachium. Na ich miejsce zakupiono dotychczasowego golkipera Werderu Brema, Olivera Recka oraz belgijskiego obrońcę Nico Van Kerckhovena z Lierse SK, Svena Kmetscha z Hamburger SV i tureckiego napastnika Hamiego Mandıralı. Z kolei 21 listopada 1998 oficjalnie rozpoczęto budowę nowego stadionu Schalke, Arena auf Schalke. W Pucharze UEFA 1998/1999 Schalke rozegrało tylko jedną rundę, 1/32 finału ze Slavią Praga. Na Parkstadion zwyciężyło 1:0 po golu Wilmotsa i tyle samo przegrało w Pradze by ostatecznie zostać pokonanym po rzutach karnych 4:5. Sezon Bundesligi 1998/1999 zakończył się dla Schalke zajęciem 10. miejsca.
1999–2010: Liga Mistrzów i czołówka Bundesligi.
Latem 1999 do Schalke przybył reprezentant Danii, Ebbe Sand z Brøndby IF, a także Ghańczyk z niemieckim paszportem Gerald Asamoah z Hannoveru 96, Holender Niels Oude Kamphuis z FC Twente czy Polak Tomasz Wałdoch z VfL Bochum, który z czasem stał się kapitanem zespołu. Z kolei w zimowym oknie transferowym w 2000 roku zakupiono Belga Émile’a Lokondę Mpenzę za 17 milionów marek ze Standardu Liège, stając się najdroższym piłkarzem w historii klubu. Transfery nie pomogły jednak zespołowi, który zajął 12. pozycję w sezonie 1999/2000. Przed kolejnym sezonem ponownie doszło do zmian w składzie. Przybyli: drugi Polak Tomasz Hajto z MSV Duisburg, Jörg Böhme z Arminii Bielefeld oraz mistrz świata z 1990 i Europy z 1996 Andreas Möller z Borussii Dortmund. Z kolei Marc Wilmots został sprzedany do Girondins Bordeaux, a Belg Michaël Goossens powrócił do ojczyzny. Do końca sezonu 2000/2001 Schalke walczyło o tytuł mistrza kraju z Bayernem Monachium. W ostatniej kolejce ligowej zwyciężyło 5:3 ze SpVgg Unterhaching, a Bayern w meczu z Hamburger SV stracił gola w 90. minucie po strzale Sergeja Barbareza, jednak w 94. minucie wyrównał po bramce strzelonej przez Szweda Patrika Anderssona i to klub z Bawarii został mistrzem Niemiec z jednym punktem przewagi nad Schalke. Ebbe Sand z 22 golami został wraz z Barbarezem współkrólem strzelców ligi, drugim w historii w barwach Schalke. 26 maja 2001 Schalke wystąpiło w finale Pucharu Niemiec i po dwóch golach Jörga Böhme pokonało grający w Regionallidze Union Berlin 2:0. Zdobyło tym samym swój trzeci w historii puchar kraju.
W letnim oknie transferowym 2001 z klubu odeszli: Radoslav Látal, który powrócił do Sigmy Ołomuniec, a kariery zakończyli Thorsten Legat i Johan de Kock. Wzmocniono za to skład takimi zawodnikami jak: Sven Vermant z Club Brugge, Aníbal Matellán z Boca Juniors, Victor Agali z Hansy Rostock i powracający z Bordeaux, Marc Wilmots. 13 sierpnia otwarto wybudowany już stadion Arena Auf Schalke, którego budowa pochłonęła ponad 190 milionów euro. Stadion stanął niedaleko poprzedniego obiektu Schalke, Parkstadionu. W lidze drużyna Huuba Stevensa zajęła 5. pozycję. Natomiast jesienią 2001 wystąpiła po raz pierwszy w historii w fazie grupowej Ligi Mistrzów. W swoim debiucie w tych rozgrywkach uległa na własnym stadionie 0:2 Panathinaikosowi Ateny, a w 2. kolejce przegrała na wyjeździe z Arsenalem 2:3 (gole Mpenzy i van Hoogdalema). W następnej kolejce również nastąpiła porażka wicemistrzów Niemiec, którzy na Parkstadion nie sprostali Mallorce przegrywając 0:1. Rewanż z hiszpańską drużyną był jednak bardziej udany i w Palma de Mallorca Schalke zwyciężyło 4:0 po bramkach van Hoogdalema, Hajty, Asamoaha i Sanda. Drużyna przegrała kolejne spotkanie z Panathinaikosem (0:2), ale wygrała 3:1 z Arsenalem u siebie (bramki zdobywali Vermant, Mulder i Möller). Schalke odpadło z rozgrywek po fazie grupowej. Jedynym sukcesem w sezonie 2001/2002 było zdobycie Pucharu Niemiec po raz drugi z rzędu. „Die Knappen” wygrali w finale z Bayerem 04 Leverkusen 4:2 po trafieniach Böhme, Agalego, Möllera i Sanda.
Po zakończeniu sezonu 2001/2002 dobiegła końca era trenera Huuba Stevensa, który odszedł do Herthy Berlin. Nowym szkoleniowcem Schalke został mianowany Frank Neubarth, który w trakcie sezonu został wymieniony na dwójkę Marc Wilmots – Oliver Reck. Przed sezonem do Schalke przybyli: bramkarz Frank Rost z Werderu, który zastąpił kończącego powoli karierę Recka, Urugwajczycy Darío Rodríguez i Gustavo Varela, a także Mike Hanke i najdroższy transfer Schalke tamtego lata Christian Poulsen z FC København. Swoje kariery zakończyli Wilmots, Thon i wieloletni obrońca Yves Eigenrauch, a odeszli Youri Mulder i Jiří Němec. Sezon ligowy zespół zakończył na 7. pozycji, a przygodę z Pucharem UEFA przerwał w trzeciej rundzie. W pierwszej wyeliminował białoruski FK Homel (4:1, 4:0), w drugiej Legię Warszawa (3:2, 0:0), a odpadł po dwumeczu z Wisłą Kraków (1:1, 1:4).
Przed sezonem sezonu 2003/2004 doszło do kolejnych transferów w Schalke. Möller odszedł za darmo do Eintrachtu Frankfurt, Mpenza powrócił do rodzimego Standardu, a van Hoogdalem do Rody. Najdroższym transferem drużyny w tamtym oknie był zakup Hamita Altıntopa z SG Wattenscheid 09 (kosztował 2,5 miliona euro). Przybyli także między innymi: Gruzin Lewan Kobiaszwili z Freiburga i Jochen Seitz ze Stuttgartu. Latem 2003 Schalke wygrało finałowy dwumecz Pucharu Intertoto z SV Pasching (2:0, 0:0) i awansowało do Pucharu UEFA. W nim Schalke przeszło pierwszą rundę remisując 0:0 i wygrywając 1:0 po golu Hanke z Kamen Ingrad Velika z Chorwacji. Odpadło jednak w drugiej, gdy przegrało po dwumeczu z Brøndby IF (2:1 po dwóch golach Hanke i 1:2 w Kopenhadze po golu Agalego oraz porażka 1:3 po rzutach karnych). W lidze „Die Königsblauen” znów zajęli 7. miejsce. Między 3 a 10 maja świętowano 100-lecie istnienia klubu, a obchody oglądało ponad 100 tysięcy widzów.
W 2004 nowym szkoleniowcem Schalke został Ralf Rangnick, poprzednio prowadzący zespół Hannoveru 96. Z klubu za darmo odeszli: Agali do OGC Nice, Böhme i Van Kerckhoven do Borussii Mönchengladbach, Seitz do 1. FC Kaiserslautern i Hajto do 1. FC Nürnberg. Za 4,5 miliona euro na Veltins-Arena trafił Brazylijczyk Marcelo Bordon ze Stuttgartu, który został nowym kapitanem zespołu. Zakupiono także dwóch innych jego rodaków, Lincolna z Kaiserslautern i Aíltona z Werderu Brema, a także Mladena Krstajicia z tego samego klubu. Schalke ponownie awansowało do Pucharu UEFA poprzez Puchar Intertoto (w finale wygrali 2:1 i 2:0 ze Slovanem Liberec). Schalke przeszło trzecią rundę Pucharu UEFA 2004/2005 zwyciężając 5:1 i 4:0 z Liepājas Metalurgs. Wyszło także ze swojej grupy po remisie 1:1 z FC Basel, wygranych 1:0 z Heart of Midlothian F.C. i 2:0 z Ferencvárosi TC oraz porażce 1:2 z Feyenoordem Rotterdam. W 1/16 finału „Die Knappen” zremisowali 1:1 w Doniecku z Szachtarem (gol Aíltona), ale na własnym stadionie przegrali 0:1 i odpadli z rozgrywek. 21 maja 2005 po zwycięstwie 3:2 nad Freiburgiem Schalke zostało wicemistrzem Niemiec. Z kolei w finale Pucharu Niemiec przegrało 1:2 z Bayernem Monachium.
2 sierpnia 2005 na stadionie w Lipsku odbył się finał Pucharu Ligi Niemieckiej i Schalke wygrało w nim 1:0 ze Stuttgartem po golu nowego nabytku Kevina Kurányiego, który przybył do Schalke właśnie z VfB. Oprócz Kurányiego do Schalke przybyli także Rafinha z Coritiby, Søren Larsen z Djurgårdens IF, Fabian Ernst z Werderu i Zlatan Bajramović z Freiburga. Oude Kamphuis odszedł do Mönchengladbach, Hanke do VfL Wolfsburg, a Aílton do Beşiktaşu JK. W Lidze Mistrzów Schalke trafiło do grupy z PSV Eindhoven, Milanem i Fenerbahçe SK. Pierwsze spotkanie przegrało 0:1 z PSV, a w drugim zremisowało u siebie 2:2 z Milanem po golach Larsena i Altıntopa. W trzecim meczu z Fenerbahçe SK ponownie padł remis, tym razem 3:3, a gole dla „Die Knappen” zdobyli Lincoln (2) i Kurányi. W rewanżu z mistrzem Turcji Niemcy wygrali 2:0 (gole Sanda i Kurányiego), a następnie zwyciężyli 3:0 z PSV (hat trickiem popisał się Kobiaszwili). W ostatnim meczu Schalke przegrało w Mediolanie z Milanem 2:3 (trafienia Poulsena i Lincolna) i zajmując 3. miejsce przeszło do Pucharu UEFA. W 1/16 finału pokonało 2:1 (gole Bordona i Ernsta) i 3:0 (gole Kurányiego, Sanda i Lincolna) Espanyol Barcelona, a w 1/8 finału najpierw uległo na wyjeździe 0:1 U.S. Città di Palermo, ale na własnym stadionie zwyciężyło 3:0 (trafienia Kobiaszwilego, Larsena i Azaouagha) i awansowało do 1/4. Na wyjeździe w Sofii Schalke pokonało 3:1 Lewskiego (gole Vareli, Lincolna i Asamoaha), a w rewanżu padł remis 1:1 (gol Lincolna). W drodze do finału na przeszkodzie stanęła drużyna Sevilli, która po remisie 0:0 w Gelsenkirchen wygrała u siebie 1:0 i awansowała do decydującego o zwycięstwie w pucharze spotkania. Jeszcze w trakcie sezonu 2005/2006 doszło do zmiany szkoleniowca. W grudniu stanowisko trenera opuścił Rangnick, a jego następcą został Mirko Slomka. Slomka zajął z Schalke 4. miejsce w lidze. 17 maja 2006 menedżerem klubu przestał być Rudolf Assauer, który stanowisko to piastował od blisko 19 lat (z przerwami).
Latem 2006 Schalke nie wydało na transfery żadnego euro. Za darmo przybyli Peter Løvenkrands z Rangers F.C. i brat Hamita Altıntopa, Halil. Kariery zakończyli Ebbe Sand, Marco van Hoogdalem i Tomasz Wałdoch, a w trakcie sezonu Frank Rost przeszedł do Hamburger SV, gdyż przegrał rywalizację o miejsce w składzie z Manuelem Neuerem, wychowankiem Schalke. Już w pierwszej rundzie Pucharu UEFA Schalke zostało pokonane w dwumeczu z AS Nancy. Wygrało 1:0 w pierwszym spotkaniu, ale w drugim przegrało 1:3. 19 maja 2007 po zwycięstwie 2:1 nad Arminią Bielefeld Schalke wywalczyło wicemistrzostwo Niemiec, po raz piąty w swojej historii.
W 2007 prezesem klubu został Josef Schnusenberg, który zastąpił Gerharda Rehberga. Schalke zakupiło 19-letniego chorwackiego pomocnika Ivana Rakiticia z FC Basel, a także Brazylijczyka Zé Roberto II z Botafogo, Heiko Westermanna z Amrinii Bielefeld, Alberta Streita i Jermaine’a Jonesa z Eintrachtu Frankfurt, Vicente Sáncheza z Deportivo Toluca i Carlosa Grossmüllera z Danubio FC. Hamit Altıntop trafił za darmo do Bayernu, Rodríguez wrócił do Urugwaju, Lincoln został sprzedany do Galatasaray SK za 5 milionów euro, a 18-letni Mesut Özil za 5,5 miliona euro do Werderu Brema. Schalke jako wicemistrz kraju wystąpiło w Lidze Mistrzów. Najpierw uległo 0:1 Valencii, a następnie pokonało 2:0 na wyjeździe Rosenborg BK (gole Jonesa i Kurányiego) i przegrało 0:2 z Chelsea F.C. W rundzie rewanżowej bezbramkowo zremisowało z Chelsea i Valencią oraz wygrało 3:1 z Rosenborgiem (trafienia Asamoaha, Rafinhi i Kurányiego). Po wyjściu z grupy w 1/8 finału przeciwnikiem Schalke było FC Porto. W Gelsenkirchen zespół po golu Kurányiego wygrał 1:0, a na wyjeździe po 120 minutach przegrywał 0:1, jednak zwyciężył po serii rzutów karnych. Schalke odpadło w ćwierćfinale po dwóch porażkach 0:1 z Barceloną. Sezon ligowy Schalke zakończyło na 3. pozycji w tabeli za Bayernem i Werderem.
Po Mirko Slomce nowym trenerem został Holender Fred Rutten. W lipcu 2008 za 10 milionów euro przybył z PSV Peruwiańczyk Jefferson Farfán, stając się tym samym najdroższym piłkarzem zakupionym przez klub. Z kolei za 5,5 miliona euro przyszedł Orlando Engelaar, holenderski pomocnik FC Twente. Fabian Ernst odszedł do Beşiktaşu, a Søren Larsen do Toulouse FC. Po wygranej 1:0 i porażce 0:4 z Atlético Madryt Schalke odpadło w eliminacjach do Ligi Mistrzów. W Pucharze UEFA Schalke przeszło 1. rundę wygrywając 4:1 i remisując 1:1 z APOEL’em Nikozja. Pierwszy mecz grupowy Schalke zwyciężyło 3:1 z Paris Saint-Germain (samobójczy gol Mabiali oraz trafienia Kurányiego i Altıntopa). W drugim zremisowało 1:1 z Racingiem Santander (bramka Engelaara), ale następnie poniosło porażki 0:2 z Manchesterem City i 1:2 Twente Enschede (bramka Asamoaha), przez co zajęło ostatnie miejsce w swojej grupie. 26 marca 2009 z funkcji trenera zespołu zwolniony został Fred Rutten.
Lata od 2010.
W Lidze Mistrzów UEFA 2010/2011 drużyna dotarła do półfinału gdzie została pokonana w dwumeczu 6:1 przez Manchester United. 23 lipca 2011 zespół zdobył Superpuchar Niemiec pokonując na własnym stadionie Borussię Dortmund 0:0 (k. 4:3).
Sukcesy.
Sezony w Bundeslidze.
Sezony Schalke Gelsenkirchen od czasu utworzenia Bundesligi:
Rekordy w Bundeslidze.
Stan na 13 marca 2009.
Stadion.
Glückauf-Kampfbahn.
15 sierpnia 1928 roku otwarto obiekt Glückauf-Kampfbahn, a w meczu otwarcia Schalke 04 podejmowało SV Köln-Sülz. Początkowo stadion liczył 1200 miejsc siedzących, a w latach 30. powiększono pojemność do 34 tysięcy. Jednak rekord frekwencji pobito w 1931 roku podczas spotkania Schalke z Fortuną Düsseldorf, gdy na stadion przybyło 70 tysięcy widzów. Ostatni mecz na Glückauf-Kampfbahn piłkarze z Gelsenkirchen rozegrali w 1973 roku i wygrali wówczas 2:0 z Hamburger SV, a następnie przenieśli się na Parkstadion. Obecnie stadion liczy 11 tysięcy miejsc, a swoje mecze rozgrywa tutaj amatorski zespół DJK Teutonia Schalke-Nord.
Parkstadion.
W 1973 roku Schalke przeniosło się na nowy stadion. Wtedy też dobiegła końca budowa Parkstadion, który postawiono z myślą o Mistrzostwach Świata 1974. Na tamtym Mundialu pięć spotkań odbyło się na Parkstadionie. Z kolei w 1988 roku rozgrywano tutaj dwa spotkania Euro 88.
Pojemność Parkstadionu wynosi 62 109 miejsc, z czego 45.067 stanowią miejsca siedzące. Zawodnicy Schalke na tym obiekcie występowali do 2001 roku. Ostatnie spotkanie zostało rozegrane 19 maja tamtego roku, a Schalke podejmowało wówczas SpVgg Unterhaching. Stadion częściowo rozebrano, a telebim przeniesiono na Erzgebirgsstadion w Aue.
Veltins-Arena.
Kolejnym stadionem Schalke stała się Veltins-Arena, początkowo zwana „Arena AufSchalke.” Stadion ten został wybudowany niedaleko poprzedniego obiektu Schalke, Parkstadion. Otwarcie nastąpiło 13 sierpnia 2001 roku. Koszt budowy wyniósł 192 miliony euro, a jego pojemność wynosi 61.482 widzów, lecz na meczach międzypaństwowych jest ona ograniczona do 53.994 widzów. W 2006 roku na Mistrzostwach Świata 2006 rozegrano tutaj pięć spotkań.
Do budowy stadionu zużyto 600 000 m³ betonu. Posiada on wykonany z teflonu i włókna szklanego, zawieszony nad murawą dach, którego połówki mogą być zamykane lub otwierane w zależności od pogody. Pod dachem wiszą cztery telebimy, każdy o powierzchni 35 m².
Prezesi klubu.
Chronologiczny spis prezesów Schalke 04:
Piłkarze.
Medaliści mistrzostw świata w Schalke 04.
Lista medalistów mistrzostw świata mających za sobą występy w barwach Schalke 04:
Medaliści mistrzostw Europy w Schalke 04.
Lista medalistów mistrzostw Europy mających za sobą występy w barwach Schalke 04:
Rekordy indywidualne.
"Stan na 1 października 2017"
Najlepsza jedenastka 100-lecia istnienia Schalke 04.
W 2004 roku na 100-lecie istnienia Schalke 04 blisko 10 tysięcy fanów wybrało najlepszą jedenastkę w historii istnienia klubu:
Kibice – przyjaźnie i rywale.
Kibice Schalke 04 przyjaźnią się z fanami 1. FC Nürnberg. Przyjaźń ta trwa od początku lat 80., a rozpoczęła się od nawiązania kontaktów przez fankluby obu zespołów – Fanklub Red Devils z Nürnberg i Schalker Gelsen-Szene. Przyjaźń po raz pierwszy została oficjalnie zaprezentowana 14 grudnia 1991 na meczu pomiędzy tymi zespołami na Frankenstadion w Norymberdze. Z kolei od początku lat 90. Schalke utrzymuje przyjazne kontakty z fanami holenderskiej drużyny FC Twente, a oba miasta Gelsenkirchen i Enschede leżą w odległości około 110 kilometrów od siebie.
Największym rywalem Schalke jest zespół Borussii Dortmund, z miasta Dortmund, leżącego podobnie jak Gelsenkirchen, w Zagłębiu Ruhry. Niechęć obu klubów ma swoje podłoże w ich pochodzeniu. Borussia wywodziła się z bogatej klasy średniej, podczas gdy Schalke przez lata było klubem górników mieszkających w mieście. Animozje pomiędzy kibicami nasiliły się głównie w latach 50. i lat 60., gdy fani Dortmundu zazdrościli zespołowi z Gelsenkirchen sukcesów na arenie krajowej. Mecze pomiędzy Schalke 04 a Borussią nazywane są Revierderby, a pierwszy mecz pomiędzy obydwoma drużynami został rozegrany 3 maja 1925 roku. Wygrali w nim piłkarze z Gelsenkirchen pokonując rywali 4:2.
Sponsorzy.
W związku z inwazją Rosji na Ukrainę władze klubu 28 lutego 2022 ogłosiły przedterminowe zakończenie współpracy sponsorskiej z rosyjskim przedsiębiorstwem Gazprom, która trwała od 2007, a podpisana w 2021 odnowiona umowa miała obowiązywać do 2025.
Inne sekcje sportowe.
Koszykówka.
Drużyna koszykówki Schalke 04 istnieje od 1974 roku, gdy została przemianowana z BG Eurovia Buer na Schalke 04. Rok później awansowała do 2. Bundesligi, a w 1988 roku do Bundesligi. Pobyt w niej trwał tylko rok, a w 1993 roku zespół spadł do Regionalligi. Z kolei w 1998 roku ponownie nastąpił awans do 2. Bundesligi, w 2000 roku spadek, a w 2004 roku ponowny awans. Obecnie zespół występuje w lidze Pro A, będącej drugim szczeblem rozgrywek koszykówki w Niemczech.
Piłka ręczna.
Sekcja piłki ręcznej Schalke 04 powstała w 1926 roku. W 1929 roku wywalczyła mistrzostwo Gauligi i grała w niej aż do rozpoczęcia II wojny światowej. Po jej zakończeniu największym sukcesem był awans do Oberligi. Obecnie zespół gra w rozgrywkach Verbandsligi, czyli na szczeblu piątej ligi.
Lekkoatletyka.
Najstarszą sekcją sportową Schalke 04 oprócz sekcji piłkarskiej jest sekcja lekkiej atletyki. Została założona w 1922 roku. Jej wychowanką była kilkukrotna mistrzyni Niemiec, sprinterka Erika Rost, która ma w karierze udział w Letnich Igrzyskach Olimpijskich. Z kolei członek sekcji Frank Busemann zdobył srebrny medal dla Niemiec na Olimpiadzie Letniej w Atlancie w 1996 roku w dziesięcioboju.
Tenis stołowy.
Sekcja tenisa stołowego Schalke 04 istnieje od 1947 roku. W sezonie 1952/1953 występowała przez jeden rok w rozgrywkach Oberligi, najwyższej wówczas klasy rozgrywkowej w kraju. Obecnie drużyna tenisistów stołowych występuje w Bezirksklasse.
Esport.
Sekcja sportów elektronicznych z dywizją rywalizującą w grze komputerowej "League of Legends," powstała w 16 maja 2016 roku poprzez wykupienie miejsca w EU LCS od organizacji Elements, przy równoczesnym zachowaniu części składu, tj. górny Etienne „Steve” Michels, leśnik Erberk „Gillius” Demir, strzelec Rasmus „MrRallez” Skinneholm oraz wspierający Hampus Mikael „promisq” Abrahamsson. Do składu dołączono środkowego Jérémyego „Eika” Valdenaire. Była to druga na świecie sytuacja, kiedy profesjonalna organizacja sportowa zainteresowała się "League of Legends" na poziomie ligi regionalnej (pierwszym była turecka drużyna Beşiktaş JK).
W sezonie letnim 2016 zdobyła 8. miejsce z wynikiem 3-9-6 i była zmuszona walczyć w turnieju relegacyjnym do sezonu wiosennego 2017. Przegrała finały kwalifikacyjne wynikiem 1-3 z organizacją Misfits. Organizacja Schalke postanowiła sprzedać swoje miejsce w prestiżowej lidze LCS i spróbować sił w kwalifikacjach w drugiej lidze EU Challanger Series, w zmienionym składzie. Wystąpili w nim Lennart „Jaeger” Warkus, Jean-Victor „Ioulex” Burgevin, Marcin „Selfie” Wolski, Elias „Upset” Lipp oraz Oskar „VandeR” Bogdan.
W wiosennym sezonie EUCS 2017, osiągnęli najlepszy wynik 5-0-0, ale w fazie pucharowej przegrali z akademią Misfits 1-3. Skład zaktualizowano o Jonasa „Memento” Elmarghichi na pozycji junglera, Marc Robert „Caedrel” Lamont na środku i Tore'a Hoela „Tor” Eilertsena na wsparciu. Nowy skład zajął drugie miejsce w letnim sezonie EUCS z wynikiem 3-2-0, a w fazie pucharowej pokonali organizację RedBulls 3-1. W turnieju promocyjnym do wiosennego sezonu w EU LCS, przegrali pierwszy mecz kwalifikacyjny z Giants Gaming 2-3, a następnie wygrali drugi mecz z Ninjas in Pyjamas 3-0.
W wiosennym sezonie EU LCS 2018, odbudowany skład Kiss „Vizisacsi” Tamás, Milo „Pridestalkr” Wehnes, Erlend Våtevik „nukeduck” Holm, Upset oraz Vander zajął ósme miejsce w sezonie regularnym z wynikiem 7-11. W sezonie letnim Pridestalkra zastąpił doświadczony Maurice „Amazing” Stückenschneider, co poskutkowało awansem w tabeli na trzecie miejsce z wynikiem 12-6. W fazie pucharowej doszli do finału, ostatecznie przegrywając 1-3 z Fnatic. O losie miejsca na Mistrzostwach Świata 2018 zdecydowała porażka z1-3 z G2 Esports w turnieju regionalnym. 20 listopada Riot Games ogłosiło Schalke 04 jako jedną z dziesięciu drużyn partnerskich wiosennego sezonu LEC 2019.
W wiosennym sezonie LEC 2019, nowy skład (Andrei „Odoamne” Pascu, Memento, Felix „Abbedagge” Braun, Upset, Lee „IgNar” Dong-geun), zajął siódme miejsce z wynikiem 9-9, po przegranej dogrywce z SK Gaming. Przed rozpoczęciem sezonu letniego zatrudnili nowego, doświadczonego leśnika Kima „Trick” Gang-yuna. Dzięki zmianie Schalke zajęło czwarte miejsce z wynikiem 11-7, a w fazie pucharowej przegrali 0-3 w półfinale z Fnatic. W turnieju regionalnym o miejsce na Mistrzostwach, przegrali 0-3 w drugiej rundzie z Splyce, mimo że to oni byli faworytami.
W wiosennym sezonie 2020, skład Odoamne, Gillius, Abbedagge, Konstantinos-Napoleon „Forgiven” Tzortziou, Han „Dreams” Min-kook nie osiągał dobrych rezultatów. Po słabym początku Gilliusa zmienił Lukas „Lurox” Thoma, a Forgivena – Nihat „Innaxe” Aliev, z akademii FC Schalke 04 Evolution. Ostatecznie zajęli ósme miejsce z wynikiem 6-12. W sezonie letnim ponownie wyciągnięto graczy z akademii, tym razem całą dolną alejkę Matúša „Neona” Jakubčíka oraz Risto „Nukes” Luuriego. W połowie sezonu letniego 2020 po dziesięciu meczach drużyna miała wynik 1-9 zajmując ostatnie miejsce w tabeli. W drugiej rundzie gracze Schalke zdołali wygrać siedem spotkań z rzędu kończąc sezon zasadniczy z wynikiem 8-10, co pozwoliło na zajęcie szóstego miejsca w tabeli tym samym kwalifikując drużynę do fazy pucharowej. Ostatecznie przegrali 1-3 w drugiej rundzie fazy pucharowej z hiszpańską organizacją MAD Lions, ponownie przegrywając ostatnie miejsce na Mistrzostwa Świata. Ponownie przeprowadzono zmiany w składzie – na górnej alei obsadzono Sergena „Broken Blade” Çelika, na pozycji wspierającego Dino „LIMIT” Tota.
W wiosennym sezonie 2021, skład Broken Blade, Gillius, Abbedagge, Neon i LIMIT zajął czwarte miejsce w sezonie regularnym z wynikiem 9-9. W fazie pucharowej, w trzeciej rundzie niższej drabinki przegrali 1-3 z Rogue. W okresie transferowym Gilliusa zastąpiono Thomasem „Kirei” Yuenem, a Abbedagge Iliasem „NUCLEARINT” Bizrikenem.
29 czerwca 2021 r. klub ogłosił, że ze względu na trudności finansowe zespół opuści LEC po letniej rundzie sezonu 2021. Jego miejsce zajmie szwajcarska drużyna Team BDS, która wykupiła miejsce Schalke w lidze za kwotę 26,5 mln euro. Większość sztabu oraz zawodników, w sezonie 2022 trafiło do innych drużyn w LEC.

</doc>
<doc id="54894" url="https://pl.wikipedia.org/wiki?curid=54894" title="Jerzy Cieślak">
Jerzy Cieślak

Jerzy Edmund Cieślak (ur. 26 lutego 1941 w Miechowie, zm. 25 kwietnia 2004) – polski polityk, lekarz, senator III, IV i V kadencji.
Życiorys.
Ukończył studia na Akademii Medycznej w Białymstoku, specjalizował się w zakresie medycyny ogólnej i organizacji ochrony zdrowia. Prowadził na studiach działalność kulturalną, m.in. zdobył nagrodę ministra kultury i sztuki za reżyserię na I Festiwalu Małych Form Teatralnych we Wrocławiu w 1963.
Pracował m.in. jako lekarz wojewódzki i dyrektor Wojewódzkiej Stacji Pogotowia Ratunkowego w Jeleniej Górze oraz regionalny inspektor orzecznictwa lekarskiego Kasy Rolniczego Ubezpieczenia Zdrowotnego. Pełnił funkcję prezesa wojewódzkiego zarządu Polskiego Czerwonego Krzyża w Jeleniej Górze i wiceprezesa Zarządu Głównego PCK.
Publikował w tygodniku „Służba Zdrowia”, „Życiu Literackim”, „Gazecie Robotniczej” i „Wieczorze Wrocławia”. Był autorem prac z zakresu medycyny klinicznej i społecznej.
W latach 1976–1990 był członkiem Polskiej Zjednoczonej Partii Robotniczej. W drugiej połowie lat 90. zasiadał we władzach Polskiej Partii Socjalistycznej. W 1999 przystąpił do Sojuszu Lewicy Demokratycznej.
Z ramienia SLD w 1993 i 1997 uzyskiwał mandat senatora z województwa jeleniogórskiego. W 2001 po raz trzeci został wybrany w okręgu legnickim. W Senacie V kadencji był przewodniczącym Komisji Polityki Społecznej i Zdrowia oraz senackiej Polsko-Japońskiej Grupy Parlamentarnej. Wchodził także w skład delegacji Senatu do Zgromadzenia Parlamentarnego OBWE. Zmarł w trakcie kadencji, pochowany na cmentarzu komunalnym w Jeleniej Górze.

</doc>
<doc id="54895" url="https://pl.wikipedia.org/wiki?curid=54895" title="Zofia Raciborska">
Zofia Raciborska

Zofia Raciborska, Zofia Raciborska-Zielińska (ur. 17 listopada 1924 w Warszawie, zm. 25 kwietnia 2004 tamże) – polska aktorka i aktorka głosowa.
Brała udział w powstaniu warszawskim jako łączniczka w Zgrupowaniu AK Krybar. Po wojnie studiowała aktorstwo w Studiu Iwo Galla w Krakowie i również w Krakowie rozpoczęła pracę w teatrze. Od lat 50. związana z Warszawą, m.in. Teatrem Dzieci Warszawy.
Specjalistka dubbingu; pracowała w Polskim Radiu i Telewizji Polskiej. Najbardziej znaną rolą była postać Pani Zosi w telewizyjnych dobranockach "Jacek i Agatka" (1962–1973), gdzie użyczała głosu także tytułowym bohaterom. Za ten program w 1963 została laureatką nagrody Komitetu ds. Radia i TV.
Pochowana została w Rembertowie na cmentarzu parafialnym.

</doc>
<doc id="54898" url="https://pl.wikipedia.org/wiki?curid=54898" title="Walkiria">
Walkiria



</doc>
<doc id="54899" url="https://pl.wikipedia.org/wiki?curid=54899" title="S04">
S04



</doc>
<doc id="54900" url="https://pl.wikipedia.org/wiki?curid=54900" title="Peterloo">
Peterloo

Peterloo, masakra Peterloo ("Peterloo Massacre") – wydarzenia w dniu 16 sierpnia 1819 r. w Manchesterze w Anglii, w wyniku których zginęło 15 osób, a 400-700 zostało rannych. W tłum manifestantów na publicznym mityngu wjechała szarża kawalerii.
Geneza.
Zgromadzenie zorganizowała lokalna grupa polityczna (Manchester Patriotic Union Society) agitująca na rzecz rozszerzenia praw wyborczych. Władze miejskie, spodziewając się zamieszek, zorganizowały grupę wojsk dla ochrony porządku, w sumie powyżej tysiąca jeźdźców i drugie tyle piechoty.
Przebieg.
Manifestanci z całego hrabstwa Lancashire, w liczbie szacowanej na 50-60 tysięcy byli nastawieni pokojowo. Zaproszeni mówcy, m.in. Henry Hunt i Richard Carlile, przybyli dopiero po godz. 13, co spowodowało zniecierpliwienie oczekujących. Nadzorujący wiec przedstawiciele władz miasta postanowili przerwać go około godziny 13:30. Gdy próby zakończenia manifestacji się nie powiodły, wydano rozkaz aresztowania jej przywódców.
Sześćdziesięciu, najprawdopodobniej pijanych, jeźdźców zaczęło na oślep pacyfikować tłum, raniąc wielu przypadkowych ludzi. Udało im się aresztować m.in. Hunta. Następnie zaczęli atakować grupki manifestantów, łamiąc drzewce ich flag i transparentów. Próby obrony zostały odebrane jako atak i w tłum wjechała kolejna szarża jeźdźców. Zginęło 15 osób, w tym kobieta i dziecko, a 500-700 innych, w tym około stu kobiet, zostało rannych - część z nich stratowały konie, część ucierpiała od ciosów szabel.
Następstwa.
Wydarzenia zostały opisane w prasie jako "Masakra Peterloo", w odniesieniu do bitwy pod Waterloo. Dziennikarze, którzy przedstawili masakrę z pozycji przychylnej manifestantom, zostali później aresztowani.
Rząd poparł wojskowe działania lokalnych władz, otrzymały one nawet oficjalne gratulacje od sekretarza stanu, Lorda Sidmoutha. W kilka miesięcy później rząd wprowadził akty prawne zabraniające radykalnych wieców i publikacji.
Wydarzenia w Manchesterze i reakcja władz na nie spowodowały wzrost gniewu w społeczeństwie i zaowocowały poparciem dla ruchu reformatorskiego.

</doc>
<doc id="54904" url="https://pl.wikipedia.org/wiki?curid=54904" title="Zbigniew Tomaszczuk">
Zbigniew Tomaszczuk

Zbigniew Tomaszczuk (ur. 10 maja 1949 we Wrześni) – fotografik i teoretyk fotografii.
Życiorys.
Uzyskał tytuł doktora fotografii w Akademii Sztuk Pięknych w Poznaniu. Członek Warszawskiego Oddziału Związku Polskich Artystów Fotografików. Wykładowca teorii fotografii w kilku uczelniach fotograficznych m.in.: Warszawskiej Szkole Reklamy, Akademii Fotografii w Warszawie oraz Pracowni Fotografii Prasowej na Uniwersytecie Warszawskim.
Wybrane cykle fotograficzne i wystawy: „Karmienie ryb”, „Obrazy, które pamiętam z przeszłości”, „Ludzie, którzy mnie codziennie obserwują”, „Zakres widzenia”, „Dagerotypomania”, „Teoria widzenia”, „For Leonardo”, „Hommage a Andy, Hommage a G.T.”, „Obszary prywatności”, „Sweet Polska”, „Informacyjne funkcje reklamy”, „Miastomania”.

</doc>
<doc id="54905" url="https://pl.wikipedia.org/wiki?curid=54905" title="Lista dystrybucyjna">
Lista dystrybucyjna

Lista dystrybucyjna – lista adresów poczty elektronicznej, która służy do masowego rozsyłania wiadomości internetowych na adresy, które znajdują się na tej liście.
Listy dystrybucyjne służą m.in. do rozsyłania newsletterów, reklam oraz także spamu.
Ze względu na sposób tworzenia takich list, dzielą się one na:
W wielu krajach świata istnieją ścisłe regulacje odnośnie do posługiwania się listami dystrybucyjnymi. Ogólne zasady netykiety zabraniają stosowania jakichkolwiek innych list oprócz listy typu opt-in, obojętnie czy to do celów marketingowych, politycznych czy jakichkolwiek innych.
Gromadzenie list opt-out, przy wykorzystaniu wcześniej utworzonych list automatycznych, jest także uważane za naruszenie netykiety i rozsyłanie spamu.
Netykieta zabrania także sprzedawania jakichkolwiek list osobom trzecim bez wyraźnej zgody właścicieli wszystkich widniejących na takiej liście adresów.

</doc>
<doc id="54916" url="https://pl.wikipedia.org/wiki?curid=54916" title="Twierdzenie de L'Hospitala">
Twierdzenie de L'Hospitala



</doc>
<doc id="54920" url="https://pl.wikipedia.org/wiki?curid=54920" title="Kreda">
Kreda



</doc>
<doc id="54922" url="https://pl.wikipedia.org/wiki?curid=54922" title="Wężorokształtne">
Wężorokształtne

Wężorokształtne, wężorowcokształtne (Stomiiformes) – rząd morskich, drapieżnych ryb promieniopłetwych (Actinopterygii), przystosowanych do życia na dużych głębokościach, w warunkach wysokiego ciśnienia i ciemności. Jest to jedna z najliczniejszych grup skupiających ryby głębinowe.
Występowanie.
Są to szeroko rozprzestrzenione ryby występujące we wszystkich oceanach świata, z wyjątkiem mórz polarnych, na głębokościach od 300 do 5000 m. Ikra, larwy i młode ryby pływają na mniejszych głębokościach – w przypowierzchniowych prądach morskich. Dorosłe osobniki w ciągu dnia przebywają w głębinach, nocą podpływają bliżej powierzchni, gdzie żywią się mniejszymi rybami i bezkręgowcami.
Opis.
Większość gatunków wężorokształtnych ma wydłużone ciało, dużą głowę, duży otwór gębowy i długie zęby. Ciało zwykle o ciemnobrązowym lub czarnym ubarwieniu, rzadziej srebrzyste lub przezroczyste, o nietypowym wśród ryb kształcie. Niektóre gatunki mają długie, obłe ciała i długie spiczaste zęby. Dla porównania silnie wygrzbiecone, bocznie spłaszczone ciała toporników mają kształt dysku. Łuski, jeśli występują, są cykloidalne i łatwo wypadające. Niemal wszystkie spośród kilkuset poznanych dotychczas gatunków są wyposażone w narządy świetlne (fotofory) służące do wabienia zdobyczy lub partnerów. Larwy wężorokształtnych tak bardzo różnią się od osobników dorosłych, że przez długi czas nie kojarzono ich z rodzicami. Przypuszcza się, że głębiny oceanów kryją wiele nieznanych jeszcze nauce gatunków.
Najbardziej znane gatunki to idiakanty ("Idiacanthus"), przeżrenie lub toporniki ("Sternoptyx"), żmijowce i masowo występujące cyklotonki ("Cyclothone").
Wśród wężorokształtnych pospolite jest obojnactwo – przystosowanie do życia w warunkach, w których trudno spotkać partnera do rozrodu.
Systematyka.
Cztery rodziny zgrupowane są w podrzędzie:
Gonostomatoidei:

</doc>
<doc id="54930" url="https://pl.wikipedia.org/wiki?curid=54930" title="Cardiff">
Cardiff

Cardiff (wym. []; wal. "Caerdydd", wym. []) – miasto ze statusem "city" w Wielkiej Brytanii, stolica Walii, ośrodek administracyjny hrabstwa Cardiff, historycznie wchodzące w skład w hrabstwa Glamorgan (Morgannwg). Jest położone nad rzeką Taff, u jej ujścia do Kanału Bristolskiego. W 2011 roku miasto liczyło 335 145 mieszkańców.
Powstało jako osiedle rzymskie z I-II wieku, później rozbudowane przez Normanów.
Znajduje się w historycznym hrabstwie Glamorgan, ale od roku 1996 stanowi osobne hrabstwo Cardiff. Pierwotnie było to małe miasto, którego bardzo szybki rozwój, tak samo jak całego pobliskiego regionu, przypada na XIX wiek. Miasto rozwinęło się dzięki transportowi węgla kamiennego z pobliskich kopalni. Stolicą Walii został 20 grudnia 1955 r.
Port w Cardiff, znany jako Tiger Bay, był przez wiele lat jednym z największych portów na świecie.
Pod koniec XX wieku nastąpiło zamknięcie większości lokalnych kopalń węgla kamiennego, co ograniczyło znaczenie portu w Cardiff. Profil Cardiff zaczął się więc zmieniać w kierunku turystyki. Wiele przemysłowych dzielnic zaczęto powoli, ale sukcesywnie przebudowywać – np. biedna niegdyś dzielnica "Cardiff Docks" została zmieniona w "Atlantic Wharf" z luksusowymi apartamentami. W roku 1999 wybudowano nowy stadion sportowy, który jest obecnie jednym z największych tego typu obiektów w Europie.
Zatoka Cardiff Bay została trwale odgrodzona od Kanału Bristolskiego. Dlatego też w zatoce nie występują przypływy i odpływy.
Sport.
18 kwietnia 2007 r. obradujący w ratuszu w Cardiff Komitet Wykonawczy UEFA ogłosił, że Polska i Ukraina wspólnie będą organizowały Mistrzostwa Europy w Piłce Nożnej 2012 roku.
Żużel.
Od 2001 na Millennium Stadium odbywają się w mieście zawody o Grand Prix Wielkiej Brytanii.
Rajdy WRC.
Co roku w Walii odbywa się Rajd WRC a jeden z odcinków specjalnych czasem na Millenium Stadium.

</doc>
<doc id="54931" url="https://pl.wikipedia.org/wiki?curid=54931" title="Srokowo (gmina)">
Srokowo (gmina)

Srokowo – gmina wiejska w województwie warmińsko-mazurskim, w powiecie kętrzyńskim. W latach 1975–1998 gmina położona była w województwie olsztyńskim.
Siedzibą gminy jest Srokowo.
Według Narodowego Spisu Powszechnego 31 marca 2011 gminę zamieszkiwało 4118 mieszkańców. Natomiast według danych z 31 grudnia 2019 roku gminę zamieszkiwało 3754 osób.
Struktura powierzchni.
Według danych z roku 2002 gmina Srokowo ma obszar 194,63 km², w tym:
Gmina stanowi 16,05% powierzchni powiatu.
Demografia.
Dane z 30 czerwca 2004:
Przyroda.
Gmina położona jest na terenach nieskażonej przyrody (tzw. Zielone Płuca Polski). W jej granicach znajdują się rezerwaty przyrody: „Kałeckie Błota” (173,82 ha), „Bajory” (215,05 ha) oraz część rezerwatu „Jezioro Siedmiu Wysp” obejmującego jezioro Oświn. Przez teren gminy przebiega Kanał Mazurski. Przebiega przez nią również Warmińsko-Mazurski Szlak Bociani. Na północny wschód od Srokowa w kierunku Węgorzewa położone jest wzgórze Diabla Góra (157 m n.p.m.).
Na terenie gminy znajdują się trzy większe jeziora, największe z nich to Silec.
Sołectwa.
Bajory Wielkie, Jankowice, Jegławki, Kosakowo, Leśniewo, Leśny Rów, Łęknica, Silec, Siniec, Solanka, Srokowo, Wyskok.
Pozostałe miejscowości.
Bajorki, Bajorski Gaj, Bajory Małe, Brzeźnica, Chojnica, Dolny Siniec, Goszczewo, Jegławki (osada), Kaczory, Kałki, Kąty, Kolkiejmy, Księży Dwór, Lesieniec, Lipowo, Łęsk, Marszałki, Mazurkowo, Mintowo, Młynowo, Niedziały, Nowa Różanka, Osikowo, Pieczarki, Podlasie, Pyszki, Różanka-Leśniczówka, Rybakowo, Rypławki, Siemkowo, Silecki Folwark, Siniec-Cegielnia, Sińczyk-Leśniczówka, Skandławki, Sówka, Srokowski Dwór, Stare Jegławki, Suchodoły, Szczeciniak, Wikrowo, Wilcza Wólka, Wilcze,Wilczyny, Wólka Jankowska, Wysoka Góra, Złote Pole.
Sąsiednie gminy.
Barciany, Kętrzyn, Węgorzewo. Gmina sąsiaduje z Rosją (obwód kaliningradzki).

</doc>
<doc id="54934" url="https://pl.wikipedia.org/wiki?curid=54934" title="FC Schalke">
FC Schalke



</doc>
<doc id="54935" url="https://pl.wikipedia.org/wiki?curid=54935" title="Schalke 04">
Schalke 04



</doc>
<doc id="54936" url="https://pl.wikipedia.org/wiki?curid=54936" title="Schalke">
Schalke



</doc>
