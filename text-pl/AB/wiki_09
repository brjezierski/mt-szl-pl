<doc id="54941" url="https://pl.wikipedia.org/wiki?curid=54941" title="Autostrada">
Autostrada

Niemal każde państwo na świecie posiada w swoim prawodawstwie własną, ustawową definicję pojęcia autostrada [w Polsce określają ją art. 3 pkt 2 i art. 4 pkt 11 ustawy z dnia 21 marca 1985 r. o drogach publicznych (, ze zm.) oraz art. 2 pkt 3 ustawy z dnia 20 czerwca 1997 r. – Prawo o ruchu drogowym (, ze zm.) – "zobacz więcej" ].
Ogólną i przyjętą przez większość państw świata definicję terminu „autostrada” zawierają art. 1 lit. „j” załącznika do Konwencji o ruchu drogowym, sporządzonej w Wiedniu dnia 8 listopada 1968 r. (w Polsce opublikowanej w ) oraz art. 1 lit. „h” załącznika do Konwencji o znakach i sygnałach drogowych, sporządzonej w Wiedniu dnia 8 listopada 1968 r. (w Polsce opublikowanej w ) stanowiące, że:
Autostrada – droga specjalnie zaprojektowana i zbudowana dla ruchu samochodowego, która nie służy przydrożnym posiadłościom oraz która:
Encyklopedia PWN wskazuje natomiast, że:
Opis.
Główną cechą autostrady jest fakt, że stanowi ona drogę o ograniczonej dostępności, tj. nie każdy pojazd może się nią poruszać. Dla ruchu odbywającego się w przeciwnych kierunkach posiada ona odseparowane od siebie jezdnie (minimum dwie, po co najmniej dwa pasy ruchu na każdej z jezdni), rozdzielone pasem terenu i najczęściej barierą (metalową lub betonową). Drogi tej klasy pozbawione są jednopoziomowych, kolizyjnych skrzyżowań, sygnalizacji świetlnej, przejazdów kolejowych, chodników, czy przejść dla pieszych. Na autostradzie obowiązuje zakaz ruchu poprzecznego, zawracania, zatrzymywania się poza pasem awaryjnym, poruszania się pieszo, pojazdami wolnobieżnymi i zaprzęgowymi oraz rowerami. Połączenie jezdni głównych danej autostrady z inną autostradą lub innymi drogami publicznymi odbywa się poprzez węzeł drogowy. Autostrady w wielu krajach są płatne dla pojazdów osobowych i ciężarowych, dlatego mogą się na nich znajdować punkty poboru opłat w ciągu drogi, bądź stacje poboru opłat u wylotów węzłów. Często tego typu drogi posiadają ogrodzenie przed zwierzętami. W ciągu autostrady muszą być zlokalizowane miejsca obsługi podróżnych z odpowiednią infrastrukturą (parkingi, tereny wypoczynkowe, stacje paliw, punkty gastronomiczne, handlowe, usługowe, motele) oraz oznaczone telefony alarmowe w normatywnych odległościach. Tereny mieszkalne, usytuowane w sąsiedztwie autostrady są chronione przed wysokim natężeniem hałasu poprzez zasłony izolacyjne z zieleni (tłumiące hałas i zmniejszające zanieczyszczenie powietrza wokół arterii), bądź ekrany akustyczne.
Wytrzymałość nawierzchni asfaltowej jest oceniana na 10 lat, natomiast betonowej na 40 lat.
Oznaczenia.
Drogi stanowiące autostrady są w większości państw świata oznaczone specjalnymi znakami drogowymi. Symbole znaków oraz zawarte na nich piktogramy są określane indywidualnie w każdym państwie. W Europie, a także kilku państwach Ameryki Południowej i Azji symbol autostrady oparty jest na jednym wzorze z niewielkimi modyfikacjami. Kraje te dzielą się jednak ze względu na tło znaku „autostrada”. W części z nich ma ono kolor niebieski, a w części – barwę zieloną.
Piktogramy.
W poszczególnych państwach europejskich stosowane są różne oznaczenia literowe autostrad:
Parametry techniczne.
Nie istnieje uniwersalny standard dróg klasy autostrady. Szczegółowe parametry techniczne autostrad określają prawodawstwa poszczególnych państw, stąd droga oznaczona w jednym państwie jako autostrada, może nie spełniać wymogów technicznych przyjętych dla autostrad w innym państwie. Przykładowo w Polsce autostrady na większości odcinków są czteropasowe (po dwa pasy ruchu na każdej z dwóch jezdni), w Niemczech i Francji – sześciopasowe (2 x 3), w Wielkiej Brytanii – ośmiopasowe (2 x 4).
Parametry autostrad i dróg ekspresowych w Polsce regulują przede wszystkim rozporządzenie Ministra Transportu i Gospodarki Morskiej z dnia 2 marca 1999 r. w sprawie warunków technicznych, jakim powinny odpowiadać drogi publiczne i ich usytuowanie () wraz z ustawą z dnia 21 marca 1985 r. o drogach publicznych (, ze zm.) – "zobacz więcej".
Za najszerszą autostradę na świecie uznawana jest Katy Freeway, licząca łącznie 26 pasów ruchu w obydwu kierunkach wraz z drogami dojazdowymi oraz pobocznymi, stanowiąca fragment autostrady międzystanowej I-10 niedaleko Houston w Teksasie. Natomiast bez wliczania dróg pobocznych najszerszą autostradą jest 22-pasowy i 3,21-kilometrowy (2 mile) odcinek autostrady międzystanowej I-5, łączący autostrady międzystanowej I-805 z California State Route 56 w San Diego (Kalifornia), zbudowany w kwietniu 2007
Zróżnicowanie w skali choćby tylko Europy dotyczy również maksymalnej prędkości, z jaką można poruszać się autostradą. Jedynym państwem „starego kontynentu”, w którym teoretycznie nie obowiązuje ograniczenie prędkości na autostradzie są Niemcy, aczkolwiek obowiązuje tam pojęcie "prędkości zalecanej" 130 km/h () oraz występuje kilka obostrzeń, m.in.: brak ograniczeń dotyczy wyłącznie motocykli i samochodów osobowych (czyli nie obejmuje aut leasingowanych, rejestrowanych jako osobowo-ciężarowe), a nawierzchnia drogi musi być sucha. Ponadto, jazda z prędkością większą niż zalecana wiąże się z ryzykiem odmowy wypłaty pełnego odszkodowania przez ubezpieczyciela w razie wypadku lub kolizji. W pozostałych krajach ograniczenia prędkości wahają się od 140 km/h (Polska, Bułgaria) do 100 km/h (Cypr).
Historia.
Wyróżnia się trzy fazy powstawania autostrad: I – wyloty z dużych miast, II – połączenia pomiędzy dużymi miastami, III – sieci kompleksowe (międzymiastowe i obsługujące obszary metropolitalne).
Za pierwszą autostradę w Europie można uznać AVUS w Berlinie (dziś fragment autostrady A115). Jego budowę rozpoczęto w 1913, a ukończono 24 września 1921 (roboty wstrzymał bowiem wybuch I wojny światowej), jednak była to droga eksperymentalna, stworzona do testowania pojazdów i przeprowadzania wyścigów (ostatni zorganizowano 26 kwietnia 1998).
Pierwsza autostrada publiczna – "Autostrada dei Laghi" (pol. Autostrada Jezior) powstała w latach 1922-1924 we Włoszech, a łączyła Mediolan z Como i Varese (obecne autostrady A8 i A9). Oddana do użytku 21 września 1924 miała ułatwić dojazd do dwóch znanych alpejskich akwenów: jeziora Como i jeziora Maggiore. Jej projektantem był Piero Puricelli, który w kolejnych latach promował rozwój tego typu dróg w różnych państwach Europy.
Niedługo potem, w 1925 ukończono pierwszą autostradę w Stanach Zjednoczonych – Bronx River Parkway, zlokalizowaną pomiędzy Bronksem i hrabstwem Westchester.
Pierwszy system autostrad powstał w Niemczech. Jego budowa stała się jednym z haseł wyborczych Adolfa Hitlera, więc po dojściu NSDAP do władzy (1933) doczekała się szybkiej realizacji. W założeniach plan miał trzy cele: likwidację bezrobocia, stymulację produkcji samochodów, względy typowo militarne. Jednak pierwszą bezkolizyjną drogę w Niemczech oddano już 6 sierpnia 1932, a była nią autostrada, łącząca Kolonię z Bonn (obecnie A555). Do 1943 wybudowano 3896 km z planowanych 6800 km.
Największą sieć dróg szybkiego ruchu na świecie mają Chiny (131 000 km na początku 2017) i Stany Zjednoczone, zaś w Europie – Hiszpania (17 109 km na początku 2017). Jeszcze w 1988 w Chinach nie było ani jednego kilometra tego typu drogi, zaś tylko w 2012 oddano ich do użytku łącznie 12 409 km.

</doc>
<doc id="54950" url="https://pl.wikipedia.org/wiki?curid=54950" title="Kanał Mazurski">
Kanał Mazurski

Kanał Mazurski (niem. "Masurischer Kanal", ros. "Канал Мазурский") – nieukończony kanał wodny, który miał połączyć Wielkie Jeziora Mazurskie z Bałtykiem poprzez rzeki Łynę i Pregołę. Obecnie Kanał Mazurski przebiega przez terytorium dwóch państw: Polski i Federacji Rosyjskiej. Nie jest on udostępniony dla żeglugi.
Projekt.
Projekt budowy Kanału Mazurskiego, który powstał pod koniec XIX wieku, opierał się na wcześniejszych pracach braci polskich, którzy osiedli na terenie Prus Książęcych. W XVII w. Józef Naronowicz-Naroński opracował dokładne mapy jezior i plan połączenia kanałem rzeki Pregoły z Niemnem, a kontynuator jego prac Samuel Suchodolec (Suchodolski) opracował projekt kanału mającego połączyć jez. Śniardwy z jez. Niegocin i dalej z rzeką Pregołą.
Wraz z budową kanałów pomiędzy mazurskimi jeziorami, która rozpoczęła się w 1764 roku, zaczęto coraz poważniej rozważać pomysł połączenia ich nowym kanałem z Bałtykiem. Spośród kilku możliwych wariantów wybrano – jako najlepiej uzasadnioną ekonomicznie – trasę łączącą jezioro Mamry z rzeką Łyną. Projekt kanału o długości ok. 50 km z 6 stopniami wodnymi i spadzie ok. 111 m opracowano w latach 1849–1862. Nie wszedł jednak do realizacji. Kolejny projekt, który opracowano w 1874 roku został już zatwierdzony przez Krajowy Parlament Prus Wschodnich, jednak ze względu na problemy związane z własnością gruntów na trasie jego budowy, również nie doczekał się urzeczywistnienia. W latach 1890–1898 podjęto próbę realizacji kolejnej wersji projektu. Zakładał on budowę śluz zamiast dotychczasowo proponowanych pochylni, a przy poszczególnych stopniach kanału (miało być ich 6) planowano budowę elektrowni wodnych. Zaprojektowano również dwie bramy bezpieczeństwa w postaci jazów walcowych. Koncepcja ta również nie została zrealizowana, głównie ze względu na protesty mieszkańców doliny Pregoły i Dejmy obawiających się zwiększenia zagrożenia powodziowego. Obawiano się także, że planowane stałe zasilanie kanału wodą w ilości 6 m³/s będzie skutkowało utrudnieniami w żegludze (szczególnie w okresie letnim).
W 1906 roku przeprowadzono konsultacje z mieszkańcami rejonów przyszłej budowy, podczas których ustalono zasady racjonalnej gospodarki wodnej w rejonie Wielkich Jezior Mazurskich, zadeklarowano włączenie do projektu odpowiedniej liczby zbiorników retencyjnych, budowę śluz oszczędnościowych, a także ustalono wielkość poboru wody na 3 m³/s. Projekt budowy Kanału Mazurskiego ukończono w 1907 roku i został on ostatecznie przyjęty przez Pruski Parlament Krajowy 14 maja 1908 roku. Na realizację inwestycji została przydzielona kwota 16 515 000 marek (w tym 1 815 000 marek przeznaczono na budowę zbiorników retencyjnych).
Budowa.
W ramach wstępnego etapu realizacji inwestycji utworzone zostały dwa Urzędy Budownictwa Wodnego, które podlegały Prezydentowi Rządu w Królewcu, przy czym każdy z nich prowadzić miał prace na innym odcinku budowy. Została ona podzielona w następujący sposób:
Po skompletowaniu niezbędnej dokumentacji technicznej rozpisano przetarg na budowę kanału. Wygrały go – mające już doświadczenia w tego typu pracach – firmy Philipp Holzmann i Dyckerhoff &amp; Widmann. Budowę oficjalnie rozpoczęto w kwietniu 1911 roku. W okresie tym średni koszt 1 km kanału wynosił ok. 300 000 marek.
Wybuch I wojny światowej wymusił pierwszą w historii budowy przerwę. Do 1914 roku wykonano 3/4 robót ziemnych, ukończono większość obiektów pomocniczych i rozpoczęto budowę trzech śluz. W 1919 roku, decyzją Pruskiego Ministerstwa Robót Publicznych prace zostały wznowione. Dużym w tym czasie problemem było pozyskanie dobrej jakości cementu, szczególnie potrzebnego przy budowie największych obiektów hydrotechnicznych – śluz. Trudna sytuacja gospodarcza na początku lat 20. wymusiła kolejną przerwę. Formalną decyzję o wstrzymaniu robót wydał w 1922 roku Minister Komunikacji Rzeszy (pod którego jurysdykcją inwestycja znajdowała się od 1920 roku), jednak prace zabezpieczające trwały jeszcze przez dwa lata. Do tego czasu wykonano 20 km kanału, 10 km było w budowie, ukończono wszystkie przepusty, spusty i groble, a także większość mostów. Rozpoczęto prace przy większości śluz, a jedną z nich – Drużbę I – ukończono.
Inwestycję podjęto ponownie w roku 1934. Wiązało się to z programem aktywizacji gospodarczej Prus Wschodnich realizowanym przez Narodowych Socjalistów. W tym czasie koszt dokończenia budowy oszacowano na 19 500 000 marek z terminem realizacji do maja 1941 roku. Początkowo tempo prac było szybkie i do 1936 roku ukończono koryto kanału na odcinku Łyna – jez. Rydzówka oraz drugą śluzę (Drużba II). W znacznym stopniu zaawansowania była też budowa śluz Ozierki i Piaski.
Wybuch II wojny światowej i związany z tym odpływ siły roboczej spowodował drastyczne zmniejszenie tempa prac. W 1940 roku uczestniczące w budowie kanału oddziały Służby Pracy Rzeszy (RAD) zostały oddelegowane do innych robót. Prace przy budowie Kanału Mazurskiego wstrzymano ostatecznie w 1942 roku, a w roku 1944 większość mostów na kanale została wysadzona w celu powstrzymania radzieckiej ofensywy.
Po zakończeniu wojny nie podjęto już prac nad dokończeniem budowy. Stopień zaawansowania całości inwestycji szacuje się na 90%, przy czym koryto kanału zostało wykonane na całej jego długości, chociaż nie zdołano już podłączyć do niego wszystkich śluz.
Parametry i infrastruktura.
Długość kanału (od jez. Mamry do rzeki Łyny) wynosi 50,4 km (w tym 20,5 km przypada na teren Polski, a 29,9 km na teren Federacji Rosyjskiej). Po wliczeniu w jego trasę rzek Łyny (22 km) i Pregoły (65 km) oraz Zalewu Wiślanego (33 km), sumaryczna długość drogi wodnej wyniosłaby ponad 170 km.
Maksymalna głębokość kanału w jego osi wynosi 2 m w wykopie i 3 m na odcinkach prowadzonych w nasypie. Dno i skarpa kanału zostały zabezpieczone kilkucentymetrową warstwą tłucznia. Głębokość przy przejściu z dna w skarpę zawiera się w przedziale od 1,5 do 2,5 m. Szerokość kanału na poziomie wody średniej sięga 25 m, maksymalna szerokość dna wynosi 13 m. Najmniejszy dopuszczalny promień łuku na jego trasie to 400 m. Projekt Kanału Mazurskiego przewidywał przepływ statków o wyporności do 250 ton i zanurzeniu nie większym niż 1,5 m.
W celu zminimalizowania ryzyka powodziowego, na trasie Kanału Mazurskiego zaprojektowano trzy bramy bezpieczeństwa w postaci jazów walcowo-ruchowych: w rejonie śluz Leśniewo Górne, Piaski i Ozierki Wolnyje (dwa jazy zlokalizowane są na terenie Polski, pozostałości trzeciego obiektu tego typu znajdują się na terytorium Rosji, w okolicach nieistniejącej dziś miejscowości Wickerau). Ponadto przy ujściu kanału z jez. Mamry dodano dodatkową bramę o szer. 8 metrów, której zadaniem jest bezpośrednia ochrona zasobów jeziora.
Kanał Mazurski na niektórych odcinkach – zamiast w typowym wykopie – poprowadzony został w kilkumetrowej wysokości nasypach. Umożliwiło to zmniejszenie różnicy poziomów pomiędzy poszczególnymi stopniami wodnymi i tym samym redukcję ich liczby do niezbędnego minimum. Po obu stronach kanału zaprojektowano też ścieżki holownicze o szerokości 3 m, a także miejsca mijania dla jednostek pływających i porty zimowe.
Śluzy.
Różnica poziomu wód pomiędzy jeziorem Mamry (poziom lustra wody 116 m n.p.m.), a rzeką Łyną (5 m n.p.m. w miejscu połączenia kanału z rzeką w okolicy Znamienska) wynosi około 111 m. Różnicę tę zniwelowano za pomocą 10 śluz znajdujących się w następujących lokalizacjach:
Na terenie Polski znajduje się 5 śluz, pozostałe zlokalizowane są na terenie Federacji Rosyjskiej. Wszystkie śluzy są konstrukcjami żelbetowymi, o zunifikowanych wymiarach komór (szerokość 7,5 m, długość 45 m). Były one umieszczane w miejscach charakteryzujących się istnieniem naturalnych uskoków terenu, co pozwoliło na ograniczenie nakładu pracy podczas realizacji robót ziemnych. Śluzy o spadku większym niż 8 m zostały wyposażone w zbiorniki oszczędnościowe ograniczające zużycie wody podczas śluzowania. Uwzględniając przewidywaną wielkość transportu i przyjmując, iż żegluga trwa 220 dni w roku, określono dzienną liczbę śluzowań na ok. 13 przy dopuszczalnym zużyciu wody wynoszącym 1920 m³ na każde śluzowanie.
Infrastruktura pomocnicza.
W ramach budowy Kanału Mazurskiego wykonano także 40 przepraw mostowych, na które składało się 25 samodzielnych mostów żelbetowych bądź stalowych. Pozostałą ich część stanowiły konstrukcje zespolone ze śluzami i bramami bezpieczeństwa oraz mosty kolejowe. Przeprowadzono również liczne prace melioracyjne oraz wybudowano budynki pomocnicze przeznaczone dla obsługi zatrudnionej przy eksploatacji kanału.
Stan obecny.
Stan kanału po stronie polskiej.
W momencie przerwania budowy kanału, stan zaawansowania prac na odcinku znajdującym się obecnie po stronie polskiej był najmniejszy. Większość urządzeń hydrotechnicznych nie została ukończona i nie zostały one do kanału przyłączone. Do wyjątków należy śluza Piaski (obecnie jedyny w pełni wyposażony i czynny obiekt tego typu na trasie kanału) wraz ze znajdującą się w pobliżu sprawną bramą bezpieczeństwa. .
Szerokość kanału od jeziora Mamry do miejscowości Leśniewo (gmina Srokowo) wynosi od 20 do 25 m, przy głębokości 1,4–1,8 m. Woda znajduje się w obwałowaniach wynoszących się nad okoliczny teren. Kanał zaślepiony jest groblą ziemną przed Leśniewem. Na odcinku bez wody do jeziora Rydzówka znajdują się dwie śluzy (śluza Leśniewo Górne i śluza Leśniewo Dolne). W odległości 9,3 km od jeziora Mamry, za jeziorem Rydzówka, umiejscowiona jest śluza Piaski. Dalsze dwie śluzy po stronie polskiej znajdują się koło miejscowości Bajory Małe (gm. Srokowo).
Zarządcą polskiej części kanału jest Zarząd Zlewni Pojezierza Mazurskiego, Biebrzy i Czarnej Hańczy z siedzibą w Giżycku, który podlega pod Regionalny Zarząd Gospodarki Wodnej w Warszawie. Warszawski Regionalny Zarząd Gospodarki Wodnej odpowiedzialny jest m.in. za stan techniczny kanału oraz eliminację zagrożenia powodziowego. Tym samym w latach 80. i 90. XX wieku uzupełniono infrastrukturę kanału o grodzę przeciwpowodziową (wybudowaną w okolicy osady Kaczory) oraz próg stały z przelewem (miejscowość Bajory Małe). Zadbano także o cztery strażnice wodne, które zachowały się w bardzo dobrym stanie.
Po stronie polskiej znajduje się obecnie jeden most kolejowy (linia Kętrzyn – Węgorzewo) oraz 4 mosty drogowe. Wszystkie te mosty zostały odbudowane po II wojnie światowej.
Stan kanału po stronie rosyjskiej.
Rosyjski odcinek Kanału Mazurskiego znajduje się w całości w rejonie prawdinskim (obwód kaliningradzki). Jego trasa przebiega na ogół w obszarach niezamieszkanych, z wyjątkiem miejscowości Drużba, Lublino i Ozierki. W tej części kanał, jak i urządzenia hydrotechniczne, zostały niemal całkowicie ukończone. Jednakże od zakończenia II wojny światowej odcinek rosyjski nie znajduje się pod opieką żadnej instytucji, toteż wyposażenie techniczne śluz i bramy bezpieczeństwa zostało niemal całkowicie zdewastowane.
Patrząc od strony polskiej, rosyjski odcinek kanału zaczyna się na jego 20,5 kilometrze i biegnie w kierunku północno-zachodnim. Pierwszym obiektem po tej stronie granicy jest most Żeleznodorożnyj – Kryłowo (odbudowany po wojnie). W niedalekiej odległości znajdują się pozostałości zniszczonego mostu kolejowego. Następnie kanał biegnie przez las Bolszakowskij, w którym odnaleźć można trzeci (i ostatni) jaz na jego trasie (obecnie całkowicie pozbawiony wyposażenia). Kolejnym obiektem na trasie Kanału Mazurskiego jest śluza Ozierki, za którą znajduje się kolejowy most linii Żeleznodorożnyj – Czerniachowsk (odbudowany). Następnym stopniem wodnym jest śluza Marinowka wraz z odbudowanym mostem drogowym. W dalszej części trasy, w rejonie dawnego majątku Mauenwalde, znajduje się most drogowy, który jako jedyny na Kanale Mazurskim nie został zniszczony podczas II wojny światowej. Kilkaset metrów dalej znajdują się przyczółki wysadzonego mostu drogowego Drużba – Gusiew, za którym kanał zmienia kierunek na zachodni. Nieopodal znajduje się śluza Kostromino. Ostatnie dwie śluzy na trasie kanału znajdują się w okolicach miejscowości Drużba – są to śluzy Drużba II i Drużba I (przy której zachował się jedyny po stronie rosyjskiej budynek przeznaczony dla obsługi śluzy). Za ostatnim stopniem wodnym Kanał Mazurski zatacza łuk, po czym znajduje ujście w rzece Łynie.
Ogólny stan koryta tej części kanału jest dobry, żelbetowe konstrukcje większości budowli również zachowały się w stanie zadowalającym. Koryto nie jest na ogół wypełnione wodą (wyjątkiem są okolice śluz), w odcinkach bardziej nawodnionych porośnięte jest trzcinami, w miejscach suchych zarastają drzewa. W trzech miejscach kanał został zasypany w celu umożliwienia przejazdu na drugą stronę, przy czym w rejonie nieistniejącego mostu Drużba – Gusiew daje się zauważyć przygotowania do wykonania kolejnego takiego przejazdu.
Na trasie rosyjskiej części Kanału Mazurskiego funkcjonuje jeden most kolejowy (linia Żeleznodorożnyj – Czerniachowsk) oraz 6 mostów drogowych (w tym jeden oryginalny most z okresu budowy kanału). Pozostałości wysadzonych w trakcie wojny mostów zostały wydobyte z dna kanału i umieszczone w jego sąsiedztwie.
Zasoby przyrody i ich ochrona.
Z uwagi na bardzo dobre lokalne uwarunkowania przyrodnicze (lasy, podmokłe łąki, torfowiska), na obszarach, w których wytyczono trasę Kanału Mazurskiego występuje duże bogactwo flory i fauny. Rejony te umiejscowione są na szlakach wędrówek ptaków, toteż można zaobserwować tam rozmaite ich gatunki (m.in. bocian biały, kormoran zwyczajny, mewa, myszołów, perkoz oraz żuraw), a także liczne siedliska bobrów oraz duże ilości zwierzyny łownej. Z tego też względu znaczna część tych terenów objęta jest prawną ochroną.
W okolicach Kanału Mazurskiego wyróżnić można następujące formy ochrony przyrody:

</doc>
<doc id="54954" url="https://pl.wikipedia.org/wiki?curid=54954" title="Wojna polsko-radziecka">
Wojna polsko-radziecka



</doc>
<doc id="54957" url="https://pl.wikipedia.org/wiki?curid=54957" title="Płatnerz">
Płatnerz

Płatnerz – średniowieczny rzemieślnik wykonujący zbroje płytowe dla ludzi i koni, oraz elementy towarzyszące zbroi, jak np. przyłbice, rękawice, szyszaki, a także kolczugi.
Wobec zaniku jazdy pancernej od XVI wieku płatnerzami zaczęto nazywać rzemieślników wyrabiających metalową broń białą, np. mieczników, szpadników, do grupy tej zaliczano także "ślifirzów", którzy wykonywali narzędzia potrzebne cyrulikom: lancety, noże, nożyczki, brzytwy itp.. Zawód ten uprawiano na szeroką skalę od XIV do XVIII wieku. W Polsce początkowo należeli do cechów pokrewnych m.in. pancerników. W XVII wieku utworzyli oni własny cech, który przetrwał do XVIII wieku.
Płatnerzem króla Zygmunta Augusta był Florjan Sybenburger, w XVI wieku działali też Stanisław Reska, Jan Kaczorek, w XVII wieku Bartłomiej Wojczyna, Wojciech Depczyński.

</doc>
<doc id="54964" url="https://pl.wikipedia.org/wiki?curid=54964" title="Chichén Itzá">
Chichén Itzá

Chichén Itzá – prekolumbijskie miasto założone przez Majów na półwyspie Jukatan (Meksyk) w IV – VI w. Zachowane zabytki w jego częściach południowej i zachodniej są związane z wcześniejszą kulturą Majów, natomiast w części północnej – z późniejszą kulturą Tolteków.
W okresie między 600 a 400 r. p.n.e. w Komchen, niedaleko Chichén Itzá powstały pierwsze na ziemiach Majów złożone budowle na kamiennych platformach.
Historia.
Największy rozwój datowany jest na X – XI wiek. W wieku XIII miasto straciło na znaczeniu, a w XV zostało opuszczone. Od 1924 roku prowadzone wykopaliska pozwoliły odkryć pozostałości wielu zabytków. Nazwa miasta pochodzi od dwóch świętych zbiorników, przy których zostało ono założone (nazwa Chichén Itzá znaczy "Źródła Ludu Itzá" lub "Wrota do studni Itzá"). Zbiorniki te zwane "cenote" służyły od V wieku jako miejsce składania ofiar – Majowie wrzucali rytualnie łamane przedmioty.
Zabytki.
Miasto ukształtowane w klasycznym okresie rozwoju sztuki Majów prezentowało typowe cechy ich architektury – niskie budynki wznoszone z kamienia o gładkich ścianach. Ostateczny układ miasta powstał po 900 r. w okresie wpływów Tolteków. Z tego okresu pochodzą największe budowle: największe na terenach Mezoameryki boisko do rytualnej gry w piłkę (o długości 150 m), "El Castillo" – świątynia Kukulkana (Świątynia Zamek), Świątynia Wojowników ("Templo de los Guerreros"), grupa Tysiąca Kolumn i Świątynia Jaguara oraz wiele mniejszych piramid, budowli i wolno stojących ołtarzy.
Obecnie.
W 1988 roku stanowisko archeologiczne w Chichén Itzá wpisano na listę światowego dziedzictwa UNESCO, zaś 7 lipca 2007 roku obiekt został ogłoszony jednym z siedmiu nowych cudów świata. Obecnie jest to znane centrum turystyki na północnym Jukatanie. Turyści przyjeżdżają zwiedzać ruiny oraz odwiedzać znajdujące się w pobliżu cenotes.

</doc>
<doc id="54965" url="https://pl.wikipedia.org/wiki?curid=54965" title="Chichen Itza">
Chichen Itza



</doc>
<doc id="54969" url="https://pl.wikipedia.org/wiki?curid=54969" title="Dualizm korpuskularno-falowy">
Dualizm korpuskularno-falowy

Dualizm korpuskularno-falowy – cecha obiektów kwantowych (np. fotonów czy elektronów) polegająca na przejawianiu, w zależności od sytuacji, właściwości falowych (dyfrakcja, interferencja) lub korpuskularnych (dobrze określona lokalizacja, pęd).
Zgodnie z mechaniką kwantową cała materia charakteryzuje się takim dualizmem, chociaż uwidacznia się on bezpośrednio tylko w bardzo subtelnych eksperymentach wykonywanych na atomach, fotonach, czy innych obiektach kwantowych.
Dualizm korpuskularno-falowy jest ściśle związany z falami de Broglie’a – koncepcją, która przyczyniła się do powstania mechaniki kwantowej, a w szczególności do wyprowadzenia równania Schrödingera.
Równanie:
gdzie formula_2 jest stałą Plancka, łączy wielkości falowe (długość fali formula_3) z korpuskularnymi (pęd formula_4).
Dualizm korpuskularno-falowy w sformalizowanym języku mechaniki kwantowej można opisać posługując się równaniem Schrödingera:
gdzie:
Otrzymana w wyniku rozwiązania tego równania funkcja falowa (stąd „falowość”), a dokładniej kwadrat modułu funkcji falowej formula_10 opisuje prawdopodobieństwo wystąpienia danej cząstki w określonym miejscu formula_11 przestrzeni w objętości formula_12 Prawdopodobieństwo znalezienia cząstki w całej przestrzeni jest równe 1 (jesteśmy pewni, że gdzieś jest). Stąd
Dokonując pomiaru położenia cząstki zawsze znajdujemy ją w przybliżeniu w konkretnym miejscu w przestrzeni (rejestruje ją konkretny detektor). W przypadku eksperymentów z podwójną szczeliną uzyskuje się interferencję bądź nie w zależności od tego czy obiekt przejawia właściwości falowe czy cząsteczkowe. Właściwości cząsteczkowe są obserwowane, gdy w szczelinach będzie umieszczony detektor, wykrywający przez którą szczelinę się poruszał obiekt. Przyczyną tego jest istnienie splątania kwantowego i dostępność informacji o obserwablach. Po detekcji cząstki nieoznaczoność jej pędu stopniowo wzrasta, przez co maleje widoczność prążków interferencyjnych.
Największe układy, dla których zaobserwowano dualizm korpuskularno-falowy miały 2000 atomów.

</doc>
<doc id="54972" url="https://pl.wikipedia.org/wiki?curid=54972" title="Samochód pancerny wz. 34">
Samochód pancerny wz. 34

Samochód pancerny wz. 34 – lekki samochód pancerny produkcji polskiej z okresu dwudziestolecia międzywojennego. Był to podstawowy sprzęt Wojska Polskiego tej kategorii w kampanii wrześniowej.
Historia konstrukcji.
Po odzyskaniu przez Polskę niepodległości w roku 1918 w tworzonym Wojsku Polskim rozpoczęto organizowanie oddziałów samochodowych uzbrojonych m.in. w samochody pancerne. Początkowo wykorzystywano pojazdy pozostawione przez zaborców oraz zdobyte w czasie walk o granice. Ponadto zakupiono we Francji niewielkie partie samochodów Peugeot.
W połowie lat 20. XX wieku postanowiono opracować lub pozyskać za granicą nowe samochody pancerne, które zastąpiłyby w Wojsku Polskim starsze konstrukcje. Początkowo, w roku 1925, planowano zbudować własne samochody pancerne w oparciu o sprowadzone do Polski w latach 1924-1925 podwozia Citroën-Kegresse B-10CV. Projekt opancerzenia podwozi opracował inż. Robert Gabeau z Biura Konstrukcyjnego Wojskowego Instytutu Badań Inżynierii (BK WIBI) przy współpracy z inż. Józefem Chacińskim z Centralnych Warsztatów Samochodowych (CWS). Dwa prototypowe samochody zbudowano w roku 1925. Wzięły one udział w ćwiczeniach na Wołyniu odbywających się we wrześniu tego samego roku. Na podstawie zdobytych doświadczeń Komitet do Spraw Uzbrojenia i Sprzętu (KSUS) zatwierdził 17 października 1925 roku projekt opancerzenia i polecił zabudowanie według tego wzoru kolejnych 90 podwozi Citroën-Kegresse. Pojawił się jednak zarzut, że podwozia te nie nadają się do tego celu. Zainteresowano się w efekcie projektem włoskiej firmy Ansaldo, która zaproponowała samochód pancerny „Polonia” powstały przez modyfikację ciągników artyleryjskich Pavesi. W styczniu 1926 roku komisja, której przewodniczącym był mjr Romiszowski, dokonała prób porównawczych samochodów firmy Ansaldo z samochodami półgąsienicowymi Citroën-Kegresse. Ostatecznie pozostano przy budowie samochodów pancernych w oparciu o podwozia półgąsienicowe. Z powodu braku pieniędzy przebudowa przebiegała z opóźnieniem i pojazdy oficjalnie przyjęto na wyposażenie Wojska Polskiego dopiero w roku 1928 pod oznaczeniem samochód pancerny wz. 28. Dostawy pojazdów zakończono w roku 1930.
Doświadczenia z użytkowania pojazdów zaowocowały wprowadzeniem w kolejnych budowanych samochodach ulepszeń i zmian konstrukcyjnych. W efekcie samochody kolejnych serii produkcyjnych nieznacznie się różniły od siebie. Pojazdy początkowych serii miały przykładowo przednie koła wyposażone w masywy, później zastąpione ogumieniem pneumatycznym
W pierwszych latach służby w Wojsku Polskim ujawniły się podstawowe wady samochodów pancernych wz. 28. Wbrew początkowym założeniom, napęd półgąsienicowy nie miał lepszych zdolności do pokonywania terenu niż kołowy. Za to osiągalna prędkość maksymalna była o wiele niższa, a mechanizm gąsienicowy wymagał stosunkowo częstych przeglądów i obsługi.
Wobec tego postanowiono posiadane samochody wz. 28 poddać modernizacji, polegającej na przebudowie na pojazdy kołowe. Odpowiedni projekt opracowano w latach 1933-1934 w BK Broni Pancernych WIBI (po rozwiązaniu BK Br Panc WIBI w roku 1934, prace kontynuowano w Biurze Badań Technicznych Broni Pancernych – BBT Br Panc.). 
Przy modyfikacji postanowiono wykorzystać podzespoły pochodzące z samochodu ciężarowego Polski Fiat 614, produkowanego na licencji zakupionej we Włoszech w roku 1931. Projekt przebudowy ukończono na początku 1934 roku i wkrótce przebudowano jeden samochód. Jego próby trwały od 30 marca do końca lipca 1934 roku. Obejmowały one m.in. testy trakcyjne po piaszczystych i błotnistych drogach Puszczy Kampinoskiej, a także próby porównawcze zmodernizowanego pojazdu z oryginalnym samochodem wz. 28. Wykazały one m.in. konieczność zastosowania specjalnych gąsienic przeciwślizgowych na tylnych kołach. Po dokonaniu niezbędnych poprawek samochód uczestniczył w rajdzie doświadczalnym na trasie Warszawa-Zambrów-Grodno-Nieśwież-Brześć-Warszawa. Pozytywne wyniki prób spowodowały, że nakazano przebudowę dalszych 11 pojazdów. Prace przeprowadzono w 3 Batalionie Czołgów i Samochodów Pancernych w listopadzie 1934 roku i następnie całą serię doświadczalną przekazano do Kierownictwa Zaopatrzenia Broni Pancernych. Decyzją gen. Tadeusza Kasprzyckiego z 14 czerwca 1935 roku, przebudowany model samochodu został zatwierdzony i przyjęty na wyposażenie Wojska Polskiego pod oznaczeniem samochód pancerny wz. 34. Następnie powieloną dokumentację przesłano do warsztatów garnizonowych i jednostek, gdzie we własnym zakresie dokonano przebudowy pozostałych samochodów wz. 28.
Przebudowa pojazdów odbywała się stopniowo w latach 1934-1938. Podczas tej modernizacji wykorzystano różne odmiany typowych podzespołów, co spowodowało, że powstały trzy różne odmiany samochodów (oznaczane kolejno: wz. 34, wz. 34-I oraz wz. 34-II). Ogółem powstało ok. 90 samochodów tego typu, z czego ok. 30 w wariancie wz. 34, 24 w wersji wz. 34-I oraz 36 wz. 34-II.
Opis techniczny.
Samochody pancerne wz. 34 powstały poprzez przebudowę samochodów wz. 28, dlatego też konstrukcyjnie pojazdy były sobie bliskie.
Samochód wz. 34 miał długość 3620-3750 mm, szerokość ok. 1910 mm oraz wysokość ok. 2200 mm. Masa pojazdu to 2,1-2,2 t. Zależnie od odmiany wyposażony był w jeden z trzech silników. Prędkość maksymalna wynosiła ok. 50 km/h, zużycie paliwa po drodze – 22-23 l/100 km, zaś w terenie – ok. 40 l/100 km. Uzbrojenie w postaci karabinu maszynowego lub działka umieszczono w obrotowej wieży. W odróżnieniu od samochodów pancernych wz. 28, które były obsługiwane przez trzech żołnierzy, załogi samochodów wz. 34 zostały zredukowane do dwóch osób: kierowcy oraz dowódcy-strzelca.
Ogółem powstały trzy odmiany samochodu pancernego wz. 34 różniące się rodzajem zastosowanego silnika oraz tylnego mostu:
W zestawieniach często wersje wz. 34-I oraz wz. 34-II wykazywane były razem jako wz. 34-II.
Moment obrotowy silnika był przenoszony do skrzyni przekładniowej mechanicznej przez sprzęgło jednotarczowe, suche. Skrzynia przekładniowa w odmianie wz. 34 miała trzy biegi, zaś w wariantach wz. 34-I oraz wz. 34-II – cztery. Moment obrotowy ze skrzyni przekazywany był za pomocą wału przegubowego z mechanizmem różnicowym do mostu tylnego i następnie do kół tylnych.
Rama samochodu miała kształt prostokąta. Wykonana była z blachy stalowej o grubości 4 mm i składała się z dwóch podłużnic oraz sześciu poprzecznic. Na ramie montowano silnik, zespół przeniesienia napędu, zespoły podwozia oraz nadwozie. Oś przednia wykonana była ze stali chromoniklowej o przekroju dwuteowym. Drgania osi przedniej tłumiły dwuramienne amortyzatory tarciowe, cierne. Tylny most zawieszony był na ramie za pomocą dwóch płaskich resorów półeliptycznych. Oś tylna nie była wyposażona w urządzenia tłumiące drgania.
Na ramie pojazdu ustawiony był kadłub. Występowały dwa jego warianty: z tylną płytą pancerza skośną lub prostą. Kadłub wykonano z płyt walcowanych ze stali chromoniklowej, utwardzanych powierzchniowo przez cementowanie (nawęglanie). Płyty miały grubość od 6 do 8 mm. Łączone były ze sobą za pomocą kątowników, śrub i nitów. W kadłubie wycięto kilka otworów służących do obserwacji oraz wentylacji wnętrza. Zamykane były one pokrywami umocowanymi na zawiasach. Największy otwór obserwacyjny, przeznaczony dla kierowcy, znajdował się z lewej strony przedniej ściany pojazdu. Otwór ten osłaniano pokrywą ze szczelinami obserwacyjnymi. Na lewej, bocznej ścianie kadłuba umieszczone były drzwi dla kierowcy. W drzwiach wycięty był otwór obserwacyjny zasłaniany pokrywą ze szczeliną obserwacyjną. Drugie drzwi znajdowały się w tylnej płycie kadłuba. Korzystał z nich dowódca-strzelec. Drzwi kierowcy oraz dowódcy zamykane były od wewnątrz. Kadłub samochodu pancernego wz. 34 nie miał żadnego opancerzenia od dołu. W przedziale bojowym podłoga wykonana była z drewnianych desek ułożonych bezpośrednio na ramie. Takie rozwiązanie powodowało, że ewentualny wybuch granatu ręcznego pod pojazdem mógł spowodować uszkodzenie wielu mechanizmów, pożar, a nawet śmiertelne ranienie załogi. Ponadto brak szczelnej podłogi znacznie ograniczał możliwości możliwości pokonywania przeszkód wodnych.
Kadłub samochodu wz. 34 nie był gazoszczelny, dlatego też załoga wyposażona była w maski przeciwgazowe. Podczas walki przewietrzenie wnętrza zapewniał tzw. kaptur umieszczony na wierzchu wieży. W warunkach niebojowych otwierano go na boki, zaś w warunkach bojowych powietrze dostawało się przez szczeliny umieszczone przy jego pułapie.
W płytach osłaniających silnik zostały umieszczone otwory wentylacyjne oraz służące do regulacji i przeglądów. Dostęp do silnika umożliwiały także ruchome górne płyty. Ponadto przed chłodnicą umieszczone zostały dwuskrzydłowe pokrywy. Otwierał je kierowca za pomocą dźwigni i cięgieł.
Wnętrze kadłuba pojazdu było podzielone na dwa przedziały: silnikowy oraz bojowy, oddzielone od siebie przegrodą. W przedziale silnikowym znajdował się silnik oraz niektóre urządzenia jego układów. Za przegrodą umieszczono zbiornik paliwa, urządzenia kierowania i sterowania samochodem. W przedziale bojowym znajdowały się miejsca kierowcy oraz dowódcy-strzelca. W przedniej części przedziału znajdowało się siedzenie kierowcy, bez oparcia. W razie potrzeby rolę oparcia spełniał parciany pas montowany do boków kadłuba. Miejsce dowódcy znajdowało się w tylnej części przedziału. W czasie przemarszów siedział on na składanej ławeczce przymocowanej do lewej ścianki kadłuba. Natomiast w czasie strzelania siedział na pasie parcianym przymocowanym do specjalnych uchwytów umiejscowionych na dole bocznych ścian wieży.
Nad przedziałem załogi znajdowała się obrotowa wieża z uzbrojeniem. Wieża ustawiona była na łożysku kulkowym o dużej średnicy w taki sposób, że można było ją swobodnie obracać. Unieruchamiana była za pomocą specjalnego zacisku. Płyty pancerne wieży łączone były analogicznie jak w przypadku kadłuba. W pokrywie wieży znajdował się sześciokątny otwór nakryty dwiema odchylanymi na bok pokrywami w kształcie „hełmu” (tzw. „kaptur”). Po otwarciu pokryw możliwa była obserwacja. Ponadto w pokrywie wieży umieszczono 3-4 otwory przeznaczone do umieszczenia w nich chorągiewek Słupskiego. W przedniej ściance wieży znajdowało się jarzmo dla karabinu maszynowego lub działka.
Mechanizm kierowniczy składał się z kierownicy, kolumny, mechanizmu ślimakowego, drążka kierowniczego oraz zwrotnic osi przedniej. Skrętne były tylko koła przednie. Hamowanie odbywało się za pomocą dwóch hamulców. W zależności od odmiany samochodu zastosowano różne rozwiązania konstrukcyjne układu hamulcowego. We wz. 34 zastosowano główny hamulec mechaniczny, który działał na bęben umieszczony na wale napędowym, zaś uruchamiany był pedałem nożnym. Hamulec ręczny (również mechaniczny) był używany podczas postoju. Działał on na bębny tylnych kół. W przypadku odmiany wz. 34-II główne hamulce (hydrauliczne) również uruchamiane były pedałem, ale działały na tylne koła. Hamulec ręczny wykorzystywano jako pomocniczy i działał na bęben wału napędowego.
W odmianach wz. 34 oraz wz. 34-I instalacja elektryczna służyła tylko do rozruchu silnika i zasilania reflektora. W nowszej wersji wz. 34-II zastawano bogatsze wyposażenie. Instalacja elektryczna była jednoprzewodowa o napięciu znamionowym 12 V (w starszych odmianach napięcie wynosiło ono 6 V). Źródłem prądu była prądnica "Scintilla" o mocy 300 W oraz akumulator "Tudor ETSp" o pojemności 45 Ah. Do odbiorników należały urządzenie zapłonowe, rozrusznik elektryczny o mocy ok. 0,74 kW, reflektor przedni z dwuwłókową żarówką (o mocy 50 W), światło tylne, lampki kontrolne oraz sygnał dźwiękowy. W późniejszym okresie dokonywano przebudowy instalacji elektrycznej w starszych odmianach na wzór zastosowanej w wariancie wz. 34-II.
Na tablicy kontrolnej kierowcy samochodu wz. 34 znajdowało się tylko kilka przyrządów i wskaźników: przycisk rozrusznika elektrycznego, wskaźnik ciśnienia oleju w układzie smarowania, włącznik zapłonu, włącznik świateł, lampka kontrolna włączenia świateł, cięgno ręcznej regulacji „gazu”, włącznik masy oraz 6 bezpieczników. Odmiana wz. 34-II miała nieco bogatszą tablicę kontrolną. Dodatkowo wyposażona była w licznik kilometrów, szybkościomierz, cięgło „ssania”, lampy kontrolne ładowania akumulatorów oraz lampy oświetlające tablicę.
We wszystkich odmianach samochodu pancernego wz. 34 zastosowano koła typowe dla samochodów ciężarowych Polski Fiat 614 i 618. Były to koła tarczowe, z ogumieniem pneumatycznym "Stomil" o rozmiarach 30 x 5. Z tyłu samochód posiadał po dwa koła bliźniacze. Pojazd wyposażono w jedno koło zapasowe, mocowane na zewnątrz kadłuba, na prawej burcie.
Samochody pancerne wz. 34 występowały w dwóch odmianach uzbrojenia. Większość (ok. 60 egzemplarzy) uzbrojona była w ciężki karabin maszynowy wz. 25 „Hotchkiss”. Karabin umieszczony był w jarzmie kulistym wz. 35 (do 1935 roku wykorzystywano jarzmo prostokątne). Zapas amunicji wynosił 2000 nabojów, które przewożone były w skrzynkach w przedziale bojowym.
Pozostałe samochody (ok. 30 pojazdów) uzbrojone były w działko Puteaux SA 18 kal. 37 mm. Umieszczone było ono w jarzmie prostokątnym konstrukcji francuskiej typu Puteaux, które używane było także w czołgach FT-17. Zapas amunicji do działka wynosił 96-100 naboi. Przyrządem celowniczym była powiększająca półtorakrotnie lunetka wz. 29.
Na wyposażeniu pojazdu znajdowały się: płachta brezentowa do okrywania pojazdu, gaśnica, pompa do pompowania kół, narzędzia saperskie (łopata, kilofy, wyposażenie do holowania), a także łańcuchy przeciwślizgowe. Płachtę, gaśnicę oraz pompę przewożono wewnątrz wozu, zaś narzędzia saperskie i łańcuchy umieszczone były na zewnątrz kadłuba. Często zamiast łańcuchów stosowano ostrogi gąsienicowe, nakładane na tylne koła. Ostrogi te przy normalnej jeździe przewożone były na tylnych błotnikach.
Porównanie danych technicznych samochodów pancernych wz. 28 i wz. 34.
Źródła: , .
Użytkownicy i zastosowanie bojowe.
Samochody wz. 34 w Wojsku Polskim.
W latach 30. XX wieku samochody pancerne w Wojsku Polskim były podporządkowane broni pancernej. W połowie lat 30. XX wieku dotychczasowe bataliony czołgów i samochodów pancernych przeformowano w bataliony pancerne. Rozkazem Dowództwa Broni Pancernych z 2 kwietnia 1936, drugie kompanie czołgów rozpoznawczych w niektórych batalionach pancernych zostały przeformowane w szwadrony pancerne, a następnie stopniowo uzbrajane w samochody pancerne wz. 34 (w miarę przebudowy kolejnych pojazdów). Wyjątkiem był szwadron 11 batalionu pancernego, który otrzymał samochody wz. 29.
Początkowo samochody pancerne wz. 34 malowano w zgodnie z przepisami malowania ochronnego wprowadzonymi w końcu 1932 roku. Pojazdy malowane były w dość duże, nieregularne, jaskrawe plamy koloru piaskowożółtego, ciemnozielonego oraz ciemnobrązowego, poprzedzielane wąskimi obwódkami koloru czarnego. Wozy znajdujące się w składniach jako zapas mobilizacyjny często były malowane na jednolity kolor (zielony).
W 1936 roku wprowadzono nowy sposób malowania ochronnego. Plamy w kolorach szaropiaskowym, oliwkowozielonym oraz ciemnobrązowym (czekoladowym) były podłużne (poziome) o długości 80-150 cm i wysokości 30-60 cm. Przejścia pomiędzy plamami były łagodne, co osiągnięto dzięki malowaniu pistoletem natryskowym. Wystające części pojazdu malowano plamami ciemnymi, zaś zacienione – jasnymi. Ten sposób malowania obowiązywał we wrześniu 1939 roku.
Pierwsze samochody wz. 34, tak jak wcześniejsze wz. 28, na bocznych płytach kadłuba miały namalowane jako znak rozpoznawczy biało-czerwone tarcze. Malowania tarcz na samochodach pancernych zaniechano na początku lat 30. XX wieku. W okresie międzywojennym stosowano także oznakowanie taktyczne w postaci tarcz blaszanych o określonym kolorze i kształcie. Przytwierdzano je z przodu, a czasem także i z boku samochodu. Na fotografiach z września 1939 roku samochody pancerne nie mają już tych znaków.
W 1939 roku, zgodnie z planem mobilizacyjnym „W”, sformowano dziesięć szwadronów samochodów pancernych uzbrojonych w pojazdy wzór 1934. Szwadrony były pancernymi pododdziałami rozpoznawczymi brygad kawalerii. Jednostkami mobilizującymi były bataliony pancerne::
Każdy ze zmobilizowanych szwadronów miał na wyposażeniu 7 samochodów pancernych wz. 34: samochód pancerny pocztu dowódcy (z działkiem) oraz dwa plutony po trzy samochody pancerne (1 z działkiem i dwa z karabinami). Oprócz tego na stanie szwadronu znajdował się samochód osobowy z radiostacją, samochód sztabowy, 4 samochody ciężarowe, 5 motocykli, cysterna na benzynę oraz kuchnia polowa. Dodatkowo samochodem pancernym wz. 34 (uzbrojonym w działko kal. 37 mm) dysponował dowódca dywizjonu.
W pierwszych dniach kampanii wrześniowej samochody pancerne wz. 34 wykorzystywano do walk z dywersantami oraz w potyczkach granicznych. Używano ich również do przeprowadzania kontrataków. W kolejnych dniach samochody wspierały broniących się kawalerzystów, a także prowadziły ogień osłonowy dla wycofujących się jednostek. Dokonywano też kolejnych wypadów zaczepnych. Do 14 września większość samochodów została zniszczona lub porzucona. 27 września pod Krukienicami miało miejsce ostatnie w kampanii wrześniowej starcie z użyciem samochodów pancernych wz. 34. Po zwycięskim boju z Armią Czerwoną ostatnie trzy sprawne samochody pancerne 91 dywizjonu pancernego utknęły w grząskim po ulewie terenie i zostały zniszczone przez załogi.
Inni użytkownicy.
W wyniku kampanii wrześniowej Niemcy zdobyli kilkanaście samochodów wz. 34 w stanie nadającym się do służby. Według niemieckich ocen nie przedstawiały one realnej wartości i nie przyjęto ich do uzbrojenia Wehrmachtu. Mimo tego pewna liczba samochodów po remontach została przemalowana na regulaminowy kolor "Panzer Grau" i prawdopodobnie trafiły one do oddziałów policji i bezpieczeństwa stacjonujących na terenie Generalnego Gubernatorstwa.
Ponadto w książce "„Samochody pancerne Wojska Polskiego 1918-1939”" Magnuski zauważa za jugosłowiańskim autorem książki "„U służbi otaczynie”" (wydanej w latach 70. w Barcelonie), iż w lecie 1941 roku Ustasze otrzymali od Niemców 18 polskich samochodów pancernych. Możliwe, że były to samochody wz. 34. Jednak Janusz Ledwoch w nowszej publikacji ("„Samochody pancerne wz. 29/wz. 34”") przytacza informację pochodzącą ze źródeł chorwackich o otrzymaniu od Niemców w lecie 1941 r. osiemnastu „tankietek TKS(p) Ursus”. Wobec tego nie ma pewności, czy chodzi o samochody pancerne wz. 34, czy o tankietki TKS.
Zachowane egzemplarze i repliki.
Do czasów współczesnych nie zachował się żaden egzemplarz samochodu pancernego wz. 34. Jedynymi oryginalnymi pamiątkami po pojazdach są pojedyncze elementy znajdujące się w muzeach (np. Muzeum w Białymstoku znajdują się drzwi kierowcy).
Zbudowano kilka replik samochodu. Pierwszą replikę tego typu zbudował w roku 2001 Leszek Kusiak. Podwozie oparto na podwoziu samochodu GAZ-67, zaś kadłub wykonano na podstawie szczątkowej dokumentacji.

</doc>
<doc id="54974" url="https://pl.wikipedia.org/wiki?curid=54974" title="M-XV">
M-XV



</doc>
<doc id="54977" url="https://pl.wikipedia.org/wiki?curid=54977" title="Herman Melville">
Herman Melville

Herman Melville (ur. 1 sierpnia 1819 w Nowym Jorku, zm. 28 września 1891 tamże) – amerykański powieściopisarz, poeta i eseista.
Życiorys.
Był synem kupca pochodzenia szkockiego. Jego ojciec zbankrutował, kiedy Herman miał 15 lat. Wcześnie musiał rzucić szkołę i imał się różnych zajęć. Był między innymi robotnikiem rolnym, ekspedientem, urzędnikiem bankowym i nauczycielem. Wiele lat spędził na morzu, na statku wielorybniczym, a swoje doświadczenia zawarł w późniejszej twórczości.
Jego najsłynniejszym dziełem, zaliczanym do kanonu literatury światowej, jest "Moby Dick", fikcyjna opowieść o białym kaszalocie. Pomysł do jej napisania zaczerpnął Melville z prawdziwej historii statku wielorybniczego Essex, jednak znacznie ubarwił historię, wplatając nawet do niej drobne elementy fantasy (m.in. ludzką inteligencję kaszalota). Przedstawił w niej żywy obraz społeczności wielorybników i właścicieli statków wielorybniczych oraz zawarł alegorię odwiecznej walki dobra ze złem.

</doc>
<doc id="54978" url="https://pl.wikipedia.org/wiki?curid=54978" title="Wyspy Galapagos">
Wyspy Galapagos



</doc>
<doc id="54979" url="https://pl.wikipedia.org/wiki?curid=54979" title="Fokker Dr.I">
Fokker Dr.I

Fokker Dr.I – niemiecki jednomiejscowy samolot myśliwski, trójpłatowiec z okresu I wojny światowej, który powstał w odpowiedzi na pojawienie się w lutym 1917 brytyjskiego trójpłatowca Sopwith Triplane, jednak nie był jego kopią, tylko samodzielnym projektem. Samolot został zaprojektowany przez Antona Fokkera i szefa warsztatu doświadczalnego zakładów Fokkera Reinholda Platza. Wyprodukowano 320 egzemplarzy.
Konstrukcja.
Fokker Dr.I był wolnonośnym trójpłatem z kratownicowym kadłubem krytym płótnem, gruby profil płatów i ich niewielka rozpiętość zapewniały mu doskonałą zwrotność i wznoszenie. Jednak trzeci płat zwiększył opór czołowy, w związku z czym samolot z dość słabym silnikiem rotacyjnym o mocy 110 KM rozwijał maksymalnie 165 km/h. Z tego względu nie nadawał się do pościgu za szybszymi dwupłatowcami, był natomiast doskonały w walce kołowej. Jego uzbrojenie to 2 karabiny maszynowe LMG 08/15 strzelające przez śmigło.
Użycie w lotnictwie.
Pierwsze dwa egzemplarze maszyny zostały przetestowane przez najlepszych wówczas pilotów myśliwskich: Wernera Vossa i Manfreda von Richthofena („Czerwonego Barona”), których opinia miała decydujący wpływ na wprowadzenie samolotów na front w październiku 1917.
21 kwietnia 1918 von Richthofen wystartował na Fokkerze Dr.I z dziewięcioma innymi pilotami z lotniska w Cappy. Grupa nawiązała nad miejscowością Morlancourt niedaleko Sommy walkę powietrzną z brytyjskimi samolotami Sopwith Camel. Richthofen w czasie pościgu samolotu, dostał się pod ostrzał lecącego mu na ratunek innego Camela, pilotowanego przez Arthura „Roya” Browna. Równocześnie wojska australijskie, zajmujące pozycje w tym rejonie, otworzyły do jego samolotu intensywny ostrzał z karabinów maszynowych Vickers. Richthofen skręcił samolot w kierunku prześladowcy i wówczas został trafiony jednym z pocisków wystrzelonych z tych karabinów, po czym jego samolot spadł na ziemię za liniami ententy. W wyniku trafienia „Czerwony Baron” zmarł. 
Fokker Dr.I nie miał bezpośredniego następcy, innych trójpłatów Niemcy seryjnie nie budowali. Zastąpił go Fokker D.VII.

</doc>
<doc id="54981" url="https://pl.wikipedia.org/wiki?curid=54981" title="Wężorowcokształtne">
Wężorowcokształtne



</doc>
<doc id="54985" url="https://pl.wikipedia.org/wiki?curid=54985" title="Ikony">
Ikony



</doc>
<doc id="54987" url="https://pl.wikipedia.org/wiki?curid=54987" title="Pierścień kołowy">
Pierścień kołowy

Pierścień kołowy – zbiór wszystkich punktów płaszczyzny euklidesowej ograniczony dwoma okręgami współśrodkowymi o różnych promieniach.
Definicja formalna.
Niech formula_1 będzie dowolnym punktem płaszczyzny euklidesowej formula_2 zaś formula_3 oraz formula_4 odcinkami na niej leżącymi. Bez straty ogólności możemy założyć, że formula_5.
Pierścieniem kołowym nazywamy różnicę zbiorów dwóch kół o promieniach formula_3 oraz formula_7 czyli podzbiór płaszczyzny opisywany układem równań
lub równoważnie
Płaszczyzna zespolona.
W analizie zespolonej pierścień kołowy formula_10 jest otwartym podzbiorem płaszczyzny zespolonej:
Jeżeli formula_12 to obszar ten nazywany jest czasem kołem (dyskiem) bez punktu o promieniu formula_3 wokół punktu formula_14
Jako podzbiór płaszczyzny zespolonej pierścień kołowy może być rozważany jako powierzchnia Riemanna. Struktura zespolona pierścienia zależy wyłącznie od współczynnika formula_15 Każdy pierścień kołowy formula_10 może być odwzorowany holomorficznie w wyśrodkowany pierścień o promieniu zewnętrznym równym formula_17 za pomocą przekształcenia
Promień wewnętrzny jest wtedy związany relacją formula_19
Twierdzenie Hadamarda mówi o wartości maksymalnej jaką może przyjąć funkcja holomorficzna wewnątrz pierścienia kołowego.
Topologia.
Otwarty pierścień kołowy jest topologicznie równoważny z otwartym walcem formula_20 i płaszczyzną bez punktu.
Pole.
Pole pierścienia jest różnicą pól kół o promieniach formula_3 i formula_22
Znając wartość obwodów pierścienia: zewnętrznego formula_24 i wewnętrznego formula_25
Wynik ten może być otrzymany metodami analitycznymi przez podzielenie pierścienia na nieskończenie wiele pierścieni o nieskończenie małych szerokościach formula_27 i polach formula_28 (= długość okręgu razy szerokość) i całkowaniu od formula_29 do formula_30

</doc>
<doc id="54988" url="https://pl.wikipedia.org/wiki?curid=54988" title="Pojezierze Mazurskie">
Pojezierze Mazurskie

Pojezierze Mazurskie (842.8) – część polskich Pojezierzy Wschodniobałtyckich pomiędzy Niziną Staropruską (Górowo Iławeckie, Orneta) i Pojezierzem Iławskim (Iława, Ostróda) na zachodzie, Pojezierzem Litewskim (Augustów, Suwałki) na wschodzie i Niziną Północnomazowiecką (Mława, Płońsk, Ciechanów) na południu.
Charakterystyka.
W skład Pojezierza Mazurskiego wchodzą następujące jednostki fizycznogeograficzne:
Pojezierze obejmuje ciągi moren czołowych trzech głównych faz zlodowacenia bałtyckiego (jęzor mazurski). Rzeźba jest bardzo urozmaicona; łańcuchy wzgórz morenowych (kulminacja na Wzgórzach Szeskich, 309 m n.p.m.), zagłębienia bezodpływowe, kemy, ozy, w południowej części pola sandrowe. Występują liczne jeziora, które zajmują ok. 7% powierzchni tego pojezierza, m.in. 2 największe w Polsce – Śniardwy i Mamry oraz Niegocin, Nidzkie, Roś i Tałty. Liczba jezior o powierzchni powyżej 1 ha wynosi 2700.
Rzeki wypływające z Pojezierza Mazurskiego należą do dorzeczy Narwi (Omulew, Rozoga, Szkwa, Pisa, Ełk) i Pregoły (Łyna z Gubrem, Węgorapa).
Fauna.
Ssaki.
W puszczach Pojezierza Mazurskiego wyodrębniono dzikie mateczniki w celu zachowania pierwotnej fauny. W rezerwatach tych czynione są próby ratowania żubra (Puszcza Borecka), łosia i bobra. Ze zwierzyny łownej wymienić należy przede wszystkim jelenia, sarnę, dzika i zająca. Z mniejszych gryzoni żyją tu wiewiórka, smużka, nornica ruda, piżmak, mysz. Występuje też kilka gatunków ssaków owadożernych: jeż, kret, ryjówka. W rejonie tym występują także: wilk szary, ryś, lis, kuna leśna, borsuk oraz nietoperze.
Ptaki.
Region ten nazywany bywa "ptasim rajem". Ptaki zamieszkujące lasy, jeziora, rzeki, bagna, torfowiska, łąki i pola tworzą bogatą, bo liczącą ponad 350 gatunków awifaunę. W lasach występują: głuszec, jarząbek, cietrzew, kruk, orzechówka, sójka, dzięcioł, orzeł przedni i wiele innych. Nad polami i łąkami krążą myszołowy oraz błotniaki. Nad rzekami i jeziorami występuje kania. Ponadto występują jastrząb, łabędź, krogulec, sokół, gęś, kaczka, perkoz, czapla, żuraw i kormoran.
Płazy i gady.
Liczba gatunków płazów i gadów jest w porównaniu z innymi grupami stosunkowo niewielka. Z płazów należy wymienić traszki, żaby, ropuchy i kumaki nizinne. Z gadów na uwagę zasługują: żółw błotny, jaszczurka, zaskroniec oraz jadowita żmija zygzakowata.
Ryby i inne zwierzęta wodne.
Z rzek zbadanych przez ichtiologów na podkreślenie zasługuje rzeka Drwęca i jej dopływy. Występują tam gatunki typowe zarówno dla wód o charakterze nizinnym, jak i podgórskim: łosoś, troć, śliz, strzebla potokowa, głowacz, kleń, jelec, brzana i piekielnica.
W jeziorach żyją gatunki takie jak: sielawa, sieja, stynka, sum, szczupak, płoć, leszcz, okoń, krąp, węgorz, peluga, amur biały, tołpyga biała i tołpyga pstra. W skład zooplanktonu wchodzą głównie skorupiaki i wrotki.
Owady.
Na Pojezierzu Mazurskim występuje duża liczba owadów, a wśród nich pszczoły i inne gatunki zapylające kwiaty. Liczne gatunki owadów z uwagi na wspaniałe ubarwienie są ważnym elementem estetycznym, zwracającym na omawianym terenie szczególną uwagę. Do nich przede wszystkim zaliczyć należy różnego rodzaju motyle. Pod ochroną znajdują się wszystkie gatunki biegaczy, tęczników i trzmieli. Nad wodami jezior często spotykane są ważki.
Przyroda chroniona i turystyka.
Parki krajobrazowe.
Dla zachowania najcenniejszych zespołów przyrodniczych wydzielono obszary chronionego krajobrazu – Mazurski Park Krajobrazowy (40 000 ha, w tym lasów 18 000 ha, wód 15 000 ha). Na jego terenie znajduje się jezioro Śniardwy.
Ponadto na obszarze Pojezierza Mazurskiego znajduje się 114 rezerwatów przyrody.
Pomniki przyrody.
Ogólna liczba drzew zaliczanych do pomników przyrody w tym regionie wynosi 1060. Są to m.in. Dąb Królewski w Rucianem i Dąb nad Mukrem na brzegu Jeziora Mokre. Znajduje się tu też 139 głazów narzutowych, których obwody dochodzą do 19 m. Pod ochronę rezerwatową wzięto pola tych głazów i nazwano je „Fuledzki Róg”, „Dobieński Róg” oraz „Fafieski Róg".
Możliwości uprawiania turystyki kwalifikowanej.
W regionie Mazurskim istnieje wiele możliwości uprawiania turystyki kwalifikowanej. Wyznaczono wiele szlaków żeglugowych, kajakowych oraz znakowanych szlaków pieszych. Do szlaków żeglugowych należą trasy:
Opisywany region dzięki obfitości i różnorodności jezior, malowniczości rzek i strumieni oraz sieci kanałów łączących jeziora w systemy dróg wodnych, posiada doskonałe warunki do uprawiania turystyki kajakowej. Główne szlaki kajakowe to:
Natomiast najważniejsze znakowane szlaki piesze to:
Gospodarka.
Obszar Pojezierza Mazurskiego ma charakter rolniczo-przemysłowy, z wzrastającym udziałem usług, m.in. handlu i turystyki. W 1989 r. rozpoczął się proces stopniowej restrukturyzacji, modernizacji i prywatyzacji gospodarki, zwłaszcza handlu, hotelarstwa, usług transportowych i budownictwa.
Główne gałęzie przemysłu: spożywczy (mleczarski, mięsny, młynarski, rybny, piwowarski), drzewny (tartaczny, meblowy), chemiczny (gumowy), maszynowy, elektromaszynowy.

</doc>
<doc id="54990" url="https://pl.wikipedia.org/wiki?curid=54990" title="Regulator dwustawny">
Regulator dwustawny

Regulator dwustawny (dwupołożeniowy) – regulator realizujący następujący algorytm:
Sygnał sterujący w przypadku takiego regulatora przyjmuje tylko dwie wartości. Potrzebna do utrzymania pożądanego stanu obiektu energia dostarczana jest na dwóch poziomach związanych ze sterowaniami formula_2 i formula_3 Nie dysponuje się możliwością ustawienia pożądanego poziomu energii do utrzymania stanu, w którym uchyb regulacji formula_4 Dostarczenie właściwej ilości energii może być realizowane tylko jako wartość średnia określona czasem trwania na zmianę jej poziomów. Wielkość regulowana będzie więc oscylować wokół wartości zadanej. Można liczyć jedynie na zerowanie się średniej wartości błędu, a zadowalającą jakość regulacji uzyskuje się przy sterowaniu tylko obiektami łatwymi (pod kątem dynamicznym) do regulacji. Obiektami takimi są z reguły obiekty cieplne.

</doc>
<doc id="54991" url="https://pl.wikipedia.org/wiki?curid=54991" title="Mikrofilm">
Mikrofilm

Mikrofilm – specjalny rodzaj materiału fotograficznego produkowany z reguły jako błona zwojowa o szerokości 8, 16, 35, 70 i 105 mm, na którym można rejestrować kontrastowe (pozbawione półtonów) dokumenty o charakterze kreskowym, takie jak rysunki, druki tekstowe, schematy, plany itp. w pomniejszeniu do 1:200. Stosuje się również tzw. mikrofisze. Są to błony płaskie, na których ujęcia są rejestrowane równolegle w wielu rzędach.
Mikrofilmy mają z reguły bardzo drobne ziarno materiału światłoczułego, co gwarantuje ich wysoką rozdzielczość i kontrastowość. Jednak efektem tego jest niska czułość filmu.
Mikrofilmy służą do archiwizacji dużej liczby dokumentów, udostępniania kopii cennych oryginałów oraz wygodnego przeglądania dokumentów, które w oryginalnej postaci są wielkimi arkuszami. Wciąż jeszcze powszechnie wykorzystywane są m.in. w dużych bibliotekach, jednak odchodzi się od mikrofilmowania na rzecz digitalizacji zbiorów.

</doc>
<doc id="54992" url="https://pl.wikipedia.org/wiki?curid=54992" title="Emulsja Lippmanna">
Emulsja Lippmanna

Emulsja Lippmanna – specjalny rodzaj niskoczułej i drobnoziarnistej emulsji fotograficznej o zdolności rozdzielczej ok. 2000–5000 linii/mm. Wynaleziona w 1891 r. przez Gabriela Lippmanna.
Składa się z bardzo drobnych ziaren bromku i chlorku srebra. Średnica tych ziaren wynosi 10–50 nm.
Stosowana w fotografii barwnej i holografii.

</doc>
<doc id="54993" url="https://pl.wikipedia.org/wiki?curid=54993" title="Visconti">
Visconti

Visconti – ród arystokracji włoskiej wzmiankowany już w XI wieku. Wywodzi się od Ottona, rycerza zasłużonego w czasie I wyprawy krzyżowej, który został w 1078 r. wicehrabią ("visconte") Mediolanu. Tytuł ten dał początek nazwisku.
Z rodu tego pochodził Teobaldo Visconti, od 1271 papież Grzegorz X. Azzo i Lucchino (XIV. w.) narzucili panowanie niemal całej Lombardii i sięgnęli aż do Piemontu. Podzielone posiadłości rodowe zjednoczył Gian Galleazzo hrabia Virtu (1351–1402), gdy kupił u króla Wacława tytuł księcia Mediolanu, opanował Pizę, Sienę, Perugię, Padwę, Bolonię. Nosił się z myślą pozyskania dla siebie korony zjednoczonych Włoch. Jego panowanie zapewniło miastom włoskim potęgę i dobrobyt. W Piacenzy odnowił uniwersytet w 1447 roku. Po wygaśnięciu głównej linii, panowanie przeszło na dom Sforzów.
W latach 1287–1447 panowali w Mediolanie jako:

</doc>
<doc id="54999" url="https://pl.wikipedia.org/wiki?curid=54999" title="Elektrownia kondensacyjna">
Elektrownia kondensacyjna

Elektrownia kondensacyjna – elektrownia cieplna pracująca według termodynamicznego obiegu Rankine’a. W odróżnieniu od elektrociepłowni ciepło uzyskane przy skropleniu pary wodnej, która opuszcza turbinę parową, tracone jest do otoczenia.
W elektrowniach kondensacyjnych oraz jądrowych wykorzystywane są kondensacyjne turbiny parowe.

</doc>
<doc id="55001" url="https://pl.wikipedia.org/wiki?curid=55001" title="Bitwa pod Farsalos">
Bitwa pod Farsalos

Bitwa pod Farsalos – starcie zbrojne 9 sierpnia 48 p.n.e. pomiędzy wojskami Cezara i Pompejusza, które miało miejsce w Tesalii podczas rzymskiej wojny domowej.
Siły Cezara liczyły 23–33 tys. żołnierzy piechoty i 1 tys. jazdy, Pompejusz dysponował 40–54 tys. piechoty i 7 tys. jazdy. Dane te opierają się na wspomnieniach Cezara i niektórzy historycy uważają, że dysproporcje między obiema armiami były mniejsze.
Wrogie armie rozłożyły się na przeciwległych końcach równiny Farsalos. Pompejusz pierwszy wyprowadził swoje oddziały i ustawił je w tradycyjnym szyku bojowym na równinie między obozami. Cezar, wiedząc o przewadze kawalerii przeciwnika, ustawił swoje wojska w szyku trójszeregowym, z tym, że do osłony tyłów wydzielił 6 do 8 kohort (2–2,5 tys. ludzi) ustawionych na tyłach swojego prawego skrzydła (tzw. czwarty szereg) i zwiększył odstępy między swoimi kohortami, aby długość własnych linii dorównywała długości linii wojsk Pompejusza. Trzecia linia sił głównych miała stanowić rezerwę dla dwóch pierwszych.
Bitwa rozpoczęła się od ataku dwóch pierwszych szeregów Cezara na główne siły Pompejusza, który – wbrew przyjętym zwyczajom – nakazał bierność własnej piechocie, a rzucił do uderzenia swoją jazdę, licząc, że po odepchnięciu zgrupowanej na prawym skrzydle nielicznej kawalerii Cezara uda się następnie poprzez szarżę z własnego lewego skrzydła zwinąć w kierunku rzeki całą linię przeciwnika, zatrzymaną wzdłuż frontu. Pod naporem wroga, kawaleria Cezara zaczęła się cofać, a podążająca za nią jazda Pompejusza odsłoniła swoją prawą flankę, na którą spadło uderzenie oddziałów piechoty, tworzących rezerwową czwartą linię, pod osobistym dowództwem Cezara. Doszło do zaciętej walki, w której wojska Cezara rozbiły jazdę Pompejusza, zmuszając ją do ucieczki.
Następnie rozproszeniu uległy oddziały procarzy i łuczników wspierające atak pompejańskiej jazdy, co odsłoniło lewe skrzydło wojsk Pompejusza, na które natarły wolne już wydzielone kohorty czwartej linii. Jednocześnie do ataku ruszyła cezariańska trzecia linia. Zmasowany atak od frontu i na lewe skrzydło złamał opór pompejańczyków, którzy rzucili się do ucieczki w stronę swojego obozu. Cezar, nie przerywając ataku, wpadł za uciekającymi do obozu i zdobył go, a Pompejusz w przebraniu uciekł do Larissy, gdzie wsiadł na statek i odpłynął do Egiptu.
Zwycięstwo kosztowało Cezara według jego własnych obliczeń 230 zabitych i 2 tys. rannych. Pompejusz miał stracić 15 tys. zabitych i rannych oraz 24 tys. wziętych do niewoli.
Była to decydująca bitwa wojny domowej. Wszystkie prowincje i greckie państwa zależne od Rzymu opowiedziały się teraz po stronie zwycięzcy. Pompejusz mógł liczyć już tylko na poparcie wiernych sobie wojsk w Afryce.

</doc>
<doc id="55004" url="https://pl.wikipedia.org/wiki?curid=55004" title="Obieg Rankine’a">
Obieg Rankine’a

Obieg Rankine’a (dokładniej obieg Clausiusa-Rankine’a) jest obiegiem porównawczym dla procesów, w których zachodzi parowanie i skraplanie czynnika roboczego np. dla konwencjonalnych lub jądrowych siłowni parowych, agregatów chłodziarek i pomp ciepła. 
Jest on złożony z następujących przemian:
Sprawność obiegu dla wody może wynosić 0,4-0,6, w praktyce bliższa dolnej granicy, co wynika z odchyłek przemian od założeń teoretycznych obiegu (np. nieizentropowe rozprężanie pary w turbinie, spadki ciśnienia w wymiennikach ciepła w kotle, etc.). 
Obieg ten jest znacznie bliższy rzeczywistości dla cyklu, w którym zachodzi przemiana fazowa gaz–ciecz w porównaniu z obiegiem Carnota, który jest cyklem zachodzącym tylko dla gazu.
Czynnikiem roboczym (termodynamicznym) w cyklu Rankine’a jest w zastosowaniach technicznych (energetyce) najczęściej woda. Wynika to z wielu względów, m.in. z jej bardzo łatwej dostępności oraz obojętności dla środowiska. Niekiedy pojawiają się tzw. ORC, Organic Rankine Cycle, obiegi Rankine’a wykorzystujące jako czynnik roboczy węglowodory, co pozwala na pracę przy niższych temperaturach górnego źródła ciepła obiegu. Dzięki temu możliwe jest wykorzystanie np. ciepła geotermalnego do produkcji energii elektrycznej.
Podnoszenie sprawności obiegu Rankine’a.
Przegrzew wtórny.
W tym przypadku para po opuszczeniu wysokoprężnej części turbiny kierowana jest z powrotem do kotła do ponownego przegrzania. Pozwala to na zapobieganie skraplania się pary wodnej wewnątrz turbiny i zwiększa jej żywotność (jak widać na wykresach T-s i p-v, podczas rozprężania pary (przemiana 1-2) następuje przekroczenie linii nasycenia pary wodnej i wejście w obszar pary wilgotnej, a więc mieszaniny pary wodnej i wody w fazie ciekłej – przegrzew wtórny powoduje przesunięcie na wykresie T-s „w prawo” rozprężania i pozwala na uniknięcie lub opóźnienie wejścia w obszar pary wilgotnej). Jednocześnie powoduje zwiększenie średniej temperatury przekazywania ciepła do czynnika w obiegu, od której to temperatury zależy sprawność (podobnie jak od temperatury dostarczania ciepła w obiegu Carnota).
Regeneracja ciepła.
Regeneracja ciepła w obiegach termodynamicznych polega na zachowaniu pewnej ilości ciepła wewnątrz obiegu, które bez regeneracji byłoby wyrzucone do otoczenia.
W siłowni parowej (a więc i w obiegu Rankine’a) ciepłem tym jest ciepło skraplania pary wodnej. Część strumienia pary, po rozprężeniu w pewnej ilości stopni turbiny, odprowadzana jest do wymiennika regeneracyjnego. Całe ciepło (a dokładniej entalpia) tej części strumienia pary wykorzystane zostaje do podgrzania kondensatu, dzięki czemu w kotle spalana jest mniejsza ilość paliwa.
Regeneracyjny podgrzew wody zasilającej kocioł realizowany jest zwykle w kilku wymiennikach, dzięki czemu minimalizowane są straty egzergii. Ilość wymienników zależna jest od wielkości bloku energetycznego, i wynosi zwykle od kilku do kilkunastu. Część wymienników umieszczona jest przed pompą zasilającą (wymienniki niskoprężne), a część za (wymienniki wysokoprężne). Nazwa pochodzi oczywiście od ciśnienia panującego po stronie kondensatu. 
Regeneracja ciepła obiegu Rankine’a prowadzi do wzrostu sprawności termicznej obiegu o kilka do kilkunastu procent, w zależności od liczby i powierzchni wymienników i wielkości ciepła wykorzystanego do regeneracji. Zastosowanie w układach rzeczywistych siłowni regeneracji ciepła prowadzi do komplikacji układu i wzrostu kosztów inwestycyjnych. Jednak korzyści wynikające ze wzrostu sprawności netto elektrowni powodują, że regeneracja ciepła była, jest i będzie stosowana, a jej znaczenie stale wzrasta.

</doc>
<doc id="55009" url="https://pl.wikipedia.org/wiki?curid=55009" title="Hiroshi Mitsuzuka">
Hiroshi Mitsuzuka

 - polityk japoński.
W 1989 sprawował krótko urząd ministra spraw zagranicznych.
Wczesne życie i edukacja.
Mitsuzuka urodził się w Misato. Otrzymał najpierw tytuł lekarza weterynarii, później otrzymał tytuł prawnika na Uniwersytecie Waseda.

</doc>
<doc id="55010" url="https://pl.wikipedia.org/wiki?curid=55010" title="Bitwa koło Wysp Liparyjskich">
Bitwa koło Wysp Liparyjskich

Bitwa koło Wysp Liparyjskich – bitwa, która miała miejsce w roku 260 p.n.e. pomiędzy morskimi eskadrami: rzymską pod dowództwem konsula Gnejusza Korneliusza Scypiona Aziny liczącą 17 okrętów a kartagińską Hannibala Giskona liczącą 20 okrętów. Bitwa ta stanowiła pierwszą konfrontację morską między siłami rzymskimi i kartagińskimi podczas I wojny punickiej.
Kontekst.
Po sukcesach lądowych na Sycylii, zaznaczonych zdobyciem Agrigentum, Rzymianie poczuli się na siłach zbudować flotę, która zapewniłaby kontrolę nad Morzem Śródziemnym. W rekordowym czasie 2 miesięcy republika rzymska zbudowała flotę około 120 okrętów – w jej skład wchodziło 100 pięciorzędowców i 20 trójrzędowców; wyszkoliła dla nich załogi (w liczbie około 30 tys. wioślarzy). Dowództwo nad pierwszymi 17 okrętami objął konsul Gnejusz Korneliusz Scypion Azina. Wraz ze swoją eskadrą skierował się najpierw do Messyny.
Bitwa.
Mając informacje sugerujące, że garnizon Lipary – głównego portu Wysp Liparyjskich może przejść na stronę Rzymian, konsul Azina pożeglował tam i wpłynął do Lipary z zamiarem zajęcia wysp i uczynienia ich bazą wypadową dla rzymskiej floty. Bez przeszkód rzucił kotwice w porcie opanowanym przez Kartagińczyków. W nocy nadpłynęła eskadra punicka z Panormos i zablokowała wejście do portu. Przerażone i niedoświadczone załogi rzymskie, bojąc się konfrontacji morskiej z wrogiem, umknęły na ląd, dostając się do niewoli wraz ze swoim wodzem. Wszystkie rzymskie okręty zostały utracone.
Na skutek porażki, rzymski konsul otrzymał swój niepochlebny przydomek Azina – po łacinie "Asina" – "osioł". Wkrótce potem jednak kartagińska flota została pokonana w bitwie pod Mylae.

</doc>
<doc id="55011" url="https://pl.wikipedia.org/wiki?curid=55011" title="Dave Kirby">
Dave Kirby

Dave Kirby (1939 - 17 kwietnia 2004 w Branson, Missouri), amerykański muzyk country, autor piosenek, wokalista i gitarzysta.
Był m.in. twórcą piosenek "Is Anybody Going To San Antone?" (dla Charleya Pride'a, piosenka była nr 1 na listach przebojów), "Down By The River" (dla Bucka Owensa i Rose Maddox), "Wish I Didn't Have To Miss You" (dla Jacka Greene'a). Wśród wybitnych wykonawców, z którymi współpracował jako gitarzysta sesyjny, byli Dolly Parton, Ringo Starr, Merle Haggard i Willie Nelson.
Był autorem i wykonawcą znanej piosenki "North Alabama" (1973). Poślubił wokalistkę country, Leonę Williams.

</doc>
<doc id="55013" url="https://pl.wikipedia.org/wiki?curid=55013" title="Siła bezwładności">
Siła bezwładności

Siła bezwładności (siła inercji, siła pozorna) – siła pojawiająca się w nieinercjalnym układzie odniesienia, będąca wynikiem przyspieszenia tego układu. Siła bezwładności nie jest oddziaływaniem z innymi ciałami, jak to ma miejsce przykładowo w sile klasycznie rozumianej grawitacji.
Jeżeli zjawisko, w którym pojawiła się siła bezwładności, opisywane jest w inercjalnym układzie odniesienia, wówczas siła bezwładności nie występuje, zachowanie się ciał w takim układzie można wyjaśnić działaniem innych sił.
Siła bezwładności działająca na ciało o masie m znajdujące się w nieinercjalnym układzie poruszającym się z przyspieszeniem a wyrażona jest wzorem:
W powyższym wzorze minus oznacza, że zwrot siły bezwładności jest przeciwny do zwrotu przyspieszenia układu.
Siły bezwładności.
W układzie odniesienia poruszającym się z przyspieszeniem liniowym oraz obracającym się ze środkiem obrotu w początku układu współrzędnych obrót może odbywać się ze zmienną prędkością kątową, siła bezwładności działająca na poruszający się punkt materialny określona jest wyrażeniem:
Kolejne składniki to:
Gdzie:
Wielkości określające ruch układu odniesienia względem dowolnego inercjalnego układu odniesienia:
Wielkości określające ruch ciała względem nieinercjalnego układu odniesienia:
Cel wprowadzania siły bezwładności.
Zasady dynamiki Newtona obowiązują dla układów inercjalnych (stacjonarnych). Możliwa jest jednak transformacja tych równań do układów nieinercjalnych (niestacjonarnych). W wyniku otrzymujemy równania analogiczne do równań Newtona, przy czym transformacja powoduje powstanie dodatkowych wyrazów (o wymiarze siły). Właśnie te dodatkowe wyrazy nazywa się siłami bezwładności, nie są to jednak siły fizyczne, a tylko matematyczne artefakty zmiany układu współrzędnych.
W szczególności postępowanie takie da się przeprowadzić dla układów, których ruch jest złożeniem ruchu obrotowego oraz liniowo przyspieszonego (pod pewnymi warunkami na zależność przyspieszenia od czasu, np. różniczkowalność). Wszelkie ruchy, które mogą być uważane za złożenie takich ruchów prostych, dopuszczają zatem opis za pomocą równań Newtona uzupełnionych o siły bezwładności.

</doc>
<doc id="55014" url="https://pl.wikipedia.org/wiki?curid=55014" title="Philip Locke">
Philip Locke

Philip Locke (ur. 29 marca 1928 w Marylebone, w Londynie, zm. 19 kwietnia 2004 w Dedham) – brytyjski aktor filmowy, teatralny, telewizyjny i głosowy.
Życiorys.
Urodził się w Marylebone, w środkowym Londynie, jako syn Frances i Jamesa Locke. Uczył się aktorstwa w Royal Academy of Dramatic Art. W 1954 zadebiutował na scenie Oldham Reporter jako Feste w komedii Williama Shakespeare’a "Wieczór Trzech Króli" i trafił na Broadway jako Francis Flute w "Śnie nocy letniej". Od końca lat 50. był członkiem zespołu w Royal Court Theatre, gdzie John Osborne określił go jako „wyjątkowego i niezawodnego”. Był weteranem licznych produkcji Royal National Theatre i Royal Shakespeare Company. W 1975 był nominowany do Tony Award za rolę profesora Moriarty’ego w spektaklu "Sherlock Holmes" na podstawie powieści Arthura Conana Doyle’a.
Był znany z ról nerwowych fanatyków i złoczyńców. Miał na koncie wiele ról filmowych i telewizyjnych, w tym gościnny udział w serialach takich jak "Rewolwer i melonik" (1961-1967), "Święty" (1968), "Doktor Who" (1982), "Bergerac" (1989), "Poirot" (1989) i "Jeeves and Wooster" (1993). Wystąpił w dramacie Clive’a Donnera "Oliver Twist" (1982), będącym ekranizacją powieści Karola Dickensa, oraz "Ivanhoe" (1982) wg powieści Waltera Scotta. Najbardziej znaną kreacją, jaką stworzył, była postać zabójcy Vargasa w filmie z serii o agencie Jamesie Bondzie "Operacja Piorun" (1965).
W życiu prywatnym jego partnerem był Michael Ivan.

</doc>
<doc id="55021" url="https://pl.wikipedia.org/wiki?curid=55021" title="Mariusz Łukasiewicz">
Mariusz Łukasiewicz

Mariusz Łukasiewicz (ur. 25 września 1960, zm. 26 kwietnia 2004) – wrocławski biznesmen, założyciel przedsiębiorstwa sprzedaży ratalnej Lukas, Lukas Banku i Euro Banku. Był jednym z najbogatszych Polaków.
Życiorys.
W 1981 ukończył technikum elektroniczne, następnie ukończył studia magiterskie na Wydziale Prawa i Administracji Uniwersytetu Wrocławskiego. Rozpoczął aplikację adwokacką, której nie ukończył. 
Pod koniec lat 80. XX wieku rozpoczął pracę w sektorze prywatnym, w firmach polinijnych zajmujących się produkcją tekstyliów i sprzętu elektronicznego. W 1992 założył Lukas SA, firmę kredytową specjalizującą się w udzielaniu kredytów ratalnych na zakup produktów AGD i RTV. W 1998 zakupił Bank Świętokrzyski w Kielcach w celu pozyskania licencji bankowej, na podstawie której powstał bank komercyjny Lukas Bank S.A. W 2001 sprzedał swoje akcje banku francuskiemu Crédit Agricole. 
W 2002 zakupił pakiety kontrolne dwóch banków: Banku Wschodniego w Białymstoku oraz Banku Społem w Warszawie. Zdecydował o połączeniu obu banków i na bazie ich licencji w 2003 założył bank komercyjny Euro Bank. Po jego śmierci kierowanie spółką przejął jego brat Sławomir. W 2005 roku Euro Bank S.A. został kupiony przez francuskie konsorcjum finansowe – Société Générale.
Zmarł na zawał serca. 
Pochowany na cmentarzu Świętej Rodziny we Wrocławiu.
Na cześć Mariusza Łukasiewicza przyznawane jest stypendium.
Miał żonę Krystynę oraz syna Edgara.

</doc>
<doc id="55024" url="https://pl.wikipedia.org/wiki?curid=55024" title="Autoradiografia">
Autoradiografia

Autoradiografia – metoda obrazowania rozkładu substancji promieniotwórczych, najczęściej w płaskim przedmiocie.
Autoradiografię wykonuje się pozostawiając na pewien czas kliszę rentgenowską przyłożoną ściśle do przedmiotu lub pokrywając próbkę emulsją światłoczułą. Wywołana emulsja ujawnia rozkład substancji promieniotwórczych w przedmiocie (autoradiogram). W technice autoradiografii oprócz klisz rentgenowskich można wykorzystywać również inne systemy detekcji promieniowania.
Po uprzednim oznakowaniu radioizotopami uczestniczących w reakcji związków autoradiografia pozwala na określenie przebiegu reakcji chemicznych gdy reagenty rozdzielają się.
Substancje promieniotwórcze występują w organizmach w ilościach śladowych, dlatego można pominąć naturalną radioaktywność badanego organizmu. Wprowadzony do organizmu wskaźnik izotopowy krąży z jego płynami ustrojowymi i jest wbudowywany do związków chemicznych organizmu. Na przykład, aby śledzić przemiany RNA w komórkach, można inkubować komórki z radioaktywnym prekursorem tego związku. Po inkubacji materiał poddaje się rutynowej technice histologicznej: sporządza się skrawki, umieszcza na szkiełkach podstawowych, preparaty pokrywa się emulsją fotograficzną i pozostawia w ciemności (nawet na kilka miesięcy). W tym czasie promieniowanie emitowane przez izotop promieniotwórczy naświetla materiał światłoczuły. Po wywołaniu emulsji można określić rozmieszczenie pobranej substancji radioaktywnej, przykładowo przemiany RNA w komórce albo rozpoznać określone sekwencje DNA.
Przy zastosowaniu bardzo cienkich skrawków można oglądać autoradiogramy pod mikroskopem, a nawet mikroskopem elektronowym.

</doc>
<doc id="55025" url="https://pl.wikipedia.org/wiki?curid=55025" title="Anomalia (astronomia)">
Anomalia (astronomia)

Anomalia – kąt określający położenie obiektu na orbicie.
Istnieją następujące rodzaje anomalii:

</doc>
<doc id="55027" url="https://pl.wikipedia.org/wiki?curid=55027" title="Inklinacja">
Inklinacja

Inklinacja (nachylenie) – jeden z elementów orbity. Określa kąt pomiędzy płaszczyzną orbity a płaszczyzną odniesienia. W astronomii gwiazdowej przez nachylenie rozumie się także kąt, jaki tworzy linia widzenia na gwiazdę z jej osią obrotu, albo z osią prostopadłą do płaszczyzny jej orbity, w przypadku gwiazd podwójnych i wielokrotnych.
Płaszczyzną odniesienia, względem której określamy inklinację, może być:

</doc>
<doc id="55028" url="https://pl.wikipedia.org/wiki?curid=55028" title="Ordre de Bataille polskiej dywizji piechoty w 1920">
Ordre de Bataille polskiej dywizji piechoty w 1920

Ordre de Bataille polskiej dywizji piechoty podczas wojny polsko-bolszewickiej 1920 – strona przedstawia orientacyjny schemat organizacji polskiej dywizji piechoty w 1920 roku. W rzeczywistości wiele jednostek powstawało na bazie już istniejących oddziałów państw zaborczych i ich struktura była nieco odmienna. Wiele dywizji powstawało też we Francji (Błękitna Armia) oraz z zaciągu ochotniczego, a ich struktura została znormalizowana dopiero po wojnie.
Skład i uzbrojenie.
Podczas krótkiego okresu spokoju pomiędzy zakończeniem walk polsko-ukraińskich w Galicji a rozpoczęciem działań wojennych na frontach wojny polsko-bolszewickiej dowództwo polskie starało się uporządkować i znormalizować standardowe wyposażenie polskich dywizji piechoty. Jednakże, na skutek braków w sprzęcie zadanie to udało się jedynie częściowo, dlatego w Wojsku Polskim walczyły obok siebie dywizje wyposażone w broń niemiecką, austro-węgierską, rosyjską i francuską. Nastręczało to olbrzymich trudności aprowizacyjnych, gdyż każdy z powyższych krajów używał amunicji innego typu i kalibru.

</doc>
<doc id="55029" url="https://pl.wikipedia.org/wiki?curid=55029" title="Przemiana izentropowa">
Przemiana izentropowa

Przemiana izentropowa lub izoentropowa – proces termodynamiczny zachodzący przy stałej entropii właściwej. Jej wykres termodynamiczny jest nazywany izentropą.
Przemiany te odgrywają w technice stosunkowo dużą rolę, ponieważ może być jednocześnie adiabatą odwracalną (beztarciową, idealną). Izentropa może być także przemianą rzeczywistą, w której od czynnika odbierane jest ciepło równe ciepłu wewnętrznemu przemiany (ciepłu powstającemu wewnątrz czynnika w wyniku tarcia wewnętrznego). W rzeczywistości przemiana izentropowa jest praktycznie niespotykana, jednak w teorii maszyn cieplnych odgrywa istotną rolę. Jako adiabata odwracalna przewija się szczególnie w teorii sprężarek przepływowych i turbin cieplnych.

</doc>
<doc id="55030" url="https://pl.wikipedia.org/wiki?curid=55030" title="Antoni Chrościcki">
Antoni Chrościcki

Antoni Chrościcki (ur. 16 sierpnia 1910 w Wierchnieudińsku, zm. 17 kwietnia 2004) – polski pediatra kardiolog, uczestnik kampanii wrześniowej 1939, żołnierz Armii Krajowej, więzień obozu sowieckiego w Stalinogorsku, brał udział w tajnym nauczaniu.
Prof. dr habilitowany medycyny, związany z Akademią Medyczną w Warszawie i Centrum Zdrowia Dziecka w Warszawie. Był m.in. kierownikiem Samodzielnej Pracowni Patofizjologii Układu Krążenia Instytutu Pediatrii I Wydziału Lekarskiego Akademii Medycznej. Od 1985 członek korespondent, a od 1988 członek zwyczajny Towarzystwa Naukowego Warszawskiego. W latach 1972–1983 członek Zarządu Głównego Polskiego Towarzystwa Kardiologicznego, w 1993 nadano mu członkostwo honorowe PTK.
Pionier polskiej kardiologii dziecięcej, opracował nowe metody diagnostyczne oraz techniki operacyjne. Autor i współautor publikacji naukowych i dydaktycznych; współautor książki "Wady wrodzone serca u dzieci" (1963); wyróżniony nagrodami resortowymi, akademickimi i Polskiego Towarzystwa Lekarskiego.
Ojciec historyka sztuki Juliusza A. Chrościckiego, mąż lekarki Emilii Paderewskiej-Chrościckiej. Kawaler Orderu Uśmiechu.

</doc>
<doc id="55033" url="https://pl.wikipedia.org/wiki?curid=55033" title="Bartoszyce">
Bartoszyce

Bartoszyce (dawniej "Barsztyn", ) – miasto w północnej Polsce, w województwie warmińsko-mazurskim, siedziba powiatu bartoszyckiego. Miasto leży na Nizinie Sępopolskiej w dolnym biegu rzeki Łyny.
Pod względem historycznym Bartoszyce leżą w Prusach Dolnych, na obszarze średniowiecznego pruskiego terytorium plemiennego Barcji, kilkanaście kilometrów na północ od granic Warmii. Bartoszyce to miasto o wielowiekowej historii i tradycji, łączące w sobie wpływy polskie, niemieckie i bałtyckie.
W latach 1954–1972 miasto było siedzibą władz gromady Bartoszyce, choć do niej nie należało. W latach 1975–1998 Bartoszyce administracyjnie należały do województwa olsztyńskiego. Dzisiaj to ważny węzeł komunikacyjny oraz ośrodek administracyjny, usługowy i kulturalny województwa.
1 stycznia 2018 Bartoszyce liczyły 23 810 mieszkańców.
Położenie i lokalizacja.
Bartoszyce położone są w północnej części województwa warmińsko-mazurskiego po obu stronach rzeki Łyny. Geograficznie znajdują się w mezoregionie Równina Sępopolska, która jest częścią makroregionu Nizina Staropruska. Ta z kolei wchodzi w skład podprowincji Pobrzeża Wschodniobałtyckie i prowincji Niżu Wschodniobałtycko-Białoruskiego. Bartoszyce leżą na równinie, która na swych obrzeżach wznosi się na wysokość 80–100 m n.p.m. i obniża się ku środkowi do 40–50 m n.p.m.
Miasto położone jest: 71 km od Olsztyna, 256 km od Warszawy, 177 km od Gdańska, 17 km od granicy z Rosją i 58 km od Kaliningradu.
Środowisko naturalne.
Według danych z 2005 roku, Bartoszyce mają obszar 11 km² (0,84% powierzchni powiatu) w tym:
Geologia i rzeźba terenu.
Bartoszyce leżą na platformie wschodnioeuropejskiej w regionie obniżenia nadbałtyckiego (czasami nazywanego też syneklizą perybałtycką). Miasto położone jest w obniżeniu wysoczyzny morenowej płaskiej co powoduje, że na terenie miasta rzeźba terenu jest raczej płaska. Natomiast dookoła Bartoszyc dominują tereny pagórkowate z licznymi oczkami wodnymi w miejscowych obniżeniach terenu.
Gleby.
Na terenie miasta znajduje się 307 ha użytków rolnych. Na jego obrzeżach dominują gleby urodzajne, kompleksu pszennego dobrego. Wykształcone głównie na glinach lekkich, lokalnie zalegających na glinach średnich. W północnych częściach miasta lokalnie występują iły pylaste. Są to gleby III i IV klasy gleby bonitacyjnej. W dolinie Łyny występują mady i gleby pochodzenia organicznego. Gleby na terenie całego miasta wykazują naturalną zawartość metali ciężkich oraz niską, naturalną ilość siarki siarczanowej. Na terenie miasta nie rozpoznano żadnych złóż surowców mineralnych.
Warunki klimatyczne.
Miasto znajduje się w dzielnicy klimatycznej pomiędzy dzielnicą gdańską, która jest nieco cieplejsza oraz dzielnicą mazurską-chłodniejszą. W Bartoszycach średnia roczna temperatura wynosi 6,9 °C. Z kolei okres wegetacyjny trwa około 170–190 dni, podczas którego średnia temperatura wynosi 12 °C. Wilgotność względna na terenie miasta to 82%. Zachmurzenie średnie roczne jest jedną z niższych wartości na terenie województwa i kraju, a całkowite zachmurzenie występuje tu średnio przez około 100 dni w roku. Średnie dobowe nasłonecznienie wynosi około 4 godzin na dobę, a sam teren miasta jest nasłoneczniony stosunkowo jednorodnie. Miasto charakteryzuje się roczną sumą opadów wynoszącą średnio 538 mm. Liczba dni mroźnych w ciągu roku wynosi 38–43, z przymrozkami 110–125, a dni z pokrywą śnieżną 60–65. W rejonie miasta przeważają wiatry o kierunku: południowo-zachodnim (18,9% udziału w ciągu roku)i zachodnim (15,2%). Udział wiatrów południowo-zachodnich wzrasta szczególnie w okresie jesienno-zimowym.
Wody powierzchniowe.
Teren Bartoszyc i okolic leży nad rzeką Łyną i jej dopływach. Jest to największa rzeka województwa Warmińsko-Mazurskiego i główny element sieci hydrograficznej regionu. Cały teren związany z doliną Łyny, rozporządzeniem wojewody, został uznany za obszar chronionego krajobrazu ochrony wzmożonej. Dolina ta wyróżnia się dynamicznymi zmianami rzeźby terenu, które prowadzą do okresowych wezbrań wody i wylewania się rzeki z koryta do wysokości 40 m n.p.m. Największym dopływem Łyny na terenie Bartoszyc jest jej prawobrzeżny dopływ – rzeka Suszyca. Jest to rzeka hydrologicznie związana z pobliskim Jeziorem Kinkajmskim. Na niej zbudowany jest betonowy jaz, który piętrzy wodę na wysokości 1,4 m w wyniku czego gromadzone jest maksymalnie 66,5 tys. m³. Woda ta tworzy Jeziorko Miejskie, tzw. Mleczarskie, na którym usytuowane jest kąpielisko miejskie. Innym zbiornikiem wód stojących na terenie miasta jest tzw. Jeziorko Bartbetowskie.
Przyroda.
Według podziału geobotaniczno-regionalnego Bartoszyce leżą w Dziale Pomorskim i charakteryzują się zróżnicowaną szatą roślinną w miejscach niedostępnych do wykorzystania dla człowieka. Natomiast na terenie miasta roślinność przeważa roślinność pochodzenia antropogenicznego – wprowadzona przez człowieka.
Lasy na terenie miasta zajmują powierzchnię 66 ha. Największym kompleksem leśnym jest las miejski położony we wschodniej części w pobliżu rzeki Łyny. Przeważa tam drzewostan świeży mieszany z dominacją sosny, dębu, olchy i brzozy. Według regionalizacji przyrodniczo-leśnej bartoszyckie lasy należą do Krainy Mazursko-Podlaskiej.
Poza lasami na terenie miasta 6,3% (68,9 ha) jego ogólnej powierzchni zajmują tereny zieleni miejskiej jak parki i zieleńce. Tereny zielone i lasy znajdują się również na zboczach rzeki Łyny i Suszycy. Pełnią jednak one funkcje ochrony gleb przed erozją, więc ruch turystyczny na ich terenie jest kanalizowany. Łącznie z powierzchnią lasów w granicach administracyjnych Bartoszyc tereny zielone stanowią 12,3% całkowitej powierzchni miasta.
Przy ul. Kętrzyńskiej 18 w ogrodzie znajduje się jedyny bartoszycki pomnik przyrody, jesion wyniosły o obwodzie 355 cm i wysokości 30 m. W latach wcześniejszych w mieście znajdował się również inny pomnik przyrody – dąb szypułkowy, jednak wskutek uderzenia pioruna został uszkodzony i ze względów bezpieczeństwa ścięty.
Świat zwierzęcy zdominowany jest przez gatunki przystosowane do życia w mieście jak ptaki środowiska miejskiego i parkowego oraz drobne ssaki. Wyjątkiem, jest licznie występująca w dolinie rzeki Łyny – populacja bobra.
Demografia.
Według danych GUS z 1 stycznia 2007, Bartoszyce miały 25 164 mieszkańców (9 m-ce w województwie warmińsko-mazurskim i 176 w Polsce), powierzchnię 11 km² (494 m-ce w kraju)i gęstość zaludnienia 2288 os./km².
Według danych GUS z 31 grudnia 2008 r. miasto miało 25 007 mieszkańców, natomiast w 2011 r. miasto miało 24,8 tys. mieszkańców.
Liczba ludności miasta na przestrzeni wieków była nierównomierna. Według dostępnych danych w 1820 wynosiła 2547, w 1852 wynosiła 3600, w 1880 wynosiła 6500, w 1905 wzrosła 6698. Było to prawdopodobnie spowodowane ogólnym gwałtownym rozwojem miasta, oraz uzyskaniem przez Bartoszyce w 1866 połączenia kolejowego, w tym ze stolicą Prus Wschodnich Królewcem, co spowodowało liczną migrację do miasta.
Liczba gospodarstw domowych w mieście wynosi 9461.
Według danych z roku 2002 średni dochód na mieszkańca wynosił 1313,93 zł
Historia.
Krzyżacy wybudowali tu w 1240 r. jeden z pierwszych zamków warownych w Prusach Dolnych (obok zamku w Reszlu i "Wissenburg" koło Sępopola), przy którym na brzegu Łyny powstało osiedle. Jego założycielami byli najprawdopodobniej osadnicy pochodzący z Hesji lub z Brandenburgii, do których w późniejszym czasie dołączyli liczni osadnicy z Mazowsza. Najpierw wzniesiono drewnianą strażnicę, a murowany zamek wybudowano po 1274. W 1326 nadano miastu przywilej lokacyjny i nazwę "Rosenthal". W 1332 miasto lokowano ponownie, nadając mu nową nazwę "Bartenstein". Tutejszy zamek był w wieku XIV i XV siedzibą prokuratora i należał do komturii w Baldze. Zniszczony przez mieszczan na początku wojny trzynastoletniej nigdy nie został już odbudowany. Na miejscu zamku wybudowano w 1902 r. gmach starostwa. Miasto rozwinęło się z przyzamkowej „liszki’, czyli osady targowej. Przywilej lokacyjny na prawie chełmińskim wystawił wielki mistrz Luther von Braunschweig (1332). W przywileju przeznaczono dotację na kościół, ale proboszcz pojawia się w dokumentach dopiero w 1345 r. Miasto szybko się rozwijało, w 1356 r. istniał już dom kupiecki, w 1359 r. wybudowano mury obronne, w 1361 r. były już dwa kościoły. W XIV wymieniane są już trzy bramy: Królewiecka, Sąteczeńska (Młyńska) i Lidzbarska.
W 1454 miasto było członkiem Związku Pruskiego, na prośbę którego król Kazimierz IV Jagiellończyk ogłosił wcielenie regionu do Królestwa Polskiego. Po wybuchu wojny trzynastoletniej jeszcze w tym samym roku mieszczanie zburzyli zamek krzyżacki. Po sześciu latach miasto zostało przejęte przez Krzyżaków, by po zakończeniu wojny na mocy pokoju toruńskiego w 1466 wrócić pod zwierzchnictwo Polski, tym razem jako lenno w rękach krzyżackich. Zacieśnienie więzów z Polską wskutek wasalizacji lennej Prus Książęcych w 1525 r., dobrze wpłynęło na rozwój miasta i okolic. Ożywił się handel zbożem, futrami, drewnem, chmielem, bursztynem. Złotym wiekiem w historii Bartoszyc był wiek XVI, jak również XVII. Miasto zaznaczyło rozwój we wszystkich dziedzinach życia gospodarczego i społecznego. Zyskało miano drugiego miasta po Królewcu w Prusach Książęcych.
W 1432 r. liczba mieszkańców wynosiła 1500, w sto lat później jest już 4000. Świadectwem znaczenia miasta jest fakt, że w 1656 zjechali się tutaj król szwedzki Gustaw Adolf oraz książę pruski Fryderyk Wilhelm I, natomiast w 1661 w Bartoszycach obradował Sejm Pruski. W 1680 roku miasto zostało sklasyfikowane jako pierwsze pod względem rozwoju gospodarczego wśród 48 miast pruskich. W Bartoszycach i okolicach do 1945 roku posługiwano się dialektem języka dolnoniemieckiego – dialektem dolnopruskim z jego lokalną odmianą, gwarą "Natangisch-Bartisch".
Zmierzch potęgi Rzeczypospolitej w XVIII wieku odbił się bardzo niekorzystnie na sytuacji gospodarczej Bartoszyc. W latach 1788 i 1850 miasto nawiedziły duże pożary.
W 1742 w mieście utworzono superintendenturę Kościoła ewangelickiego, która następnie w połowie XIX została połączona z superintendenturą frydlandzką. Zadaniem superintendenta z Bartoszyc był nadzór podlegających mu parafii oraz szkół.
Podczas wojen napoleońskich w 1807 r. Bartoszyce znajdowały się w centrum politycznych wydarzeń, gdyż spotkał się tu król Prus Fryderyk Wilhelm III z carem Aleksandrem I. Car chcąc utrzymać Prusy, w wojnie przeciwko Napoleonowi, po swojej stronie, zagwarantował im zatrzymanie polskich nabytków terytorialnych. Efektem spotkania było podpisanie 26 kwietnia 1807 traktatu bartoszyckiego, który był układem sojuszniczym przeciwko Napoleonowi.
W wyniku pruskiej reformy administracyjnej z 1818 r. Bartoszyce trafiają do okręgu – powiatu ziemskiego (landkreis), którego stolicą jest Frydland.
Bartoszyce dość wcześnie uzyskały bezpośrednie połączenia kolejowe z innymi miastami Prus Wschodnich.
Poza koleją żelazną Bartoszyce uzyskały również połączenie telegraficzne w 1881 r. i telefoniczne w 1899 r. W tym czasie wymienia się już, iż w mieście działało już gimnazjum (dzisiejsze Liceum Ogólnokształcące im. S. Żeromskiego) a w ciągu roku urządzano 7 jarmarków.
Dopiero koniec XIX wieku i początek XX wieku spowodował podniesienie miasta z upadku i wzrost zamożności. W 1902 do Bartoszyc przeniesiono siedzibę okręgu (powiatu) frydlandzkiego (nazwę na bartoszycki zmieniono dopiero w 1927 r.). Samo miasto zaczęło zmieniać charakter z rzemieślniczo-kupieckiego na urzędniczo-wojskowe. Według dostępnych danych w 1912 w Bartoszycach i okolicach działało 5 szkół.
Podczas I wojny światowej mieściła się tu siedziba niemieckiego feldmarszałka Paula von Hindenburga.
Bartoszyce w 1933 roku liczyło 8717 mieszkańców, natomiast w roku 1939 liczyło 11 268, a wraz z garnizonem wojskowym 12 912.
Na przełomie stycznia i lutego 1945 przez kilka dni prowadzono intensywne walki o Bartoszyce. W ich efekcie 4 lutego około 4 nad ranem Armia Czerwona weszła do miasta. Szacuje się, iż podczas działań wojennych i wywołanych nimi pożarami miasto zostało zniszczone w około 50%.
Po wojnie miasto włączono do Polski. Jego dotychczasową, niemiecką ludność zastąpiono polskimi i ukraińskimi przesiedleńcami. Od 1946 roku siedziba powiatu. W czasach Polski Ludowej w mieście działała mleczarnia, Zakłady Przemysłu Dziewiarskiego „Morena”, Przedsiębiorstwo Budowlane Bart-Bet, drukarnia i gazownia.
Toponimika nazwy miasta.
Bartoszyce leżą na terytorium Barcji, jednej z historycznych krain dawnych Prus zamieszkiwanej, przez plemię Bartów. Obok rolnictwa, rozwijało się tu również pszczelarstwo zwane bartnictwem, od staropruskiego słowa "bartis" (po polsku barć), od czego być może zaczerpnięto nazwę krainy. Następnie Krzyżacy po podboju tych terenów wybudowali tu zamek wokół którego szybko rozrosła się osada. Początkowo nosiła ona nazwę "Rosenthal" – w wolnym tłumaczeniu „Dolina Róż”. W 1332 wielki mistrz Zakonu Luther z Brunszwiku nadał miastu w akcie lokacyjnym nazwę "Bartenstein", co można tłumaczyć na różne sposoby – jako kamień lub skałę Barcji (Bartów), bądź „toporowy kamień”. Polskie przyswojenia fonetyczne "Bartoszyce" i "Barsztyn" pojawiają się dopiero wraz kolonizacją mazurską Prus w okresie reformacji. Do 1945 r. w oficjalnym i powszechnym użyciu była jednak nazwa niemiecka. Po włączeniu miasta do Polski dzisiejszą formę ustalono oficjalnie 19 maja 1946.
Alternatywne pochodzenie nazwy miasta podaje "Słownik geograficzny Królestwa Polskiego i innych krajów słowiańskich" z 1880. W haśle Bartoszyce napisano, że pierwotna nazwa Bartenstein została nadana miastu na pamiątkę biskupa Bartłomieja, który przyczynił się do chrystianizacji Prus.
Polityka.
Bartoszyce mają status gminy miejskiej. Mieszkańcy miasta wybierają do Rady Miasta, zgodnie z parytetem, 21 radnych. Radni wybierają przewodniczącego, oraz co najmniej jednego zastępcę rady i pracują w 5 stałych komisjach, a uchwały podejmują podczas sesji rady, która zgodnie z regulaminem spotyka się nie rzadziej niż raz na kwartał. Organem wykonawczym władz miasta jest burmistrz. Siedziba Urzędu Miasta Bartoszyce mieści się przy ul. Bohaterów Monte Cassino 1.
Dodatkowo Bartoszyce są siedzibą gminy wiejskiej Bartoszyce oraz powiatu bartoszyckiego.
Mieszkańcy Bartoszyc wybierają parlamentarzystów z okręgu wyborczego Elbląg. W Bartoszycach, przy ul. Starzyńskiego 3, znajdowało się biuro poselskie posła PO na Sejm (2007-15) Mirona Sycza. Do Parlamentu Europejskiego bartoszyczanie głosują z europarlamentarnego okręgu wyborczego numer 3 – Olsztyn.
Miasto należy do Euroregionu Bałtyk i jest aktywnym członkiem Stowarzyszenia Gmin RP Euroregion Bałtyk. Dodatkowo Bartoszyce należą i są główną siedzibą Stowarzyszenia Samorządów Przygranicznych Euroregionu Łyna-Ława zrzeszającego społeczności lokalne powiatów województwa warmińsko-mazurskiego i rejonów obwodu kaliningradzkiego.
Miasta partnerskie.
Bartoszyce przywiązują wielką wagę do kontaktów i wymiany doświadczeń z partnerami zagranicznymi. Dodatkowo do grona miast partnerskich zalicza się polskie miasto Mława, z którym Bartoszyce podpisały porozumienie o nawiązaniu stosunków miast zaprzyjaźnionych. Bartoszyce mają podpisane umowy o partnerstwie z następującymi miastami:
Architektura.
Układ urbanistyczny.
Miasto Bartoszyce jest jednym z historycznych ośrodków miejskich województwa warmińsko-mazurskiego i zostało założone podczas pierwszej fali osadnictwa na tych ziemiach. Prawa miejskie pierwotnie uzyskały w 1326, a ponownie w 1332. Zostały one nadane organizmowi protomiejskiemu, gdy ten w około 90 lat od założenia, w sposób żywiołowy rozwinął się do rozmiarów organizmu miejskiego z tzw. liszki. Bartoszyce w średniowieczu uważane były za miasto nieco większe, stąd osadnictwo poza mury miejskie przeniosło się szybciej niż w innych miastach regionu. Układ urbanistyczny, pomimo wielu zniszczeń prezentuje obraz urbanistyki z początku XIX z zachowanymi licznymi elementami starszymi. Cały zespół urbanistyczny Starego Miasta Bartoszyce podlega ochronie konserwatora zabytków, jednak niektóre jego elementy jak Brama Lidzbarska czy mieszczańskie kamienice uznane są za elementy wartościowe i objęte są także indywidualną ochroną.
Ostatnie badania archeologiczne pokazują, iż także teren poza Starym Miastem jest zabytkowy. Odkryto tu m.in. jedyny w tej części Prus relikt barbakanu.
Układ urbanistyczny Bartoszyc jest typowy dla tego typu miast w regionie z centralnie położonym prostokątnym rynkiem. Głównym dominantem panoramy miasta jest kościół parafialny. Miasto cechuje się również regularną siecią ulic, które historycznie były otoczone murami miejskimi. Perspektywę widokową Bartoszyc niegdyś dopełniała sylwetka zamku krzyżackiego – dziś już nieistniejącego.
W późniejszych czasach na wygląd miasta wpływ miało wiele czynników takich jak budowa sieci kolejowej wraz z infrastrukturą techniczną i napływ przemysłu oraz znaczna rozbudowa garnizonu wojskowego. Pomimo zniszczeń i destrukcji historycznej zabudowy miasta wywołanej II wojną światową w mieście zachowała się część historycznej zabudowy.
Zabytki.
Bartoszyce posiadają 76 zabytków, które są prawnie chronione i wpisane do krajowego rejestru zabytków nieruchomych oraz 3 zabytki archeologiczne. Do najcenniejszych należą:
Kultura.
Miasto ma kilka instytucji kulturalnych. Najważniejszą z nich jest Bartoszycki Dom Kultury, który zaspokaja aktualne potrzeby i inicjatywy mieszkańców oraz środowisk kulturalnych. Dysponuje bardzo zróżnicowaną ofertą zajęć oraz licznymi kołami i grupami zainteresowań. Przy BDK-u działa Grupa Literacka "Barcja" – najstarsza grupa literacka w Polsce. Poza bieżącą działalnością, instytucja ta jest głównym animatorem wydarzeń kulturalnych w mieście.
Młodzieżowy Dom Kultury prowadzi liczne zajęcia skierowane do dzieci i młodzieży Bartoszyc. W jego ramach działają sekcje sportowe, językowe, muzyczno-wokalne, taneczne oraz grupy plastyczne i artystyczne.
W Bartoszycach działa kilka bibliotek, z których największą i najważniejszą jest Miejska Biblioteka Publiczna w Bartoszycach przy ulicy Gen. J.Bema. Jej głównym zadaniem jest zaspokajanie potrzeb czytelniczych mieszkańców oraz upowszechnianie wiedzy i kultury regionu. Stale powiększający się księgozbiór wypożyczalni zawiera 97 995 woluminów, 1250 czasopism oraz 1185 dokumentów elektronicznych i audiowizualnych. Biblioteka gromadzi także bibliografię regionalną Warmii i Mazur z lokalnych gazet i czasopism. Poza oddziałem głównym posiada dodatkowo 2 filie oraz oddział dla dzieci i młodzieży.
Inne biblioteki w mieście to: Warmińsko-Mazurska Biblioteka Pedagogiczna w Elblągu, Filia w Bartoszycach oraz Biblioteka Klubu Garnizonowego.
W Bartoszycach mają swoją siedzibę liczne zespoły i grupy artystyczne, jak: Grupa Literacka "Barcja", Teatr Taneczny Ognia Salamandra, Warmińskie Towarzystwo Fotograficzne, Kapela Podwórkowa "Barty".
Imprezy i konkursy organizowane w Bartoszycach o zasięgu ponadlokalnym to m.in.: Dni Bartoszyc (Międzynarodowe Dni Regionu Bartoszyce z licznymi koncertami i wydarzeniami kulturalnymi), Wojewódzki Przegląd Teatrów Młodzieżowych "Bakcyl", "Kaziuki-Wilniuki", koncert "Żegnaj Lato na Rock" czy Ogólnopolski Przegląd Piosenki Religijnej "Exultate Deo".
W mieście prężnie działają również mniejszości narodowe, które organizują liczne imprezy kulturowe i festiwale. Mniejszość ukraińska jest skupiona wokół bartoszyckiego Koła Związku Ukraińców w Polsce oraz Stowarzyszenie Absolwentów, Sympatyków, Przyjaciół Szkoły Zespołu Szkół z Ukraińskim Językiem Nauczania "Kałyna", natomiast mniejszość niemiecka w Towarzystwie Społeczno-Kulturalnym Mniejszości Niemieckiej Bartoszyc i okolic.
Media.
W Bartoszycach od 1997 ukazuje się lokalny tygodnik „Goniec Bartoszycki”, który obecnie jest dodatkiem do Gazety Olsztyńskiej i ma profil informacyjny. Wydawane są również: bezpłatny miesięcznik gospodarczo-reklamowy „Twoja Inicjatywa” oraz kwartalnie Bartoszycki Biuletyn Informacyjny „Moje Bartoszyce” wydawany przez Wydział Promocji i Rozwoju Lokalnego. Dodatkowo miasto opisywane jest w Gazecie Olsztyńskiej i codziennym dodatku regionalnym do Gazety Wyborczej – „Gazecie Warmii i Mazur”. W Niemczech natomiast, w formie elektronicznej, od 2007 roku, wydawana jest 3 razy do roku gazeta „Unser Bartenstein”, którą redagują byli mieszkańcy miasta.
W Bartoszycach działają dwie sieci telewizji kablowej. Starszą jest nadająca od 1990 Telewizja Kablowa „Bart-Sat”. Prowadzi ona program lokalny rejestrujący wydarzenia z życia miasta oraz relacjonuje liczne imprezy kulturalne. Drugim operatorem telewizji kablowej jest lokalny oddział sieci kablowej Vectra.
Lokalnym radiem było nadające od 24 października 2013r. Radio Eska Bartoszyce 90,9 MHz.(wcześniej Radio Bartoszyce). Zaprzestało ono działania w 2017 roku.
Edukacja i nauka.
Bartoszyce to lokalny ośrodek edukacyjny z szeroko rozwiniętą ofertą edukacyjną na każdym poziomie. Znajduje się tu 6 szkół podstawowych, 4 gimnazja (w tym zespół szkół z ukraińskim językiem nauczania oraz szkoła specjalna), 3 szkoły średnie oraz Uniwersytet Trzeciego Wieku i zamiejscowa sala wykładowa uczelni wyższej. Dodatkowo są tu 4 przedszkola publiczne (w tym 1 integracyjne) i 1 przedszkole niepubliczne.
Lista szkół znajdujących się w Bartoszycach
Szkoły średnie i wyższe:
Poza uczelniami wyższymi, szkołami i przedszkolami w Bartoszycach znajdują się: Poradnia Psychologiczno-Pedagogiczna, Dom dziecka, Warmińsko-Mazurskie Centrum Doskonalenia Zawodowego – Centrum Kształcenia Dorosłych, Ośrodek Szkolenia Ustawicznego i Kursów Zawodowych, 2 internaty oraz szkoły językowe.
Turystyka.
Baza noclegowa.
Bartoszyce dysponują szeroką ofert hoteli o zróżnicowanym standardzie, które są zlokalizowane zarówno w centrum miasta, jego obrzeżach, jak i nieznacznej odległości od jego granic.
Poza hotelami, w Bartoszycach i okolicach bardzo dobrze rozwinięta jest sieć rodzinnych gospodarstw agroturystycznych.
Według danych GUS w tylko 3 obiektach z bartoszyckiej bazy noclegowej w 2005 r. korzystało 4980 osób, natomiast w 2006 r. 3639 osób.
Religia.
Religia przed 1945.
Początkowo na terenie Prus nieudaną działalność misyjną prowadził św. Wojciech, a w XIII wieku cystersi z klasztoru w Łeknie w Wielkopolsce.
Po kolejnych nieudanych próbach ewangelizacji tych terenów podjął się Zakon Krzyżacki. Pod jego rządami Bartoszyce stały się katolickim miastem i tak przetrwały do okresu Reformacji. W efekcie sekularyzacji Państwa Krzyżackiego w 1525 w miejsce katolickiej parafii w Bartoszycach powstała parafia ewangelicka. Następnie w 1562 wydano zarządzenie o przeprowadzaniu kazań w języku niemieckim za pośrednictwem tłumacza, a co drugą niedzielę w języku polskim. Z nabożeństw odprawianych w języku polskim zrezygnował dopiero pastor J. Siegelmann, który osiadł w Bartoszycach w 1872. Przez wieki katolicy aż do 1945 stanowią jedynie kilka procent społeczności miasta. Według dostępnych danych z 1890 na 6442 mieszkańców jedynie 265 było katolikami, 65 Żydami, a reszta ewangelikami.
Aż do końca XIX ta niewielka społeczność katolicka nie dysponowała nawet własnym kościołem, a pierwszą, od czasów zakazu, mszę katolicką w mieście odprawił w 1872, dojeżdżający z Kętrzyna ks. Władysław Lehmann. Jednak bartoszyccy wierni dzięki pomocy i staraniom kurii biskupiej we Fromborku oraz Związku św. Wojciecha (Adalbertusverein), a następnie św. Bonifacego i św. Wojciecha (Bonifatius-Adalbertusverein) doprowadzili do powstania nowej parafii. Była to jedna z pierwszych, poza Warmią, katolickich parafii w Prusach Wschodnich. Część pieniędzy na wykup ziemi pod kościół pochodziła od wiernych z Nadrenii, oraz składek z kościołów diecezji warmińskiej. Grunt wykupiono już w 1880, a sam kościół ukończono w 1883, a jako patrona nadano św. Brunona. Jego konsekracji, 10 września 1889, dokonał ks. bp AndreasThiel.
Drugą świątynią wzniesioną w końcu XIX w. w mieście był zbór baptystów. Pierwszy chrzest odbył się tam 7 czerwca 1896 r. Zbór zajmował budynek, w którym dzisiaj mieści się Bartoszycki Dom Kultury.
W Bartoszycach działała także społeczność żydowska, która według dostępnych danych pojawiła się w mieście w latach 1737–1753. W 1890 ich liczebność wynosiła 65, w 1921 utrzymywała się na poziomie 61, natomiast w końcu lat 30. gwałtownie zmalała. Przy ul. Bema, funkcjonował założony w 1820 cmentarz żydowski o powierzchni 0,15 h. Ostatni pogrzeb miał na nim miejsce w 1939.
W 1912 parafia ewangelicka w mieście liczyła 8000 wiernych, a ostatnie dane sprzed wojny z 1939 mówią już o 11 268 mieszkańcach miasta, wśród których jest 10 030 protestantów (517 baptystów), 838 katolików, 159 innych chrześcijan i 11 żydów.
Religia po 1945.
W 1945 r. Bartoszyce znalazły się po polskiej części podzielonych Prus Wschodnich. Od tej pory struktura ludności zarówno pod względem narodowościowym, jak i religijnym odmieniła się diametralnie. Rdzenni Niemcy, z różnych powodów, zaczęli masowo opuszczać te tereny. Pozostałych sukcesywnie wysiedlano, bądź siłą weryfikowano i nadawano obywatelstwo polskie. W efekcie w mieście pozostała tylko niewielka część przedwojennej społeczności Bartoszyc.
Ewangelicy zostali pozbawieni miejsca kultu na skutek zniszczenia kościoła św. Jana Ewangelisty i odebrania im kościoła św. Jana Chrzciciela. W związku tym do listopada 1948 nabożeństwa ewangelickie odbywały się w kaplicy należącej do zboru baptystycznego, a następnie przeniesiono ich prowadzenie do mieszkania prywatnego. W 1958 zbór ewangelicki ostatecznie uzyskał potwierdzenie prawa do użytkowania kaplicy przy ul. Witosa 12.
Wraz z odpływem rdzennej ewangelickiej ludności, do miasta przybywało wielu nowych osadników z Polski centralnej oraz Wileńszczyzny, w których silnie zakorzeniona była tradycja katolicka. Liczba katolików szybko rosła i już w 1946 r. zaczęli korzystać z wcześniej służącego ewangelikom kościoła św.Jan Chrzciciela. Nieco później, bo w 1959 odbudowano i zaadaptowano inny protestancki kościół – św. Jana Ewangelisty. Aż do lat 70. wszystkie kościoły w mieście podlegały parafii św. Brunona, lecz w 1973 i 1974 dokonano podziału i odłączono kolejno parafie św. Jana Chrzciciela i św. Jana Ewangelisty i Matki Boskiej Częstochowskiej. Ostatniego podziału dekanatu Bartoszyce na terenie miasta dokonano w 1990 r. przez powołanie parafii św. Brata Alberta na nowo powstałym i stale rozrastającym się osiedlu.
W 1947 w ramach Akcji Wisła teren Bartoszyc i okolic uznano za teren osiedleńczy i przesiedlono tu wielu ukraińskich grekokatolików. Do końca lat 70. odmawiano im prawa czczenia własnej religii. Ta kilkusetosobowa społeczność bardzo długo nie posiadała na terenie miasta własnej świątyni i korzystała potajemnie z kościoła św. Brunona. Ich napływ do miasta z okolic znacznie zwiększył się wraz z budową nowych osiedli w latach 80. W 1982 biskup Jan Obłąk na prośbę wiernych obrządku greckokatolickiego wydał oficjalny dekret o zgodzie na sprawowanie kultu w kościele św. Brunona, a patronem parafii obrano św. Andrzeja Apostoła. Po kilkunastu latach i negocjacjach z burmistrzem miasta Bartoszyce w 1996 za pieniądze pochodzące ze składek od parafian zakupiono stary budynek straży pożarnej. Po przeprowadzeniu remontu i pracach adaptacyjnych 27 czerwca 1998 roku odbyła się pierwsza msza w nowo powstałej cerkwi. 
Po II wojnie światowej Świadkowie Jehowy podjęli działalność kaznodziejską na terenie miasta. Wykorzystywany od 1989 roku obiekt przy ul. Mrongowiusza okazał się zbyt mały. W styczniu 2020 roku powstała nowa Sala Królestwa przy ulicy Armii Krajowej 23. W Bartoszycach funkcjonują dwa zbory Świadków Jehowy liczące w 2020 około 140 głosicieli.
Instytucje wyznaniowe w XXI wieku.
Aktualnie na terenie miasta działalność religijną prowadzą:
Sport i rekreacja.
W Bartoszycach swą siedzibę ma klub piłkarski Victoria Bartoszyce (Miejski Klub Sportowy Victoria Bartoszyce), założony w 1952. Klub aktualnie występuje w klasie okręgowej, w I grupie warmińsko-mazurskiej. W sezonie 1967/1968 Victoria występowała w III grupie ówczesnej III ligi polskiej. Swoje mecze rozgrywa na Stadionie Miejskim im. Kazimierza Górskiego przy ul.Sportowej w Bartoszycach. Stadion ma pojemność 2500 miejsc siedzących i wymiary 105 m x 67 m. Jest też popularną bazą treningową i przygotowawczą dla innych drużyn.
W 2009 powołano do życia Bartoszycki Ośrodek Sportu i Rekreacji jako jednostkę organizacyjną Gminy Miejskiej Bartoszyce, która opiekuje się częścią miejskich obiektów sportowo-rekreacyjnych. Należy do nich wspomniany Stadion Miejski, boiska treningowo-rekreacyjne "Wembley" przy ul. Korczaka oraz funkcjonujący sezonowo, w okresie letnim, odkryty basen kąpielowy przy ul. Limanowskiego 18. Przy basenie znajdują się boiska do siatkówki plażowej oraz koszykówki. Ponadto BOSiR opiekuje się również kąpieliskiem miejskim wraz z molo i infrastrukturą sportowo-techniczną nad jeziorkiem miejskim tzw. Mleczarskim. W mieście funkcjonuje także kryty basen pływacki w Centrum Rekreacyjnym Hotelu Bartis.
W 2009 na terenie jednego z parków w centrum Bartoszyc wybudowano tor do wyczynowej jazdy na rowerze. Ponadto od 2007 na Górze Zamkowej corocznie odbywa się Ogólnopolski Wyścig Kolarski MTB o Puchar Burmistrza Miasta Bartoszyce. W mieście znajduje się także kilka klubów kolarstwa górskiego: "MTB Peletonik", "UKS Przyjaźń", "Rant". W ostatnim czasie Bartoszyce zyskały także kilkukilometrową, oznakowaną i wydzieloną z chodnika drogę rowerową wzdłuż ul. Bema. Ponadto przez miasto będzie przebiegać szlak Międzynarodowej Trasy Rowerowej. Będzie to najdłuższa, biegnąca przez 5 województw, polska droga rowerowa budowana w ramach działania V.2. Trasy Rowerowe Programu Operacyjnego Rozwój Polski Wschodniej.
W mieście działa Stowarzyszenie „Ożywić Łynę”, które aktywnie wspiera działania mające na celu rozwój w celach rekreacyjnych rzeki Łyny i jej okolic. Jego członkowie organizują zawody kajakowe, zawody spływ na byle czym, coroczny Spływ Kajakowy im. Jana Pawła II, budują stanice kajakowe (m.in. przy ul. Prusa) oraz lobbują na rzecz traktów rowerowych i spacerowych wzdłuż rzeki.
W podbartoszyckim Falczewie znajduje się tor motocrossowy, na którym corocznie, w kilku klasach, odbywa się jedna z rund Pucharu Polski. Wydarzenie to jest organizowane przez lokalny Klub Motocyklowy "Wiraż".
Ponadto obiektami sportowymi miasta są: lasek miejski TPD i Park Elizabeth wraz z licznymi traktami spacerowymi oraz obiekty sportowo-rekreacyjne i sale sportowe przy szkołach.
Na sportowej arenie Bartoszyc działają również kluby sztuk walki, które zrzeszają wielu adeptów karate kyokushin, taekwon-do i kickboxingu. Zawodnicy tych klubów osiągają sukcesy na arenach krajowych i europejskich. Najważniejsze sukcesy to medale Pucharu Europy w Taekwon-do, Otwartych Mistrzostw Austrii w Karate Kyokushin, Otwartych Mistrzostw Słowacji w Taekwon-do oraz medale Mistrzostw Polski Seniorów i Juniorów w taekwon-do i karate kyokushin.
Poza wspomnianymi klubami w Bartoszycach istnieje jeszcze kilka innych klubów sportowych, jak np. uczniowskie kluby sportowe "Jedynka" i "Olimp", PPTK Klub Żeglarski "Bartek", Klub Szachowy Budowlani, Bartoszyckie Stowarzyszenie Brydża Sportowego, Bartoszycka Szkoła Taekwon-do, Akademia Ruchu, Warmińsko-Mazurskie Towarzystwo Ringo czy Klub Sportowy Kyokushin
Gospodarka.
Po przemianach w 1989 i kryzysie w handlu z republikami byłego Związku Radzieckiego zamknięte zostało kolejowe przejście graniczne w pobliskim Głomnie. Dzisiaj rozwój gospodarczy miasta związany jest z położeniem blisko przejścia granicznego w Bezledach i drogi krajowej nr 51 oraz dobrze rozwiniętym zapleczem turystycznym. Na terenie miasta znajduje się również filia Warmińsko-Mazurskiej Specjalnej Strefy Ekonomicznej. Od paru lat Bartoszyce uzyskują tytuł Gminy Fair Play, który jest przyznawany gminom za wysoką jakość obsługi inwestycji.
Liczba podmiotów gospodarki narodowej w Bartoszycach prowadzących działalność gospodarczą wynosi 1831 z czego 1454 należy do osób fizycznych, a 63 do sfery publicznej.
Największymi zakładami produkcyjnymi w mieście są przedsiębiorstwa z branży meblowej, drzewiarskiej i odzieżowej. Należą do nich: MM International (produkcja mebli), Mazur-Look International (produkcja mebli), Przedsiębiorstwo Produkcyjne Infinity Group (produkcja odzieży), Stalmot (produkcja okuć meblowych), Przedsiębiorstwo Produkcyjno-Handlowe Morena (produkcja odzieży).
Infrastruktura.
Bezpieczeństwo.
Miasto Bartoszyce posiada nowoczesne i dobrze wyposażone bazy służb odpowiedzialnych za bezpieczeństwo na terenie miasta i okolic. Jednostką odpowiedzialną za zarządzanie kryzysowe na terenie miasta jest Inspektorat Obrony Cywilnej i Zarządzania Kryzysowego Urzędu Miasta w Bartoszycach, który skupia wszystkie służby odpowiedzialne za bezpieczeństwo oraz jednostki samorządu lokalnego. Inspektorat prowadzi również Miejski Zespół Reagowania, którego zadaniem jest zbieranie i rejestrowanie informacji o specjalnych zdarzeniach na terenie miasta. Jako jednostka dyżurna Miejskiego Zespołu Reagowania, działa całodobowo, Powiatowe Centrum Dyspozycyjno-Alarmowe przy Jednostce Ratowniczo-Gaśniczej Państwowej Straży Pożarnej, które koordynuje działania ratownicze.
W zakresie ochrony przeciwpożarowej, klęsk żywiołowych oraz innych miejscowych zagrożeń w mieście działa Jednostka Ratowniczo-Gaśnicza przy Komendzie Powiatowej Państwowej Straży Pożarnej.
W Bartoszycach mieści się również Komenda Powiatowa Policji obejmująca swoim zasięgiem teren całego powiatu. Stan etatowy KPP Bartoszyce wynosi 126 policjantów i policjantek, którzy dysponują prawie 30 pojazdami. Teren miasta został dodatkowo podzielony pomiędzy 5 dzielnicowych. Bartoszyce posiadają również Straż Miejską.
Cały teren zarówno miasta, jak i gminy Bartoszyce znajduje się w strefie nadgranicznej w związku z czym Straż Graniczna RP dysponuje, na tym obszarze, specjalnymi kompetencjami w zakresie bezpieczeństwa. W Bartoszycach znajduje się strażnica Warmińsko-Mazurskiego Oddziału Straży Granicznej.
Bartoszyce posiadają Sąd Rejonowy przy ul. Warszawskiej 3, który obsługuje miasta i gminy powiatu bartoszyckiego we właściwych sprawach dla 5 głównych wydziałów sądu.
W mieście znajduje się jednostka organizacyjna Służby Więziennej – Areszt Śledczy Bartoszyce, który podlega Okręgowemu Inspektoratowi Służby Więziennej w Olsztynie. Jest to jednostka dla tymczasowo aresztowanych mężczyzn pozostających do dyspozycji Prokuratur i Sądów Rejonowych w Bartoszycach, Kętrzynie i Lidzbarku Warmińskim. Areszt posiada również oddział zakładu karnego dla recydywistów penitencjarnych. Nominalna pojemność jednostki wynosi 141 miejsc. Z dniem 31 marca 2018 r. zniesiono Areszt Śledczy w Bartoszycach.
Opieka zdrowotna.
W mieście działa Szpital Powiatowy im. Jana Pawła II, który zapewnia opiekę lekarską na kilkunastu oddziałach. Jednym z nich jest Oddział Chirurgii Ogólnej i Miniinwazyjnej, który corocznie organizuje Międzynarodowe Bartoszyckie Dni Wideochirurgii podczas których prowadzi szkolenia z wideochirurgii.
W szpitalu znajduje się również Oddział Ratunkowy, który zapewnia ratownictwo medyczne na terenie miasta i powiatu. Wyposażony jest w jedną karetkę reanimacyjną R oraz trzy zespoły wypadkowe W.
Poza szpitalem w Bartoszycach funkcjonuje kilkanaście aptek oraz wiele innych, zarówno publicznych, jak i prywatnych, zakładów opieki zdrowotnej, przychodni i gabinetów lekarskich realizujących zadania podstawowej opieki zdrowotnej.
W mieście działa Powiatowa Stacja Sanitarno-Epidemiologiczna, która czuwa nad zdrowiem publicznym, zagrożeniami epidemiologicznymi i przeprowadza diagnozy laboratoryjne. Stacja jest jednostką realizującą zadania Powiatowego Inspektora Sanitarnego w Bartoszycach.
Służby weterynaryjne na terenie miasta reprezentuje Powiatowy Inspektorat Weterynarii z siedzibą w Bartoszycach oraz lecznicami zwierząt na terenie miasta.
Pomoc społeczna.
Główną jednostką realizującą zadania z zakresu pomocy społecznej na terenie miasta jest Miejski Ośrodek Pomocy Społecznej w Bartoszycach przy ulicy Pieniężnego. Ta powstała w 1990 roku jednostka realizuje zadania pomocy społecznej na rzecz najbardziej potrzebujących mieszkańców. W ramach ośrodka działa, dysponujący 50 miejscami, Dom Dziennego Pobytu oraz Środowiskowy Dom Samopomocy, który jest dziennym ośrodkiem wsparcia dla osób niepełnosprawnych intelektualnie. MOPS w Bartoszycach jest również realizatorem, funkcjonującego od 1994 r., programu Miejskiego Centrum Organizacji Pozarządowych Pomocy Społecznej, który skupia i integruje sektor organizacji pozarządowych działających w zakresie pomocy społecznej na terenie miasta.
Inną jednostką na polu pomocy społecznej w Bartoszycach jest Dom Pomocy Społecznej przy ulicy Bohaterów Monte Cassino, który jest głównie domem seniora i domem noclegowym.
W Bartoszycach znajduje się również Socjalna Stacja Joannitów. Jej celem jest pomoc najbardziej potrzebującym mieszkańcom miasta i powiatu poprzez darmowe wydawanie leków i sprzętu ortopedycznego. Jest jedną z 12 stacji socjalnych w województwie warmińsko-mazurskim prowadzonych przez Joannitów. Została utworzona jako efekt współpracy Zakonu Rycerskiego Św. Jana Chrzciciela, Mniejszości Niemieckiej w Bartoszycach i Urzędu Miasta w Bartoszycach.
Mieszkalnictwo.
Zasoby mieszkaniowe Bartoszyc na dzień 31 grudnia 2006 wynosiły ogółem 8760 mieszkań z czego 1270 stanowiły mieszkania komunalne. Ogólna liczba mieszkań była wyższa o 122 z tego samego okresu roku 2003 (8638 mieszkań), a liczba mieszkań komunalnych niższa o 87. Mieszkania spółdzielcze wynosiły 4164, zakładowe 405, a prywatne 2913. Liczba izb w mieszkaniach ogółem wynosiła 31 797, a ich powierzchnia 509 060 m², przy czym przeciętna powierzchnia mieszkania wynosiła 58,1 m², co daje w przeliczeniu na 1 osobę 20,1 m².
Wyposażenie w niezbędne media utrzymuje się na wysokim poziomie: 99,9% mieszkań było wyposażonych w wodociąg, 88,5% w centralne ogrzewanie, a 95,8% posiadało własną łazienkę.
Wskaźnik ilości mieszkań na 1000 mieszkańców aktualnie wynosi około 300, lecz miasto dąży do osiągnięcia liczby 350 mieszkań/1000 mieszkańców. Aktualnie według planów i projektowanej zabudowy 70–75% mieszkań planuje się wybudować w zabudowie wielorodzinnej, a 25–30% w jednorodzinnej.
Infrastruktura techniczna i komunalna.
Głównym źródłem zaopatrzenia miasta w wodę jest komunalne ujęcie wody przy ul. Limanowskiego. Rocznie z ujęć głębinowych pobiera się 1,723 mln m³, która jest podawana uzdatnianiu w 6 odżelaziaczach ciśnieniowych i spełnia normy jakości dla wody pitnej. Ujęcie wody korzysta z 8 studni na terenie miasta. Ponadto w Bartoszycach znajduje się jeszcze ujęcie wody przy szpitalu powiatowym, które pobiera wodę z 1 studni.
Siecią wodociągową w Bartoszycach jest objętych 99,9% powierzchni miasta i mieszkań. Długość czynnej sieci wodociągowej wynosi 52,2 km, co daje gęstość sieci na poziomie 4,75 km/km². Sieć magistralna składa się z 2 magistral: 500 – opasującej Stare Miasto oraz 250 – zaopatrującej w wodę północną i południową część miasta oraz okoliczne miejscowości. Cała sieć wodociągowa jest zaopatrzona w liczniki.
Z kanalizacji miejskiej korzysta 90,6% mieszkańców miasta, a długość kolektorów wynosi 36,2 km, co daje 3,29 km/km² powierzchni miasta. System, na jedynym nieskanalizowanym osiedlu – „Działki” jest ciągle rozbudowywany, tak by docelowo swoim zasięgiem objąć 100% powierzchni miasta. Niemal cały system kanalizacji, poza 150 metrowym odcinkiem kanalizacji ciśnieniowej, jest grawitacyjny.
Ścieki z terenu miasta są oczyszczane w zmodernizowanej i rozbudowanej w 1997 r. oczyszczalni ścieków, której przepustowość wynosi 6500 m³/doba. Średnia ilość oczyszczania ścieków wynosi 2896 m³/d, a odbiornikiem ścieków przeczyszczonych jest rzeka Łyna. Dodatkowo w mieście eksploatowane są jeszcze 4 przydomowe oczyszczalnie.
W Bartoszycach około 70% mieszkańców korzysta z sieci ciepłowniczej, która wytwarza ciepło na potrzeby centralnego ogrzewania i ciepłej wody użytkowej. Siecią zarządza Spółka Wodociągowo-Ciepłowniczą COWIK, która eksploatuje 16 większych kotłowni, z czego 11 to kotłownie grzewcze, a 5 technologiczno-grzewcze i technologiczne. 6 z nich jest opalanych olejem opałowym, 5 – gazem, 3 – węglem, a 2 paliwami odnawialnymi. Według mocy najwięcej energii pochodzi ze spalania węgla – około 80% energii elektrycznej. Wydajność głównej kotłowni miejskiej wynosi 45 MWt. Jest ona opalana węglem kamiennym oraz drewnem (7,7%), a roczne zużycie wynosi 15–18 tys. ton węgla i 3,5 tys. ton drewna.
W gaz miasto jest zaopatrywane z gazociągu wysokiego ciśnienia DN 150 mm Płońsk-Ciechanów-Olsztyn-Bartoszyce. Z sieci gazowej korzysta 93% mieszkańców miasta.
Bartoszycka gospodarka odpadami opiera się na opracowanym Planie Gospodarki Odpadami na lata 2004–2007, z perspektywą do 2011. W celu jego realizacji powołano Związek Gmin "Ekobart" z siedzibą w Bartoszycach, który unieszkodliwia odpady poprzez składowanie ich na wysypisku śmieci w Wysiece. Średnioroczna ilość, tam składowanych, odpadów komunalnych wynosi 11 ty. Mg. Miasto nie posiada systemu selektywnej zbiórki odpadów, lecz na jego terenie działają firmy prywatne, które zajmują się zbieraniem i selekcją odpadów opakowaniowych.
Ochrona środowiska.
Głównym źródłem zanieczyszczeń powietrza w Bartoszycach jest energetyczne spalanie paliw przez miejską sieć elektrociepłowniczą. W jego wyniku do atmosfery przedostaje się dwutlenek siarki, tlenki azotu, tlenek węgla oraz pył. Innym zagrożeniem są zanieczyszczenia technologiczne (gazowe i pyłowe), pochodne procesu produkcji największych zakładów w mieście. Potencjalnym zagrożeniem dla środowiska jest także działająca przy szpitalu powiatowym spalarnia odpadów medycznych. Znaczny wpływ na stan atmosfery w mieście mają także spaliny emitowane przez pojazdy mechaniczne, które korzystają z głównej arterii komunikacyjnej Bartoszyc – drogi krajowej 51.
Transport.
Transport drogowy.
Bartoszyce usytuowane są przy jednym z najważniejszych szklaków drogowych w województwie warmińsko-mazurskim biegnącej ku przejściu granicznemu z Rosją w Bezledach drodze krajowej nr 51. Stanowi ona główną oś komunikacyjną miasta o długości 3,3 km i przebiega ulicami Bema i Warszawską przez środek terenów zainwestowanych. Charakteryzuje się znacznym natężeniem ruchu, gdyż przejmuje większość ruchu kołowego województwa i Polski w kierunku obwodu kaliningradzkiego oraz ruch z drogi krajowej nr 57 z Mazowsza na Mazury, z którą łączy się na rondzie w podbartoszyckich Plęsach. Istotnym ciągiem komunikacyjnym przebiegającym przez miasto są także drogi wojewódzkie o długości 6,34 km: nr 512 ze Szczurkowa do Pieniężna oraz nr 592 z Giżycka i Kętrzyna do Bartoszyc. W obecnej sytuacji biegną one ulicami Kętrzyńską, Bohaterów Warszawy, Gdańską oraz Nowowiejskiego. Sieć dróg uzupełniają drogi miejskie, których długość wynosi 34,79 km, które prowadzą ruch lokalny głównie ulicami: 11 Listopada, Księcia Poniatowskiego, Paderewskiego oraz Marksa.
Aktualnie trwają konsultacje społeczne i środowiskowe nad wyborem wariantu obwodnicy Bartoszyc w kierunku przejścia granicznego w Bezledach w ciągu drogi krajowej nr 51 o długości około 10 km wraz z mostem drogowym na rzece Łynie. Obwodnica będzie miała za zadanie odciążyć centrum miasta poprzez skierowanie na nią ruchu kołowego z trasy Olsztyn – Kaliningrad.
Transport kolejowy.
Pierwszy pociąg wjechał na stację Bartoszyce w 1866 roku i od tamtego momentu rozbudowywano sieć połączeń kolejowych. Bartoszyce posiadały bezpośrednie połączenia kolejowe osobowe i towarowe z innymi miastami w Polsce z Korszami, Lidzbarkiem Warmińskim, Szwarunami oraz z Rosją poprzez niedalekie kolejowe przejście graniczne w Głomnie. Do Głomna prowadzi specjalny podwójny tor przystosowany do obsługi kolei polskich oraz szerokotorowy do rosyjskich.
Od 1 lipca 2002 r. PKP, z powodu nierentowności trasy, zawiesiło ostatnie połączenia osobowe Bartoszyce – Korsze i od tego dnia Bartoszyce nie mają żadnych kolejowych połączeń osobowych. Wedle potrzeb natomiast, ze stacji kolejowej Bartoszyce, kursują pociągi towarowe. Obsługiwane są przez linię kolejową 38, kategorii drugorzędnej, Białystok – Głomno.
W Bartoszycach znajduje się wielotorowa stacja kolejowa wraz z bocznicami, peronami, przejściami podziemnymi oraz wzniesiony w 1866 budynek dworcowy. Bocznice wyposażone są w tory zarówno normalne, jak i szerokie, które jednak nie są wykorzystywane. Linia kolejowa oraz tory biegną przez miasto dzieląc je na dwie części czym komplikują układ komunikacyjny. W odległości kilkuset metrów od stacji znajduje się kolejowy most na rzece Łynie oraz kilka wiaduktów dla transportu kołowego i pieszego.
W 2019 r. na forum sejmiku województwa warmińsko-mazurskiego zgłoszono projekt budowy linii kolejowej z Bartoszyc do Lidzbarka Warmińskiego, co ma umożliwić stworzenie bezpośredniego połączenia kolejowego do Olsztyna.
Komunikacja miejska i samochodowa.
Aktualnie komunikacja miejska oraz flota pojazdów obsługiwana jest ponownie przez prywatną firmę "Delux" (od 1 października 2018), która zastąpiła firmę "Mobilis," a dawniej Zakład Komunikacji Miejskiej i Spółkę "Bartko". Komunikacja obsługuje 30 przystanków w Bartoszycach oraz łączy je z podbartoszyckimi Sędławkami. Część pojazdów jest niskopodłogowa.
Wykaz linii autobusowych komunikacji miejskiej w Bartoszycach.
Poza komunikacją miejską transport na terenie miasta zapewnia kilka korporacji taksówkarskich oraz stały postój taksówek przy ul. Kopernika.
W Bartoszycach zlokalizowany jest dworzec autobusowy przy Placu Dworcowym oraz kilka mniejszych przystanków na terenie miasta. Dworzec obsługuje połączenia autobusowe na terenie gminy, powiatu oraz dalsze przejazdy krajowe i zagraniczne (obwód kaliningradzki, Europa Zachodnia). Głównym i największym przewoźnikiem jest spółka akcyjna PKS Bartoszyce.
Wojsko.
W latach 1948–1950 stacjonował tu sztab 5 batalionu Ochrony Pogranicza.
W mieście znajduje się Garnizon Bartoszyce, który jest stałym garnizonem wojsk lądowych Wojska Polskiego. Stacjonuje tu 20 Bartoszycka Brygada Zmechanizowana im. Hetmana Polnego Litewskiego Wincentego Gosiewskiego, która jest częścią 16 Pomorskiej Dywizji Zmechanizowanej.
Do tej dywizji została podporządkowana, decyzją dowództwa wojsk 18 lipca 2000, z 15 Warmińsko-Mazurskiej Dywizji Zmechanizowanej im. Króla Władysława Jagiełły. Bartoszycka Brygada została sformowana w 1994 na bazie 75 Ośrodka Materiałowo-Technicznego, który historycznie był 75 Pułkiem Piechoty, a później 75 Pułkiem Zmechanizowanym – wszystkie stacjonowały w Garnizonie Bartoszyce. Ponadto Minister Obrony Narodowej, decyzją z 15 lipca 1995, polecił brygadzie przyjąć dziedzictwo i kontynuować tradycje wojskowe licznych dywizji i pułków, których historię rozpoczyna uformowany w 1918 roku 79 Białostocki Pułk Strzelców. W bartoszyckim garnizonie mieściła się niegdyś specjalna jednostka dla kleryków odbywających zasadniczą służbę wojskową, w latach 1966–1968 służył w niej ks. Jerzy Popiełuszko.
BBZ była wyróżniona w 1997 i 1998 przez Dowódcę Warszawskiego Okręgu Wojskowego, a w 1999 przez Dowódcę Pomorskiego Okręgu Wojskowego. Do tej pory ponad 1000 żołnierzy brygady wzięło udział w misjach zagranicznych Wojska Polskiego.
Aktualnie w sztab brygady wchodzi: dowództwo, sztab, logistyka, pododdziały brygady, wojska zmechanizowane i pancerne, rozpoznania, artylerii nadziemnej i plot oraz logistycznego zabezpieczenia działań. Posiada również internaty zarządzane przez Wojskową Agencję Mieszkaniową.
Brygada stacjonuje w koszarach przy ul. Wojska Polskiego w Bartoszycach, a do swojej dyspozycji ma dwa poligony ćwiczebne wokół miasta. Swoje doroczne święto obchodzi 3 września. Posiada również własny sztandar nawiązujący do tradycji brygady na którym widnieje m.in. herb Bartoszyc.
Honorowi Obywatele Miasta Bartoszyce.
Tytuł przyznawany ludziom szczególnie zasłużonym dla miasta Bartoszyce. Jest nadawany specjalną uchwałą Rady Miasta Bartoszyce. Przyznaje się go za wyjątkową promocję i działanie na rzecz miasta obywatelom polskim i cudzoziemcom.
Honorowi Obywatele Miasta Bartoszyce (data przyznania tytułu):

</doc>
<doc id="55035" url="https://pl.wikipedia.org/wiki?curid=55035" title="Harry Beevers">
Harry Beevers

Harry Beevers (1924 w Durham, Anglia - 14 kwietnia 2004 w Carmel, Kalifornia), amerykański fizjolog roślin, pochodzenia angielskiego (przyjął obywatelstwo amerykańskie w 1958).
Studiował botanikę na Durham University, tam także obronił doktorat z fizjologii roślin. W latach 1950-1969 pracował na Uniwersytecie Purdue (USA), od 1969 profesor biologii na Uniwersytecie Kalifornijskim w Santa Cruz.
Prowadził badania metabolizmu roślin, wraz ze współpracownikami odkrył glioksysomy, organelle wewnątrz niektórych komórek roślinnych i przyczynił się do określenia ich roli. Był autorem wielu publikacji naukowych, w tym książki "Respiratory Metabolism in Plants" (1961).
Członek Narodowej Akademii Nauk i Amerykańskiej Akademii Sztuki i Nauki, doktor "honoris causa" kilku uczelni, m.in. Uniwersytetu w Nagoya. Jego imię nosi laboratorium na Wydziale Badań Roślinnych Uniwersytetu Oxfordzkiego.
Na początku lat 60. był prezydentem Amerykańskiego Towarzystwa Fizjologii Roślin.

</doc>
<doc id="55037" url="https://pl.wikipedia.org/wiki?curid=55037" title="Małgorzata Święcicka">
Małgorzata Święcicka

Małgorzata Święcicka (ur. 19 marca 1959 w Inowrocławiu) - profesor nauk humanistycznych w zakresie językoznawstwa.
Życiorys.
Studiowała filologię polską na Uniwersytecie im. Adama Mickiewicza w Poznaniu.
Dziekan i prodziekan ds. dydaktycznych Wydziału Humanistycznego Uniwersytetu Kazimierza Wielkiego w Bydgoszczy, kierownik Katedry Stylistyki i Pragmatyki Językowej, ekspert MENiS ds. awansu zawodowego nauczycieli, rzeczoznawca MENiS ds. programów do języka polskiego i kształcenia ogólnego.
Od 1996 r. członek zespołu autorów "Praktycznego słownika współczesnej polszczyzny" pod kierownictwem Haliny Zgółkowej.
Opublikowała około 60 artykułów, 2 książki autorskie z zakresu składni polszczyzny mówionej dzieci w wieku przedszkolnym i stylistyki językowej, 2 publikacje we współautorstwie na temat listów polskich dzieci do Pana Boga i mowy mieszkańców Poznania oraz skrypt z fonetyki i fonologii współczesnej polszczyzny. Redaktor pracy zbiorowej "Polszczyzna Bydgoszczan. Historia i współczesność".

</doc>
<doc id="55038" url="https://pl.wikipedia.org/wiki?curid=55038" title="IED">
IED



</doc>
<doc id="55041" url="https://pl.wikipedia.org/wiki?curid=55041" title="Godiva">
Godiva

Godiva, Lady Godiva (XI w., staroang. "Godgifu" "Bożydara" od "God" "Bóg" i "giefu" "dar") – żona saksońskiego earla Mercji, lorda Coventry Leofrica III.
Życiorys.
Urodziła się prawdopodobnie ok. 1010. W źródłach występowała też jako Godeva, Godina i Goditha.
Słynęła z hojności dla Kościoła. Będąc chora, zapisała klasztorowi w Ely cały majątek odziedziczony po pierwszym mężu. Udało się jej wyzdrowieć.
Około 1035 wyszła za mąż za Leofrica, earla Mercji i lorda Coventry. Wraz z mężem założyła klasztor benedyktyński w Coventry w 1043. Wspierała kościoły w Leominster, Worcester, Evesham, Burton-on-Trent, Hereford, Stowe i Chester. Była właścicielką ziemi w Coventry, Warwickshire, Ansty i Madeley.
Zmarła między 1066 a 1086. Żyła po podboju Anglii przez Normanów (była jedyną kobietą, która po najeździe zatrzymała ziemię), umarła przed spisaniem Domesday Book. Na łożu śmierci przekazała klasztorowi w Coventry swój różaniec.
Prawdopodobnie Godiva była matką syna Leofrica, Aelfgara z Mercji, męża Aelgifu.
Legenda.
Według legendy spisanej przez angielskiego mnicha Rogera z Wendover na początku XII w., gdy poprosiła męża, by złagodził drastyczne zobowiązania finansowe, którymi była obłożona ludność Coventry, ten postawił jej warunek: jeśli Godiva przejedzie konno przez miasto całkowicie naga – obniży podatki. Godiva postanowiła spełnić warunek, wymogła jednak na mieszkańcach, by wszyscy pozostali w tym czasie w domach, a okiennice były zamknięte, aby jej nie widzieli. Wszyscy usłuchali prośby, tylko jeden człowiek, krawiec, nazwany później Tomem Podglądaczem (ang. "Peeping Tom"), podejrzał okrytą jedynie długimi włosami Godivę przez otwór w okiennicy. Został za to ukarany ślepotą. Leofric docenił poświęcenie żony, dotrzymał danego słowa i zniósł wygórowane zobowiązania podatkowe.
Obecna postać legendy wyewoluowała prawdopodobnie ok. XVII wieku, wcześniejsze wersje nie wspominają m.in. o postaci Toma Podglądacza. XIII-wieczna wersja, uznawana za najstarszą, mówi o przejeździe Godivy przez pełen ludzi rynek Coventry, w asyście dwóch innych (ubranych) kobiet na koniach.
Upamiętnienie.
Podczas corocznego święta w Coventry wspominano legendę o Godivie. Święto zostało zakazane w czasach reformacji. Powróciło 31 maja 1678, kiedy odtworzono przejazd Godivy przez miasto. Współcześnie w Coventry co roku odbywa się rekonstrukcja przejazdu Godivy przez miasto. Jest to część trzydniowego Godiva Festival.
Na zegarze ratusza miejskiego w Coventry znajduje się przedstawienie nagiej Lady Godivy na koniu, a w centrum miasta, na placu Broadgate, od 1949 stoi jej pomnik.

</doc>
<doc id="55042" url="https://pl.wikipedia.org/wiki?curid=55042" title="Lady Godiva">
Lady Godiva



</doc>
<doc id="55045" url="https://pl.wikipedia.org/wiki?curid=55045" title="Marek Krajewski (pisarz)">
Marek Krajewski (pisarz)

Marek Krajewski (ur. 4 września 1966 we Wrocławiu) – polski pisarz i filolog klasyczny, specjalista w zakresie językoznawstwa łacińskiego, doktor nauk humanistycznych, były wykładowca Uniwersytetu Wrocławskiego, autor kryminałów, laureat Paszportu Polityki.
Życiorys.
Rodzina Marka Krajewskiego pochodzi z ziemi lwowskiej, jego matka urodziła się we wsi Strzelczyska pod Mościskami. W 1985 ukończył IX Liceum Ogólnokształcące im. Juliusza Słowackiego we Wrocławiu, a w latach 1985–1991 studiował filologię klasyczną na Uniwersytecie Wrocławskim. W 1992 uzyskał magisterium, a w 1999 obronił rozprawę doktorską pt. "Prozodia greckich zapożyczeń u Plauta". Pracował jako bibliotekarz, sprzedawca, magazynier, a od 1992 jako asystent w Instytucie Filologii Klasycznej i Kultury Antycznej Uniwersytetu Wrocławskiego, później jako adiunkt i starszy wykładowca. Od 2007 zawodowo trudni się pisarstwem.
Powieści kryminalne.
Jest autorem kryminałów o Eberhardzie Mocku, pracowniku wrocławskiego Prezydium Policji. Na serię wydawaną od 1999 składa się jak dotychczas dwanaście tomów. W 2008, wspólnie z Mariuszem Czubajem rozpoczął nowy cykl kryminału, którego akcja dzieje się współcześnie w Gdańsku, a bohaterem jest nadkomisarz Jarosław Pater. Do tej pory ukazały się dwa tomy: "Aleja samobójców" i "Róże cmentarne". Jego książki zostały przetłumaczone na 19 języków: angielski, chorwacki, czeski, duński, estoński, francuski, grecki, hebrajski, hiszpański, holenderski, litewski, niemiecki, norweski, rosyjski, szwedzki, słowacki, ukraiński, węgierski i włoski.
W opublikowanej w 2009 "Głowie Minotaura", której akcja dzieje się w okresie międzywojennym we Lwowie, głównym bohaterem obok Eberharda Mocka staje się komisarz Edward Popielski. Stał się on główną postacią nowego cyklu, liczącego jak dotąd dziesięć tomów.
Krytycy literatury uważają, że styl jego pracy pisarskiej łączy w sobie elementy czarnego kryminału i horroru oraz nawiązuje do tradycji gatunku (Raymond Chandler). Kryminały Krajewskiego rozgrywają się w dokładnie zarysowanych realiach topograficznych i historycznych przed- i powojennego Wrocławia ("Breslau"), a także Warszawy, Trójmiasta i Lwowa. W wydanej w 2015 książce, "Arenie szczurów," umieścił akcję w nadmorskim Darłowie.
Nagrody i wyróżnienia.
Zdobył Paszport „Polityki” (2005), Nagrodę Księgarzy „Witryna” za najlepszą książkę 2005 oraz Nagrodę Wielkiego Kalibru dla najlepszej powieści kryminalnej 2003. Wkład Krajewskiego w promocję miasta w jego twórczości został uhonorowany w czerwcu 2008, gdy pisarz został wybrany "Ambasadorem Wrocławia".
21 października 2015 roku został odznaczony Srebrnym Medalem „Zasłużony Kulturze Gloria Artis”.
Zdobył niemiecką Nagrodę im. Georga Dehio (Georg-Dehio-Buchpreis) za twórczość literacką (2016). W 2019 odznaczony przez prezydenta Andrzeja Dudę Medalem Stulecia Odzyskanej Niepodległości.

</doc>
<doc id="55046" url="https://pl.wikipedia.org/wiki?curid=55046" title="Radio Wolna Europa">
Radio Wolna Europa

Radio Wolna Europa ("Radio Wolna Europa/Radio Swoboda", "RWE/RS", ang. "Radio Free Europe/Radio Liberty") – amerykańska rządowa rozgłośnia utworzona w 1949 r. z połączenia „Radia Wolna Europa” i „Radia Swoboda” prowadząca transmisje informacji, analiz i aktualności do krajów Europy Środkowo-Wschodniej, Azji Środkowej i Bliskiego Wschodu, w których swobodny przepływ informacji jest zakazany przez organy rządowe, lub nie jest w pełni rozwinięty.
Misją RWE jest promowanie demokratycznych wartości i instytucji poprzez informowanie w krajach, w których wolność słowa jest zabraniana przez rząd, lub nie jest w pełni ugruntowana. RWE opiera się na przekonaniu, że pierwszym wymogiem demokracji są dobrze poinformowani obywatele.
Treści RWE tworzone są w dwudziestu pięciu językach, docierają do dwudziestu krajów, szacowane cotygodniowe audytorium RWE/RS to 33,9 mln osób. Audycje nadawane są na falach krótkich, przez satelity i Internet oraz retransmitowane lokalnie na falach średnich i ultrakrótkich.
RWE jest finansowana przez Kongres Stanów Zjednoczonych, w 2018 roku jej budżet wyniósł 123,3 mln USD. Niezależność redakcyjna RWE/RS jest gwarantowana amerykańskim prawem.
Historia.
Radio Wolna Europa utworzono w 1949 roku w Nowym Jorku z inicjatywy „Narodowego Komitetu na Rzecz Wolnej Europy”. Miało siedzibę w Monachium przy Oettingenstr. 67, do 1972 roku dostawało środki przez CIA, po 1972 roku było finansowane przez Kongres Stanów Zjednoczonych. Radio Wolna Europa nadawało audycje do krajów bloku wschodniego (tzw. „demokracji ludowej”), które po 1945 roku były pod dominacją Moskwy oraz republik bałtyckich (Stany Zjednoczone nie uznały ich wcielenia do ZSRR). Radio Swoboda transmitowało swoje audycje do pozostałych 12 republik ZSRR.
Audycje RWE/RS były intensywnie zagłuszane przez służby bezpieczeństwa i struktury sił zbrojnych państw komunistycznych. Jak podaje w swoich wspomnieniach Jan Nowak-Jeziorański, koszty zagłuszania były mniej więcej trzy razy wyższe od kosztów nadawania audycji. Ze względu na sposób propagacji fal krótkich zagłuszanie nigdy nie było w stanie zakłócić wszystkich audycji. 28 czerwca 1956 roku, jedną z zagłuszarek zniszczyła protestująca ludność Poznania, domagając się wolności słowa podczas Poznańskiego Czerwca 1956. 18 listopada 1956 roku, protestujący w Bydgoszczy zniszczyli zagłuszarkę znajdującą się na Wzgórzu Dąbrowskiego. Tydzień później władze PRL ogłosiły, że rezygnują z zagłuszania, jednak w rzeczywistości sytuacja w eterze nie uległa zmianie, bowiem nadal utrudniano odbiór poprzez radiostacje zagłuszające z terenu ZSRR, Bułgarii, Węgier, Czechosłowacji i Rumunii. Pracowały one do 1 stycznia 1988, ze szczególną intensywnością działając w czasie inwazji wojsk Układu Warszawskiego na Czechosłowację w 1968 oraz podczas stanu wojennego w PRL (1981–1983). Komunistyczne służby bezpieczeństwa przeprowadzały również bezpośrednie ataki przeciwko RWE/RS. Zamordowano kilku pracowników, przeprowadzano zamachy bombowe. Wielu pracowników RWE było szykanowanych poprzez anonimowe telefony z pogróżkami czy fabrykowanie spreparowanych donosów przez Służbę Bezpieczeństwa (np. przypadek Macieja Morawskiego, francuskiego korespondenta Rozgłośni Polskiej RWE). Na początku lat 50. słuchanie radia było ścigane i karane przez wojskowe sądy rejonowe wyrokami 2–3 lat pozbawienia wolności za „szerzenie wrogiej propagandy”.
21 lutego 1981 część budynku głównego rozgłośni RWE została wysadzona w ataku terrorystycznym w wyniku eksplozji bomby. Zniszczenia oszacowano na 2 mln dolarów, rannych zostało kilku pracowników, ale nie było ofiar śmiertelnych. Po otwarciu archiwów Stasi ujawniono, że za atak był odpowiedzialny Ilich Ramírez Sánchez (ps. Carlos, Szakal), a zamach zlecił dyktator komunistycznej Rumunii Nicolae Ceaușescu – Securitate wynajęła Sáncheza (Carlosa) by dokonał zamachu na Iona Mihai Pacepę, najwyższego rangą oficera wywiadu bloku wschodniego, który przeszedł na stronę Zachodu. Carlos za zamordowanie Pacepy miał otrzymać milion dolarów, a ponieważ nie mógł go odnaleźć, 21 lutego 1981 roku wysadził w powietrze z użyciem materiałów wybuchowych przekazanych mu przez Securitate część głównej siedziby RWE w Monachium. RWE w tym okresie wielokrotnie nadawała list Pacepy do jego córki Dany, w którym wyjaśniał powody, które go ostatecznie skłoniły do przejścia na stronę Zachodu.
Dzisiaj odwiedzający praski budynek stacji przechodzą przez wykrywacz metali, ze względu na obawę przez zamachami terrorystycznymi planowanymi przez niektóre dyktatury. Obecnie zagłuszane są czasem audycje nadawane do Iranu. Były też doniesienia o zagłuszaniu lokalnej stacji UKF retransmitującej audycje w Kijowie.
W latach 90. rozgłośnie popadły w problemy finansowe, rozważano nawet poważnie ich likwidację. Ostatecznie w 1995 roku przeniesiono rozgłośnię z Monachium do Pragi, do budynku po byłym parlamencie czechosłowackim niedaleko placu Wacława, podarowanym RWE/RS przez prezydenta Czech Václava Havla. Serwisy czeski, słowacki i węgierski zostały włączone w struktury krajowych rozgłośni tych państw. W tym czasie RWE/RS rozpoczęła nadawanie audycji m.in. do niektórych krajów powstałych po rozpadzie Jugosławii, do Iraku i Iranu (już wcześniej działał serwis afgański), a także w językach północnego Kaukazu. Największym serwisem pozostaje całodobowy serwis rosyjski.
Od marca 2009 Radio Free Europe/Radio Liberty mieści się w nowo wybudowanym budynku w praskiej dzielnicy Hagibor, położonym 10 minut od centrum Pragi. W roku 2017 rozgłośnia została uznana w Rosji za agenta zagranicy.
W lipcu 2018 Radio Wolna Europa zapowiedziało wznowienie nadawania serwisów informacyjnych i audycji publicystycznych dla Bułgarii i Rumunii w celu walki z fake newsami i promowania rzetelnego dziennikarstwa. 14 stycznia 2019 roku wznowiono nadawanie audycji przygotowywanych przez sekcję rumuńską Radia Wolna Europa (Radio Europa Libera), co uzasadniano ograniczeniem wolności mediów w Rumunii oraz okolicznością, iż w tym kraju „wiele środków masowego przekazu znajduje się pod kontrolą rządu lub miejscowych oligarchów”. Niedługo później (21 stycznia) został otwarty serwis w języku bułgarskim dla Bułgarii (Radio Swobodna Ewropa).
We wrześniu 2019 roku Amerykańska Agencja na rzecz Światowych Mediów (ang. U.S. Agency for Global Media) podjęła decyzję o otworzeniu oddziału Radio Wolna Europa na Węgrzech, co spotkało się z dużym poparciem ze strony Kongresu Stanów Zjednoczonych. Powodem tej decyzji są działania premiera Węgier, Viktora Orbána, które doprowadziły do spadku Węgier w Rankingu Wolnych Mediów o ponad 50 miejsc od czasu gdy objął urząd w 2010 roku. Uruchomienie nowego oddziału oraz otwarcie biura na Węgrzech zostało zaplanowane do końca czerwca 2020 roku.
Początki programu w języku polskim RWE: okres nowojorski (1950–1952).
Programy polskie półgodzinne, a następnie godzinne nagrywane były w studio w Nowym Jorku, wysyłane pocztą lotniczą do Niemiec i nadawane z anteny pod Frankfurtem. Pierwszym szefem niewielkiego zespołu redakcyjnego w Nowym Jorku został były urzędnik służby dyplomatycznej RP, Lesław Bodeński. W rok później zastąpił go Stanisław Strzetelski, przedwojenny publicysta i redaktor „Wieczoru Warszawskiego”.
Rozgłośnia Polska RWE (1952–1994).
W latach 1952–1994 istniała polska sekcja Radia Wolna Europa. Dyrektorami Rozgłośni Polskiej RWE w Monachium byli: Jan Nowak-Jeziorański (1952–1976), Zygmunt Michałowski (1976–1982), Zdzisław Najder (1982–1987), Marek Łatyński (1987–1989) i Piotr Mroczyk (1989–1994). W okresie PRL była najczęściej słuchanym (i systematycznie zagłuszanym) radiem zagranicznym.

</doc>
<doc id="55047" url="https://pl.wikipedia.org/wiki?curid=55047" title="Bogdan Zdrojewski">
Bogdan Zdrojewski

Bogdan Andrzej Zdrojewski (ur. 18 maja 1957 w Kłodzku) – polski polityk i samorządowiec.
Prezydent Wrocławia (1990–2001), senator IV i X kadencji (1997–2000, od 2019), poseł na Sejm IV, V, VI i VII kadencji (2001–2014), deputowany do Parlamentu Europejskiego VIII kadencji (2014–2019), przewodniczący klubu parlamentarnego Platformy Obywatelskiej (2006–2007), minister kultury i dziedzictwa narodowego w pierwszym i drugim rządzie Donalda Tuska (2007–2014).
Życiorys.
Syn Leonarda i Mirosławy Zdrojewskich. W latach 1976–1977 pracował jako młodszy maszynista trakcji elektrycznej w PKP, a następnie do 1979 jako specjalista w Państwowych Zakładach Zbożowo-Młynarskich we Wrocławiu.
Absolwent filozofii (1983) i kulturoznawstwa (1985) na Uniwersytecie Wrocławskim. W czasie studiów założył, a następnie prowadził koło naukowe historii filozofii (od 1980). W 1980 został członkiem Niezależnego Zrzeszenia Studentów, jesienią tego samego roku został szefem struktury NZS na Wydziale Filozoficzno-Historycznym UWr. Po ogłoszeniu stanu wojennego na początku 1982 objął funkcję szefa tajnego zarządu NZS na Uniwersytecie Wrocławskim, kierował nim do 1984.
Od 1984 pracował w Akademii Ekonomicznej we Wrocławiu, był członkiem komisji zakładowej NSZZ „Solidarność” na AE. W 1989 został pracownikiem Instytutu Socjologii UWr. Równocześnie był sekretarzem Wrocławskiego Komitetu Obywatelskiego „Solidarność” (1989–1990), a także kierownikiem założonego przez siebie Ośrodka Badań Społecznych przy RKW NSZZ „Solidarność” Dolny Śląsk (1989–1990).
W 1990 został radnym Rady Miejskiej Wrocławia z listy WKO. Od 4 czerwca 1990 do 1 września 2001 przez blisko trzy kadencje sprawował urząd prezydenta Wrocławia. Pewną popularność zyskał w czasie powodzi z 1997, osobiście kierując w mieście akcją przeciwpowodziową.
W 1997 jako kandydat niezależny został senatorem (otrzymał 241 179 głosów). Zrezygnował 11 stycznia 2000, gdy Trybunał Konstytucyjny orzekł, że funkcji prezydenta miasta na prawach powiatu nie można łączyć z mandatem parlamentarzysty. Z urzędu prezydenta miasta ustąpił w maju 2001, kiedy zdecydował się kandydować do Sejmu. Został w tymże roku wybrany do Sejmu IV kadencji z ramienia Platformy Obywatelskiej (otrzymując 47 297 głosów).
Po wyborze zrezygnował z immunitetu, w związku z zarzutami o rzekomą niegospodarność (sprawa tzw. wrocławskiego VAT-u), w 2004 został prawomocnie uniewinniony od popełnienia zarzucanych mu czynów.
W 2005 ponownie wybrano go do Sejmu V kadencji z wrocławskiej listy PO (liczbą 73 959 głosów). W 2006 został członkiem gabinetu cieni PO odpowiadającym za obronę narodową. 5 grudnia 2006 objął stanowisko przewodniczącego klubu parlamentarnego PO. W przedterminowych wyborach parlamentarnych w 2007 uzyskał z ramienia PO w okręgu wrocławskim we Wrocławiu 213 883 głosy (trzeci wynik w kraju).
16 listopada 2007 został ministrem kultury i dziedzictwa narodowego w pierwszym rządzie Donalda Tuska. W wyborach w 2011 uzyskał poselską reelekcję liczbą 149 962 głosów. W drugim rządzie Donalda Tuska pozostał na stanowisku ministra kultury i dziedzictwa narodowego.
W wyborach w 2014 uzyskał mandat eurodeputowanego VIII kadencji. 17 czerwca tego samego roku został odwołany ze stanowiska ministra, a 1 lipca 2014 złożył ślubowanie w Parlamencie Europejskim. W 2019 nie wystartował w kolejnych wyborach europejskich. W wyborach krajowych w tym samym roku z ramienia Koalicji Obywatelskiej został natomiast wybrany na senatora X kadencji w okręgu nr 6. 17 stycznia 2020 został wybrany przez Senat na członka Krajowej Rady Sądownictwa.
Życie prywatne.
Jest żonaty z Barbarą Zdrojewską, ma dwoje dzieci: Karolinę i Stanisława.

</doc>
<doc id="55051" url="https://pl.wikipedia.org/wiki?curid=55051" title="Wolfgang Uhlmann">
Wolfgang Uhlmann

Wolfgang Uhlmann (ur. 29 marca 1935 w Dreźnie, zm. 24 sierpnia 2020 tamże) – niemiecki szachista, arcymistrz.
Kariera szachowa.
Wielokrotnie reprezentował Niemiecką Republikę Demokratyczną w turniejach drużynowych, m.in. oraz , zdobywając wspólnie z drużyną brązowy medal. W 1970 r. wystąpił w meczu ZSRR – Reszta świata, przegrywając 1½–2½ z Markiem Tajmanowem na VII szachownicy.
Największe sukcesy turniejowe odniósł w latach 60. W 1964 r. podzielił I miejsca w Sarajewie (turniej "Bosna", wspólnie z Lwem Poługajewskim i Hawanie (memoriał Jose Raula Capablanki, wspólnie z Wasilijem Smysłowem). W 1965 r. zwyciężył w Zagrzebiu (wspólnie z Borislavem Ivkovem), natomiast w 1966 r. – w Szombathely (memoriał Lajosa Asztalosa, wspólnie z Dawidem Bronsteinem). W 1967 r. zajął II miejsce (za Michaiłem Botwinnikiem) w Hastings.
Czterokrotnie brał udział w turniejach międzystrefowych – eliminacjach do mistrzostw świata. Tylko raz awansował do meczów pretendentów, w 1970 roku w turnieju międzystrefowym na Majorce zajął VI miejsce. W ćwierćfinałowym meczu pretendentów w 1971 roku przegrał w Las Palmas z Bentem Larsenem 3½ - 5½.
Niemal przez cały okres istnienia NRD był najsilniejszym szachistą tego kraju. Jedenastokrotnie zdobywał tytuł indywidualnego mistrza kraju. Był cenionym ekspertem w obronie francuskiej. Mimo podeszłego wieku, wciąż pozostaje aktywnym szachistą.
Według systemu Chessmetrics, najwyższy ranking osiągnął w grudniu 1970 r., z wynikiem 2696 punktów zajmował wówczas 20. miejsce na świecie.

</doc>
<doc id="55052" url="https://pl.wikipedia.org/wiki?curid=55052" title="Wolfgang Unzicker">
Wolfgang Unzicker

Wolfgang Unzicker (ur. 26 czerwca 1925 w Pirmasens, zm. 20 kwietnia 2006 w Albufeirze) – niemiecki arcymistrz, czołowy szachista Republiki Federalnej Niemiec po II wojnie światowej.
Kariera szachowa.
Był siedmiokrotnym mistrzem swojego kraju i trzynastokrotnym uczestnikiem olimpiad szachowych. Na olimpiadzie w 1950 roku w Dubrowniku zdobył złoty medal na I szachownicy wynikiem 78,6%. Razem z drużyną dwukrotnie zdobył brązowy medal w 1950 i 1964 roku. W latach 1952 i 1955 awansował do turniejów międzystrefowych (eliminacji mistrzostw świata), jednak nigdy nie udało mu się awansować do meczów pretendentów (najbliżej osiągnięcia tego sukcesu był w 1952 r. w Sztokholmie, gdzie zajął IX m.).
Unzicker był zwycięzcą kilku turniejów, m.in. w Hastings (1951), Soczi (1967) i Mariborze (1967), jednak największym jego sukcesem było dzielone IV m. (z Lajosem Portischem) w Santa Monica w 1966 roku, za Borysem Spasskim, Bobby Fischerem i Bentem Larsenem, a przed Tigranem Petrosjanem i Samuelem Reshevskym.
Najwyższy ranking w karierze osiągnął 1 lipca 1971 r., z wynikiem 2545 punktów zajmował wówczas 38. miejsce na światowej liście FIDE, jednocześnie zajmując 3. miejsce wśród szachistów zachodnioniemieckich. 
Według retrospektywnego systemu Chessmetrics, najwyżej sklasyfikowany był w lipcu 1960 r., zajmował wówczas 17. miejsce na świecie.
Został pochowany na Cmentarzu Zachodnim w Monachium.

</doc>
<doc id="55053" url="https://pl.wikipedia.org/wiki?curid=55053" title="Marmaduke Wyvill">
Marmaduke Wyvill

Marmaduke Wyvill (ur. 1814, zm. 1896) – szkocki arystokrata, polityk, szachista. 
Był członkiem brytyjskiego parlamentu w latach 1847–1868. W historii szachów zapisał się uczestnictwem w pierwszym międzynarodowym turnieju szachowym w Londynie w 1851 roku. Turniej rozegrano systemem pucharowym z udziałem szesnastu zaproszonych uznanych mistrzów szachowych, m.in. Howarda Stauntona i Lionela Kieseritzky'ego. Wyvill wygrał trzy mecze eliminacyjne i w meczu finałowym przegrał z Adolfem Anderssenem 2½ - 4½. Dla Anderssena był to początek dominacji w światowych szachach. Wyvill nigdy więcej nie brał udziału w turniejach szachowej czołówki, poświęcając się karierze polityka.

</doc>
<doc id="55055" url="https://pl.wikipedia.org/wiki?curid=55055" title="Diabla Góra">
Diabla Góra



</doc>
<doc id="55056" url="https://pl.wikipedia.org/wiki?curid=55056" title="Ludwik Hirszfeld">
Ludwik Hirszfeld

Ludwik Hirszfeld (ur. 5 sierpnia 1884 w Warszawie, zm. 7 marca 1954 we Wrocławiu) – polski lekarz, bakteriolog i immunolog, twórca polskiej szkoły immunologicznej oraz nowej dziedziny nauki – seroantropologii.
Życiorys.
Urodził się w zasymilowanej rodzinie żydowskiej. Studiował medycynę w Würzburgu i Berlinie. Uzyskał doktorat za pracę na temat aglutynacji, habilitację zaś (w wieku 30 lat) za pracę nad związkiem zjawisk odpornościowych i krzepliwości krwi. Pracował w Instytucie Badań Raka w Heidelbergu oraz w Zakładzie Higieny uniwersytetu w Zurychu. W czasie I wojny światowej uczestniczył w zwalczaniu epidemii tyfusu plamistego w Serbii oraz uczestniczył w organizowaniu tamtejszej służby zdrowia.
Po powrocie do Polski, od 1920 pracował w Państwowym Zakładzie Badania Surowic w Warszawie, włączonym później do współtworzonego przez niego Państwowego Zakładu Higieny (PZH). W latach 1924–1925 był dyrektorem Zakładu.
W latach 1924–1939 kierował PZH.
Od 1924 był profesorem Wolnej Wszechnicy Polskiej. W 1926 habilitował się po raz drugi na Uniwersytecie Warszawskim jako bakteriolog i immunolog. Od 1930 członek czynny Towarzystwa Naukowego Warszawskiego. W 1931 roku został profesorem. W latach 1931–1935 oraz 1947–1952 był prezesem Polskiego Towarzystwa Mikrobiologów i Epidemiologów.
Około 1938 przy ul. Obrońców 27 na Saskiej Kępie wybudował willę (projekt Józefa Łowińskiego), w której zamieszkał wraz z rodziną.
Podczas obrony Warszawy we wrześniu 1939 zorganizował w mieście ośrodek przetaczania krwi. Został zmuszony do zamieszkania w getcie warszawskim. Prowadził tam wykłady, pracował naukowo, a także – dzięki szczepionce przekazanej przez prof. Rudolfa Weigla ze Lwowa, nielegalnie przemyconej do getta – leczył chorych na tyfus plamisty. W lipcu 1942 dzięki pomocy rodziny Potockich uciekł z getta na stronę aryjską (wyjście w przebraniu z grupą robotników pracujących poza murami). Przez pewien okres ukrywał się pod zmienionym nazwiskiem (z żoną i córką) w domu przedwojennej koleżanki, Laury z Przedpełskich Kenigowej, żony Mariana Keniga, a później w Wiślicy, w Starej Miłośnie k. Warszawy, u gospodarza Stanisława Kaflika w Klembowie koło Tłuszcza i w innych miejscach. Udawał urzędnika-dezynfektora, zmęczonego starszego pana, który pomaga żonie w zajęciach gospodarskich. W tym okresie analizował statystykę lekarską, pisał podręcznik immunologii, czytał dzieła Shakespeare’a w oryginale. W 1943 roku (po śmierci córki) spisał swoją autobiografię, która ukazała się w roku 1946 pt. „Historia jednego życia”.
Po wyzwoleniu Lublina w 1944 brał udział w tworzeniu Uniwersytetu Marii Curie-Skłodowskiej. W 1945 przeniósł się do Wrocławia i podjął pracę na Wydziale Lekarskim Uniwersytetu Wrocławskiego (był pierwszym dziekanem tego wydziału). W 1952 roku utworzył we Wrocławiu Instytut Immunologii i Terapii Doświadczalnej PAN (nazwany później jego imieniem) i został jego pierwszym dyrektorem. Zorganizował również we Wrocławiu Ośrodek Badań Patologii Ciąży.
W 1952 został członkiem rzeczywistym Polskiej Akademii Nauk i wszedł w skład jej prezydium.
Grób Ludwika i Hanny Hirszfeldów znajduje się na cmentarzu św. Wawrzyńca we Wrocławiu.
Osiągnięcia.
Do jego najważniejszych osiągnięć naukowych należy praca nad grupami krwi. Prowadził ją w latach 1907–1911 wraz z Emilem von Dungernem w Zurychu. Odkrył wówczas prawa dziedziczenia grupy krwi (które zastosował do celów dochodzenia ojcostwa) i wprowadził oznaczenie grup krwi jako 0, A, B i AB, przyjęte na całym świecie w 1928. Oznaczył również czynnik Rh i odkrył przyczynę konfliktu serologicznego, co uratowało życie wielu noworodkom.
W czasie pobytu na Bałkanach odkrył pałeczkę duru rzekomego C ("Salmonella hirschfeldii").
Wraz z żoną prowadził badania dotyczące różnic statystycznych w częstości występowania grup krwi w populacjach pochodzących z różnych obszarów geograficznych, zapoczątkowując nową dziedzinę nauki, seroantropologię. Zajmował się również transfuzjologią i opracował zasady przetaczania krwi.
W 1950 r. był nominowany do nagrody Nobla w dziedzinie medycyny za wyjaśnienie zagadki zjawiska konfliktu serologicznego między matką a płodem. Otrzymał doktoraty honoris causa Uniwersytetu Praskiego (1950) i Instytutu w Zurychu (1951).
Życie prywatne.
Żoną Ludwika Hirszfelda była Hanna Hirszfeldowa, lekarka, pediatra i profesor nauk medycznych. Ich jedyna córka zmarła w czasie II wojny światowej.
Pozostałe informacje.
O badaniach Hirszfelda pisał Paweł Jasienica w książce "Opowieści o żywej materii" (1954). W 2019 roku ukazała się biografia Ludwika i Hanny Hirszfeldów autorstwa Urszuli Glensk.

</doc>
<doc id="55058" url="https://pl.wikipedia.org/wiki?curid=55058" title="CP/J">
CP/J

CP/J – system operacyjny używany do sterowania ośmiobitowym komputerem Elwro 800 Junior. CP/J był zmodyfikowaną wersją systemu CP/M. Od systemu CP/M różnił się tym, iż miał dodatkowo wbudowaną obsługę prostego protokołu sieciowego (JUNET), co m.in. pozwalało na połączenie kilku komputerów Elwro 800 Junior w prostą sieć lokalną.

</doc>
<doc id="55059" url="https://pl.wikipedia.org/wiki?curid=55059" title="Wrocławskie Zakłady Elektroniczne Mera-Elwro">
Wrocławskie Zakłady Elektroniczne Mera-Elwro

Wrocławskie Zakłady Elektroniczne „Elwro” (także Centrum Komputerowych Systemów Automatyki i Pomiarów „Mera-Elwro”) – istniejące w latach 1959–1993 zakłady zlokalizowane przy ul. Aleksandra Ostrowskiego 30 na wrocławskim Grabiszynie, produkujące urządzenia elektroniczne, między innymi komputery mainframe serii Odra i RIAD, osprzęt komputerowy – m.in. pamięci ferrytowe, kalkulatory (w tym pierwszy polski kalkulator biurowy Elwro 105LN), elementy elektroniki użytkowej (do radioodbiorników i telewizorów) i wojskowej. Przy tej samej ulicy, pod numerem 22, istniało też przyzakładowe technikum elektroniczne, tzw. EZN (Elektroniczne Zakłady Naukowe), przeniesione na ulicę Braniborską 57.
Historia.
Wrocławskie Zakłady Elektroniczne zostały powołane przez ministra przemysłu ciężkiego w 1959 r. Pierwotnie z inicjatywą powołania zakładów przemysłu elektronicznego wystąpił Społeczny Komitet Budowy Wrocławskiego Ośrodka Telewizyjnego, kiedy po wybudowaniu nadajnika na górze Ślęży okazało się, że zakup telewizora jest bardzo trudny. W owym czasie telewizory produkowano w Polsce wyłącznie w Warszawskich Zakładach Telewizyjnych. Zarządzenie z dnia 6 stycznia 1959 roku o uruchomieniu Wrocławskich Zakładów Elektronicznych powoływały je pod nazwą T-21, zaś ich siedzibą były budynki starej zrujnowanej cukrowni. W zakładzie jednak nigdy nie uruchomiono produkcji wspomnianych telewizorów, zaś nazwa została bardzo szybko zmieniona na powszechnie znaną. Pierwszym rodzajem uruchomionej produkcji były obrotowe przełączniki kanałów do telewizorów produkowanych w Warszawie – co przez dwa lata stanowiło główne źródło dochodów fabryki. W latach 60. XX w. Elwro wytwarzało podzespoły do przetwarzania sygnału UKF – głowice z lampą elektronową ECC85 montowane w radioodbiornikach produkowanych przez Zakłady Radiowe Kasprzaka w Warszawie i Zakłady Radiowe Diora w Dzierżoniowie (również w modelach z zakresem fal CCIR eksportowanych do Wielkiej Brytanii i Kanady).
Jednak wizja rozwoju zakładu, przyjęta i realizowana przez dyrekcję, w tym dyrektora zakładów Mariana Tarnkowskiego, zakładała produkcję elektronicznych maszyn cyfrowych.
W ciągu pierwszego roku działalności zakład opracował model maszyny cyfrowej Odra 1001, równocześnie produkując UMC-1 (według projektu Politechniki Warszawskiej). Od 1963 zaczęto produkować komputery Odra 1003 i ZAM-21 (projekt Instytutu Maszyn Matematycznych w Warszawie). Zakłady produkowały komputery następnych generacji – II i III. W 1975 rozpoczęto seryjny montaż komputerów Jednolitego Systemu R-32.
W 1964 Zakład wszedł w skład Zjednoczenia Przemysłu Automatyki i Aparatury Pomiarowej MERA. W Zakładzie powołano dodatkowe jednostki:
Na przełomie lat 70. i 80. XX wieku zakłady podjęły produkcję konsoli TVG-10, stanowiącej klon gry Pong; szacuje się, że przez trzy lata do sprzedaży trafiło 9 tysięcy egzemplarzy urządzenia. W roku 1981 produkcję konsoli przejęło poznańskie Przedsiębiorstwo Polonijno-Zagraniczne Ameprod, produkując w około 3 lata 100 tysięcy konsol.
W 1986 roku zakłady wyprodukowały próbną serię komputerów osobistych Elwro 800 Junior do użytku w szkołach. Rozwiązanie to zostało zaaprobowane przez ekspertów zajmujących się edukacją oraz informatyką jako najlepsze do edukacji informatycznej. Od 1989 roku planowano rozpocząć produkcję komputerów wraz z oprogramowaniem na poziomie 30 tys. sztuk rocznie.
Zakłady w roku 1993 zostały sprywatyzowane i sprzedane niemieckiemu koncernowi Siemens, który uznał produkcję we Wrocławiu za nieopłacalną i zlikwidował fabrykę, wyburzając większość hal produkcyjnych. Większość pracowników zwolniono za ich zgodą w zamian za odprawy.
1 marca 2000, po siedmiu latach zarządzania przez Siemensa, wykupiła je w całości amerykańska firma telekomunikacyjna Telect.

</doc>
<doc id="55061" url="https://pl.wikipedia.org/wiki?curid=55061" title="Andrzej Markowski (muzyk)">
Andrzej Markowski (muzyk)

Andrzej Markowski, pseudonim "Marek Andrzejewski" (ur. 22 sierpnia 1924 w Lublinie, zm. 30 października 1986 w Warszawie) – polski dyrygent, kompozytor, dyrektor Filharmonii Wrocławskiej (1965–1968), twórca Międzynarodowego Festiwalu Wratislavia Cantans i jego pierwszy dyrektor.
Życiorys.
Podczas II wojny światowej był żołnierzem AK i brał udział w powstaniu warszawskim. Był autorem okupacyjnych piosenek; po upadku powstania wraz z bratem został osadzony przez Niemców w Oflagu VII A Murnau.
Kształcił się m.in. w: Trinity College of Music w Londynie (1946–1947) i PWSM w Warszawie (1947–1954). Był uczniem Witolda Rowickiego (dyrygentura) oraz Piotra Rytla i Tadeusza Szeligowskiego (kompozycja).
W 1966 roku zainicjował powstanie "Festiwalu Wratislavia Cantans".
Jest autorem licznych utworów orkiestrowych, instrumentalnych i rozrywkowych.
Pochowany na Starych Powązkach (kw. 1-3-21).
Kariera dyrygencka.
Za swoją twórczość i działalność otrzymał w 1965 roku nagrodę Ministra Kultury i Sztuki, a w 1974 roku nagrodę państwową I stopnia.

</doc>
<doc id="55062" url="https://pl.wikipedia.org/wiki?curid=55062" title="Diofantos">
Diofantos

Diofantos (gr. Διόφαντος = "Diophantos", łac. "Diophantus"; ur. ok. 200/214 n.e., zm. ok. 284/298 n.e.) – matematyk grecki żyjący w III wieku n.e. w Aleksandrii.
Dokonania.
Jest autorem dzieła "Arytmetyka", składającego się z 13 ksiąg, z których zachowało się 6 . Poszerza ono zakres sposobów rozwiązania równań do trzeciego stopnia włącznie, względem wiedzy Babilończyków. Dzięki wprowadzeniu symboli i skrótów (np. na działanie odejmowania, symbol równości lub oznaczenie zmiennej) Diofantos może być uznany za autora języka algebraicznego. Diofantos nie znał liczb ujemnych, jednak odróżniał liczby „dodawane” od „odejmowanych” przez stosowanie odpowiednich znaków.
Diofantos miał uważać się za pierwszego matematyka, który zastosował znak równania formula_1 oraz znak odejmowania formula_2 Według legendy na jego nagrobku widniał napis:

</doc>
<doc id="55071" url="https://pl.wikipedia.org/wiki?curid=55071" title="Połaniec">
Połaniec

Połaniec – miasto w południowo-wschodniej Polsce, w województwie świętokrzyskim, w powiecie staszowskim. Jest siedzibą miejsko-wiejskiej gminy Połaniec.
Miasto królewskie w powiecie sandomierskim województwa sandomierskiego w drugiej połowie XVI wieku. Miasto w starostwie sandomierskim w 1629 roku. W latach 1975–1998 miasto administracyjnie należało do województwa tarnobrzeskiego. W Zawadzie k. Połańca znajduje się jedna z największych w Polsce elektrowni cieplnych, Enea Połaniec S.A o mocy 1800 MW. Otwarty w 2013 Zielony Blok o mocy 205 MW stał się największym na świecie blokiem energetycznym opalanym w 100% biomasą. Na terenie miasta i gminy Połaniec znajduje się również podstrefa Specjalnej Strefy Ekonomicznej Starachowice, obejmująca obszar 22,3 ha i zagospodarowana w ponad 41%. Przez Połaniec przebiegają również dwie istotne drogi – Droga wojewódzka nr 764 z mostem na Wiśle (łącząca Połaniec ze Specjalną Strefą Ekonomiczną Euro-Park w Mielcu) oraz Droga krajowa nr 79. Według danych GUS z 30.06.2020 roku populacja Połańca liczy 8023 osób.
Położenie.
Miasto i gmina Połaniec leży w Świętokrzyskim, należała do ziemi sandomierskiej, we wschodniej części Niecki Połanieckiej będącej częścią Kotliny Sandomierskiej. Od wschodu granicę gminy stanowi rzeka Wisła, zaś od północy i zachodu kompleks Lasów Golejowskich. Tutejszy krajobraz ukształtował lodowiec. Pofałdowany teren rozcinają doliny Wisły, Czarnej, Wschodniej i Kanału Strumienia. Niecka Połaniecka opada 30-metrowym stopniem w kierunku wschodnim. W okolicy Połańca i Winnicy Wisła tworzy malowniczy przełom.
Przez miasto przebiega zielony szlak turystyczny z Chańczy do Pielaszowa.
Historia.
Pradzieje.
Pierwsze znane ślady osadnictwa na terenach Połańca pochodzą z paleolitu. Kryterium, którym kierowała się ludność próbująca zasiedlić ziemie nadwiślańskie to przede wszystkim zasobność w zwierzynę i ryby, dogodne ukształtowanie terenu, sprzyjający klimat oraz łatwy dostęp do wody. Jednak pierwsi osadnicy prowadzący koczowniczy tryb życia, pozostawali na danym terenie aż do wyczerpania się naturalnych zasobów. Znaleziska archeologów, pochodzące z obecnych terenów Enea Połaniec S.A, na których odnaleziono ślady kultury łużyckiej mogą świadczyć o zakładaniu stałych osad przez ludność okresu mezolitu na ziemiach połanieckich.
Osadnicy posiadający już umiejętność hodowli bydła i uprawy ziemi pojawili się na terenach Połańca około 4000–3500 lat p.n.e. Odkryte w 1968 roku przez grupę archeologów monety z III w. p.n.e. (147 denarów z okresu republiki i pryncypatu) są istotnym dowodem na kontakty handlowe z Imperium rzymskim.
Dzieje Połańca.
Połaniec zaczyna tętnić życiem około wieku XI, kiedy to zostaje wzniesiony gród przy ujściu rzeki Czarnej do Wisły. Niedaleko nowo powstałego grodu została ulokowana osada o charakterze służebnym, której powstanie datuje się na XI–XII wiek. Wraz z pierwszym miastem powstaje kościółek św. Katarzyny na Winnej Górze.
Rok 1241 to najazd Tatarów na połanieckie ziemie. Gród został doszczętnie złupiony i spalony. Niedaleko wsi Tursko doszło do zażartej bitwy oddziałów rycerstwa polskiego z Tatarami. Według Jana Długosza Polacy zmusili najeźdźców do ucieczki. Lustracja przeprowadzona najprawdopodobniej 1340 r. wskazuje, że Połaniec liczył około 400 mieszkańców.
W 1350 roku miasto na mocy dokumentu wydanego przez Kazimierza Wielkiego zostało przeniesione z Winnej Góry na obecne miejsce. Ze względu na szlak handlowy wiodący z Krakowa do Sandomierza oraz dosyć ważną drogę wodną, spławną Wisłą, Połaniec uzyskał dość wcześnie (przed 1264 r.) prawa miejskie.
W 1442 roku miała miejsce dziwna sytuacja z ówczesnym królem, Władysławem Warneńczykiem, który gromadząc pieniądze na wyprawę przeciwko Turkom, zapożyczył się u właściciela majątku w Rytwianach, Dersława Jastrzębca, na kwotę ponad 4000 złotych. Niestety król zmarł nie spłacając zaciągniętego długu, zostawiając tym samym swojego następcę z nie lada problemem. Jednak spadkobierca po Deresławie zrzekł się niespłaconej sumy na sejmie w Piotrkowie. W ramach rekompensaty król Kazimierz Jagiellończyk podarował Annie, wdowie po Janie Rytwiańskim, Połaniec. Przez ponad 50 lat Połaniec znajdował się w rękach właścicieli latyfundiów rytwiańskich. Był to trudny okres w dziejach miasta, gdyż właściciele nastawiali się jedynie na zysk, nie dbając o rozwój estetyczny miasta i rozwój gospodarki. Miasto, na które nałożono nadmiar obowiązków nie mogło rozwijać się tak dynamicznie jak pod „skrzydłami” króla.
Na początku XVI wieku Połaniec ponownie został doszczętnie zniszczony i spalony podczas kolejnego najazdu Tatarów. W zaistniałej sytuacji król Zygmunt Stary postanowił umorzyć podatki dla pogorzelców i zmniejszyć ich wymiar dla mniej poszkodowanych mieszczan. Po zbójeckim napadzie ten sam król ustanowił targi w każdy poniedziałek i trzy jarmarki w roku (na Zielone Świątki, św. Małgorzatę oraz św. Katarzynę). W 1526 roku ogromny pożar objął Połaniec pochłaniając dużą część zabudowy, będąc przyczyną kolejnego uwolnienia mieszczan od podatków.
W połowie XVI wieku miastu został ufundowany ratusz, a mecenat nad tym przedsięwzięciem sprawował hetman Jan Amor Tarnowski. Dwanaście lat po tej inwestycji Połaniec został pochłonięty przez kolejny pożar. Również po tym pożarze, podobnie jak poprzednicy, król Zygmunt August zawiesił pobieranie podatków od pogorzelców.
Na początku XVII wieku w mieście powstał szpital dla ubogich, a przy nim kościółek św. Ducha, otwarty decyzją ówczesnego biskupa. W 1632 roku ustanowiono kolejny coroczny jarmark na św. Kazimierza. Przywilej ten został nadany Połańcowi przez Zygmunta III Wazę.
W 1772 roku nastąpił pierwszy rozbiór Polski. Odciął on Połaniec od rynku zbytu, jakim była Galicja, zajęta teraz przez Austriaków. Wysokie cła na transportowane do Galicji towary bardzo spowolniły rozwój gospodarczy miasta. 5 maja 1794 roku Naczelnik Najwyższej Siły Zbrojnej, Tadeusz Kościuszko, zjawił się pod Połańcem zakładając obóz w widłach Wisły i Czarnej. W tym to właśnie miejscu oczekiwał na połączenie swych sił z gen. Janem Grochowskim, by razem z nim uderzyć na armie gen. Denisowa. Początkowo wszystko wskazywało na klęskę oddziałów polskich, lecz zdolności dowódcze Kościuszki sprawiły, że jego armia nie poszła w rozsypkę, ale zachowała ducha bojowego i rozpoczęła odwrót do Warszawy. Bardzo ważnym dokumentem, który został wydany przez Naczelnika był uniwersał połaniecki. Dokument ten został wydany 7 maja 1794 roku. Na mocy Uniwersału chłopi stali się pełnoprawnymi obywatelami Rzeczypospolitej, zostali uwolnieni od poddaństwa, otrzymali wolność osobistą, a tym z nich, którzy wstąpili do armii została całkowicie zniesiona pańszczyzna. Wydarzenie to upamiętnia kopiec Kościuszki w Połańcu.
W 1795 roku, po III rozbiorze Polski, Połaniec trafił do zaboru austriackiego, a od 1815 r. do rosyjskiego. Był to ciężki okres w dziejach historii Połańca. Nasilenie się procesów rusyfikacji na ziemiach nadwiślańskich, po upadku powstania listopadowego, było głównie spowodowane chęcią wytępienia polskości, a także scalenia Królestwa z resztą Imperium Rosyjskiego.
 1 czerwca 1869 roku na mocy ukazu carskiego Połaniec utracił prawa miejskie. Okoliczna ludność w czynie tym widziała zemstę za udział w powstaniu styczniowym, lecz według władz carskich powody były zupełnie inne. Pierwszym było to, że Połaniec był miastem tylko z tytułu, a zdecydowaną większość mieszkańców stanowili tu rolnicy. Drugim powodem była liczba ludności. Według ustaleń rządu carskiego miasto musiało mieć, co najmniej 3 tysiące mieszkańców, a Połaniec liczył niespełna 2 tysiące. Wskutek polityki rosyjskiej rozwój miasta został poważnie zahamowany.
W 1917 roku w Połańcu w setną rocznicę śmierci Tadeusza Kościuszki usypany został Kopiec Kościuszki w Połańcu.
Okres międzywojenny i II wojna światowa.
W 1934 roku tereny Połańca zostały nawiedzone przez powódź. Z brzegów wystąpiła zarówno Wisła jak i Czarna, zalewając Połaniec i okoliczne wsie. Poszkodowanym rolnikom umorzono podatki, a gmina dostała dofinansowanie z funduszu zapomogowego. W tym samym roku w mieście zatrzymano włóczęgę posiadającego ściśle tajne dokumenty z Centrum Wyszkolenia Wojsk Łączności. Szpiegiem zajęła się ekspozytura wojskowego kontrwywiadu z Kielc.
Po wybuchu II wojny światowej rozpoczął się dramat Żydów mieszkających na terenach Polski. Połaniec w tym okresie był uważany za „oazę spokoju”, gdyż położony był z dala od ruchliwych szlaków drogowych, pozbawiony komunikacji kolejowej, nie posiadał także stałych placówek gestapo. Ale także tutaj Holocaust pochłonął kilka tysięcy ofiar. W Połańcu podczas okupacji niemieckiej prowadzono tajne nauczanie na etapie szkoły podstawowej i gimnazjum. Po wkroczeniu do miasta Armii Czerwonej na Połaniec spadły nowe represje. Do łagrów wywieziono 42 mieszkańców.
Okres powojenny.
Żmudna praca przy odbudowie i usuwaniu zniszczeń po tym, co działo się w Połańcu w okresie II wojny światowej.
Ulice.
Poniżej w tabeli 1 ulice będące integralną częścią miasta Połaniec, z aktualnie przypasanym im numerem zgodnym z TERYT z katalogu ULIC.
Dawne części miasta – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Połańca zawarty w tabeli 1.
Transport.
Miasto leży przy drodze krajowej nr 79 oraz wojewódzkiej nr 764.
W okolicach Połańca zbudowana została trasa Kielce – Staszów – Połaniec – Mielec – Kolbuszowa – Rzeszów, w ramach której powstał nowy, otwarty 12 listopada 2014 r., most na Wiśle.
W mieście znajduje się stacja kolejowa Połaniec.
Na terenach inwestycyjnych w roku 2015 założono śmigłowcowe lądowisko należące do Miasta i Gminy Połaniec.
Współpraca międzynarodowa.
Miasta i gminy partnerskie:

</doc>
<doc id="55080" url="https://pl.wikipedia.org/wiki?curid=55080" title="Robert Schuman">
Robert Schuman

Robert Schuman (ur. 29 czerwca 1886 w Luksemburgu, zm. 4 września 1963 w Scy-Chazelles koło Metz) – francuski polityk, mąż stanu, dwukrotny premier Francji, reformatorski minister finansów oraz minister spraw zagranicznych, będący jedną z kluczowych postaci w kształtowaniu powojennej Europy i stosunków transatlantyckich, uznawany za jednego z ojców Unii Europejskiej, Rady Europy i NATO. Czcigodny Sługa Boży Kościoła katolickiego.
Życiorys.
Schuman urodził się w Luksemburgu, jednak jego rodzice pochodzili z Lotaryngii, dokąd wrócili wkrótce po narodzinach dziecka. Lotaryngia należała wówczas do Niemiec i Schuman studiował na niemieckich uczelniach: w Bonn, Monachium, Berlinie, a studia ukończył ostatecznie w Strasburgu. Gdy po I wojnie światowej Lotaryngię przywrócono Francji, Schuman aktywnie włączył się do francuskiego życia politycznego. W roku 1919 po raz pierwszy zdobył mandat deputowanego do Zgromadzenia Narodowego (fr. "Assemblee Nationale"). Pracował jako parlamentarzysta do roku 1940, kiedy Rząd Vichy umieścił go w areszcie domowym. Rok później Schuman uciekł z aresztu i przyłączył się do ruchu oporu.
Walka z nazizmem dała mu duży autorytet, na tle innych polityków oskarżanych o kolaborację z Niemcami. Z ramienia Ludowego Ruchu Republikańskiego w okresie od 24 listopada 1947 do 26 lipca 1948 pełnił funkcję premiera Francji. Na krótko objął ten urząd ponownie 5 września 1948 na tydzień, ale jego zwolennikom nie udało się uzyskać stabilnej większości w parlamencie. W latach 1948–1953 pełnił funkcję ministra spraw zagranicznych Francji.
W maju 1950 roku Schuman, we współpracy z Jeanem Monnetem i kanclerzem Niemiec Konradem Adenauerem doprowadził do porozumienia między Francją a Niemcami w sprawie wspólnego zarządzania przemysłami stalowym i węglowym na terenie Zagłębia Ruhry. W ten sposób powstała Europejska Wspólnota Węgla i Stali, której następcą stała się Wspólnota Europejska, a od 2009 r. dzisiejsza Unia Europejska. Deklarację Schumana ogłoszono 9 maja 1950 roku – dla upamiętnienia tego dnia 9 maja obchodzony jest jako Dzień Europy.
W latach 1958–1960 Robert Schuman był przewodniczącym Parlamentu Europejskiego.
Zmarł 4 września 1963 roku w swoim wiejskim domu w Scy-Chazelles 5 km od Metz. Początkowo został pochowany na miejscowym cmentarzu; potem jego prochy przeniesiono do kaplicy templariuszy stojącej naprzeciw jego domu.
Dziedzictwo.
Dzielnica Schumana w Brukseli została nazwana na jego cześć (w tym stacja metra i kolei, tunel oraz jeden z głównych placów/rond w Brukseli, wokół którego znajdują się instytucje europejskie).
W Dniu Europy, 9 maja, w Warszawie od 1999 roku organizowana jest Parada Schumana.
Patron m.in. Gimnazjum nr 1 z Oddziałami Dwujęzycznymi w Warszawie, Gimnazjum nr 142 z Oddziałami Dwujęzycznymi w Warszawie, Niepublicznej Szkoły Podstawowej nr 47 Fundacji Primus w Warszawie oraz Niepublicznego Liceum Ogólnokształcącego Fundacji Primus w Warszawie.
Kościół katolicki rozpoczął 14 maja 2004 proces beatyfikacyjny Roberta Schumana. 19 czerwca 2021 papież Franciszek podpisał dekret o heroiczność cnót i odtąd przysługuje mu tytuł Czcigodnego Sługi Bożego.
Jean Rey, znany polityk belgijski, przewodniczący Komisji Europejskiej w kadencji 1967–1970, powiedział podczas jednego ze swoich publicznych wystąpień: „Przyjdzie dzień, kiedy zbudujemy Stany Zjednoczone Europy, że pójdziemy pochylić się nad grobem Schumana i zwiedzić jego dom w Scy-Chazelles, tak jak Amerykanie idą zwiedzać dom Jerzego Waszyngtona w Mount Vernon”.

</doc>
<doc id="55081" url="https://pl.wikipedia.org/wiki?curid=55081" title="Skorupiaki">
Skorupiaki

Skorupiaki (Crustacea) – podtyp stawonogów wyróżniany w systematyce tradycyjnej, obejmujący około 67–70 tysięcy opisanych gatunków, przy czym liczba pozostających do odkrycia jest znacznie większa. Przedstawiciele wykazują olbrzymią różnorodność morfologiczną i ekologiczną. Zamieszkują wszelkie środowiska słono- i słodkowodne, często stanowiąc kluczowy składnik ekosystemów, a tysiące gatunków jest wtórnie lądowych. Znaleźć wśród nich można formy wolno żyjące, osiadłe, ekto- i endopasożytnicze. Rozwijają się w drodze epimorfozy, anamorfozy lub metamorfozy. W świetle współczesnych analiz skorupiaki jawią się jako takson parafiletyczny i w systematyce filogenetycznej zastępowane są kladem Pancrustacea, obejmującym oprócz skorupiaków także sześcionogi.
Badaniem skorupiaków zajmuje się karcynologia.
Budowa zewnętrzna.
Budowa skorupiaków jest skrajnie zróżnicowana, szczególnie zmieniona u form osiadłych i pasożytniczych. Osiągają wymiary od 0,1 milimetra (u "Stygotantulus stocki") po ponad 3 metry rozpiętości odnóży (u "Macrocheira kaempferi") i kilkunastu kilogramów masy (u homara amerykańskiego). Zasadniczo ciało ich dzieli się na trzy tagmy: głowę, tułów i odwłok, jednak podział ten ulega najczęściej różnym modyfikacjom. Rozróżnienie między tułowiem a odwłokiem może nie występować i wówczas wyróżnia się głowę i korpus. Różna liczba segmentów tułowia przyrastać może do głowy tworząc głowotułów, a wówczas reszta tułowia określana jest jako pereon. U endopasożytów nawet cała segmentacja i tagmatyzacja ciała ulec może zatarciu, np. u wrzęch wygląd ciała przywodzi na myśl płazińce.
Głowę buduje sześć zrośniętych segmentów ciała. Niekiedy zaznaczona jest granica pomiędzy pierwszymi trzema (przedgębowymi) a ostatnimi trzema (zagębowymi); wówczas wyróżnia się procefalon i gnatocefalon, a gdy do tego ostatniego przyrasta część segmentów tułowia, to tak powstałą pseudotagmę nazywa się szczękotułowiem. Na głowie znajduje się pięć par silnie zmodyfikowanych odnóży (przydatków): czułki I pary (antenule), czułki II pary, żuwaczki, szczęki I pary i szczęki II pary. Czułki I pary są jednogałęziowe, zaś pozostałe odnóża tak głowy, jak i reszty ciała są dwugałęziste lub od takich się wywodzą. Na głowie umieszczone są narządy wzroku: oko naupilusowe lub oczy złożone. U licznych skorupiaków oskórkowo-naskórkowy fałd tylnej części głowy rozbudowuje się w karapaks, który nakrywać może głowę, głowotułów, większą część ciała, a nawet nakrywać je całe w formie dwóch klapek (np. małżoraczki i workowce) lub wzmacnianego wapiennymi płytkami worka (torczkowce).
Zagłowowa część ciała może składać się z podobnie zbudowanych segmentów (wówczas zwana jest korpusem) lub być zróżnicowana na tułów i odwłok. Na tułów składać się może różna liczba segmentów. Każdy zaopatrzony jest w parę odnóży tułowiowych (torakopodiów), pełniących funkcje lokomotoryczne lub chwytne. Część odnóży tułowiowych może być zmodyfikowana i służyć wraz z przydatkami gębowymi obróbce pokarmu – wówczas określa się je jako szczękonóża. Odwłok również składać się może z różnej liczby segmentów, które mogą być zaopatrzone w pary odnóży odwłokowych. U pancerzowców odwłok nazywa się pleonem, a jego odnóża pleopodiami, przy czym ostatnia ich para (uropodia) u wielu grup łączy się z telsonem w wachlarz ogonowy.
Anatomia.
Układ nerwowy i zmysły.
Ośrodkowy układ nerwowy ma swoje centrum w, umieszczonym w głowie, mózgu, złożonym z przodomóżdża, śródmóżdża i tyłomóżdża, przy czym to ostatnie ulegać może redukcji. Łączy się on ze zwojem podprzełykowym. Brzuszna część układu nerwowego ma pierwotnie postać drabinki, która w bardziej zaawansowanej formie zlewa się w brzuszny łańcuszek nerwowy. U prymitywniejszych form o krótkim ciele zamiast drabinki czy łańcuszka występuje pojedynczy, rozbudowany zwój brzuszny o okrągławym kształcie, a u krabów okrągława tarcza brzuszna z nerwami przydatków tułowia i odwłoka odchodzącymi gwiaździście.
Mechanoreceptory i chemoreceptory usytuowane są głównie na czułkach i przydatkach gębowych. Fotoreceptorami mogą być oko naupliusowe, oczy złożone lub oba te narządy. U części pancerzowców obecne są też statocysty odpowiedzialne za zmysł równowagi.
Układ pokarmowy.
Przewód pokarmowy podzielony jest na jelito przednie (przełyk, a u pancerzowców też dwudzielny żołądek żujący), jelito środkowe z uchyłkami, u większych skorupiaków przekształconymi w wątrobotrzustkę, oraz jelito tylne.
Układ krążenia.
U skorupiaków występuje układ krwionośny otwarty, w którym krąży hemolimfa. Najczęściej pozbawiona jest barwników oddechowych, czasem występuje hemocyjanina, rzadko hemoglobina. U niektórych drobnych form hemolimfę pompują skurcze mięśni zatoki hemocelu, u pozostałych skorupiaków występuje serce, a u pancerzowców także system dodatkowych naczyń.
Układ wewnątrzwydzielniczy.
Układ wewnątrzwydzielniczy przejawia znaczny stopień złożoności. Cechy samicze regulują jajniki, a samcze gruczoły androgenne na powierzchni jąder bądź nasieniowodów. Dla dziesięcionogów charakterystyczne są neurosekrecyjne gruczoły X w słupkach ocznych oraz wytwarzający ekdyzon (hormon linienia) narząd Y u nasady czułków lub szczęk. Hormony zatrzymujące proces linienia wytwarzane są w gruczołach zatokowych.
Układ oddechowy.
Niektóre drobne skorupiaki oddychają całą powierzchnią ciała, ale nawet u dużych gatunków wymianie gazowej służyć mogą cieńsze rejony oskórka, a w szczególność wyściółka wewnętrzna niektórych rejonów karapaksu. Podstawowym narządem oddechowym w tej grupie są jednak skrzela, używane nie tylko przez formy wodne, ale też lądowe, jeśli przebywają w środowiskach wilgotnych. Pierwotnie skrzela tworzą listkowate epipodity odnóży tułowiowych, ale u dziesięcionogów w trakcie rozwoju osobniczego mogą one ulegać rozgałęzianiu i przesunięciu poza odnóże: na błonę nasadową lub nawet na sam pleuryt. Ponadto w skrzela mogą być tworzone przez odnóża odwłokowe lub ich wyrostki. U licznych pancerzowców boczne części karapaksu zwane branchiostergitami formują komory skrzelowe, które mogą być hermetyczne u form lądowych. U całkowicie lądowych stonóg natomiast pseudotchawki otwarte przetchlinkami.
Układ wydalniczy.
Narządami wydalniczymi charakterystycznymi dla skorupiaków są zmodyfikowane metanefrydia w postaci gruczołów czułkowych (ujście u nasad czułków II pary) i gruczołów szczękowych (ujście u nasady szczęk). Duża część ubocznych produktów metabolizmu wydalana jest też przez skrzela. Substancją wydalaną jest przede wszystkim amoniak.
Biologia i ekologia.
Rozmnażanie.
Większość skorupiaków jest rozdzielnopłciowa, nieliczne są obojnakami. Oprócz rozmnażania płciowego spotyka się też dzieworództwo, a nawet naprzemienne występowanie pokoleń płciowych i dzieworodnych. U niektórych form pasożytniczych występuje epigenetyczna determinacja płci.
Zaplemnienie zwykle następuje przez kopulację, czasem przy użyciu zmodyfikowanych odnóży samca (gonopodów). Plemniki mogą przybierać różne kształty, poruszać się przy użyciu wici, pseudopodiów lub być nieruchliwe. Przekazywane są zwykle w formie spermatoforu. Samica może przechowywać nasienie samca w zagłębieniu sternitu lub w spermatece nawet przez długi czas i dopiero w korzystnych warunkach uzdatnić je, celem wykorzystania do zapłodnienia.
Liczba produkowanych jaj jest różna. U krabów sięgać może około 2 milionów. Część skorupiaków składa jaja wprost do wody lub przykleja je do różnych zanurzonych powierzchni, jednak stosunkowo powszechna jest u nich troska rodzicielska, objawiająca się noszeniem i pielęgnowaniem jaj przez samicę. Do przechowywania jaj służyć mogą odnóża odwłokowe, komory lęgowe (zbudowane z karapaksu lub oostegitów) czy woreczki lęgowe.
Rozwój.
Rozwój zarodkowy.
Najczęściej występują jaja centrolecytalne, które bruzdkują częściowo powierzchniowo. Rzadsze są jaja oligolecytalne, które bruzdkują całościowo nierównomierne lub holoblastycznie, a czasem z cechami bruzdkowania spiralnego.
U skrzelonogów i słodkowodnych małżoraczków embriony w jajach mogą się encystować i obniżać metabolizm celem przetrwania skrajnie niesprzyjających warunków środowiskowych.
Rozwój pozazarodkowy.
U skorupiaków występują trzy sposoby rozwoju pozazarodkowego. W rozwoju wprost (epimorfozie) jajo opuszcza postać podobna do dorosłej, rosnąca z kolejnymi linieniami. W rozwoju anamorficznym jajo opuszcza larwa, której wraz z linieniami przybywa segmentów ciała. W rozwoju z przeobrażeniem (metamorfozie) zmiany w budowie ciała larwy zachodzą skokowo, a liczba segmentów może się zwiększać o kilka po każdym linieniu. Metamorfoza obejmować może kilka stadiów larwalnych o różnym wyglądzie.
Wśród skorupiaków podstawowym stadium larwalnym opuszczającym jajo jest pływik. Ma on jednolite ciało z okiem naupilusowym i trzema parami przydatków służących pływaniu: jednogąłęzistymi czułkami I pary, dwugałęzistymi czułkami II pary i żuwaczkami. Po nim następuje stadium popływika, ale u niektórych grup rozwój zarodkowy się przedłuża i z jaja lęgnie się już popływik. Typowo popływik ma zawiązki 7 par odnóży, w tym wszystkich głowowych i 2 tułowiowych. U szczętek z pływika rozwija się kalyptopsis, a z niego furcilla, zaś u widłonogów z pływika rozwija się larwa kopepoditowa. U wąsonogów występuje larwa cyprysowa. Bardziej zaawansowany od popływika jest występujący u pancerzowców żywik, który często jest stadium opuszczającym jajo w tej grupie. Ma on ciało o pełnej segmentacji, głowotułów nakryty karapaksem i oczy złożone osadzone na słupkach. Dalszy jego rozwój jest prosty. U części krewetek występuje słabiej zaawansowany przedżywik, a dla infrarzędu Achelata charakterystyczną larwą jest "phyllosoma", po której następuje stadium puerulusa. Stadia występujące po żywiku określa się jako postlarwy. Mogą to być np. pożywik, megalopa lub manka. Charakterystyczny dla części lasongów lasonóżek pojawia się po żywiku lub po pożywiku. U wielu pancerzowców cały rozwój larwalny ma miejsce wewnątrz osłonek jaja, a opuszcza je osobnik młodociany.
Pokarm.
Skorupiaki przyjmują rozmaite strategie pokarmowe. Można wśród nich znaleźć filtratory planktonu i sestonu, skrobaczy peryfitonu, zbieraczy i rozdrabniaczy detrytusu, fitofagi, drapieżniki, nekrofagi oraz pasożyty zewnętrzne i wewnętrzne zwierząt wodnych i lądowych, zarówno bezkręgowych, jak i kręgowych. Poszczególne stadia rozwojowe tego samego gatunku często mają różną dietę, zależną od rozmiarów ciała i trybu życia.
Same skorupiaki padają ofiarą rozmaitych zwierząt stanowiąc kluczowy element wielu wodnych sieci troficznych. Przykładem mogą być tu szczętki będące dominującymi konsumentami I rzędu w oceanach Antarktyki i stanowiące pokarm ryb, ptaków i największych ssaków (waleni).
Występowanie i zróżnicowanie.
Ponad 75% gatunków skorupiaków zamieszkuje wody słone. Rozmieszczone są w nich od Arktyki przez tropiki po Antarktydę i od supralitoralu po dno rowów oceanicznych, gdzie żyją np. przy kominach hydrotermalnych. Większość pozostałych gatunków jest słodkowodna. Znaleźć je można w rozmaitych wodach stojących i płynących, w tym gorących źródłach, wysychających okresowo kałużach, interstycjalu, fitotelmach, a w klimacie wilgotnym nawet w wodzie skroplonej na mszakach. W stygalu stanowią dominujący element fauny. Ponad 5 tysięcy znanych gatunków to formy typowo lądowe. Zdecydowana większość z nich to stonogi, ale należą tu też niektóre obunogi i dziesięcionogi.
Skorupiaki należą do najbardziej różnorodnych podtypów zwierząt. Liczbę dotychczas opisanych gatunków szacuje się na od 67 tysięcy do ponad 70 tysięcy, przy czym każdego roku opisuje się setki nowych i tempo to nie spada. Najostrożniejsze szacunki liczby gatunków współczesnych podają ich ponad 200 tysięcy. Inne zakładają, że nieopisane gatunki skorupiaków stanowią 90–99% wszystkich, co oznaczać mogłoby kilka ich milionów.
Systematyka i filogeneza.
Nazwa "crustacea" używana była już w XVI wieku w pracach takich przyrodoznawców jak Pierre Belon i Guillaume Rondelet, jednak nie została wykorzystana w "Systema Naturae" Karola Linneusza, który skorupiaki klasyfikował wraz z innymi bezskrzydłymi stawonogami w grupie Aptera. Formalnie nazwę tę wprowadził do taksonomii Morten Thrane Brünnich w 1772 roku, przy czym włączał w skład Crustacea również szczękoczułkowce.
Klasyfikacja wewnętrzna skorupiaków, jak i poglądy na ich miejsce w drzewie rodowym zwierząt zmieniały się znacząco na przestrzeni lat. Jednym z dawniej stosowanych ich podziałów, był ten na skorupiaki wyższe i skorupiaki niższe. Nawet współcześnie ich systematyka jest przedmiotem żywej dyskusji specjalistów i w dużej mierze różni się zależnie od źródła.
Wedle pracy J. Martina i G. Davisa z 2001 oraz S.T. Ahyong z 2011 skorupiaki mają rangę podtypu, do którego należy 6 żyjących gromad:
Filogenetyka.
Taki podział nie jest jednak systemem naturalnym. Współczesne analizy filogenetyczne oparte o dane morfologiczne i molekularne obaliły nie tylko monofiletyzm takich grup jak skorupiaki niższe czy Maxillopoda, ale także skorupiaków jako całości. Jawią się one jako takson parafiletyczny, gdyż jedna z ich linii rozwojowych dała początek sześcionogom (w tym owadom). W związku z tym w systemach opartych o filogenezę powszechnie zastępuje się skorupiaki kladem Pancrustacea. Spośród analiz molekularnych jego monofiletyzm potwierdzają m.in. wyniki: Boore i innych z 1998, Hwanga i innych z 2001, Friedricha i Tautza z 2001, Giribeta i innych z 2001, Regiera i innych w 2005, Regiera i innych z 2010, von Reumonta i innych z 2012, Oakleya i innych z 2013, Rota-Stabelliego i innych z 2013, Schwentnera i innych z 2017, Schwentnera i innych z 2018 oraz Lozano-Fernandeza i innych z 2019.
Większość analiz rozpoznaje podział skorupiaków na dwie siostrzane linie: Oligostraca i Altocrustacea. Do Oligostraca należą małżoraczki, wąsoraczki, tarczenice i wrzęchy, z których te dwie ostatnie grupy tworzą klad Ichthyostraca. Wśród Altocrustacea większość analiz rozpoznaje klad Multicrustacea, obejmujący: pancerzowce, widłonogi, Thecostraca i Tantulocarida, przy czym trzy ostatnie grupy tworzą według licznych analiz klad Hexanauplia. Nieco więcej kontrowersji ze względu na brak wsparcia w morfologii budzi klad Allotriocarida, rozpoznawany w licznych analizach molekularnych jako siostrzany dla Multicrustacea. Obejmuje on skrzelonogi, podkowiastogłowe, łopatonogi i sześcionogi. Dobre wsparcie w licznych analizach uzyskał klad Labiocarida obejmujący sześcionogi i łopatonogi.
Niektórzy autorzy podejmują próby włączenia przynajmniej różnych wymienionych kladów w systematykę zbliżając ją bardziej do naturalnej. Twórcy bazy "World Register of Marin Species" w 2020 pozostają przy Crustacea w randze podtypu, ale włączają do klasyfikacji Oligostraca i Multicrustacea (w randze nadgromad) oraz Ichthyostraca i Hexanauplia (w randze gromad).
Znaczenie gospodarcze.
Liczne gatunki dziesięcionogów, a także niektóre szczętki są przez człowieka poławiane lub hodowane w akwakulturach w celach konsumpcyjnych (owoce morza). W 2007 pozyskano ich 10,7 miliona ton. Spośród krabów najliczniej pozyskiwany jest na świecie portunik gazami (300 tysięcy ton rocznie), a w Europie krab kieszeniec (ponad 60 tysięcy ton rocznie w samej Wielkiej Brytanii). Co najmniej 27 gatunków hoduje się w akwakulturach. W 2016 roku produkcja skorupiaków w akwakulturach wyniosła 7,86 miliona ton, z czego 5,18 miliona przypadało na krewetki. 56,1% wyprodukowano w Chinach.
Wśród skorupiaków są też gatunki uznawane za szkodniki. Gatunki pasożytnicze jak Cymothoidae i tarczenice mogą przy pojawach masowych wywoływać duże straty w hodowlach ryb. Znaczenie medyczne i weterynaryjne mają wrzęchy pasożytujące w drogach oddechowych i układzie pokarmowym ssaków, np. występująca w Polsce "Linguatula serrata" znajdywana u zajęczaków, przeżuwaczy, psowatych, a wyjątkowo u człowieka. Niektóre równonogi i obunogi jak "Limnoria lignorum", "Chelura terebrans" czy "Sphaeroma" sp. uszkadzają zanurzone konstrukcje, zwłaszcza drewniane. Na konstrukcjach i dnach jednostek pływających masowo pojawiać się osiadłe wąsonogi, wymuszając ich kosztowne czyszczenie.

</doc>
<doc id="55097" url="https://pl.wikipedia.org/wiki?curid=55097" title="Partenogeneza">
Partenogeneza

Partenogeneza (z greckiego "παρθενος", „dziewica” oraz "γενεσις" „narodziny”), dzieworództwo – odmiana rozmnażania traktowana najczęściej jako płciowa (z powodu udziału gamety) pomimo braku zapłodnienia, polegająca na rozwoju osobników potomnych z komórki jajowej bez udziału plemnika. W botanice jest rodzajem apomiksji, utraty zdolności do rozmnażania płciowego – amfimiksji.
Partenogeneza może być traktowana jako cecha przystosowawcza. W warunkach stałego (stabilnego) środowiska o dużych, niewykorzystanych zasobach, partenogeneza umożliwia (tak jak i rozmnażanie bezpłciowe) szybkie zwiększenie liczebności populacji (zobacz też: pomnażanie). W warunkach zmiennego środowiska lub środowiska z zaburzeniami, korzystniejszą strategią jest rozmnażanie płciowe, które umożliwia większą różnorodność potomstwa, na skutek m.in. rekombinacji genetycznej. Adaptacyjne cechy dzieworództwa widoczne są wyraźnie w przypadku partenogenezy geograficznej, ekologicznej, cyklicznej i pedogenezy.
Odmianą partenogenezy jest pedogeneza, która występuje np. u owadów: niektórych gatunków mszyc i chrząszczy, polega na przemiennym występowaniu w cyklu życiowym larw zdolnych do rozmnażania dzieworodnego.
Do rozwoju partenogenetycznego można doprowadzić w sposób sztuczny, np. nakłuwając komórkę jajową żaby igłą zanurzoną wcześniej w krwi żaby. Do sztucznej partenogenezy doprowadzić można także działając bodźcami elektrycznymi lub chemicznymi na komórki jajowe. W ten sposób udało się zapoczątkować rozwój u żab, niektórych ryb, a nawet królika.
Historia badań nad partenogenezą.
Pierwszym odkrywcą partenogenezy (u mszyc) był Charles Bonnet. W 1740 Bonnet dostarczył do Francuskiej Akademii Nauk referat odnośnie do zjawiska, które współcześnie zwane jest partenogenezą u tych pluskwiaków. Odkrywcą partenogenezy u pszczół był Jan Dzierżon (1845) – polski pszczelarz i naukowiec, który odkrył, że trutnie powstają z niezapłodnionej komórki jajowej (nie mają ojca). Jego teoria była przez wiele lat powodem gwałtownych sporów naukowych, ponieważ w owym czasie powszechnie wierzono, że każdy żywy organizm musi posiadać ojca i matkę.
Przykłady dzieworództwa.
Przykładem organizmów rozmnażających się dzieworodnie są niewielkie skorupiaki wodne – rozwielitki, inaczej dafnie. Od wiosny do jesieni samice rozwielitki składają jaja, z których – bez zapłodnienia – rozwijają się kolejne pokolenia samic. Jednak jaja te nie są odporne na niesprzyjające warunki środowiska. Jesienią z niektórych jaj rozwijają się samice, a z innych samce. W wyniku typowego rozmnażania płciowego powstają tak zwane jaja zimowe o grubszej osłonce, zdolne do przezimowania.
Partenogeneza występuje u pszczół, os, chruścików z rodzaju "Apatania", jedwabnika morwowego, wielu innych owadów i niektórych innych stawonogów (np. roztocza).
Spotykana u nielicznych ryb, płazów i gadów. Spośród bezkręgowców występuje u wrotków, nicieni, skorupiaków, roztoczy i owadów.
Spośród nielicznych partenogenetycznych gadów wyróżnić można jaszczurki z rodzaju "Lacerta" żyjące w górach Kaukazu, północnoamerykańskie jaszczurki z rodzaju "Cnemidophorus", gekony z wysp Oceanu Spokojnego czy warany z wysp Komodo.
W 2007 roku taką możliwość rozmnażania zaobserwowano u rekina młota. Obserwacji tych dokonano w ogrodzie zoologicznym w mieście Omaha (stan Nebraska, USA). W maju tego samego roku odkryto partenogenetyczną ciążę w ciele samicy rekina czarnopłetwego, która padła przed porodem. Odkrycia dokonano w Oceanarium stanu Wirginia (ang. "Virginia Aquarium"), USA. W roku 2010 zaobserwowano partenogenezę u samicy rekina w akwarium w Karlsruhe.
Partenogeneza u ssaków.
U ssaków prawidłowy rozwój embrionu wymaga udziału zarówno genomu matczynego, jak i ojcowskiego. Ssacze zarodki zawierające jedynie matczyny materiał genetyczny obumierają na wczesnym etapie embriogenezy, u myszy – w ciągu 10 dni, u owcy i świni – 21 dni. Przeszkodą w rozwoju embrionów ssaków na drodze partenogenezy jest imprinting genomowy. W kwietniu 2004 roku na łamach „Nature” naukowcy poinformowali o wyhodowaniu myszy o imieniu Kaguya, pierwszego zdolnego do życia ssaka partenogenetycznego.
Rodzaje partenogenezy.
W zależności od gatunku dzieworództwo może być jedyną lub sezonową formą rozmnażania, zależnie od temperatury otoczenia lub dostępu do pożywienia. Wyróżnia się wtedy odpowiednio partenogenezę obligatoryjną lub fakultatywną (geograficzna, ekologiczna). Trzecią formą partenogenezy jest partenogeneza cykliczna, będąca częścią cyklu rozwojowego i występująca na przemian z rozmnażaniem obupłciowym.
Partenogeneza stała.
Partenogeneza stała (obligatoryjna) występuje wtedy, gdy głównym lub jedynym sposobem rozmnażania jest dzieworództwo. W populacji występują tylko samice. Jeśli pojawiają się rzadko samce, to nie osiągają dojrzałości płciowej i nie biorą udziału w rozmnażaniu. Partenogeneza obligatoryjna występuje na przykład u patyczaków – owadów żyjących w stałych środowiskowo i bogatych w pokarm warunkach klimatu tropikalnego.
Partenogeneza geograficzna.
Partenogeneza geograficzna występuje wtedy, gdy jedne populacje danego gatunku w części geograficznego zasięgu występowania rozmnażają się płciowo, a część populacji zasiedlające inne regiony geograficzne rozmnażają się dzieworodnie. Taki typ partenogenezy zaobserwowano u niektórych chrząszczy z rodziny Curculionidae.
Partenogeneza ekologiczna.
Partenogeneza ekologiczna występuje w przypadku, gdy część populacji danego gatunku rozmnaża się w jednym środowisku płciowo, a część populacji, zasiedlających inne środowisko rozmnaża się przez partenogenezę. Taką partenogenezę zaobserwowano u ślimaka Paludestrina jenkensii, który rozmnaża się partenogenetycznie w środowisko morskim, natomiast w wodach śródlądowych rozmnaża się płciowo.
Partenogeneza cykliczna.
Partenogeneza cykliczna występuje wtedy, gdy przemiennie występują pokolenia rozmnażające się dzieworodnie i rozmnażające się płciowo. Taka przemiana pokoleń wiąże się z cyklicznymi zmianami środowiska (stałość i stabilność a zaburzenia i nieciągłość środowiska). Partenogeneza cykliczna występuje u motylicy wątrobowej, mszyc, wioślarek i niektórych muchówek.
zobacz też: heterogonia
Partenogeneza hemozygoidalna.
Z niezapłodnionych jaj mogą powstawać tylko samce – mówimy wtedy o arrhenotokii. Samce tak powstałe nie mają ojca a wszystkie ich komórki są haploidalne. Partenogeneza hemozygoidalna występuje u niektórych roztoczy i błonkówek
Partenogeneza zygoidalna.
Partenogeneza zygoidalna zachodzi w przypadku, gdy organizmy powstałe w wyniku rozmnażania dzieworodnego są diploidalne. W ten sposób mogą powstawać albo wyłącznie samice (telitokia) albo obie płcie (deuterotokia, zwana też amfitokią). Znane są dwie drogi utrzymywania diploidalności w trakcie partenogenezy; partenogeneza mejotyczna (gdy podczas spermatogenezy i oogenezy zachodzi mejoza) i amejotyczna:
Partenogeneza mejotyczna.
Podczas spermatogenezy i oogenezy zachodzi mejoza. Podwojenie liczby chromosomów może mieć miejsce w wyniku endomitozy lub zachodzi łączenie się jąder haploidalnych jeszcze w trakcie bruzdkowania. Partenogeneza mejotyczna zachodzi stosunkowo rzadko, zaobserwowane zostało u niektórych skorupiaków Entomostraca, u muszki owocowej ("Drosophila parthenogenetica"), waranów z wysp Komodo oraz u niektórych czerwców (Insecta: Homoptera: Coccina).
Partenogeneza amejotyczna.
Partenogeneza amejotyczna – częściej występujący sposób zachowania diploidalności w rozmnażaniu dzieworodnym. Brak jest mejozy w czasie dojrzewania komórek rozrodczych. Ten typ partenogenezy zaobserwowano u wioślarek, równonogów, niektórych owadów (karaczany, pasikoniki, muchówki, ryjkowce, mszyce, czerwce), a także u mięczaków.
Partenogeneza fakultatywna.
Z niezapłodnionych jaj składanych przez samice – matkę lub trutówkę – rozwijają się osobniki męskie (np. trutnie u pszczół).
Trutówki to pszczoły robotnice, które w odpowiednich warunkach uzyskują zdolność do rozmnażania, u których wcześniej wytwarzają się jajniki. Składają one jaja, nie mają jednak zdolności do kopulacji i zapłodnienia. Z tak złożonych jaj mogą jednak wykluć się tylko trutnie. W ten sposób w ulu pojawia się tak zwany czerw garbaty, który jest jednym z najbardziej charakterystycznych sygnałów, że w ulu nie ma królowej-matki, nie pozwala to na przetrwanie roju – same trutnie, czyli osobniki płci męskiej nic nie poradzą, jeśli w rodzinie pszczelej nie będzie zdolnej do zapłodnienia matki.
Ekologiczne uwarunkowania partenogenezy.
Wynikiem partenogenezy jest wysoka płodność, jednak kosztem zmienności genetycznej. Pozwala ona w krótkim czasie opanować bogate źródła pożywienia, które pojawiają się efemerycznie. Zawodzi jednak w zmieniających się warunkach środowiska, kiedy organizmy partenogenetyczne wykazują gorsze przystosowanie na skutek małej zmienności genetycznej populacji. Partenogeneza (tak jak i inne formy pomnażania) korzystna jest w stałych, stabilnych warunkach środowiskowych z dużą ilością zasobów pokarmowych. W warunkach zmiennego środowiska, nieregularnych zaburzeń i katastrof korzystniejsza jest strategia rozmnażania płciowego.
W populacjach niektórych stawonogów obserwuje się cykliczne zmiany pokoleń rozmnażających się płciowo i dzieworodnie (zobacz heterogonia). Wioślarki (skorupiaki, Cladocera) wiosną i latem mają w toni wodnej dużo pokarmu (rozwijające się glony) w tym czasie obserwuje się w środowisko pokolenia partenogenetyczne. Pokolenie rozmnażające się płciowo pojawia się jesienią. Podobna przemiana pokoleń występuje u mszyc. U roztoczy glebowych wiosną, na skutek wyższej temperatury, dostępne są zeszłoroczne, opadłe liście jako baza pokarmowa.

</doc>
<doc id="55099" url="https://pl.wikipedia.org/wiki?curid=55099" title="Dzieworództwo">
Dzieworództwo



</doc>
<doc id="55101" url="https://pl.wikipedia.org/wiki?curid=55101" title="Pierre Bézier">
Pierre Bézier

Pierre Étienne Bézier (ur. 1 września 1910 w Paryżu, zm. 25 listopada 1999; wym. []) – francuski matematyk i inżynier.
Od roku 1933 pracował w przedsiębiorstwie Renault, gdzie przepracował 42 lata. W latach 60. XX wieku opisał pewien typ krzywych nazwanych krzywymi Béziera, które były używane przy projektowaniu nadwozi samochodów tego przedsiębiorstwa. Opracował również system CAD/CAM o nazwie UNISURF.

</doc>
<doc id="55102" url="https://pl.wikipedia.org/wiki?curid=55102" title="Pierre Bezier">
Pierre Bezier



</doc>
<doc id="55105" url="https://pl.wikipedia.org/wiki?curid=55105" title="Autostrada A6 (Polska)">
Autostrada A6 (Polska)

Autostrada A6 – autostrada w Polsce o długości 28,2 km, stanowiąca kontynuację niemieckiej autostrady A11 i tworząca z nią połączenie Szczecin – Berlin w ciągu międzynarodowego szlaku drogowego E28. Do 14 sierpnia 2009 była jedyną autostradą w kraju połączoną z siecią autostrad europejskich. Od 2000 roku jest częścią drogi krajowej nr 6, wcześniej stanowiła odrębną arterię.
Biegnie od granicy z Niemcami w Kołbaskowie, południowymi przedmieściami Szczecina przez obszary Parku Krajobrazowego „Dolina Dolnej Odry” i Szczecińskiego Parku Krajobrazowego „Puszcza Bukowa” u podnóża Wzgórz Bukowych do węzła "Rzęśnica" (z drogą ekspresową S3 w stronę Świnoujścia oraz drogą wojewódzką nr 142).
Droga niemal na całej długości o profilu dwujezdniowym, czteropasowym. Wyjątkiem jest 1-kilometrowy fragment pomiędzy km 5+400 a km 4+400, gdzie dla upłynnienia ruchu na podjeździe na szczyt Wału Stobniańskiego na jezdni północnej (czyli prowadzącej w kier. zachodnim) kosztem pasa awaryjnego wytyczono dodatkowy, trzeci pas ruchu.
Historia.
Do 1945 roku.
Istniejący odcinek A6 został zbudowany przez Niemców jako fragment "Reichsautobahn (RAB) 4a Berlin-Stettin" (zob. „berlinka”). Budowa autostrady została zainaugurowana pod koniec 1933, a prace ruszyły wiosną 1934. Przy realizacji inwestycji wykorzystani zostali bezrobotni. 27 września 1936 Hermann Göring dokonał uroczystego otwarcia 113 kilometrów autostrady z Berlina do Szczecina (do ówczesnego węzła "Stettin-Süd", obecnie "Szczecin Zachód" dawniej "Kołbaskowo"). Dwa lata później, w 1938 roku, "RAB 4a" została wydłużona o południową obwodnicę Szczecina, do węzła "Bäderstraße" (dziś "Rzęśnica").
W 1945 w czasie działań wojennych, mosty na Odrze Zach. i Odrze Wsch. zostały wysadzone w powietrze przez wycofujące się oddziały wojsk hitlerowskich, by utrudnić Armii Czerwonej przypuszczenie ataku okrążającego na Szczecin.
Po II wojnie światowej.
Kilka lat po wojnie odbudowano mosty autostradowe północnych jezdni autostrady nad Odrą Zachodnią i Odrą Wschodnią umożliwiając tym samym ruch w kierunku przejścia granicznego w Kołbaskowie.
Do lat 80. autostrada stanowiła część tras europejskich E14 na odcinku "Szczecin Kijewo – Rzęśnica" oraz E74 na odcinku "Szczecin Kijewo – Kołbaskowo" (granica państwa).
Od drugiej połowy lat 90. XX wieku odbywała się gruntowna renowacja kolejnych odcinków A6: w latach 1997–2001 sukcesywnie oddawano do ruchu kolejne odcinki drogi, odbudowano mosty w ciągu południowych jezdni nad Odrą Zachodnią i Odrą Wschodnią, wyremontowano obiekty inżynierskie, wymieniono zużytą betonową nawierzchnię. Obecnie, pomimo braku telefonów alarmowych, droga posiada status autostrady na długości początkowych niemal 22 km od byłego przejścia granicznego w Kołbaskowie. Na odcinku długości ok. 500 m w rejonie węzła "Radziszewo" (dawniej "Gryfino"), który ze względu na bardzo krótkie pasy włączania/wyłączania nie spełnia wymogów stawianych współcześnie budowanym węzłom, obowiązuje ograniczenie prędkości do 90 km/h.
Pojawiła się również koncepcja przeprowadzenia autostrady przez Koszalin, Słupsk, Trójmiasto, Elbląg, Olsztyn, Ełk, Grajewo aż do przejścia granicznego z Białorusią w Kuźnicy Białostockiej. .
Modernizacje w XXI wieku.
28 września 2004 Generalna Dyrekcja Dróg Krajowych i Autostrad poinformowała o unieważnieniu przetargu na modernizację autostrady A6 na odcinku długości 7,7 km – do węzła "Szczecin Kijewo". Pomimo dużego stopnia trudności zadania (na remontowanym odcinku znajduje się łącznie 14 mostów i wiaduktów) oraz, wówczas, niemal rocznego opóźnienia terminu rozpoczęcia robót, GDDKiA zapewniała w listopadzie 2004, że remont A6 zostanie ukończony do końca 2006.
Kolejny termin otwarcia ofert minął 4 stycznia 2005 – otwarto je ostatecznie w marcu 2005. Z powodu trwającej od 29 czerwca 2005 standardowej miesięcznej kontroli przetargu przeprowadzanej przez Urząd Zamówień Publicznych podpisanie umowy z wyłonionym wykonawcą (Budimex-Dromex) nastąpiło po stwierdzeniu poprawności procedury drugiego przetargu dopiero 26 sierpnia 2005, a firma przejęła plac budowy 23 września tego samego roku. 24 października 2005 rozpoczęła się modernizacja odcinka finansowana w 75% ze środków programu SPOT. Jako pierwsza remontowana była południowa jezdnia autostrady. Ta część robót została ukończona w drugiej połowie sierpnia 2006 (z wyjątkiem trzech obiektów mostowych). Zakończono również większość prac na obu jezdniach w rejonie węzła "Szczecin Kijewo". Ukończenie całej inwestycji planowano na 22 czerwca 2007 – ostatecznie odcinek oddano 26 września 2007, 10 miesięcy później, niż zapewniała GDDKiA.
Pomiędzy węzłami "Radziszewo" (dawniej "Gryfino") i "Szczecin Podjuchy" podjęto budowę węzła "Szczecin Klucz" (w km 11+156) w ramach budowy odcinka drogi ekspresowej S3 Szczecin – Gorzów Wielkopolski (zumi.pl: budowa węzła „Klucz”). Węzeł ten został oddany do użytku 26 maja 2010 roku wraz z przyległym odcinkiem S3 "Klucz" – "Pyrzyce".
GDDKiA zaplanowała dostosowanie do parametrów autostrady następnego odcinka: "Szczecin Kijewo" – "Rzęśnica". W 2007 roku gotowy był projekt i złożone u wojewody dokumenty o pozwolenie na budowę. Modernizację samego węzła "Szczecin Kijewo" zaplanowano jako osobne zadanie. Oba kontrakty miały zostać zrealizowane jednocześnie w latach 2008–2010.
18 listopada 2011 GDDKiA rozpoczęła remont 2,2-kilometrowego fragmentu A6 od ok. 500 metrów na północ od węzła "Szczecin Kijewo", po której nastąpić miała budowa węzła "Szczecin Tczewska" na wysokości Wielgowa. W pierwszej kolejności prace prowadzone były na jezdni zachodniej, a 2 lipca 2012 „przełożono” ruch na przebudowaną jezdnię zachodnią i rozpoczęto remont jezdni wschodniej, który zakończył się w grudniu 2012. 1 lipca 2013 został podpisany kontrakt na budowę węzła "Tczewska". Węzeł został oddany do użytku 17 czerwca 2014 i otrzymał nową nazwę "Szczecin Dąbie". Jednocześnie zamknięte zostały jednopoziomowe skrzyżowania z ul. Goleniowską (kier. Załom, Dąbie) oraz na węźle "Rzęśnica" z ul. Borową (kier. Wielgowo).
W październiku 2015 ogłoszono przetarg na ostatni brakujący fragment autostrady od węzła "Szczecin Dąbie" do węzła "Rzęśnica" o dł. 3,5 km Umowę podpisano 8 września 2017r. Również w październiku 2015 roku ogłoszono przetarg na modernizację węzła "Szczecin Kijewo". Umowę na realizację inwestycji zawarto we wrześniu 2017 roku w trybie "Optymalizuj i Buduj". Rozbudowa węzła obejmuje wyburzenie starych wiaduktów drogowych i wybudowanie nowych (dłuższych i szerszych). Zostaną też wykonane nowe łącznice, a w ciągu autostrady powstaną jezdnie zbiorczo-rozprowadzające. Przebudowany zostanie również fragment autostrady wykonany z płyt betonowych. Rozbudowa węzła ma poprawić przepustowość i warunki ruchu drogowego oraz zwiększyć bezpieczeństwo. W październiku 2018 wydano Zezwolenie na Realizację Inwestycji Drogowej co oznacza początek prac związanych z przebudową. Planowane zakończenie inwestycji to czerwiec 2020.
12 października 2015 GDDKiA ogłosiła przetarg na obwodnicę Przecławia i Warzymic w ciągu DK13. W ramach tej inwestycji miałby zostać wybudowany nowy węzeł zespolony "Kołbaskowo", który miałby być również początkiem zachodniej obwodnicy Szczecina. Stary węzeł "Kołbaskowo" miałby być zlikwidowany. 13 października rząd zmienił rozporządzenie o autostradach i drogach ekspresowych w Polsce, wydłużając S6 o odcinek Kołbaskowo-Police-Goleniów, czyli zachodnią obwodnicę Szczecina, która to miałaby mieć początek od nowego węzła "Kołbaskowo". 
Głównym wykonawcą zarówno przebudowy A6 pomiędzy węzłami "Szczecin Dąbie" i "Rzęśnica", jak i modernizacji węzła "Szczecin Kijewo" a także budowy obwodnicy Przecławia i Warzymic wraz z nowym węzłem zintegrowanym "Kołbaskowo" została wybrana firma Energopol Szczecin S.A. (stosowne umowy zostały podpisane 8 września 2017), która na początku lipca 2019 złożyła w szczecińskim sądzie rejonowym wniosek o ogłoszenie upadłości likwidacyjnej. Zdolność firmy do dokończenia mocno opóźnionych lub nawet jeszcze nie rozpoczętych kontraktów miała stać się przedmiotem pogłębionej analizy prawnej GDDKiA sama zaś firma zadeklarowała chęć kontynuacji prac. 14 października 2019 umowa modernizacji w. "Szczecin Kijewo" została rozwiązana. Wskutek nie wywiązywania się z zawartego kontraktu, 31 października 2019 GDDKiA odstąpiła także od umowy z Energopolem dot. przebudowy odcinka "Szczecin Dąbie" – "Rzęśnica". W grudniu 2019 miał zostać ogłoszony przetarg na dokończenie inwestycji.
Od 10 czerwca 2020 roku ruch na modernizowanym odcinku "Szczecin Dąbie" – "Rzęśnica" odbywał się na obu jezdniach. Dalsze prace miały odbywać się poza drogą i potrwać do końca roku. Ostatecznie odcinek oddano do ruchu 9 grudnia 2020. 
7 stycznia 2021 wyłoniono w przetargu wykonawcę (pozostałych do wykonania po Energopolu) 80% przebudowy węzła "Szczecin Kijewo" – firmę Budimex. Umowę podpisano 23 lutego z terminem zakończenia do lipca 2022.
Inne.
Podczas modernizacji odcinka "Szczecin Klucz" – "Szczecin Kijewo" pojawiły się plany podniesienia standardu fragmentu obecnej drogi ekspresowej S3 na północ od węzła "Rzęśnica" tak, by klasę autostrady posiadał cały odcinek drogi od granicy państwa w Kołbaskowie do węzła "Goleniów Północ", gdzie według tego planu miałyby się łączyć drogi ekspresowe S3 i S6. Ostatecznie, odcinek ten został jednak zatwierdzony jako droga ekspresowa.
9 czerwca 2019 r. na jezdni w kierunku Świnoujścia pomiędzy węzłami "Szczecin Kijewo" i "Szczecin Dąbie" doszło do tragicznego karambolu, w którym zginęło sześć osób (w tym troje dzieci), a szesnaście zostało rannych.

</doc>
<doc id="55108" url="https://pl.wikipedia.org/wiki?curid=55108" title="Bitwa pod Amblève">
Bitwa pod Amblève

Bitwa pod Amblève – starcie zbrojne, które miało miejsce w roku 716 w pobliżu Amel w trakcie wojny domowej w królestwie Franków toczonej w latach 715–718. Było to pierwsze poważne zwycięstwo Karola Młota w długiej serii zwycięstw trwającej 25 lat, aż do jego śmierci.
W starciu tym wojska pod wodzą Karola Młota zadały straty armii Neustryjczyków powracających z Kolonii pod wodzą króla Chilperyka II. W trakcie starcia Karol użył fortelu udając odwrót, a następnie niespodziewanie zaatakował wrogów odpoczywających w południe, zadając im według roczników frankijskich znaczne straty. 
Frankowie odzyskali szereg miast m.in. Verdun.
W roku następnym Karol Młot odniósł zwycięstwo nad Neustryjczykami pod Vincy 21 marca 717 roku, zmuszając przeciwnika do wycofania się do Paryża.

</doc>
<doc id="55110" url="https://pl.wikipedia.org/wiki?curid=55110" title="Mamry">
Mamry

Mamry () – jezioro w północno-wschodniej Polsce, woj. warmińsko-mazurskim, w Krainie Wielkich Jezior Mazurskich.
Mamry to jezioro polodowcowe morenowe i drugie pod względem powierzchni jezioro w Polsce.
Dno jeziora jest zróżnicowane z licznymi zagłębieniami i wypłyceniami, przy czym część północna jest wyraźnie głębsza, dno porastają roślinność wynurzona i łąki podwodne złożone z ramienic. Brzegi jeziora przeważnie niskie i podmokłe, w części porośnięte lasem.
Położenie.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa "Mamry", odpowiada jedynie jezioru nazywanemu Mamry Północne
Mamry mają trzy wydzielone części:
Część publikacji pod nazwą "Mamry" opisuje cały kompleks złożony z 6 połączonych ze sobą jezior: Mamry Północne (lub właściwe), Kirsajty, Kisajno, Dargin, Święcajty, Dobskie.
W kompleksie jezior znajdują się 33 wyspy o łącznej powierzchni 213 ha, część z nich na jeziorach Mamry i Kisajno tworzy rezerwat ornitologiczny. Największa z nich – Upałty – jest największą w Krainie Wielkich Jezior. Z Mamr wypływa rzeka Węgorapa.
Historia.
W przeszłości jeziora kompleksu Mamr tworzyły oddzielne zbiorniki wodne połączone strumieniami. Poziom wody w jeziorach podniósł się w XVI – XVII w. o kilka metrów. Na podniesienie poziomu wody w kompleksie Mamr miały wpływ: zapora na Węgorapie (młyn), ruchy skorupy ziemskiej – wynoszenie gruntu w części północnej kompleksu o 1 mm rocznie. Pod wodą znalazły się m.in.: dawna droga do kościoła z Kalu do Węgielsztyna, niektóre osady i cmentarze pruskie.
Zagospodarowanie.
Przez jezioro prowadzi trasa żeglugowa z Węgorzewa przez Giżycko, Mikołajki do Pisza i Rucianego-Nidy.
Dane morfometryczne.
Powierzchnia zwierciadła wody całego kompleksu Mamr według różnych źródeł wynosi od 9851,0 ha do 10282,4 ha.
Zwierciadło wody położone jest na wysokości 115,8 m n.p.m. lub 116,2 lub też 116,2–116,3 m n.p.m.. Średnia głębokość jeziora wynosi 9,8 m , natomiast głębokość maksymalna – 43,8 m.
Zlewnia jeziora wynosi 620,6 km², a zlewnia bezpośrednia – 700 ha.
Jakość wód.
Na podstawie badań przeprowadzonych w 2005 roku wody jeziora Mamry Północne (Właściwe) zaliczono do II klasy czystości i II kategorii podatności na degradację. W roku 1999 wody jeziora również zaliczono do wód II klasy czystości.
Badania przeprowadzone w latach 1990 i 1993 wskazywały na pierwszą klasę czystości wód jeziora Mamry.
Hydronimia.
Nazwę "Mamry" ustalono urzędowo w 1949 roku w miejsce niemieckiej – "Mauer See".

</doc>
<doc id="55112" url="https://pl.wikipedia.org/wiki?curid=55112" title="Ulm">
Ulm

Ulm – miasto na prawach powiatu w południowych Niemczech, w kraju związkowym Badenia-Wirtembergia, w rejencji Tybinga, siedziba regionu Donau-Iller oraz powiatu Alb-Donau, do którego miasto jednak nie należy. Leży nad Dunajem. Miejsce urodzenia Alberta Einsteina.
W 856 pojawia się nazwa "Ulma". Nie jest nazwą germańską, ale celtycką i znaczy "bagno".
Najbliższymi większymi ośrodkami są Augsburg i Monachium na wschodzie, oddalone odpowiednio o ok. 70 i 130 km. Stolica Badenii-Wirtembergii, Stuttgart leży ok. 100 km na północny zachód. Miasto tworzy aglomerację z położonym po bawarskiej stronie Neu-Ulm i mniejszymi przyległymi miejscowościami.
Geografia.
Miasto jest położone w miejscu, gdzie do Dunaju wpływają rzeki Iller i Blau, na skraju Jury Szwabskiej, której wzgórza (Safranberg, Michelsberg, Eselsberg, Kuhberg) otaczają miasto od strony północnej, a której pasmo Hochsträß rozciąga się od zachodniej strony. Przeważająca część Ulm leży na lewym brzegu Dunaju, który również stanowi na tym odcinku granicę kraju związkowego z Bawarią. Na prawym brzegu położone są tylko dzielnice Wiblingen, Gögglingen, Donaustetten i Unterweiler.
Historia.
Pierwsi osadnicy pojawili się na tym obszarze w epoce górnego paleolitu. W jaskiniach Hohle Fels i Vogelherdhöhle znaleziono liczne szczątki ślady kultury oryniackiej człowieka współczesnego, w tym flety kościane sprzed 35 tys. lat.
Z epoki neolitu, około roku 5000 p.n.e., pod Eggingen i Lehr, na placu Münsterplatz, centralnym rynku miasta znaleziono przedmioty z epoki pucharów lejkowatych.
Pierwsza wzmianka o osiedlu "Ulm" pochodzi z 22 lipca 854. Ludwik Niemiecki opieczętował dokument w mieście "Hulma". Prawa miejskie uzyskało w 1181 z rąk cesarza Fryderyka Barbarossy, w 1184 zyskało status wolnego miasta Rzeszy. Od 1376 Ulm przewodziło Szwabskiemu Związkowi Miast ("Schwäbischer Städtebund"). Rok później, 30 czerwca 1377, rozpoczęła się budowa Ulmer Münster, ponieważ stary kościół znajdował się poza obwarowaniami i w razie oblężenia mieszkańcy byli od niego odizolowani. Po tzw. pierwszej wojnie miejskiej w 1388 roku Szwabski Związek Miast uległ rozpadowi, a Ulm utraciło wpływ na pozostałe skupione w nim miasta.
W 1397 ogłoszona została przysięga ("Schwörbrief"), która po dziś dzień pełni rolę konstytucji miasta, reguluje podział władzy i kompetencje burmistrza. Cechy uzyskały 30 miejsc, a patrycjat tylko 10 miejsc w radzie miasta, co więcej, tym ostatnim odebrano aktywne prawo wyborcze, ale burmistrz musiał zdawać sprawozdanie finansowe, co w ówczesnych czasach było bardzo postępowym krokiem. Upamiętniający to zdarzenie poniedziałek, tzw. "Schwörmontag" (przedostatni poniedziałek lipca) jest w Ulm dniem wolnym od pracy, a prezydent miasta rokrocznie publicznie przysięga, że będzie m.in. takim samym dla biednych i bogatych.
Na początek XV wieku przypadł rozkwit miasta. W Rzeszy miasto ustępowało wielkością tylko Norymberdze. Ulm było ważnym ośrodkiem handlu żelazem, drewnem, winem, ale przede wszystkim barchanem. Epoka wielkich odkryć geograficznych sprawiła, że centra handlu przesunęły się bardziej na zachód, a po opowiedzeniu się za protestantyzmem wskutek tzw. wojny chłopskiej splądrowaniu uległy liczne podlegające miastu majątki, wobec czego ostatecznie Ulm przeszło pod władzę cesarza katolickiego. Koleje losu (epidemie, wojny, okupanci) sprawiły, że miasto zbankrutowało i straciło kolejne posiadłości.
W 1802 zostało wcielone do Bawarii, a w 1810 do Wirtembergii.
W dniach od 8 do 15 października 1805 oddziały francuskiej Wielkiej Armii pod dowództwem Napoleona stoczyły zwycięską bitwę z wojskami austriackimi, którym przewodził generał Karl Mack von Leiberich.
Ziemie po drugiej stronie Dunaju pozostały bawarskie, co doprowadziło do narodzin Neu-Ulm.
Wkrótce, w 1819 roku stało się siedzibą powiatu Donau, obejmującego teren kilkunastu obecnych powiatów. Otwarcie linii ze Stuttgartu do Friedrichshafen 1 czerwca 1850 tchnęło w 12-tysięczne miasto nowe życie. Ruszyła budowa twierdzy, liczącej 41 fortów (największa zachowana w Europie), zabrano się także za dokończenie budowy Ulmer Münster. Przez 4 lata, do 1889 roku (ukończenie budowy wieży Eiffla) była najwyższym budynkiem na świecie, ciągle jednak może się poszczycić najwyższą wieżą kościelną na świecie (161,5 metra).
W 1913 roku miasto liczyło już 60 tys. mieszkańców, z czego 10 tys. żołnierzy. Duże znaczenie miał również przemysł: to tu powstały pierwsze fabryki Magirusa, Wielanda i Kässbohrera. Okres międzywojenny mijał bez większych niepokojów, aż do władzy doszli naziści. w jednym z fortów znajdował się w latach 1933–1935 obóz koncentracyjny dla opozycjonistów politycznych, w którym więziono m.in. Kurta Schumachera. Synagoga została zburzona podczas tzw. nocy kryształowej. Także w 1938 roku Ulm zyskało status miasta na prawach powiatu, ale pozostało też siedzibą powiatu Ulmo.
Stare miasto zostało doszczętnie zniszczone (w 81%) podczas nalotu lotnictwa alianckiego 17 grudnia 1944 roku. Dzięki sprawnej obronie przeciwlotniczej i wcześniejszemu demontażowi części wyposażenia Ulmer Münster, jako jedna z niewielu budowli, nie doznała większych zniszczeń.
Lata po nastaniu pokoju przebiegały pod znakiem odbudowy. Ulm należało do amerykańskiej strefy okupacyjnej. W 1951 powstała pierwsza powojenna dzielnica przemysłowa, dwa lata później światowej sławy "Hochschule für Gestaltung Ulm" (Wyższa Szkoła Wzornictwa), działająca do 1968 roku. W 1967 rozpoczął działalność Universität Ulm, a w 1982 klinika uniwersytecka.
Zabytki i kultura.
Zabytki.
Ulm słynie z kościoła Ulmer Münster, którego iglica mierząca 161,53 metry jest najwyższa na świecie. Ponadto godna uwagi jest długa tradycja obywatelska Ulm, z najstarszą konstytucją, którą nadano niemieckiemu miastu, oraz Teatr Miejski ("Stadttheater"), który rozpoczął działalność już w roku 1641.
Teatr.
W Ulm istnieje kilka niezależnych teatrów. Największy z nich, Teatr Miejski ("Stadttheater") posiadający 815 miejsc siedzących, został założony w 1641 roku i jest najstarszym teatrem miejskim w Niemczech. Budynek, w którym dziś mieści się teatr znajduje się przy placu Herberta von Karajana 1 i mieści się w nim także teatr muzyczny oraz balet. Teatr współpracuje również z filharmonią miejską, której częstokroć udostępnia powierzchnię na koncerty symfoniczne. Istnienie kolejnego teatru, "Teatru Kieszonkowego" ("Theater in der Westentasche"), stoi pod znakiem zapytania, ponieważ miasto Ulm było zmuszone do znacznego obcięcia dotacji na jego rzecz. Teatr "Ulüm" jest jedynym profesjonalnym, tureckojęzycznym teatrem w południowych Niemczech. Posiada on stałą siedzibę w Bastionie nad Dunajem, oraz oferuje regularne przedstawienia. Pierwszy teatr kukiełkowy w Ulm został założony w 2001 roku i funkcjonuje jako profesjonalny teatr dziecięcy. Mieści w przybliżeniu 50 osób i daje regularne przedstawienia, pięć razy w tygodniu.
Ponadto do ważniejszych zabytków i osobliwości należą:
Współpraca.
Miejscowości partnerskie:
Osoby.
związane z miastem.
wydrukował w Ulm "Tablice rudolfińskie" w 1627 roku

</doc>
<doc id="55114" url="https://pl.wikipedia.org/wiki?curid=55114" title="Duszniki">
Duszniki



</doc>
<doc id="55128" url="https://pl.wikipedia.org/wiki?curid=55128" title="Funkcja wklęsła">
Funkcja wklęsła



</doc>
<doc id="55131" url="https://pl.wikipedia.org/wiki?curid=55131" title="Funkcja wypukła">
Funkcja wypukła



</doc>
<doc id="55133" url="https://pl.wikipedia.org/wiki?curid=55133" title="Józef Zajączek">
Józef Zajączek

Józef Zajączek książę herbu Świnka (ur. 10 marca lub 1 listopada 1752 w Kamieńcu Podolskim, zm. 28 lipca 1826 w Warszawie) – polski i francuski generał, polityk; poseł województwa podolskiego na Sejm Czteroletni (1790–1792), sekretarz Zgromadzenia Przyjaciół Konstytucji Rządowej (1791), jakobin polski, w czasie insurekcji kościuszkowskiej (1794) członek Rady Najwyższej Narodowej; od 1795 na emigracji we Francji, uczestnik wojen napoleońskich, od 1807 dowódca 2 Dywizji Księstwa Warszawskiego, w czasie inwazji na Rosję (1812) dowódca V Korpusu Wielkiej Armii; od 1815 namiestnik Królestwa Polskiego, senator wojewoda Królestwa Polskiego (1815); wolnomularz.
Wojsko Polskie.
Do służby wojskowej wstąpił prawdopodobnie w wieku 16 lat. Został żołnierzem kawalerii oraz adiutantem hetmana koronnego Ksawerego Branickiego.
Brał udział w konfederacji barskiej, pod jej koniec przebywał w Paryżu jako sekretarz posła konfederacji. Po upadku konfederacji wiosną 1774 r. udał się z grupą oficerów (w tym z Kazimierzem Pułaskim) na Bałkany, by walczyć po stronie Turcji przeciw Rosji, jednakże plan ten upadł na skutek klęsk Turcji. Następnie wyjechał do Francji i służył krótko w armii francuskiej. Po powrocie do kraju służył w gwardii przybocznej hetmana wielkiego koronnego Franciszka Ksawerego Branickiego, a następnie w oddziale dragonów w stopniu kapitana. W 1777 r. był już podpułkownikiem dragonów i adiutantem hetmana. Od 1784 r. był posłem na Sejm, gdzie postulował zwiększenie stanu liczebnego i reformy wojska, lecz występował także za zachowaniem wolności szlacheckich. W lutym 1787 r. został dowódcą Regimentu Konnego Buławy Wielkiej Koronnej w randze pułkownika. Jako członek prorosyjskiego stronnictwa Branickiego w 1788 r. uczestniczył pod komendą rosyjską w zdobyciu tureckiej twierdzy Oczaków.
W 1790 r. został posłem województwa podolskiego na Sejm Czteroletni. W tym okresie porzucił stronnictwo Branickiego i przeszedł na pozycje reformatorskie i patriotyczne stopniowo coraz bardziej się radykalizując. Interesował się zwłaszcza losem chłopów i reformami wojska. Był zwolennikiem Konstytucji 3 maja oraz członkiem i jednym z sekretarzy Zgromadzenia Przyjaciół Konstytucji Rządowej. 2 maja 1791 roku podpisał asekurację, w której zobowiązał się do popierania projektu Ustawy Rządowej. Należał do ugrupowania polskich jakobinów. Brał udział w wojnie polsko-rosyjskiej 1792 w obronie Konstytucji 3 maja w randze generał-majora. Zasłużył się 18 czerwca w bitwie pod Zieleńcami, dowodząc 3 Pułkiem Straży Przedniej, po której został odznaczony nowo ustanowionym orderem Virtuti Militari. Po przystąpieniu króla do konfederacji targowickiej był zwolennikiem kontynuowania walk. Następnie podał się do dymisji i udał na emigrację, skąd jako działacz konspiracji przedpowstańczej niekiedy przyjeżdżał do kraju.
Jako uczestnik insurekcji kościuszkowskiej walczył w bitwach pod Racławicami (po której został awansowany na generał-lejtnanta za dowodzenie lewym skrzydłem), pod Chełmem i pod Gołkowem. Po wzięciu Tadeusza Kościuszki do niewoli przez krótki okres pełnił funkcję Wodza Naczelnego. Wchodził w skład Rady Najwyższej Narodowej, gdzie jako jakobin reprezentował lewicę. Był członkiem Sądu Kryminalnego Wojskowego i komendantem obrony Warszawy. Jego działalność na tym stanowisku, a szczególnie złe przygotowanie obrony Pragi, są krytykowane przez historyków. Nagrodzony złotą obrączką Ojczyzna Obrońcy Swemu nr 6. Jeszcze przed kapitulacją wyjechał z miasta do Galicji, gdzie przez rok był internowany przez Austriaków.
Służba u Napoleona.
Zajączek przedostał się następnie do Francji i awansował na generała armii napoleońskiej. Brał udział w wyprawie Napoleona do Egiptu, gdzie pełnił funkcje gubernatora różnych prowincji oraz walczył z mamelukami, Turkami i Anglikami. Awansował na generała dywizji. Po klęsce Francji w Egipcie od 1802 r. służył we Francji i we Włoszech. W 1806 r. na rozkaz Napoleona organizował wojsko polskie – 1 Legię Północną, następnie od stycznia 1807 r. na ziemi kaliskiej Legię Kaliską, którą dowodził w kampanii pruskiej w 1807 r. – weszła ona następnie w skład wojska Księstwa Warszawskiego jako 2 Dywizja. Podczas wojny polsko-austriackiej 1809 r. Zajączek dowodził różnymi formacjami. W 1812 r. uczestniczył w wyprawie Napoleona na Moskwę dowodząc 16 Dywizją Piechoty, a po kontuzjowaniu księcia Józefa Poniatowskiego objął dowództwo V Korpusu (polskiego) Wielkiej Armii. Został trzykrotnie ranny w bitwie pod Smoleńskiem, walczył w bitwie pod Tarutinem, a w bitwie nad Berezyną stracił prawą nogę. Dostał się do niewoli rosyjskiej.
Nazwisko generała Józefa Zajączka zostało uwiecznione na Łuku Triumfalnym w Paryżu.
W 1807 Napoleon nadał Józefowi Zajączkowi rozległe dobra ziemskie w Kaliskiem, w których generał założył cztery folwarki. Trzy z nich noszą nazwy bitew, w których wziął udział (Fajum, Aleksandria, Racławice), czwarty to rodowe Zajączki. Dochód z klucza opatóweckiego w samym tylko 1807 wyniósł 81.081 złp.
W czasach Księstwa Warszawskiego został odznaczony Krzyżem Komandorskim Orderu Virtuti Militari.
Namiestnik Królestwa Polskiego.
Po klęsce Napoleona mianowany przez cara Aleksandra I generałem piechoty i pierwszym namiestnikiem Królestwa Polskiego, który to urząd sprawował w latach 1815–1826, przy czym cechował się uległością wobec władz rosyjskich i wielkiego księcia Konstantego. W uznaniu tych zasług w 1818 otrzymał od cara tytuł książęcy.
Józef Zajączek zmarł 28 lipca 1826 w pałacu Namiestnikowskim w Warszawie. Nabożeństwo żałobne odbyło się 2 sierpnia w kościele Świętego Krzyża na Krakowskim Przedmieściu. Celebrował je biskup sandomierski Adam Prosper Burzyński, a krótkie kazanie wygłosił biskup płocki Adam Michał Prażmowski.
Józef Zajączek został pochowany w kościele Najświętszego Serca Pana Jezusa w Opatówku, jego serce złożono w warszawskim kościele bernardynów, a pozostałe wnętrzności w katakumbach na cmentarzu Powązkowskim w Warszawie.
Z polecenia króla Mikołaja I ogłoszono trzydniową żałobę (od 25 września) obowiązującą wszystkich urzędników: „Suknie czarne zwyczajne z krepą u kapelusza, mundury zaś z krepą u lewej ręki, u szpady i u kapelusza”.
Rodzina.
Józef Zajączek był synem Antoniego Zajączka herbu Świnka, pułkownika milicji nadwornej Zamoyskich, i Marianny z Cieszkowskich herbu Dołęga.
Od 1786 Józef Zajączek był żonaty z Aleksandrą de Pernet (1754–1845) pochodzącą z rodziny osiadłych w Polsce uchodźców hugenockich, która poślubiła go po uprzednim rozwodzie z panem Isaure, lekarzem hetmana wielkiego koronnego Jana Klemensa Branickiego. Nie mieli dzieci.
Jego młodszym bratem był Ignacy Zajączek (ok. 1756–1810), podczas powstania kościuszkowskiego zastępca członka Rady Najwyższej Narodowej, w okresie Księstwa Warszawskiego dyrektor generalny Dyrekcji Poczt i członek Izby Najwyższej Wojennej i Administracji Publicznej.
Bratankami stryjecznymi namiestnika, byli Wincenty Zajączek i Rafał Zajączek (ten drugi żył w latach 1770–1846, pułkownik Wojska Polskiego, uczestnik kampanii napoleońskich, jest pochowany na Cmentarzu Miejskim w Kaliszu). Ich ojcem był Kajetan Zajączek, a dziadkiem Jakub, brat Antoniego Zajączka.
Po śmierci Józefa Zajączka na mocy testamentu z 31 stycznia 1826 jego spadkobiercą został Józef Radoszewski, zięć Ignacego Zajączka. Car przyznał wdowie po Józefie Zajączku dożywotnią rentę w wysokości 75.230 złotych polskich rocznie (poza przysługującą jej po mężu emeryturą wojskową wys. 24.770 złp).

</doc>
<doc id="55134" url="https://pl.wikipedia.org/wiki?curid=55134" title="Łuknajny">
Łuknajny



</doc>
<doc id="55141" url="https://pl.wikipedia.org/wiki?curid=55141" title="Jürgen Schult">
Jürgen Schult

Jürgen Schult (ur. 11 maja 1960 w Amt Neuhaus) – lekkoatleta niemiecki, dyskobol, początkowo reprezentujący NRD, mistrz i wicemistrz olimpijski, świata i Europy, aktualny rekordzista świata. 
Rozpoczął karierę międzynarodową zwyciężając w barwach NRD na mistrzostwach Europy juniorów w 1979 w Bydgoszczy. Wśród seniorów na mistrzostwach świata w 1983 w Helsinkach zajął 5. miejsce. Nie mógł wystąpić na igrzyskach olimpijskich w 1984 w Los Angeles z powodu bojkotu przez m.in. NRD. W Moskwie odbyły się wówczas zawody lekkoatletyczne Przyjaźń-84, na których Schult zdobył brązowy medal.
6 czerwca 1986 w Neubrandenburgu ustanowił aktualny do tej pory rekord świata wynikiem 74,08 m. Od ponad 30 lat nikomu nie udało się poprawić tego rezultatu. Na mistrzostwach Europy w 1986 w Stuttgarcie zajął 5. miejsce. Zwyciężył za to na mistrzostwach świata w 1987 w Rzymie.
Na igrzyskach olimpijskich w 1988 w Seulu zdobył złoty medal ustanawiając rekord olimpijski rzutem na odległość 68,82 m. Zwyciężył również na mistrzostwach Europy w 1990 w Splicie.
Od 1991 startował w barwach zjednoczonych Niemiec. Na mistrzostwach świata w 1991 w Tokio zajął 6. miejsce. Na igrzyskach olimpijskich w 1992 w Barcelonie również nie obronił tytułu, ale zdobył srebrny medal, przegrywając tylko z wicemistrzem z Seulu Romasem Ubartasem z Litwy. Na mistrzostwach świata w 1993 w Stuttgarcie wywalczył brązowy medal. Także brązowy medal zdobył na mistrzostwach Europy w 1994 w Helsinkach. Zajął 5. miejsce na mistrzostwach świata w 1995 w Göteborgu. Na igrzyskach olimpijskich w 1996 w Atlancie był szósty.
Kiedy wydawało się, że zbliża się koniec kariery Schulta, zdobył brązowy medal na mistrzostwach świata w 1997 w Atenach, potem srebrny medal na mistrzostwach Europy w 1998 w Budapeszcie, a następnie taki sam medal na mistrzostwach świata w 1999 w Sewilli. Na igrzyskach olimpijskich w 2000 w Sydney zajął 8. miejsce. Miał wówczas 40 lat.
Był mistrzem NRD latach 1983-1990, a także zjednoczonych Niemiec w 1999. W czasie kariery ważył ok. 110 kg przy wzroście 1,93 m. 
Po zakończeniu kariery zawodniczej pracuje jako trener.

</doc>
<doc id="55145" url="https://pl.wikipedia.org/wiki?curid=55145" title="Promień van der Waalsa">
Promień van der Waalsa

Promień van der Waalsa - odległość najdalszych elektronów od jądra atomowego (w przypadku pojedynczego atomu) lub od geometrycznego środka cząsteczki. Wyobrażając sobie atom lub cząsteczkę jako kulę, której powierzchnię tworzą najdalej położone od centrum elektrony, promień van der Waalsa jest po prostu promieniem tej kuli. Chociaż takie uproszczenie jest z punktu widzenia mechaniki kwantowej całkowicie błędne i naiwne, to jednak sprawdza się ono w wielu praktycznych zastosowaniach.
Na przykład w kryształach (o ile nie są to kryształy jonowe) odległości między poszczególnymi cząsteczkami (atomami), tworzącymi daną sieć krystaliczną, ściśle odpowiadają znanym promieniom van der Waalsa. Te same cząsteczki (atomy) w cieczy również zajmują przestrzeń odpowiadającą tym promieniom. Wreszcie w gazie tzw. objętość wykluczona, czyli objętość zajmowana bezpośrednio przez cząsteczki tworzące ten gaz, odpowiada dość ściśle objętości kul o średnicach odpowiadających promieniom van der Waalsa tych cząsteczek.
Promienie te można także rozpatrywać jako graniczną odległość, na jaką mogą się zbliżyć do siebie dwa atomy bez wzajemnego odpychania się lub tworzenia wiązań chemicznych.
Promienie van der Waalsa dla atomów w cząsteczkach są o 25 do 50% większe od promieni walencyjnych tych samych atomów, co wynika z faktu, że w wiązaniach chemicznych chmury elektronowe obu tworzących je atomów częściowo się nakładają.
Porównanie promieni walencyjnych i van der Waalsa dla kilku wybranych atomów (Å):
Promienie van der Waalsa stosunkowo prostych i zbliżonych do kształtu kuli cząsteczek można obliczać przez odpowiednie sumowanie promieni kowalencyjnych i van der Waalsa tworzących je atomów. Na przykład cząsteczka metanu (CH4) składa się z centralnego atomu węgla, który posiada promień kowalencyjny 0,77 Å, oraz czterech symetrycznie wokół niego rozmieszczonych atomów wodoru, które mają promień kowalencyjny 0,30 Å i van der Waalsa 1,2 Å.
Cała cząsteczka ma zatem promień van der Waalsa równy 0,77 + 0,3 (długość wiązania C-H) + 1,2 = 2,37 Å - co dobrze odpowiada danym eksperymentalnym.
W przypadku bardziej złożonych cząsteczek obliczenia tego rodzaju jednak zupełnie zawodzą.
Odmianą promieni van der Waalsa są promienie jonowe, które w istocie są promieniami van der Waalsa określonych jonów. Dla kationów (jonów o ładunku dodatnim) promienie te są znacznie mniejsze od promieni atomów, zaś w przypadku anionów jest na odwrót.

</doc>
<doc id="55150" url="https://pl.wikipedia.org/wiki?curid=55150" title="Copán">
Copán

Copán – miasto Majów położone w zachodniej części Hondurasu nad rzeką Río Copán.
Jest to położone najdalej na wschód (znane dotąd) miasto Majów.
Ruiny zostały odkryte w XVI wieku. W 1839 amerykański badacz John Lloyd Stephens kupił ruiny za 50 dolarów amerykańskich i wraz z rysownikiem angielskim Frederikiem Catherwoodem rozpoczęli ich penetrację. Z ich działalności zachowały się dokładne szkice przedstawiające ruiny i znaleziska. Systematyczne prace archeologiczne prowadzone są od 1953 roku. Na podstawie prowadzonych badań szacunkowa liczba mieszkańców Copán z okresu świetności to 200 tys. osób.
Tereny te były zamieszkiwane od ok. 1000 r. p.n.e.. Największy rozkwit miasta przypada na okres klasyczny rozwoju sztuki Majów, od V do VIII w., w którym to miasto stanowiło stolicę Państwa Majów. Miastem władała w tym okresie dynastia 17 królów, której założycielem był K’inich Yax K’uk’ Mo’. Miasto zostało opuszczone po 900 r.
Jednym z najsłynniejszych władców Copán był król o imieniu 18 Królik. Pozostawił po sobie wiele budowli. Postawił też wiele olbrzymich stel przedstawiających jego postać w przebraniu różnych bogów i osób z mitologii Majów, a nawet jako Drzewo Świata. Król 18 Królik został pokonany przez króla miasta Quiriguá, które było przez wiele lat pod kontrolą władców Copán. Wzięty do niewoli, został złożony w ofierze bogom.
Było to jedno z największych i najważniejszych miast Majów. Centrum ceremonialne otoczone było dzielnicami mieszkalnymi, których liczba określana jest na 16. W centrum znajdowały się świątynie zbudowane na piramidach schodkowych, zespoły pałacowe, pięć wielkich dziedzińców oraz boisko do rytualnej gry w piłkę.
Boisko było wielokrotnie nadbudowywane, między innymi przez króla 18 Królik.
Najokazalsze schody prowadzące do centrum, zwane Schodami Hieroglifów, zbudowane zostały z 63 stopni o wysokości 45 cm i 16,0 m szerokości, na których wyryto 2500 znaków (część schodów zapadła się w XIX wieku, są odtwarzane). Jest to najdłuższy zabytek piśmiennictwa Majów i zarazem najbardziej znany zabytek Copán. Reliefy wyryte na podstopnicach przedstawiają sceny z życia kolejnych władców. W północnej części Copán można podziwiać 20 stel (w mieście zachowało się 38 stel wykonanych z tufu wulkanicznego). Są to pomniki kolejnych władców w strojach ceremonialnych.
Główne boisko do rytualnej gry w piłkę – ullamalitzli, znajdujące się pomiędzy "akropolem" a Wielkim Placem, zostało oddane do użytku w 738 r. Znajdujące się na nim kamienne okrągłe płyty przedstawiają władcę Copán grającego w piłkę z bogiem podziemnego świata. Boisko było kilkakrotnie przebudowywane w ciągu wieków, z pozostawienie niektórych starszych elementów, jak znaczniki pola gry w kształcie głowy ary.
W 1980 roku stanowisko archeologiczne w Copán zostało wpisane na listę światowego dziedzictwa UNESCO.

</doc>
<doc id="55151" url="https://pl.wikipedia.org/wiki?curid=55151" title="Salami (wędlina)">
Salami (wędlina)

 
Salami – rodzaj trwałej kiełbasy suchej i wędzonej, długodojrzewającej, wyróżniającej się skórką z białym nalotem pleśni z gatunku "Penicillium" i "Aspergillus". 
Oryginalny wyrób pochodzi z Włoch (Mediolan, Bolonia), pierwotnie wytwarzany z mięsa oślego ("salame di asino"); obecnie wykorzystuje się także mięso wieprzowe, niekiedy wołowe. Jako niezbędny dodatek stosuje się drobno pokrajaną słoninę i mocne przyprawy (kardamon, pieprz). Jako surowiec wykorzystywane bywa również mięso drobiowe, końskie lub z mózgu osła oraz dziczyzna.
Nazwa wyrobu jest pochodną od rzeczownika "sale" (sól) i czasownika "salare" (solić).
Różnorodne gatunki salami produkowane są obecnie we Włoszech, na Węgrzech, w Niemczech, a nawet we Francji, Hiszpanii i niektórych innych krajach. Węgierskie salami, łagodniejsze w smaku, znane jest przede wszystkim jako produkt dwóch renomowanych firm działających od drugiej połowy XIX wieku: Pick (1883) z Segedyna i Herz (1888); jakością nie ustępuje wyrobom włoskim. Spośród kiełbas salami zaliczana jest do najtrwalszych, a także najdroższych wędlin. Jej cienko pokrajane plasterki podawane są w charakterze przystawki bądź jako część wykwintnych kanapek. 

</doc>
<doc id="55153" url="https://pl.wikipedia.org/wiki?curid=55153" title="Walkman">
Walkman

Walkman – przenośny, zminiaturyzowany odtwarzacz kaset magnetofonowych, odporny na wstrząsy. Większość modeli nie posiadała głośników, lecz istnieją również wyjątki z małym głośnikiem umożliwiającym słuchanie bez użycia słuchawek. Nazwa Walkman jest znakiem towarowym firmy Sony, lecz popularnie "walkmanami" nazywa się także odtwarzacze innych firm.
Walkman został zaprojektowany i wypromowany przez firmę Sony, która w 1979 r. wypuściła na rynek przenośny odtwarzacz o handlowej nazwie Sony Walkman. Prototyp ten został zaprojektowany przez Akio Moritę, Masaru Ibukę i Kozo Ohsone, a jego kluczowym elementem był mechanizm przełączania trybów pracy, skonstruowany z bardzo płaskich, ale szerokich kształtek aluminiowych oraz magnezowych, które zapewniały niewielką masę, małe wymiary i jednocześnie dużą trwałość i odporność na nieodpowiednie traktowanie.
Urządzenie to przyjęło się w latach 80. XX wieku nadspodziewanie dobrze na całym świecie, niemal całkowicie eliminując z rynku wcześniejsze modele przenośnych magnetofonów kasetowych. Oryginalna konstrukcja Sony była powielana w tysiącach wersji przez tanich producentów z Dalekiego Wschodu. Urządzenie w połowie lat 80. stało się tak popularne, że napisano o nim nawet specjalną piosenkę ("Wired for Sound" Cliffa Richarda).
Najlepszym jakościowo walkmanem, wyprodukowanym przez Sony był walkman professional WM-D6C, który odtwarzał dźwięk z jakością zbliżoną do magnetofonów hi-fi i był zaopatrzony w wysokiej jakości kierunkowy mikrofon. Walkman ten był stosowany przez wielu dziennikarzy i stał się prototypem współczesnych dyktafonów.
Słowa "walkman", "pressman", "watchman" są znakami towarowymi firmy Sony, choć popularność tych urządzeń powoduje, że nazwy te stały się praktycznie synonimami wszystkich tego rodzaju urządzeń, nawet jeśli nie są wyprodukowane przez Sony.
Na rynku pojawiła się także seria telefonów komórkowych firmy Sony Ericsson o nazwie Walkman (seria Wxxx np. Sony Ericsson W300 Walkman).
W kolejnych latach nowsze wersje wyposażono w radia FM/AM (analogowe później z tunerem cyfrowym)
, funkcję odtwarzania dwóch stron kaset bez konieczności odwracania kasety, (tzw. auto-reverse), możliwość nagrywania przez mikrofon stereofoniczny,system redukcji szumów Dolby NR, systemy anti-rolling i pop-up eject oraz zdalne sterowanie bass boost.
Do 1989 r. Sony wyprodukowała 50 milionów odtwarzaczy Walkman, do 2010 r. sprzedała około 220 mln egzemplarzy.
Sony w 1984 r. wprowadził nowy produkt, przenośny odtwarzacz na wzór Walkmana otrzymał nazwę Discman, który wykorzystywał nowy nośnik CD z zapisem cyfrowym, co zapewniało dużo lepszą jakość dźwięku.
25 października 2010 firma Sony ogłosiła oficjalne zakończenie seryjnej produkcji Walkmanów kasetowych z nośnikiem danych taśmą magnetyczną.
W 2012 roku wprowadziła na rynek następną generację cyfrowych odtwarzaczy. Nowe Walkmany serii Z1000 które kontynuują markę umożliwiają odtwarzanie muzyki w formacie MP3 oraz filmów oraz posiadają możliwość uruchomienia gier, aplikacji na dużym 4,3” intuicyjnym dotykowym ekranie LCD.
Walkmany są produkowane w formie cyfrowej do dnia dzisiejszego.

</doc>
<doc id="55161" url="https://pl.wikipedia.org/wiki?curid=55161" title="Copan">
Copan

Copan – miasto w Stanach Zjednoczonych, w stanie Oklahoma, w hrabstwie Washington.

</doc>
<doc id="55162" url="https://pl.wikipedia.org/wiki?curid=55162" title="Jan Paweł Łuszczewski">
Jan Paweł Łuszczewski

Jan Paweł Łuszczewski herbu Korczak (ur. 26 czerwca 1764 w Skotnikach koło Sochaczewa, zm. 4 lipca 1812) – polski polityk, minister spraw wewnętrznych Księstwa Warszawskiego od 1807 roku, członek Izby Najwyższej Wojennej i Administracji Publicznej w 1806 roku, sekretarz w latach 1785–1795, pracownik gabinetu Stanisława Augusta Poniatowskiego.
Był synem Waleriana Łuszczewskiego, starosty sochaczewskiego.
Uczył się w szkołach pijarskich w Warszawie. W latach 1785–1795 był sekretarzem Gabinetu Jego Królewskiej Mości króla Stanisława Augusta Poniatowskiego, od 1784 starostą sochaczewskim. W latach 1788–1789 był królewskim sekretarzem sejmowym i sekretarzem skonfederowanych prowincji koronnych w czasie Sejmu Czteroletniego, poseł ziemi sochaczewskiej na Sejm Czteroletni w 1790 roku.
Jako pierwszy sekretarz Sejmu Czteroletniego, wydał czterotomowy Diariusz sejmowy zawierający 71 początkowych sesji sejmu od dnia otwarcia do 6 III 1789 r. 2 maja 1791 roku podpisał asekurację, w której zobowiązał się do popierania projektu Ustawy Rządowej. Po zawieszeniu obrad sejmu w 1792 materiały kancelarii sejmowej pozostały pod opieką sekretarzy sejmu. W 1808 Jan Łuszczewski przekazał je Stanisławowi Staszicowi, który umieścił je w bibliotece Towarzystwa Przyjaciół Nauk.
Członek Stronnictwa Patriotycznego, zwolennik Konstytucji 3 maja; popierał ją m.in. w mowach, wygłaszanych w Senacie. Był jednym z 83 sygnatariuszem Asekuracyi, zobowiązującej do popierania w sejmie projektu Ustawy Rządowej z 2 V 1791 roku Konstytucji 3 Maja.
29 kwietnia 1791 roku przyjął obywatelstwo miejskie na Ratuszu Miasta Warszawy.
Po trzecim rozbiorze osiadł w majątku Strugi pod Sochaczewem, zajmując się gospodarką na roli. Od 1800 członek Towarzystwa Warszawskiego Przyjaciół Nauk, któremu m.in. przekazał swe materiały z czasów Sejmu Czteroletniego. W roku 1806 zadeklarował się jako zwolennik Napoleona; 5 grudnia 1806 weszła w skład Izby Najwyższej Wojennej i Administracji Publicznej, następnie od 14 stycznia do 5 października 1807 roku był sekretarzem Komisji Rządzącej. 5 października 1807 został mianowany Ministrem Spraw Wewnętrznych Księstwa Warszawskiego. Na tym stanowisku, choć "nie postarał się brak kwalifikacji kierowniczych rekompensować niezmordowaną pracowitością" (Maria Manteufflowa). M.in. zorganizował administrację terenową, opracowując sam najważniejsze instrukcje; zorganizował akcję ustalania wierzytelności pruskich, bronił Księstwa przed nieuzasadnionymi roszczeniami ze strony Prus i Francji; dążył do logicznej organizacji swego ministerium, tworząc Dyrekcję Generalną Dóbr i Lasów Narodowych oraz przekazując sprawy aprowizacji wojska generalnej dyrekcji administracji wojennej w Ministerstwie Wojny. Jednak nie cieszył się dobrą opinią współobywateli, m.in. ze względu na rolę odgrywaną przy egzekucji świadczeń dla wojska francuskiego i konflikt z hierarchią duchowną. Natomiast cieszył się zaufaniem króla Fryderyka Augusta i rezydenta francuskiego Dominika Pradta. W 1809 został kawalerem Orderu Świętego Stanisława.
Od młodości był członkiem wolnomularstwa. W 1785 został członkiem loży "Świątynia Izis", w 1789 został sekretarzem Wielkiego Wschodu Narodowego. W masonerii działał także w czasach Księstwa Warszawskiego, dochodząc do stanowiska członka Najwyższej Kapituły.
Żonaty był dwukrotnie: z Aleksandrą z Cieciszowskich i Ewą z Orsettich.
Zmarł 4 lipca 1812 r. Pochowany został w kościele Kapucynów w Warszawie. Miał trzech synów i dwie córki:
W 1809 został odznaczony Orderem Orła Białego. Kawaler Legii Honorowej w 1807 roku.

</doc>
<doc id="55165" url="https://pl.wikipedia.org/wiki?curid=55165" title="Ucayali">
Ucayali



</doc>
<doc id="55166" url="https://pl.wikipedia.org/wiki?curid=55166" title="Funkcja klasy C">
Funkcja klasy C



</doc>
<doc id="55167" url="https://pl.wikipedia.org/wiki?curid=55167" title="Marcin Wojciechowski">
Marcin Wojciechowski

Marcin Ryszard Wojciechowski (ur. 7 września 1975 w Warszawie) – polski dziennikarz, reżyser filmów dokumentalnych i dyplomata, rzecznik prasowy MSZ (2013–2015).
Życiorys.
Absolwent VII Liceum Ogólnokształcącego im. Juliusza Słowackiego w Warszawie oraz Uniwersytetu Warszawskiego. Od 1998 pracował jako dziennikarz „Gazety Wyborczej”, był korespondentem wojennym na Bałkanach m.in. w trakcie interwencji NATO w Jugosławii. Pracował również jako korespondent w Kijowie i Moskwie. Zajął się także pracą nad filmami dokumentalnymi, m.in. jako reżyser produkcji filmów "Za Niemen" (1999) i "Czekając na Minjan" (1998), poświęconych głównie tematyce historyczno-społecznej, dziejom Polaków na Wschodzie i Żydów polskich. Jest również autorem artykułów opisujących relacje polsko-ukraińskie, w tym zagadnienia z okresu II wojny światowej oraz książki "Pomarańczowy majdan". Był także członkiem rady (2011–2012) oraz wiceprezesem zarządu (2012–2013) Fundacji Solidarności Międzynarodowej.
W 2013 powołany na stanowisko rzecznika prasowego Ministerstwa Spraw Zagranicznych. W sierpniu 2015 został mianowany ambasadorem nadzwyczajnym i pełnomocnym RP na Ukrainie w miejsce Henryka Litwina. Nie objął jednak tego stanowiska, gdyż po zmianie rządu postanowienie o jego nominacji zostało uchylone w grudniu 2015. Podjął natomiast pracę na placówce w Mińsku jako radca odpowiedzialny za kontakty z mediami, a następnie jako zastępca ambasadora tamże. Po wezwaniu 6 października 2020 na konsultacje ambasadora Artura Michalskiego objął czasowe kierownictwo placówki jako chargé d’affaires.
W 2010 został laureatem Nagrody Pojednania Polsko-Ukraińskiego. W 2011 odznaczony ukraińskim Orderem „Za zasługi”.
Żonaty, ojciec trzech córek. Mówi w języku angielskim, francuskim, rosyjskim i ukraińskim.

</doc>
<doc id="55168" url="https://pl.wikipedia.org/wiki?curid=55168" title="Ramon Torrella Cascante">
Ramon Torrella Cascante

Ramon Torrella Cascante (30 kwietnia 1923 w Olesa de Montserrat - 23 kwietnia 2004), hiszpański duchowny katolicki.
Przyjął święcenia kapłańskie 25 lipca 1953. W październiku 1968 został mianowany biskupem pomocniczym Barcelony, otrzymał jednocześnie stolicę tytularną Minervium. Sakry biskupiej udzielił mu nuncjusz apostolski w Hiszpanii Luigi Dadaglio (późniejszy kardynał) 14 grudnia 1968.
W latach 1970-1983 pracował na wysokich stanowiskach w Kurii Rzymskiej, był m.in. oficjałem Papieskiej Rady ds. Świeckich. 11 kwietnia 1983 został promowany na arcybiskupa Tarragony; przeszedł na emeryturę w lutym 1997.

</doc>
<doc id="55171" url="https://pl.wikipedia.org/wiki?curid=55171" title="Odyseja">
Odyseja

Odyseja (gr. "Odysseia") – epos grecki, przypisywany Homerowi, oparty na antycznej ustnej tradycji epickiej i spisany przypuszczalnie w VIII wieku p.n.e.
"Odyseja" była przez Homera śpiewana wierszem, tzw. heksametrem. Składa się z 24 ksiąg (pieśni), nie jest to jednak podział oryginalny, został wprowadzony w epoce hellenistycznej przez gramatyków aleksandryjskich. Pierwsze cztery pieśni ("notabene" uważane za osobny, słabszy utwór, dołączony przez Homera do oryginalnej epopei) są poświęcone wędrówce Telemacha, syna Odyseusza, któremu z kolei poświęcone są dalsze pieśni.
W połowie III w. p.n.e. poemat został przetłumaczony na łacinę przez Lucjusza Liwiusza Andronika. Tłumacz przy przekładaniu użył oryginalnego metrum italskiego – wiersza saturnijskiego. Był to pierwszy przekład w literaturze europejskiej. Odyseja przedstawia wiele szczegółów dotyczących wojny trojańskiej, w tym jej zakończenia.
Treść utworu.
Przedstawienie.
Odyseja zaczyna się po zakończeniu dziesięcioletniej wojny trojańskiej. Odyseusz ciągle nie wraca do domu z wojny. Jego syn Telemach ma 20 lat i dzieli dom ze swą matką Penelopą i służbą. W domu przebywa też 108 natarczywych zalotników, ubiegających się o rękę Penelopy (i związane z tym nadzieje na tron).
Opiekunka Odyseusza, Atena, rozmawia o jego przeznaczeniu z najważniejszym z bogów Zeusem w momencie gdy Posejdona (boga niechętnego Odyseuszowi) nie ma na Olimpie. Po tym Atena w przebraniu nawiązuje kontakt i przekonuje Telemacha, aby poszukał nowych wieści o swym ojcu. On ofiarowuje bogini gościnność i razem obserwują zalotników, podczas gdy bard przygotowuje dla nich pieśń.
Tej nocy Atena przebrana za Telemacha znajduje załogę i statek dla prawdziwego Telemacha. Następnego poranka Telemach zwołuje ludzi Itaki, aby uzgodnić co zrobić z zalotnikami Penelopy. Razem z Ateną (tym razem przebraną za jego przyjaciela) wyruszają do posiadłości Nestora, znanego greckiego wojownika, który mieszka w Pylos. Będąc tam Telemach jedzie z Pizystratem (synem Nestora) do Sparty, gdzie znajduje Helenę i Menelaosa. Mówią mu, że wrócili z długiej podróży do Egiptu. Po drodze spotkali starego boga mórz Proteusza, który powiedział mu, że Odyseusz jest trzymany przez Kalipso.
Cyklop.
Później opowiedziana jest historia Odyseusza. Podczas swojego powrotu do domu po wojnie trojańskiej Odyseusz trafia na wyspę cyklopa Polifema. Cyklopi są niecywilizowanymi olbrzymami z jednym okiem. Odyseusz wraz ze swoimi ludźmi wchodzi do jaskini olbrzyma. Gdy Polifem wraca, nie pozwala im odejść z jaskini zasłaniając wejście głazem. Potem, rozrywa i zjada parę osób z załogi. Odyseusz próbuje zabić Polifema mieczem, ale wie, że tylko cyklopi są na tyle silni, aby poruszyć głaz blokujący wejście do jaskini. Mając na celu dobro załogi, szybko obmyśla plan ucieczki. Mówi on Polifemowi, że nazywa się „Nikt” i daje mu do wypicia wino. Pijany olbrzym zasypia. Odyseusz z załogą znajdują drewniany słup (który był używany jako podpora), podpala go w ogniu i uderza nim Polifema w oko, oślepiając go. Gdy Polifem krzyczy z bólu, inni cyklopi z wyspy odpowiadają na jego wezwanie. Będąc poza jaskinią pytają go, kto go zranił. Polifem odpowiada „Nikt mnie zabija” więc reszta cyklopów opuszcza go. Następnego ranka Polifem (ciągle ślepy) wypuszcza swoje owce z jaskini, ale sprawdza, czy nikt nie wsiadł na nie, upewniając się, że ludzie Odyseusza nie uciekli. Natomiast oni złapali się brzuchów owiec, żeby wydostać się z pułapki. Kiedy Odyseusz jest już na swoim statku, krzyczy do Polifema i mówi mu swoje prawdziwe imię. Zdenerwowany cyklop rzuca dużym głazem, prawie trafiając w statek. Potem, w formie zemsty, modli się do swego ojca Posejdona, aby Odyseusz nigdy nie dotarł do Itaki, a jeśliby jednak mu się to udało to straci całą załogę, statek i zastanie dom w rozbiciu. Ostatnie słowa modlitwy stają się głównym wątkiem "Odysei".
Syreny.
Podróż głównego bohatera do domu prowadzi go do wyspy syren. Syreny śpiewając pięknie, przyciągają do siebie żeglarzy, którzy zasłuchani kierują statki na skały. Odyseusz zatyka swoim ludziom uszy woskiem pszczelim, żeby nie usłyszeli śpiewu. Sam chce jednak wysłuchać śpiewu syren. Każe załodze przywiązać go do masztu, aby nie mógł pójść do syren, gdy usłyszy ich głos. Zgodnie z tym załoga uwalnia Odyseusza, dopiero gdy ten zaczyna zachowywać się spokojnie. Dopiero wtedy wyjmują wosk z uszu.
Kalipso.
Po odpłynięciu z obszaru wyspy syren, Odyseusz trafia na wyspę Ogygia. Zamieszkuje ją nimfa Kalipso, która zakochana w Odyseuszu, zmusza go, aby został z nią – trwa to 7 lat. Później Hermes przychodzi do Kalipso mówiąc, iż bogowie powiedzieli, że ma uwolnić Odyseusza. Kalypso obiecuje Odyseuszowi nieśmiertelność jeśli zostanie, ale on postanawia wrócić do swojej żony Penelopy. Następnie buduje tratwę i opuszcza wyspę.
W kraju Feaków.
Po morskiej burzy, Odys trafia na wyspę Feaków. Tam spotyka go Nauzykaa, która zabiera go do pałacu jej ojca, króla Alkinoosa. Podczas pobytu u króla, Odyseusz opowiada swoje przygody z podróży po wojnie trojańskiej, po czym Alkinoos daje Odyseuszowi statek i wysyła go do jego rodzinnego kraju, Itaki.
Przez cały czas Penelopa trzymała zalotników z dala od siebie. Obiecała, że wybierze jednego z nich, gdy skończy tkać sukno pogrzebowe dla teścia. Jednakże każdej nocy rozpruwa pracę z poprzedniego dnia.
Powrót do domu.
Odyseusz ostatecznie wraca do Itaki, gdzie Atena zamienia go w żebraka. Idzie on do swojego domu i spotyka swego syna Telemacha, który jako pierwszy i jedyny (poza jedną ze służących Penelopy) rozpoznaje go. On i paru innych, bliskich Odyseuszowi mężczyzn zabijają zalotników, którzy zamierzali poślubić Penelopę i zyskać władzę nad jego królestwem. Później rodziny zalotników przychodzą, żeby się zemścić na Odyseuszu, lecz wówczas Atena dokonuje boskiej interwencji, wprowadzając pokój na wyspie.
Przekłady na język polski.
Odyseja została kilkakrotnie przełożona na język polski. Pierwszym przekładem była "Odyssea Homerowska ku czci Ulissa Laertowicza z Itaki" z 1815 roku Jacka Idziego Przybylskiego. Do najważniejszych tłumaczeń zaliczają się:

</doc>
<doc id="55174" url="https://pl.wikipedia.org/wiki?curid=55174" title="Claude Williams">
Claude Williams

Claude Williams (22 lutego 1908 w Muskogee, Oklahoma, zm. 25 kwietnia 2004 w Kansas City) – amerykański skrzypek jazzowy, noszący przydomek "Fiddler".
Początkowo grał na gitarze, gitarze basowej i mandolinie, spróbował gry na skrzypcach pod wpływem Joe Venutiego. Od 1928 związany z Kansas City. W latach 30. występował wspólnie z wieloma wybitnymi osobowościami jazzu, m.in. Countem Basie i Alphonso Trentem; obserwował także początki kariery muzycznej Charliego Parkera.
W połowie lat 30. na krótko wyjechał z Kansas City do Nowego Jorku, by nagrywać razem z bandem Counta Basiego, ale ostatecznie został zwolniony; w 1940 przeniósł się do Michigan, występował w Nowym Jorku, Chicago i Los Angeles. Ponownie w Kansas City od 1952.
Podczas II wojny światowej krótki czas spędził w rezerwach marynarki, został zwolniony ze względu na stan zdrowia (problemy z zatokami).
Kontynuował działalność artystyczną (głównie koncertową) w kolejnych latach, zyskując duże uznanie w USA w podeszłym wieku. W 1988 występował na Broadwayu w rewii "Black and Blue". Koncertował podczas inauguracji drugiej kadencji prezydenta Billa Clintona, odbył tournée po Australii. Wydał m.in. płyty "Live at J’s" (część 1. i 2.), "King of Kansas City".
W połowie lat 90. regularnie koncertował w amerykańskich klubach jazzowych, m.in. razem z grupą weteranów jazzu Elder Statesmen of Jazz (wśród nich byli Al Grey, Harry Edison, Jane Jarvis, Benny Watres, Rick Fay, Louie Bellson). Jako pierwszy jazzman trafił do Oklahoma Music Hall of Fame.
Jego aktywność koncertową ograniczył poważny wypadek samochodowy w 2000; wkrótce także okryto u niego początki choroby Alzheimera. Mimo to występował jeszcze sporadycznie, po raz ostatni w grudniu 2003.

</doc>
<doc id="55175" url="https://pl.wikipedia.org/wiki?curid=55175" title="Ratri">
Ratri

Ratri (sankr. "rātri" - noc) – w mitologii indyjskiej dobrotliwa bogini wedyjska będąca personifikacją nocy, a w szczególności jej końca tuż przed nadejściem świtu. Opisywano ją jako boginię jaśniejącą, o oczach-gwiazdach. Przynosi ludziom, zwierzętom i ptakom ukojenie. Swym gwieździstym blaskiem przepędza ciemności i bezpiecznie przeprowadza przez mrok. Chroni swych czcicieli przed wilkami, demonami i złodziejami.
W hymnach "Rygwedy" czczono ją (m.in.) takimi słowami:
hymn 127 (fragment):
Podobne opisy Nocy pojawiały się także w późniejszej poezji sanskryckiej:
Magha (poeta pochodzący z Gudźaratu), "Śiśupālavadha" ("Zabicie Śiśupali") VII w. n.e. (fragm.)
Zobacz też: Wedy, Uszas

</doc>
<doc id="55176" url="https://pl.wikipedia.org/wiki?curid=55176" title="Joe Kennedy">
Joe Kennedy

Joe Kennedy, właśc. Joseph J. Kennedy, Jr. (ur. 17 listopada 1923 w Pittsburghu w stanie Pensylwania, zm. 17 kwietnia 2004 w Richmond, Wirginia) – amerykański skrzypek jazzowy.
Zajmował się zarówno klasyczną, jak i jazzową grą na skrzypcach; pedagog. Występował razem z wieloma sławami jazzu, m.in. Ahmadem Jamalem, Bennym Carterem i Billym Taylorem. Brał udział w wielu festiwalach jazzowych na świecie.
Jego karierę i dorobek przedstawia film dokumentalny "Fiddler's Three". W 2001 otrzymał nagrodę Living Legacy Jazz Award za całokształt pracy artystycznej.

</doc>
<doc id="55177" url="https://pl.wikipedia.org/wiki?curid=55177" title="Morfeusz">
Morfeusz

Morfeusz (gr. , "Morpheus", od "morphe" – "kształt", "postać", "forma"; ) – w mitologii greckiej bóg i uosobienie marzeń sennych. Jego ojcem był Hypnos, a stryjem Tanatos, zaś braćmi Ikelos oraz Fantasos. Ukazywał się w snach, m.in. jako osoba ukochana. Miał zdolność przybierania dowolnej ludzkiej formy i naśladowania typowych dla niej gestów i słów. Wyobrażano go sobie jako uskrzydloną postać o wielkich i szybkich skrzydłach, dzięki którym mógł się bezszelestnie przemieszczać na duże odległości. 
Występuje w "Metamorfozach" Owidiusza jako jedno z tysiąca dzieci Hypnosa: 

</doc>
<doc id="55178" url="https://pl.wikipedia.org/wiki?curid=55178" title="Richard Harkins">
Richard Harkins

Richard Harkins (1933 - 18 kwietnia 2004 w Raymore, Missouri), amerykański działacz sportowy.
W latach 1984-1987 stał na czele Amerykańskiej Unii Sportowej (American Athletic Union, AAU) jako jej prezydent. Przekształcił organizację, powołaną pierwotnie do koordynacji przygotowań olimpijskich, w powszechną instytucję dla sportowców w różnym wieku i o różnym statusie; do prowadzenia takiej polityki został zmuszony decyzją Kongresu amerykańskiego, który odebrał AAU dotacje finansowe.

</doc>
<doc id="55179" url="https://pl.wikipedia.org/wiki?curid=55179" title="Kruk (pomost bojowy)">
Kruk (pomost bojowy)

Kruk () – ruchomy pomost abordażowy, wprowadzony przez flotę rzymską w okresie wojen punickich.
Miał postać trapu o długości 6 sążni (około 11 metrów) i szerokości 4 stóp (około 1,3 metra). Po obu stronach zabezpieczony był wysoką do kolan balustradą i zakończony żelaznymi hakami. Mocowany obrotowo na dziobie okrętu. Podnoszony i opuszczany za pomocą wysokiego na 4 sążnie (około 7,4-8 metrów) słupa oraz systemu lin i wielokrążków. 
Konstrukcja pozwalała na obrót pomostu w zakresie 300 stopni, mógł być więc opuszczany z obu burt w przedniej części okrętu. Haki wbijały się w pokład okrętu przeciwnika. Po tak ustabilizowanym trapie legioniści dwójkami dostawali się na wrogi okręt. Dzięki tej metodzie abordażu Rzymianie, przez zdyscyplinowanie i wyszkolenie swoich żołnierzy w walce wręcz, mogli zrekompensować początkowe małe doświadczenie w wojnie na morzu.
Po raz pierwszy "kruki" zostały zamontowane na okrętach rzymskich w 260 p.n.e. w Messanie. Użyte bojowo niedługo potem w bitwie pod Mylae, a następnie w bitwie koło przylądka Eknomos w 256 p.n.e. Walnie przyczyniły się do zwycięstw Rzymian.
Jednak Kartagińczycy opanowali metody walki z "krukami", przestał więc działać czynnik zaskoczenia. "Kruki" powodowały wzrost wagi okrętu, a przez to zmniejszenie jego zwrotności. Wraz ze wzrostem doświadczenia marynarki rzymskiej zrezygnowano z ich użycia około 255 p.n.e. Po bitwie koło przylądka Eknomos nie są już wymieniane w źródłach z epoki.
Według niektórych historyków przyczyną dużych strat floty rzymskiej w sztormach w 255 p.n.e. i 249 p.n.e. była niestateczność okrętów spowodowana zamontowaniem "kruków", lecz zdaniem innych ich wpływ na stateczność dużych okrętów był minimalny.

</doc>
<doc id="55180" url="https://pl.wikipedia.org/wiki?curid=55180" title="Nereus (mitologia)">
Nereus (mitologia)

Nereus (także Nereusz, gr. Nēreús, łac. Nereus, gr. Gerōn Halios, łac. Geron Halius ‘Starzec Morski’) – w mitologii greckiej bóg morski, wróżbita.
Był bóstwem uczynnym i życzliwym dla żeglarzy. Uchodził za syna Pontosa i Gai (lub tytana Okeanosa i tytanidy Tetydy) oraz za brata Taumasa, Forkosa, Keto, Eurybii. Z Okeanidą Doris, która była jego żoną, spłodził córki Nereidy (nimfy morskie) i syna Neritesa. Zamieszkiwał głębiny Morza Egejskiego, między Samotraką a Imbrosem. Posiadał zdolność (otrzymał ją w darze od swojego ojca) przemieniania się w różnego rodzaju stworzenia i istoty. Potrafił także przepowiadać przyszłość.
W sztuce przedstawiany jest zwykle jako brodaty starzec jadący na trytonie lub hippokampie, z trójzębem.
Wyobrażenie o bóstwie przejawia się w greckim malarstwie wazowym i rzeźbie (fryz Ołtarza Pergamońskiego, przedstawiający sceny z gigantomachii).
Imieniem boga została nazwana jedna z planetoid – (4660) Nereus.

</doc>
<doc id="55183" url="https://pl.wikipedia.org/wiki?curid=55183" title="Jędrzej Śniadecki">
Jędrzej Śniadecki

Jędrzej (Andrzej) Śniadecki, krypt. i ps.: „Filozoficzny Próżniak Wileński; J. Ś.; Sotwaros; Szlachcic na łopacie; Uważnicki Bogumił, szlachcic oszmiański; Włóczęga Guliwer” (ur. 30 listopada 1768 w Rydlewie koło Żnina, zm. 11 maja 1838 w Wilnie) – polski lekarz i naukowiec: biolog, chemik i filozof, a także publicysta-satyryk.
Był młodszym bratem Jana Śniadeckiego i ojcem Ludwiki Śniadeckiej.
Życiorys.
Urodził się w rodzinie mieszczańskiej pochodzenia szlacheckiego (herbu Leliwa), jako syn Andrzeja i Franciszki z Giszczyńskich. Wykształcenie średnie zdobywał w Gimnazjum w Trzemesznie. Naukę kontynuował w krakowskich Szkołach Nowodworskich, które ukończył w lipcu roku 1787 otrzymując medal „Diligentiae” (wyróżnienie królewskie). W okresie od 1787/1788 do 1790/1791 studiował medycynę w Szkole Głównej Koronnej. Wkrótce potem wyjechał do Padwy (przez Wiedeń), gdzie jesienią roku 1791 rozpoczął studia w zakresie medycyny praktycznej, chemii i fizjologii. Był profesorem chemii i medycyny w Szkole Głównej Wielkiego Księstwa Litewskiego (w 1803 przekształconej w Cesarski Uniwersytet Wileński) i Akademii Medyko-Chirurgicznej w Wilnie. W latach 1806–1836 był prezesem Towarzystwa Medycznego Wileńskiego. Był członkiem rzeczywistym Towarzystwa Warszawskiego Przyjaciół Nauk.
Zmarł w wieku 69 lat w Wilnie 11 maja 1838. Został pochowany na wiejskim cmentarzyku w Horodnikach w powiecie oszmiańskim województwa wileńskiego, położonym niedaleko rodzinnego majątku Śniadeckich w Bołtupiu.
Praca naukowa.
Pracował nad teorią procesów rozpuszczania. W roku 1808 w pracy "Rozprawa o nowym metalu w surowej platynie odkrytym..." ogłosił odkrycie nowego pierwiastka, który nazwał „west”, łac. "Vestium" (od Westy). Nie zostało jednak oficjalnie potwierdzone i odkrycie pierwiastka o liczbie atomowej 44, czyli rutenu przypisuje się obecnie Karlowi Clausowi z datą 1844.
Opracował zręby polskiej terminologii chemicznej oraz napisał pierwszy polski podręcznik chemii ("Początki chemii", inny tytuł: "Krótki rys chemii..."). Jego terminologia chemiczna, znacznie odbiegająca od ogólnie przyjętej terminologii chemicznej na świecie, obowiązywała w polskich podręcznikach chemii aż do końca lat 70. XX w. i do dzisiaj jest obecna w nietypowych, polskich nazwach pierwiastków (wodór, węgiel, krzem, siarka, kwasoród dla tlenu), które w innych europejskich językach pochodzą bezpośrednio od ich nazw łacińskich.
W 1822 Śniadecki jako pierwszy opisał metodę leczenia krzywicy za pomocą zwiększonej ekspozycji na światło słoneczne (co powoduje endogenną produkcję witaminy D w skórze). Był też promotorem higieny i dietetyki oraz pionierem wychowania fizycznego w Polsce.
Śniadecki jest autorem oryginalnej i nowatorskiej pracy pt. „Teorya Jestestw Organicznych” wydanej w 1804 (Warszawa), w której opisuje wyjątkową cechę organizmów żywych, jaką jest ciągła przemiana materii.
Był również pedagogiem, o czym świadczy rozprawa z 1805 roku „O fizycznym wychowaniu dzieci”. Jest to jedna z pierwszym polskich prac o teorii wychowania fizycznego, w której Śniadecki podkreśla, że sensem wychowania dziecka jest kształcenie umysłowe oraz dbałość o zdrowie, traktowane jako nierozerwalna całość.
Ważniejsze publikacje.
Rozprawy:
Artykuły i drobniejsze rozprawy Śniadecki umieszczał w czasopismach: „Dziennik Medycyny, Chirurgii i Farmacji” (1830 t. 1), „Dziennik Wileński” (w latach 1805–1806, 1815-1822, artykuły z zakresu chemii i medycyny oraz: Przemowa, 1805 nr 1; Wiadomość o życiu i dziełach Schillera, 1805 nr 7; List do redaktora „Dziennika Wileńskiego” z powodu wyjątku z dzieła pani Staël-Holstein "O Niemczech": Jak wiele nauka języków wpływa na rozwinięcie władz umysłowych w dzieciach, 1815 t. 1), „Pamiętnik Lwowski” (tu przedr. niektórych rozpraw z „Dziennika Wileńskiego” m.in.: "O pokarmach, napojach i sposobie życia w ogólności...", 1817 t. 5, nr 20; t. 6, nr 21-22), „Pamiętnik Towarzystwa Lekarskiego Warszawa” (1837 t. 1, 1839 t. 2), „Pamiętnik Towarzystwa Lekarskiego Wilno” (tu m.in.: "Krótkie opisanie gorączki w 1812 i 1813, jaka w Wilnie i na całej Litwie panowała", 1818 t. 1), „Pamiętnik Warszawski” (tu: List do redaktora „Pamiętnika Warszawskiego” o tworzeniu nowych wyrazów naukowych, zwłaszcza w chemii, z powodu sporu o nie z hr. Aleksandrem Chodkiewiczem, 1817 t. 8), „Tygodnik Polski” (tu: "Filozoficzny Próżniak Wileński Warszawskiemu Świstkowi zdrowia, spokojnego snu i smacznego apetytu", 1819 nr 22), „Tygodnik Wileński” (tu: wierszowany logogryf, 1816 t. 1, s. 237; "Filozoficzny Próżniak..." jak wyżej, 1819 nr 141), „Wiadomości Brukowe” (tu: List do redaktora „Wiadomości Brukowych”. Dodatek do rozdz. V i VI podróży do Laputy, 1817 nr 56; Dalszy ciąg postrzeżeń włóczęgi Guliwera, 1818 nr 59; Z logiki: Co jest rozum? Rozmowa w Niemieży, 1818 nr 66; Jeszcze postrzeżenia włóczęgi Guliwera, 1818 nr 68; Pisma periodyczne, 1818 nr 76; Synonimy, 1818 nr 79; Z medycyny. Juromania, choroba nie nowa, ale ciężka..., 1818 nr 83-85; Znowu postrzeżenia włóczęgi Guliwera, 1818 nr 86; Obwieszczenie, 1821 nr 263; Lament i raport szlachcica na łopacie, 1822 nr 277; Dalszy ciąg raportu szlachcica na łopacie, 1822 nr 284; niektóre artykuły przedr.: K. Bartoszewicz: "Księgi humoru polskiego" t. 3, Petersburg 1897, s. 142–177; Z. Skwarczyński jak wyżej poz. 8).
Niektóre jego rozprawy ogłaszano w czasopismach zachowane są w rękopisach (autografach i odpisach) Biblioteki Jagiellońskiej sygn. 3150. Inne rękopisy pism Śniadeckiego znajdują się w Bibliotece Akademii Nauk LSRR w Wilnie sygn. 1990/III ("Mowa Ajaksa domagającego się o zbroję Achilla") i Bibliotece Jagiellońskiej sygn. 3137 ("Wyprawa przeciwko gęsiom"); Biblioteka PAN Kraków sygn. 1864 (odpisy wierszy).
Listy i materiały.
Bardziej szczegółową bibliografię jego twórczości podaje A. Wrzosek: "J. Śniadecki. Życiorys i rozbiór pism" t. 2, Kraków 1910; przedr. B. Skarżyński, zobacz Wydania zbiorowe poz. 3.

</doc>
<doc id="55186" url="https://pl.wikipedia.org/wiki?curid=55186" title="Władcy Badenii">
Władcy Badenii

Władcy Badenii w latach 1024–1918 z dynastii Zähringen.

</doc>
<doc id="55189" url="https://pl.wikipedia.org/wiki?curid=55189" title="Kerning">
Kerning

Kerning – regulowanie odległości pomiędzy konkretnymi parami znaków w danym kroju pisma i jego odmianie. Określane w ten sposób są nie tylko odstępy pomiędzy literami, ale także pozostałymi znakami (np. litera-cyfra, cyfra-cyfra, cyfra-znak interpunkcyjny).
Kerning to jeden ze sposobów regulacji świateł międzyliterowych (drugim jest tracking, czyli równomierne odsuwanie, lub przysuwanie do siebie znaków w ciągu tekstu).
Przykład.
Dobrym przykładem dostosowania odstępu międzyliterowego do danej pary znaków jest sekwencja VA. Na poniższym przykładzie litery te są zbyt oddalone od siebie.
Gdy zmniejszymy odstęp między znakami uzyskamy równomierne rozmieszczenie znaków i co za tym idzie bardziej estetyczny obraz:
Rodzaje kerningu.
Kerning może być ujemny lub dodatni. Częściej stosowany jest kerning ujemny (tzw. "podcinanie") czyli dosuwanie do siebie znaków, które wyglądają na nienaturalnie oddalone. Kerningiem dodatnim jest odsuwanie od siebie znaków sprawiających wrażenie zbyt "ściśniętych" (tzn. położonych zbyt blisko siebie).
Zastosowania.
Szczególnie duże znaczenie ma stosowanie kerningu we fragmentach tekstu pisanych w dużym stopniu pisma, gdzie wszelkie luki lub zbitki liter są szczególnie łatwo zauważalne. Są nawet produkowane specjalne kroje pisma, tzw. kroje tytułowe, przeznaczone tylko do dużych napisów, które nie nadają się do tzw. pisma chlebowego, czyli zwykłego, drobnego druku, gdyż tekst użyty nimi byłby nieczytelny z powodu zbijania się w jedną plamę niektórych par liter. Z podobnych powodów produkowane są również specjalne kroje do wzorów matematycznych, chemicznych itp., które charakteryzują się inaczej zestawionymi parami kerningowymi, niż w przypadku zwykłych fontów tekstowych.
Stosowanie kerningu ma fundamentalne znaczenie przy projektowaniu logotypów oraz we wszystkich innych zastosowaniach literniczych.

</doc>
<doc id="55196" url="https://pl.wikipedia.org/wiki?curid=55196" title="Świdrygiełło">
Świdrygiełło

Świdrygiełło, Bolesław Świdrygiełło (lit. "Švitrigaila") (ur. między 1370 a 1376, zm. 10 lutego 1452) – wielki książę litewski w latach 1430–1432. Był synem Olgierda Giedyminowicza, wielkiego księcia litewskiego, i Julianny Aleksandrowny, księżniczki twerskiej; najmłodszym bratem Władysława II Jagiełły. W latach 1400-1402 książę podolski, 1419-1430 siewierski, czernihowski i trubczewski, członek rady hospodarskiej Wielkiego Księstwa Litewskiego w 1451 roku.
Po raz pierwszy wzmiankowany był w 1382 roku przy okazji zrzeczenia się przez Litwinów na rzecz Krzyżaków Żmudzi po rzekę Dubissę. W 1386 roku przybył z Jagiełłą do Krakowa na jego ślub z królową Jadwigą Andegaweńską i koronację. W dniu 15 lutego 1385 roku przyjął w Krakowie chrzest święty w obrządku rzymskokatolickim i przyjął imię "Bolesław". W marcu, wraz z innymi Litwinami, wyjechał na północ w związku z najazdem księcia połockiego Andrzeja i księcia smoleńskiego Światosława. W latach 1390-1392 prawdopodobnie walczył przeciwko Witoldowi.
Walka o Witebsk 1393-1394.
Po śmierci księżnej Julianny twerskiej, nie uzyskawszy odpowiedniego dla siebie spadku, zamordował w 1393 roku namiestnika Jagiełły w Witebsku sokolniczego Fedora Wesnę, opanował gród, a następnie zdobył Druck i Orszę. Oburzony tym król wysłał przeciwko niemu księcia Witolda i Iwana Skirgiełłę, którzy odbili Druck i Orszę i oblegli Witebsk. Świdrygiełło poddał się dobrowolnie i został przez Witolda odesłany w kajdanach do Krakowa, gdzie Jagiełło przebaczył mu zdradę. W czerwcu 1394 roku Świdrygiełło w tajemnicy zbiegł z Wawelu na dwór księcia cieszyńskiego Przemysława, skąd udał się na Węgry na dwór sprzymierzonego z Krzyżakami króla Zygmunta Luksemburskiego, a w 1398 roku podjął próbę wejścia w alians z Krzyżakami wysyłając do nich list z prośbą o pomoc w odzyskaniu ojcowizny. Sytuacja międzynarodowa mu jednak nie sprzyjała, ponieważ Krzyżacy negocjowali na wyspie Salin układ z Witoldem, na mocy którego mieli otrzymać Żmudź. W związku z tym Świdrygiełło ponownie poprosił swego brata Jagiełłę o wybaczenie zdrady, król przeprosiny przyjął i podarował mu Nowogród Siewierski (Siewierszczyzna), Kołomyję, część wschodniego Podola oraz 1000 grzywien z żup wielickich. W efekcie, w 1398 roku Świdrygiełło wrócił na Litwę. W 1399 roku wziął udział w przegranej bitwie nad Worsklą z Tatarami, skąd w obliczu klęski uciekł razem ze swym wrogiem Witoldem.
Sojusz z Krzyżakami i wojna z Witoldem 1402-1404.
Po śmierci Spytka z Melsztyna w bitwie nad Worsklą, Świdrygiełło otrzymał w 1400 roku na zjeździe w Brześciu w lenno zachodnie Podole (należące do Polski od czasu unii radomskiej) przy czym złożył hołd z tej ziemi Jagielle jako królowi Polski. Po mianowaniu Witolda przez Jagiełłę najwyższym księciem na Litwie w 1401 (unia wileńsko-radomska), w styczniu 1402 roku Świdrygiełło porzucił Podole i zbiegł do Krzyżaków, z którymi wszedł wcześniej w porozumienie chcąc przy ich pomocy pozbawić władzy na Litwie księcia Witolda. Świdrygiełło w marcu 1402 roku przebywając w Malborku ogłosił się Wielkim Księciem Litewskim i zgodził się oddać Krzyżakom Żmudź oraz uznał ich pretensje do Pskowa. Jednocześnie zyskał poparcie prawosławnych bojarów, niechętnych Litwinom z kręgu Witolda ochrzczonych w obrządku łacińskim oraz książąt Riazania, Wiaźmy i Smoleńska. Świdrygiełło razem z Krzyżakami inflanckimi najechał na Litwę zagrażając nawet Wilnu, ale nie udało mu się pokonać Witolda, którego wspierały wojska polskie (zdobyto krzyżacki Dyneburg i Gotteswerder). Zakon odpowiedział wielką wyprawą w lipcu, która jednak nie pokonała Witolda. W lutym 1403 roku Krzyżacy i Świdrygiełło ponowili atak, ale nie byli w stanie uzyskać konkretnych rezultatów poza buntami na Podolu. W 1403 roku Jagiełło uzyskał od papieża bullę zakazującą Krzyżakom atakowania Litwy. Doprowadziło to do rozejmu, na mocy którego Krzyżacy zerwali ze Świdrygiełłą w 1404 roku, który z kolei uzyskał po raz trzeci przebaczenie za zdradę od króla Jagiełły, od którego otrzymał 1600 grzywien rocznie z żup wielickich, księstwo briańskie, czernichowskie i Nowogród Siewierski z wyjątkiem Starodubia i Putywla.
Nadal pozostawał w kontaktach z Krzyżakami i zaczął spiskować z księciem moskiewskim Wasylem I, od którego otrzymał w 1408 roku Juriew, połowę Kołomny, Perejasław, Rżew i Włodzimierz nad Klaźmą. Witold wezwał Świdrygiełłę do siebie w celu złożenia wyjaśnień, jednak ten zbiegł ze swoimi zwolennikami do Moskwy paląc uprzednio Briańsk i Starodub. Doprowadziło to do kolejnej wojny Witolda z Moskwą, która jednak zakończyła się bez walki. W 1409 roku wrócił do Wilna paląc należący do Moskwy Sierpuchów i ukorzył się przed Witoldem.
Przebywając na dworze Witolda, Świdrygiełło ponownie zaczął planować zdradę i wszedł w porozumienie z Krzyżakami podczas Wielkiej wojny. 2 października 1409 roku podpisał porozumienie z Krzyżakami. Jego plany jednak odkryto po kilku dniach, co spowodowało uwięzienie Świdrygiełły przez Witolda. Witold chciał go zabić, ale sprzeciwił się temu Jagiełło, który rozkazał uwięzić Świdrygiełłę na zamku w Krzemieńcu, gdzie ten przebywał dziewięć lat.
Ucieczka z Krzemieńca.
Uwięzienie to nie było ciężkie i zarządzający zamkiem Konrad z Falkenbergu pozwalał Świdrygielle przyjmować gości. Spośród nich Daszko Fiodorowicz Ostrogski i Aleksander Nos pomogli mu 24 marca 1418 roku w ucieczce, sprowadzając pod zamek 500 ludzi i zabijając walczącego z nimi Konrada z Falkenbergu oraz wycinając całą załogę. Następnego dnia Świdrygiełło z Ostrogskim zdobyli Łuck. Widząc jednak, że bunt nie cieszy się spodziewanym poparciem, Świdrygiełło uciekł do Zygmunta Luksemburskiego, a potem do Austrii i Konstancji. Nie uzyskał jednak poparcia od przebywającego tam Zygmunta, którego łączyły z Polską i Litwą w tym czasie poprawne relacje. W tym samym czasie na Żmudzi wybuchł przeciwko Witoldowi bunt, którego przywódcy zgodzili się poprzeć Świdrygiełłę w walce o tron Litwy. Sytuację chcieli wykorzystać też Krzyżacy, wysyłając dla poparcia buntowników wojska, ale zanim się to stało Kieżgajło Wolimuntowicz krwawo stłumił bunt i ściął 60 jego przywódców.
W maju 1419 roku na zjeździe w Koszycach Świdrygiełło, nie mogąc otrzymać już niczyjej pomocy w walce z Witoldem, kolejny raz przeprosił króla Jagiełłę za swoją zdradę. Król mu wybaczył i ofiarował starostwo w Opocznie i przywrócił dochody z żup wielickich. Król postanowił też zmusić Witolda do pojednania ze Świdrygiełłą, co nastąpiło 10 sierpnia 1420 roku w Miednikach za pośrednictwem Macieja z Łabiszyna, Piotra Szafrańca i Marcina z Goworzyna. W trakcie spotkania Świdrygiełło obiecał podporządkować się Witoldowi.
Książę Siewierszczyzny i Czernichowszczyzny.
Dzięki ukorzeniu się w Miednikach otrzymał w 1420 roku Nowogród Siewierski, Trubczewsk, Briańsk i Czernihów wraz z przynależnymi tym grodom ziemiami, wiernie od tego czasu służąc Witoldowi i Jagielle. W marcu 1421 roku pokonał Tatarów. W 1422 roku wziął udział w wojnie Jagiełły przeciwko Zakonowi krzyżackiemu (wojna golubska). W tym samym roku dla pilnowania Świdrygiełły osadzono w Starodubie Zygmunta Kiejstutowicza. Był sygnatariuszem pokoju mełneńskiego 1422 roku.
W 1428 roku Świdrygiełło wziął udział w zakończonej sukcesem wyprawie Witolda na Nowogród Wielki.
Wielki Książę Litewski i wojna łucka w 1431.
Ponieważ największy wróg Świdrygiełły, jakim był Witold zmarł w 1430 roku, powstała przed nim szansa sięgnięcia kolejny raz po tron wielkoksiążęcy na Litwie. Zdecydować o tym mógł jedynie Jagiełło, który w listopadzie 1430 roku, bez wiedzy polskiej Rady Królewskiej, wyznaczył Świdrygiełłę nowym Wielkim Księciem Litewskim wiedząc, że ten nie mając następców, zwolni tron litewski wkrótce dla jego synów. Świdrygiełło nie zamierzał się podporządkowywać i uwięził króla Jagiełłę w Wilnie (na swoim dworze zwanym Jeleni Dwór). Polacy zareagowali natychmiast zajmując Podole i wysyłając korpus wojskowy w kierunku Wilna, co spowodowało, że Świdrygiełło uwolnił Jagiełłę przed Bożym Narodzeniem 1430 roku. W lutym 1431 roku na Zjeździe w Sandomierzu Rada Królewska zgodziła się zaakceptować Świdrygiełłę, pod warunkami, że uzna swoją podległość lenną wobec Korony oraz zwróci jej oficjalnie Podole i Wołyń, które to warunki Świdrygiełło odrzucił. Co więcej Świdrygiełło w lutym 1431 r. złupił Lwów i Trembowlę, a w dniu 19 czerwca ponownie sprzymierzył się z Krzyżakami, a także cesarzem Zygmuntem Luksemburskim, Mołdawią, Tatarami i Moskwą. Jagiełło nadal się wahał, jednak czarę goryczy przepełniło uwięzienie posła polskiego Jana Lutka z Brzezia, w związku z czym przygotowano wyprawę zbrojną. Jagiełło rozkazał wojsku ruszyć trzema kolumnami na Wołyń w czerwcu 1431. Spowodowało to wysłanie przez Świdrygiełłę listów do Krzyżaków z prośbą o pomoc. Król tymczasem wkroczył na Litwę 21 lipca koło Uściługa i wypowiedział mu wojnę, a następnie 600 żołnierzy polskich pokonało w potyczce koło tej miejscowości przeważające siły rusko-tatarskie. Następnie wojska polskie liczące 22 tys. wojska ruszyły drogą przez Włodzimierz, Zimne na Łuck. W tym czasie Świdrygiełło z dodatkowymi 4 tys. żołnierzy dotarł do Łucka i postanowił zagrodzić wojskom królewskim marsz koło wsi Kobiałki nad Styrem. Po pierwszym starciu wojska Świdrygiełły poszły w rozsypkę, a on sam uciekł. Następnego dnia wojska królewskie obległy zamek w Łucku, który obronił się mimo polskiego szturmu w dniu 13 sierpnia. W tym czasie wojska królewskie pod wodzą Piotra Szafrańca i Hryćka Kierdejowicza pokonały kniaziów Wasyla i Bałabana pod wsią Tywanie. 18 sierpnia Świdrygiełło zaproponował przez posłów zawieszenie broni w celu rozpoczęcia rokowań. 20 sierpnia wojska krzyżackie wkroczyły na północną Wielkopolskę, Kujawy i ziemię dobrzyńską łupiąc je - według Długosza zniszczonych zostało ponad tysiąc wsi i 24 miasta, w tym Włocławek i znajdująca się tam katedra (co doprowadziło do nowej wojny polsko-krzyżackiej), a hospodar Aleksander wkroczył na Podole, jednak poniósł klęskę w konfrontacji z rycerstwem ruskim, które wysłał przeciwko nim król. W dniu 1 września Świdrygiełło podpisał w Czartorysku dokument rozejmowy, który miał obowiązywać do 22 czerwca 1433 r., co oznaczało, że Świdrygiełło na razie osiągnął swoje cele.
Świdrygiełło wspierał żywioł ruski kosztem litewskiego, co stało się przyczyną nieudanego zamachu na Świdrygiełłę w Oszmianie w sierpniu 1432 roku, dokonanego przez bojarów litewskich chcących osadzić na tronie Zygmunta Kiejstutowicza. Pomimo tego, że udało mu się przeżyć, Świdrygiełło musiał uciekać co spowodowało, że władzę na Litwie przejął Zygmunt Kiejstutowicz.
Wojna domowa z Zygmuntem Kiejstutowiczem.
Zamach stanu doprowadził do wojny domowej na Litwie toczącej się w latach 1432-1439. W walce przeciwko nowemu wielkiemu księciu litewskiemu Zygmuntowi Kiejstutowiczowi Świdrygiełło opierał się na żywiole ruskim, a jego bazą były położone daleko na wschodzie Połock, Witebsk i Podole. Zygmunta z kolei popierała tylko etniczna katolicka Litwa. Świdrygiełło został pokonany przez wielkiego księcia Zygmunta Kiejstutowicza pod Oszmianą w 1432, jednak rok później zajął większą część Wielkiego Księstwa, którą Zygmunt, z polską pomocą, odbił we wrześniu. Po 1434 zaczęły na terenach zajętych przez Świdrygiełłę wybuchać przeciwko niemu bunty, szczególnie w Kijowie, Łucku i na Podolu oraz w Smoleńsku, które tenże krwawo stłumił (metropolitę prawosławnego Harasyma ze Smoleńska spalił na stosie), jednak odpadł od niego Wołyń.
Po sprzymierzeniu się Świdrygiełły z Krzyżakami inflanckimi na Litwę przybyły wojska polskie, które zadały klęskę Świdrygielle w bitwie pod Wiłkomierzem w 1435. Świdrygiełło schronił się w Połocku i udał na południe, by odzyskać Łuck i Krzemieniec. W tym czasie utracił jednak na rzecz Zygmunta Połock, Witebsk i północ Wielkiego Księstwa.
Upadek.
W związku z utratą prawie wszystkich ziem w dniu 4 września 1437 roku Świdrygiełło poddał się Koronie Polskiej, oddając jej nawet ziemię łucką, za co miał zatrzymać w dożywocie ziemię kijowską i wschodnie Podole, zanim wrócą one do Korony. Ostatecznie Świdrygiełło uznał zwierzchnictwo Kazimierza Jagiellończyka, od którego dostał we władanie Wołyń. Zmarł w Łucku na Wołyniu w 1452 r.
Rodzina.
Był żonaty z księżniczką twerską; ich jedyny syn zmarł w dzieciństwie.

</doc>
<doc id="55198" url="https://pl.wikipedia.org/wiki?curid=55198" title="Lesko">
Lesko

Lesko (do 1931 roku Lisko) – miasto w woj. podkarpackim, siedziba powiatu leskiego oraz gminy miejsko-wiejskiej Lesko. Położone nad Sanem, na obszarze Gór Sanocko-Turczańskich.
Leży w historycznej ziemi sanockiej. Prywatne miasto szlacheckie lokowane w 1469 roku położone było w XVI wieku w województwie ruskim.
W latach 1954–1972 miasto nie należało, ale było siedzibą władz gromady Lesko. W latach 1972–1975 Lesko było siedzibą powiatu bieszczadzkiego. W latach 1975–1998 miasto administracyjnie należało do woj. krośnieńskiego.
Według danych GUS-u z 1 stycznia 2019 roku Lesko liczyło 5 432 mieszkańców.
Toponimia.
Nazwa "de Leszko" pojawia się pierwszy raz w roku 1480 na oznaczenie nowo założonego miasta. Następne nazwy: "Lyesko" 1511, "Liesko" 1565, "Lesko" 1722. Od 1745 roku do 1931 roku oficjalna nazwa miasta brzmiała "Lisko". 24 lutego 1931, z inicjatywy hr. Augusta Krasickiego, przywrócono dawną nazwę miasta. Nazwa Lesko może pochodzić od imienia Lestka, drugiego księcia Polan z dynastii Piastów, o którym wspomina Anonim zwany Gallem w swej kronice – syn Siemowita i ojciec Siemomysła. Nazwa Lesko może też pochodzić od słowa „leszczyna”.
Historia.
Ziemie te były zasiedlone już w czasach prehistorycznych oraz w okresie wpływów rzymskich. Potwierdzają to znaleziska archeologiczne datowane od IV w. p.n.e. do IV w. n.e., a także późniejsze średniowieczne.
Królestwo Polskie.
Osada na terenie Leska powstała prawdopodobnie w XIV wieku, pierwsza wzmianka o niej pochodzi z 1436. Zasadźcą i pierwszym wójtem był Filip, mieszczanin sanocki, który zrzekł się wójtostwa na rzecz właściciela Jana Kmity.
W 1443 – Jan Kmita w sprawie sądowej między Marciszem z Iwonicza a jego stryjenką Jagienką Krzywiecką, żoną Jana Krzywieckiego ręczy za dotrzymanie umowy przez Jagienkę daniem (wprowadzenia nowego dziedzica w posiadanie dóbr) Marciszowi na wsie Lesko, Łukawica, Jankowce i inne położone pod zamkiem Sobień.
W latach 1456–1457 – Stanisław, Mikołaj i Jan Kmita, bracia niedzielni z Wiśnicza, synowie Mikołaja Kmity z Sobnia pozywają Jana Kmitę z Wiśnicza – kasztelana lwowskiego o gwałtowne zajęcie dóbr przypadłych im "sorte vulgariter": zamku Sobnia i wsi Łukawica, Lesko, Jankowce. Około 1470 Lesko otrzymało prawa miejskie nadane przez Kmitów, którzy nadali miastu herb Szreniawa i krzyż maltański. W 1477 Jan Kmita nadal miastu prawo magdeburskie. W 1490 r. Kazimierz Jagiellończyk nadał miastu przywilej do organizowania dwóch jarmarków rocznie i cotygodniowych targów.
Około 1507 Kmitowie, ze względu na zniszczenie przez Węgrów w 1474 zamku w Sobniu, przenieśli tu centrum administracji swych rozległych dóbr. Zmieniono wtedy lokalizację Leska. Z pierwotnego miejsca nad brzegiem Sanu (ob. wieś Posada Leska) przeniesiono gród na wysokie wzgórze Baszta (422 m). Lesko staje się siedzibą możnego rodu i istotnym ośrodkiem gospodarczym, opartym na rzemiośle i handlu oraz stolicą wschodnich majątków Kmitów. Pierwszą murowaną budowlą w mieście był kościół pw. Nawiedzenia NMP wzniesiony ok. 1530. W 1533 Stanisław Kmita wzniósł murowaną wieżę mieszkalną. Po śmierci Stanisława Kmity w 1538 r., Lesko staje się własnością jego starszego brata Piotra Kmity. Piotr Kmita buduje w Lesku zamek, kościół i cerkiew. W 1550, gdy dziedzicem Leska był Piotr Kmita wojewoda krakowski, król Zygmunt August wydał dla miasta dwa przywileje: w jednym potwierdził dwa jarmarki i dodał trzeci, a w drugim zwolnił od podatków, m.in. zatwierdzony został statut cechów leskich i utworzono specjalny sąd dla „beskidników”, czyli zbójców napadających na podróżujących kupców, powstała także szkołą parafialna. Pod koniec XVI wieku istniało tu 11 cechów rzemieślniczych obejmujących około 40 specjalności. W Lesku działały dwa kościoły rzymskokatolickie, dwie cerkwie oraz synagoga. Miasto posiadało wały obronne, zwodzone mosty w głównych bramach – Lwowskiej i Węgierskiej. Był tu wodociąg, wybrukowany rynek, prawo składu win węgierskich, co przynosiło wówczas wysokie dochody.
W okresie I Rzeczypospolitej.
Po śmierci Piotra Kmity, w 1553 miasto było w posiadaniu wdowy po nim, Barbary Kmity z Herburtów, a w 1580 przeszło na rodzinę Stadnickich herbu Szreniawa, na Stanisława Stadnickiego (kasztelana przemyskiego) (w 1608), z Ożomli na Lesku h. Szreniawa (zm. 1610), stryja słynnego „diabła łańcuckiego” Stanisława Stadnickiego. W 1582, dokupił dalszą część Leska wraz z Zamkiem, od Jana Drohojowskiego (kasztelana sanockiego). W drugiej połowie XVIl w. wybudował on zamek z basztami i basteją, włączając starą wieżę Kmitów. Zamienił on miejscowy kościół na zbór kalwiński, który przetrwał w Lesku do połowy XVII wieku. Pod rządami Stadnickiego Lesko przeżywało okres największego rozwoju trwający do pierwszej połowy XVII wieku. W tym czasie było ono ważnym ośrodkiem handlu, rzemiosła i kultury lokalnej. Liczyło wówczas ok. 1500 mieszkańców. W 1565 – Pasko Kopina przyjął prawo miejskie Leska. W 1632 r. o zamku w Lesku we wspomina ks. Szymon Starowolski w Opisie Królestwa Polskiego za czasów Zygmunta III Wazy.
W 1702 oddziały szwedzkie Szperlinga najechały Lesko, dążąc do schwytania wodza obrony Jana Franciszka Stadnickiego – wojewody wołyńskiego. Mimo dzielnej obrony schwytano go na zamku, który został ograbiony i zniszczony. Podczas III wojny północnej miasto zostało ponownie zajęte przez oddziały szwedzkie Magnusa Stenbocka dnia 17 sierpnia 1704, które przebywały w nim do 28 sierpnia 1704, a następnie spalili. W rok później w czasie zarazy zmarło kilkuset mieszkańców. Zamek odbudowano w 1712 r. Miasto przez 40 lat po spaleniu przez Szwedów, nie mogło się podnieść, dlatego w 1744 król August obdarzył Lesko przywilejem na organizowanie 4 jarmarków.
Do około 1713 miasto było w posiadaniu Stadnickich. Z biegiem lat jako wiano Teresy ze Stadnickich przeszło na jej męża Józefa Kantego Ossolińskiego – chorążego wielkiego koronnego, a potem na jego córkę Mariannę Ossolińską z Balic h. Topór (1731–1802), która wyszła za mąż za Józefa Jan Wandalina Mniszcha (1742-1797) s. Jana Karola Mniszcha – i następnie miasto było własnością ich wnuczki Julii Teresy Wandalin-Mniszech, która poślubiła Ksawerego Franciszka Krasickiego z Siecina h. Rogala, a potem właścicielem został ich syn por. Edmund Krasicki z Siecina. Lesko było własnością Krasickich (do 1944).
29 czerwca 1768 Jakub Bronicki – marszałek sanocki dla potrzeb Konfederacji barskiej uzyskał w Lesku od Józefa Kantego Ossolińskiego milicję nadworną, amunicję, dziewięć armat, pełne oporządzenie dla 50 ludzi i "tysiąc czerwonych złotych". Ludność miejscowa wspierała konfederatów. Przechodzące następnie wojska wojska rosyjskie niszczą i grabią miasto.
8 sierpnia 1769 pod Hoszowem w bitwie z Rosjanami zostaje ranny Franciszek Pułaski komornik bielski, rotmistrz przemyski konfederacji barskiej (stryjeczny kuzyn Kazimierza Pułaskiego), którego przewieziono na zamek leski, a po śmierci w dniu 18 sierpnia 1769, pochowano go w kaplicy św. Antoniego, kościoła pw. Nawiedzenia NMP w Lesku, gdzie zamieszczono jego epitafium.
W tym kościele znajduje się tablica; „D.O.M. Teresa z hrabiów na Żmigrodzie Stadnickich, herbu Szreniawa, Ossolinska, Wojewodzina, Wołyńska w Rymanowie, zmarła dn. 6 maja 1776 r. w Zagórzu u OO. Karmelitów pochowana.”
Lata 1772–1918.
Od 1772 Lesko znajduje się pod zaborem austriackim. W tym roku Lesko stało się siedzibą cyrkułu, którego siedzibę przeniesiono jednak w 1782 r. do Sanoka. W 1786 r. notował Ewaryst Andrzej, hr. Kuropatnicki w swym "Opisaniu królestw Galicyi i Lodomeryi": "Lisko. Miasto domu hrabiów Ossolińskich; ratusz murowany, kościół farny z bogatym probostwem, wielkie stare zamczysko mało zdatne do mieszkania, całą tego miasta ozdobą osobliwie po pożarach w roku 1785 nastąpionych".
Po wspomnianym pożarze z 1785 zamek popadł w ruinę. Nad jego odbudową czuwał później Wincenty Pol – poeta, patriota i etnograf, który po odrestaurowaniu obiektu według własnego planu, zamieszkał w nim w połowie 1839.
Podczas zaboru austriackiego przez pewien czas miasto wchodziło w skład obwodu sanockiego.
W 1809 wojska Księstwa Warszawskiego, dowodzone przez księcia Józefa Poniatowskiego, wkroczyły na ziemie zaboru austriackiego. Ksawery Franciszek Krasicki w 1809 – zorganizował oddział z Leska i dowodził nim w wojnie polsko-austriackiej, m.in. w czerwcu, w ostatniej obronie zamku sanockiego przed wojskami austriackimi. W Cyrkule Leskim działacze ruchów niepodległościowych przystąpili natychmiast do tworzenia władz polskich na czele, których stał Józef Parys, i oddziałów wojskowych dowodzonych przez właściciela Nozdrzca Tadeusza Preka.
Właścicielem Liska był Ksawery Franciszek Krasicki (zmarły w 1844). Od około 1848 do lat 90. właścicielem był jego syn Edmund Krasicki.
W czasie Powstania krakowskiego 22 lutego 1846 od Przełęczy Łupkowskiej, z okolic Kalnicy i Leska, miał atakować zaborców w Sanoku Jerzy Bułharyn, dowodzący siłami miejscowymi (przygotowanymi przez W. Pola) i ochotnikami słowackimi. Po kilku potyczkach, przy dojściu do Zahutynia i nie mając wsparcia od północy, Bułharyn wycofał się na Węgry.
Od 1855 r. miasto było siedzibą powiatu. Wtedy też zaczęły powstawać pierwsze niewielkie zakłady przemysłowe. W 1872 r. Krasiccy nie zgodzili się na przeprowadzenie przez nadrzeczną część parku zamkowego linii kolejowej, stąd też Pierwsza Węgiersko-Galicyjska Kolej Żelazna znalazła się trzy kilometry od miasta, co wywarło ujemny wpływ na dalszy rozwój Leska. W II połowie XIX wieku Lesko, a szczególnie zamek, był ośrodkiem towarzysko – intelektualnym regionu. Przed każdymi wyborami sejmowymi zjeżdżała tu szlachta sanocka. Krasiccy utrzymywali żywe kontakty z wieloma działaczami patriotycznymi i twórcami kultury. Edmund Krasicki – uczestnik powstania 1831, jego syn Ignacy Krasicki – byli działaczami patriotycznymi.
W 1878 r. nawiedza miasto epidemia cholery, a w 1886 r. kolejny, olbrzymi pożar niszczy 134 domy, w tym wszystkie zabudowania wokół rynku i przy obecnej ulicy Unii Brzeskiej. Po pożarze z 1886 r., który strawił zwłaszcza drewnianą część miasta, odbudowano je już jako murowane. Na początku XX wieku w Lesku znajdowały się m.in. tartak, pierwsza w tym rejonie parowa fabryka konserw, rafineria ropy naftowej „Bracia Dym” i fabryka smarów. W czasie I wojny światowej przez Lesko przechodziły oddziały rosyjskie i austro-węgierskie. Rosjanie wycofując się z miasta podpalili zamek. Lesko będąc zapleczem frontu poniosło dotkliwe straty materialne.
W okresie II Rzeczypospolitej.
W 1921 ok. 63% ogółu ludności (ok. 2400) stanowili Żydzi. Do 1931 miasto nosiło nazwę "Lisko", zmienioną następnie na Lesko. Podczas obu wojen światowych miasto doznało znacznych zniszczeń. W czasie I wojny światowej liczba zabitych w okolicach Leska jest tak wielka, że utworzono nowy, a teraz odnowiony przez Stanisława Macielę (miłośnika historii miasta) cmentarz wojenny. Wojnę upamiętnia też znajdujący się naprzeciw ratusza obelisk z 1934 r. Po powrocie z wojny bolszewickiej zamek w Lesku odbudował August Krasicki.
II wojna światowa.
Pod Leskiem walki obronne z nacierającymi wojskami hitlerowskimi toczyła 3 Brygada Górska dowodzona przez płk. Jana Kotowicza wchodząca w skład grupy operacyjnej gen. bryg. Kazimierza Orlika-Łukoskiego. W dniu 9 września 1939 r. przez Lesko do Ustrzyk wycofywali się żołnierze batalionu Obrony Narodowej „Sanok” (dowódca batalionu kpt. Tadeusz Kuniewski) i toczyli walki w celu opóźnienia marszu Niemców na wschód.
Wkraczających do miasta 10 września Niemców ukraińska część ludności witała serdecznie. Zjechali tu Ukraińcy z całej okolicy ubrani w stroje narodowe i przyozdobieni niebiesko-żółtymi kokardkami. W powitaniu Niemców brali udział księża greckokatoliccy Lew Salwicki oraz proboszcz z Terki. Wystąpienia ludności ukraińskiej przeciw Polakom były w powiecie leskim szczególnie okrutne. Wkraczający Niemcy pozwalali Ukraińcom na bezkarność przez całą dobę. Po wkroczeniu wojsk niemieckich stacjonujące tu wcześniej wojska słowackie wycofały się. Uspokojenie sytuacji nastąpiło po oddaniu miasta Sowietom. 28 września 1939 r. w czasie kampanii wrześniowej z miasta wycofały się oddziały niemieckie. Zgodnie z planem rozbioru Polski ustalonym w tajny protokole do paktu Ribbentrop-Mołotow 23 sierpnia 1939 r., w dniu 29 września 1939 miasto zostało zajęte przez Armię Czerwoną. Lesko okupowane było przez wojska sowieckie i stało się miastem nadgranicznym z granicą sowiecko-niemiecką wzdłuż Sanu. Zamek stał się siedzibą dowództwa garnizonu a jego wyposażenie uległo całkowitej dewastacji. Wokół powstała linia betonowych bunkrów, zniszczona w 1941. 22 października 1939 odbyły się wybory do Zgromadzenia Narodowego Ukraińskiej SRR. 1 listopada 1939 na prośbę Zgromadzenia Narodowego Ukraińskiej SRR Rada Najwyższa ZSRR wydała ustawę o włączeniu tych ziem do Ukraińskiej SRR. Miasto oraz okolice weszły wówczas w skład obwodu drohobyckiego, a siedzibą rejonu zostało Lesko. W wyniku przeprowadzonych wyborów deputowanym do Rady Narodowości w Kijowie, został leski Ukrainiec – tow. Figas. Zamek leski zostaje zajęty przez Rosjan a ostatni właściciel zamku hr. August Krasicki uzyskuje schronienie w Porażu w zamku Gubrynowiczów. Wokół miasta powstała linia betonowych bunkrów (Linia Mołotowa), zniszczona przez wojska słowacko-niemieckie latem 1941.
Sowiecka okupacja Leska trwała do 22 czerwca 1941 r. 27 czerwca 1941 r. miasto zostało zdobyte przez oddziały słowackie (zob. Rychla Skupina) współdziałające z Niemcami. Po przejęciu Leska przez okupanta hitlerowskiego 27 czerwca 1941, zamek leski stał się siedzibą dowództwa garnizonu.
W okresie okupacji na terenie Leska działała Placówka Armii Krajowej Lesko nr VI. Jej dowódcą od stycznia 1942 r. do stycznia 1943 r. był por. Stanisław Zieliński „Fal”, a od stycznia 1943 r. do września 1943 r. Stanisław Wajda „Szefunio” vel „Pająk”, po nim od września 1943 r. do 1944 r. ppor. Jerzy Garapich „Granit”.
Hitlerowcy utworzyli na terenie miasta przejściowe getto, z którego kierowali obywateli narodowości żydowskiej do tzw. obozu pracy przymusowej Zwangsarbeitslager Zaslaw, który powstał na terenie dawnej fabryki celulozy. W rzeczywistości był to obóz zagłady, przez który przeszło 15 tysięcy Żydów z całych Bieszczadów (około 2,5 tysiąca Żydów z Leska), z czego 10 tysięcy hitlerowcy zamordowali na miejscu, a 5 tysięcy wywieźli do obozu zagłady w Bełżcu. Egzekucje odbywały się w lasku zwanym „Malinki”. Próby ratowania ludności żydowskiej karane były śmiercią, zgodnie z zarządzeniem, jakie obowiązywało w całym Generalnym Gubernatorstwie. Instytut Jad Waszem w Jerozolimie przyznał medal Sprawiedliwy wśród Narodów Świata leskowianom: Franciszce i Józefowi Zwonarzom oraz dr. Mironowi Lisikiewiczowi za ratowanie rodzin żydowskich.
W Lesku w okresie operacji wschodniokarpackiej znajdował się sztab głównodowodzącego sił Armii Czerwonej. Tu również 17 października 1944 r. dowódca 1 Armii węgierskiej gen. Béla Miklós von Dalnoki (późniejszy premier Węgier) po własnej dezercji wezwał przez radio oddziały węgierskie do zmiany strony i przyłączenia się do sił Armii Czerwonej.
Miasto zostało zajęte 15 września 1944 roku przez oddziały sowieckie wchodzące w skład 1 Armii Gwardyjskiej 4 Frontu Ukraińskiego (22 lipca 1945 roku na Placu Wolności odsłonięto pomnik ku ich czci).
Okres powojenny.
Po wojnie odrębna gmina miejska, a także siedziba gmin wiejskich: Lesko, Hoczew, Wola Michowa i Wołkowyja.
Działania Ukraińskiej Powstańczej Armii, wysiedlenia ludności ukraińskiej do ZSRR, Akcja „Wisła”, a także bliskość granicy z ZSRR, zatrzymały rozwój miasta na całą dekadę.
Dopiero po zmianach granicznych w 1951 i odzyskaniu przez Polskę rejonu Ustrzyk Dolnych, a także wdrożeniu przez rząd specjalnego programu zasiedlania i zagospodarowania Bieszczadów, od połowy lat 50. rozpoczął się stopniowy rozwój miasta. W latach 1972–1975 Lesko stało się na krótko siedzibą największego w Polsce pod względem powierzchni, powiatu bieszczadzkiego – nowo utworzony tzw. Wielki Sanok stał się enklawą na prawach powiatu. W tym też czasie utworzono Zakład Przemysłu Meblowego. Powstał też okazały biurowiec Powiatowej Rady Narodowej przy południowej pierzei rynku.
W wyniku wprowadzonej 1 stycznia 1999 reformy administracyjnej przewidującej m.in. restytucję powiatów, Lesko znalazło się w granicach powiatu bieszczadzkiego z siedzibą w Ustrzykach Dolnych. Po licznych akcjach protestacyjnych mieszkańców miasta ("Powiat dla Leska!") rząd Jerzego Buzka w ramach modyfikacji reformy administracyjnej, na mocy specjalnego rozporządzenia z maja 2001 roku utworzył 9 nowych powiatów – wśród nich powiat leski. Postanowienie Prezesa Rady Ministrów weszło w życie 1 stycznia 2002. Odtąd Lesko stało się siedzibą powiatu leskiego, będąc jednocześnie w skali kraju jednym z najmniejszych miast pełniących funkcję stolicy powiatu.
Demografia.
Według danych z 31 grudnia 2014 miasto miało 5615 mieszkańców.
Transport.
Około 8 km na północny wschód od miasta funkcjonuje lądowisko Bezmiechowa, ok. 18 km na południe prywatne lądowisko Dolina Ruchlinu-Żernica, a ok. 40 km na południowy wschód również prywatne lądowisko Dolina Ruchlinu-Horodek.
W 2014 przy ul. Kazimierza Wielkiego oddano do użytku sanitarne lądowisko dla helikopterów.
Kultura.
W Lesku i okolicach rozgrywa się akcja powieści Zbigniewa Nienackiego z serii Pan Samochodzik zatytułowana "Pan Samochodzik i tajemnica tajemnic".
Sport.
Kluby sportowe:
Ludzie związani z miastem.
Przed 2011 honorowe obywatelstwo Leska otrzymali: Józef Bielak, Emil Krawczykiewicz, Aleksander Śliżyński (wszyscy trzej burmistrzowie sprzed 1939), dr Miron Lisikiewicz, Magdalena Gużkowska, prof. dr Sydney M. Perlman (amerykański okulista), Adam Pałacki, Tadeusz Góra.

</doc>
<doc id="55200" url="https://pl.wikipedia.org/wiki?curid=55200" title="Rod Stewart">
Rod Stewart

Rod Stewart, właśc. sir Roderick David Stewart (ur. 10 stycznia 1945 w Londynie) – brytyjski piosenkarz rockowy i popowy. Przedstawiciel stylów i gatunków muzycznych, takich jak hard rock, soft rock, folk rock i country rock, AOR, blues rock, biały soul i pop tradycyjny.
Ciepły, aczkolwiek szorstki i charakterystycznie zachrypnięty głos, zdolności interpretacyjne, kompozytorskie i wyjątkowa osobowość sceniczna uczyniła go jednym z najpopularniejszych piosenkarzy drugiej połowy XX wieku. Szacuje się, że sprzedał łącznie ponad 250 milionów singli i płyt. Do największych przebojów Stewarta należą piosenki: „Maggie May”, „You're in My Heart”, „Young Turks”, „(I Know) I’m Losing You”, „Have I Told You Lately [That I Love You]”, „Downtown Train”, „Angel”, „Sailing”, „Do Ya Think I’m Sexy”, „Tonight’s the Night”, „Some Guys Have All the Luck”, „Hot Legs”, „Baby Jane”, „Rhythm of My Heart”, „Tonight I’m Yours (Don’t Hurt Me)”, „I Was Only Joking”, „In A Broken Dream”, „I'd Rather Go Blind”, „Forever Young”, „The First Cut is the Deepest”.
W 1994 został wprowadzony do Rock and Roll Hall of Fame.
W 2007 został odznaczony komandorią Orderu Imperium Brytyjskiego. W czerwcu 2016, w uznaniu za artystyczne osiągnięcia oraz działalność charytatywną, został uhonorowany tytułem szlacheckim. Uroczysta ceremonia nadania mu tytułu i pasowania na rycerza przez księcia Wilhelma odbyła się 11 października 2016 w Pałacu Buckingham w Londynie, artysta otrzymał na niej pamiątkowy medal potwierdzający tytuł szlachecki.
Życiorys.
Młodość.
Z urodzenia Anglik, jednak uważa się za Szkota. Jest najmłodszym z pięciorga dzieci Roberta i Elsie Stewartów. Jego ojciec był hydraulikiem. Zarówno Rod, jak i jego rodzina byli wielkimi fanami Al Jolsona. W ich domu często rozbrzmiewała jego muzyka, a mały Rod kolekcjonował wszystkie jego nagrania i czytał o nim książki. W wieku 11 lat wraz ze szkolnymi kolegami dołączył do małej grupki „The Kool Kats”.
Kariera.
Stewart zaczął swoją muzyczną karierę we wczesnych latach 60. w zespole folkowego piosenkarza Wizza Jonesa, towarzysząc mu w jego europejskiej trasie koncertowej. Ta muzyczna przygoda zakończyła się dla Stewarta przedwcześnie, gdy w Hiszpanii został aresztowany za włóczęgostwo i deportowany do Anglii. W 1963 dołączył do rhytm and bluesowej grupy Jimmy Powell &amp; the Five Dimension, w której śpiewał i grał na harmonijce. Przez następne lata przechodził z grupy do grupy, nigdzie nie zagrzewając miejsca. 
Przełom nastąpił w 1965, gdy dołączył do zespołu Steampacket. Grupa została zatrudniona jako zespół otwierający koncerty The Rolling Stones i The Walker Brothers w 1965. W 1966 grupa nagrała album, który został wydany dopiero w 1970, gdy Stewart był już gwiazdą. Gdy grupa się rozpadła w 1967, piosenkarz zaczął nagrywać modny wówczas repertuar bluesowy. Niedługo potem dołączył do The Jeff Beck Group. Mimo że grupa istniała tylko trzy lata i nagrała zaledwie dwa albumy, to zdobyła olbrzymią popularność. Po rozstaniu z Beckiem Stewart wraz z Ronem Woodem przyłączył się do brytyjskiej grupy The Faces.
Jeszcze śpiewając w grupie Stewart rozpoczął swoją karierę solową. Pierwszy album, sygnowany własnym nazwiskiem, nie wzbudził większego zainteresowania. Drugi, poza wielkim przebojem „Maggie May”, także pozostał niezauważony. Dopiero trzeci album "Every Picture Tells a Story" stał się wielkim hitem i to po obu stronach Atlantyku. Typowymi dla repertuaru artysty w tym okresie były zarówno szybkie rockandrollowe piosenki, jak i refleksyjne rockowe ballady.
Od tego czasu piosenki Stewarta pojawiały się na szczytach list przebojów, bijąc rekordy popularności. Z czasem zaczął odchodzić od rockowych korzeni, zmierzając w kierunku soft rocka i muzyki pop. W drugiej połowie lat siedemdziesiątych zaczął adaptować do swej muzyki elementy modnej wówczas muzyki disco, a w latach późniejszych nowej fali. Po chwilowej nieobecności na estradach i studiach nagrań Stewart powrócił do tworzenia muzyki w połowie lat 90., tworząc swój nowy wizerunek jako dojrzałego, refleksyjnego popowego piosenkarza. Pierwszy nagrany w XXI wieku album artysty, "Human," pokazał, że Stewart nie zamierza rezygnować z kariery ani nie zakończył artystycznych poszukiwań. Na nowym albumie zaśpiewał szereg tradycyjnych, popowych piosenek, w których wyraźnie słychać wpływy wokalistyki jazzowej. Piosenkarz znakomicie się sprawdził także i w tym repertuarze.
W latach 2002–2005 wydał cztery płyty łączące się tematycznie w serię "The Great American Song Book". Są zbiorem piosenek pochodzących z lat 30. i 40. XX wieku. Piosenki te, są autorstwa takich sław jak: Irving Berlin, Cole Porter, George Gershwin czy Ira Gershwin. Płyty tak w Ameryce jak i w Europie, odniosły wielki sukces komercyjny.
Rodzina.
Ma ośmioro dzieci z kolejnymi trzema żonami. Jego obecną żoną jest modelka i fotografka Penny Lancaster.
Dyskografia.
Rockowe początki 1969–1977.
W roku 1969 wydany został pierwszy album Roda Stewarta. W USA nosił on nazwę "The Rod Stewart Album", natomiast w Europie – "An Old Raincoat Won't Ever Let You Down". Oba wydawnictwa różnią się jedynie projektem okładki, bowiem oba albumy miały po osiem takich samych utworów. Prawie w tym samym czasie opublikowana została płyta The Faces – "First Step". Po albumie "Gasoline Alley" (Rod zmienił obywatelstwo na amerykańskie, czego najprawdopodobniejszym skutkiem, była nazwa kolejnego, siódmego studyjnego albumu Roda – "Atlantic Crossing" z hitem „Sailing” na czele. 1976 to multiplatynowy, który również posiadał dwie okładki), w 1971 roku, został wydany "Every Picture Tells a Story". Był to album przełomowy. Plasował się on na 1 miejscu zestawienia najlepiej sprzedających się LP w Wielkiej Brytanii i USA, co stało się niespodzianką na skalę światową. Również singiel z tej płyty „Maggie May”, długo okupował szczyty list przebojów. Potem "Never A Dull Moment" z „You Wear It Well” oraz "Overture and Beginners". W 1971 roku nagrał gościnnie jako wokalista z australijskim zespołem Python Lee Jackson piosenkę „In a Broken Dream”. W międzyczasie Rod odszedł od The Faces. "Smiler" osiągnął sukces podobny do tego z "Every Picture Tells a Story". W międzyczasie "A Night on the Town" i potrójnie platynowy "Foot Loose &amp; Fancy Free" z „Hot Legs” na czele.
Disco 1978–1989.
"Blondes Have More Fun" to kolejny zwrot – Rod adaptował do swojej muzyki elementy disco, co na tej płycie, świetnie jest słyszalne, np. w „Da Ya Think I'm Sexy” – czołowym hicie z tego wydawnictwa. Rod coraz bardziej zwracał się ku disco i new wave. Po "Foolish Behaviour", znów platyna za "Tonight I'm Yours" (1981) z przebojem „Young Turks”. Cztery kolejne longplaye sprzedawały się bardzo słabo. Jednak w roku 1988 płyta "Out of Order" przyniosła zmiany na lepsze. To z tego albumu, pochodzi „Downtown Train”, za który wokalista otrzymał nominację do nagrody Grammy.
Lata 1990–2000.
Lata 90. to raczej dobry okres dla Roda Stewarta. Nagrywał on w tym czasie "Vagabond Heart" (1991) z „The Motown Song” i z „Rhytm of My Heart” na czele, "Unplugged... and Seated [live]" który w zasadzie jest zapisem koncertu Unplugged dla MTV; "Spanner in the Works"; "If We Fall in Love Tonight" oraz "When We Were the New Boys". W XXI wiek, artysta wszedł z albumem "Human".
"The Great American Songbook", 2001–2005.
"The Great American Songbook" obejmuje cztery płyty. "It Had to Be You...", to pierwsza z nich, na której znajdują się klasyczne amerykańskie standardy z lat 30. Rok późnej (2003), została wydana kontynuacja "As Time Goes By...", która zawiera duety wokalisty m.in. z Cher („Bewitched, Bothered and Bewildered”) i Queen Latifah („As the Time Goes By...”). 18 października 2004 ukazała się trzecia płyta z serii "The Great American Songbook" – "Stardust...". Zawarte zostały na niej standardy jazzowe i swingujące amerykańskiej muzyki rozrywkowej lat 20. Po sukcesie dotychczasowej trylogii, została wydana "Thanks for the Memory...", czwarta płyta z serii "The Great American...". Jak się później okazało, znalazło się na niej wielu doborowych gości, takich jak: Elton John, Chaka Khan czy Diana Ross.
Od 2006 roku.
W roku 2006 wydany został album "Still the Same...: Great Rock Classics of Our Time" z 14 wielkimi, rockowymi klasykami. Są to m.in. „Have You Ever Seen The Rain” Creedence Clearwater Revival, czy „Fooled Around and Fell in Love” Elvina Bishopa.

</doc>
<doc id="55201" url="https://pl.wikipedia.org/wiki?curid=55201" title="Admirałowie polscy">
Admirałowie polscy

Admirałowie polscy – lista oficerów posiadających tytuły i stopnie admiralskie w Polsce oraz admirałów obcych armii pochodzenia polskiego. Zawiera również nazwiska admirałów innych państw służących w Wojsku Polskim, polskich generałów którzy służyli w siłach morskich oraz oficerów nie posiadających stopni admiralskich, ale zajmujących stanowiska przyporządkowane do stopni etatowych admirałów.

</doc>
<doc id="55203" url="https://pl.wikipedia.org/wiki?curid=55203" title="Jasność gwiazdowa absolutna">
Jasność gwiazdowa absolutna



</doc>
<doc id="55204" url="https://pl.wikipedia.org/wiki?curid=55204" title="Jasność gwiazdowa">
Jasność gwiazdowa



</doc>
<doc id="55205" url="https://pl.wikipedia.org/wiki?curid=55205" title="Meteor">
Meteor

Meteor – świecący ślad, jaki zostawia po sobie meteoroid poruszający się w atmosferze ziemskiej. Jasny ślad powstaje w wyniku świecenia par ulatniających się z powierzchni meteoroidu oraz z nagrzanych i zjonizowanych gazów atmosfery wzdłuż trasy jego przelotu. Niektóre meteoroidy pozostawiają za sobą ślad złożony z „dymu”, który powstaje z jego cząstek oderwanych od jego powierzchni w procesie ablacji. Meteory są potocznie nazywane „spadającymi gwiazdami”.
Definicja.
Według oficjalnej definicji Międzynarodowej Unii Astronomicznej meteor to świecący ślad, ale bardziej ogólnie także obiekt, który jest związany z tym zjawiskiem:
Encyklopedia PWN definiuje meteor tylko jako „świetlny ślad”:
Pochodzenie nazwy.
Nazwa „meteor” pochodzi z greckiego słowa μετέωρος "meteōros" oznaczającego „zawieszony w powietrzu” (μετά "metá", 'poza' i ἀείρω "aeírō", 'zawieszać').
Powstawanie zjawiska.
Meteory powstają po wejściu w atmosferę Ziemi meteoroidu. Już na wysokości około 300 km, w wyniku dużej prędkości ruchu, powietrze w pobliżu meteoroidu rozgrzewa się. Po osiągnięciu temperatury około 2000 °C, do czego zazwyczaj dochodzi na wysokości około 115 km, oderwane z powierzchni meteoroidu cząstki tworzą „ogon” składający się z jonów i elektronów. W tej fazie lotu meteoroid zaczyna spowalniać i tracić masę. Zjonizowane atomy w plazmowym ogonie meteoroidu tracą energię w procesie emisji fotonów, ogon spadającego obiektu staje się widzialny z powierzchni ziemi jako jasny meteor.
Prędkość meteoroidów wchodzących w atmosferę Ziemi mieści się w przedziale od około 12 do 72 km/s.
Większość meteoroidów zostaje spalonych w atmosferze w procesie ablacji wywołanej tarciem; nieliczne, które spadają na powierzchnię naszej planety, określane są mianem meteorytów.
Szacuje się, że codzienne w atmosferę Ziemi wpada około 274 ton materiałów kosmicznych (108 kg w skali rocznej), ale większość tego typu wydarzeń pozostaje niezauważona, ponieważ są to bardzo małe ziarenka skalne. Większe meteoroidy o średnicy do dziesięciu metrów zderzają się z Ziemią co około godzinę, ale i te wydarzenia zazwyczaj pozostają niezauważone, chyba że następują nad gęsto zamieszkanymi terenami. Zderzenia meteoroidów o wielkości około dwudziestu metrów zdarzają się co kilkadziesiąt do 100 lat, a o rozmiarach większych niż 100 metrów – nie częściej niż co tysiąc lat.
Bardzo jasne meteory znane są jako bolidy, w zależności od ich jasności dzielone są na trzy typy:
Różnią się one od siebie jasnością. Bolidy przekraczają jasność -4. Bolid dzienny widoczny jest w dzień. Superbolid ma jasność przekraczającą -15m, więc jest o wiele jaśniejszy od Księżyca w pełni. Niektórym bolidom towarzyszą efekty akustyczne, najczęściej przypominające grzmot lub pisk opon.
W mitologii.
Spartanie uznawali meteor za znak mówiący o tym, że król zgrzeszył i po­winien abdykować. Rzymianie zaś za wysłanego przez Jowisza zwiastuna bu­rzy, zapowiedź narodzin dziecka lub in­nych doniosłych wydarzeń. W folklorze chrześcijańskim stanowi znak, że dusza opuściła czyściec, ostrzeżenie przed najazdem lub śmiercią. W folklorze muzułmańskim spadające gwiazdy to kamienie ciskane przez anioły, aby odpędzić dżinny od nieba.

</doc>
<doc id="55208" url="https://pl.wikipedia.org/wiki?curid=55208" title="Filozofia przyrody">
Filozofia przyrody

Filozofia przyrody – dział filozofii zajmujący się refleksją nad naturą, wiedzą na jej temat oraz stosunkiem do niej człowieka.
Pojęcie przyrody (gr. φύσις, "physis"), pojawiło się w starożytności. Oznaczało ono wówczas między innymi:
Filozofia przyrody a nauka i filozofia nauki.
Filozofia przyrody była pierwszym obszarem rozważań filozoficznych w starożytnej Grecji. Z czasem, tematyka filozoficznoprzyrodnicza stała się tylko jednym, choć bardzo istotnym, z działów filozofii. Filozofia przyrody jest również prekursorką nowożytnej nauki, która się z niej wyodrębniła i uniezależniła.
Początkowo filozofia przyrody zajmowała się wszystkimi zagadnieniami współczesnej nauki, rozpatrywanymi jednak najczęściej metodami filozoficznymi. Filozofia, rozumiana jako "umiłowanie mądrości", wiązała się z dążeniem do zrozumienia funkcjonowania wszechświata. Miała ona wtedy jednak charakter spekulatywny i brakowało w niej rozwiniętej metodologii badań i rygoryzmu obserwacji. Stopniowo jednak empiryczne badanie rzeczywistości materialnej wyodrębniało się z głównego nurtu badań filozoficznych. W XVII w. nastąpiło rozdzielenie filozofii i nauki. Jeszcze do XIX wieku wielu naukowców było jednocześnie filozofami.
Współczesna filozofia przyrody utraciła własną autonomię. Zajmuje się rozważaniami nad rzeczywistością materialną, opierając się o dorobek nauk empirycznych, uwzględniając ich metodologię i historię nauki. Podejmuje również problemy pomijane przez nauki empiryczne lub też zajmuje holistyczne stanowisko wobec człowieka i natury.
Od filozofii przyrody należy też odróżnić filozofię nauki, która za swój przedmiot bierze samą naukę, a nie przyrodę. Filozoficzna refleksja nad nauką obejmuje jej krytykę i analizę jej metod badawczych, a także badanie języka nauki.
Zagadnienia.
Zagadnienia występujące we współczesnej filozofii przyrody:
Historia filozofii przyrody.
Filozofia przedsokratejska.
Filozofia przyrody była głównym przedmiotem zainteresowania przedsokratejskich filozofów starożytnej Grecji (od VI do końca V w. p.n.e.), z tego powodu okres ten nazywany jest okresem naturalistycznym. Filozofowie ci podjęli pierwsze niemitologiczne, racjonalne próby wyjaśnienia natury ("physis"), kładąc podwaliny pod filozofię i naukę europejską. Problemy i idee postawione przez przedsokratejskich filozofów przyrody były inspiracją i istotnym punktem odniesienia dla badaczy przyrody aż do powstania nowożytnej nauki.
Pierwszą grupą filozofów byli tzw. jońscy filozofowie przyrody (m.in. Tales z Miletu, Anaksymander, Anaksymenes, Heraklit, Anaksagoras). Dążyli oni do wyjaśnienia rzeczywistości poprzez znalezienie jej najbardziej podstawowej "zasady" ("arché"), przenikającej całość rzeczywistości. Różni filozofowie w czym innym upatrywali tę podstawową zasadę: Tales w wodzie, Anaksymander w "bezkresie" ("apeiron"), Heraklit w ogniu, natomiast Anaksymenes w powietrzu. Bardzo wpływowa była filozofia Heraklita, uznającego zmianę za podstawową zasadę rządzącą rzeczywistością.
W południowej Italii Pitagoras skupił wokół siebie grono uczniów, nauczając o matematycznej strukturze rzeczywistości. Zasadą podstawową była dla nich liczba, która stanowiła element rzeczy. Dzięki temu pitagorejczycy bardzo rozwinęli badania matematyczne.
Istotne znaczenie dla starożytnej metafizyki miała też działalność eleatów. Negowali oni możliwość ruchu i wielości. Był to dla nich jedynie pozór, a prawdziwa rzeczywistość była według nich niezmienną jednością.
Ostatnią z ważnych szkół byli atomiści (Leukippos, Demokryt) głoszący materialny charakter rzeczywistości, składającej się z małych i niepodzielnych elementów nazwanych przez nich atomami. Wielu filozofów przyjmowało istnienie wielu zasad podstawowych (stanowisko pluralistyczne), lub łączyło ze sobą twierdzenia wielu szkół w niespójną całość (eklektyzm). Szczególnie wpływowa była pluralistyczna myśl Empedoklesa, twórcy koncepcji czterech elementów (żywiołów): wody, ognia, powietrza i ziemi, łącząca koncepcje Talesa, Anaksymenesa, Heraklita i Ksenofanesa. Elementy są „pierwotne i jakościowo niezmienne”. Mogą się ze sobą łączyć w sposób mechaniczny, tworząc wielość i różnorodność rzeczy we wszechświecie. Koncepcja czterech żywiołów Empedoklesa (zmodyfikowana następnie przez Arystotelesa poprzez dodanie piątego elementu: eteru), pozostała bardzo wpływowa aż do XVI w., będąc np. podstawą alchemii.
W kolejnych pokoleniach problematyka filozoficzna uległa rozszerzeniu na inne dziedziny, a filozofia z okresu naturalistycznego przeszła w okres humanistyczny, gdy zaczęła dominować tematyka antropologiczna, etyczna i polityczna.
Sokrates.
W V w. p.n.e. pojawili się wędrowni nauczyciele retoryki i filozofii, nazywani sofistami.
Przełomowe znaczenie ma filozofia Sokratesa, który zajął się wyłącznie filozoficzną refleksją nad człowiekiem. Wskazywał, iż poznanie tajemnic rzeczywistości leży poza możliwościami człowieka. Pod wpływem Sokratesa, uznawanego za właściwego twórcę etyki, filozofia przyrody przestała być istotnym problemem filozofii.
Platon i Arystoteles.
Platon uważał, że przyroda działa jako organizm, charakteryzujący się celowością i rozumnością. Początkowo nie łączył jej z czymś doskonałym, ale m.in. obserwacje astronomiczne sprawiły, że odnalazł ścisły związek między ideami i naturą. We wszechświecie istnieją ciała, które kulistym kształtem i okrężną drogą poruszania, sprawiają wrażenie idealnych w swej prostocie. Dzięki temu Platon uznał, że świat musiał zostać stworzony przez pewne rozumne bóstwo. Wprowadziło ono harmonijny ład we Wszechświecie, którego elementy są odzwierciedleniem idei. Przemyślenia te, zawarte zostały w "Timajosie", dialogu, który przez większą część średniowiecza był podstawowym traktatem filozoficznoprzyrodniczym. Boskim budowniczym, który został w nim opisany był Demiurg, który ze swej dobroci uczynił świat możliwie najlepszym. Wzorował się przy tym na wspomnianych już ideach
Platon opisał także swoją teorię rzeczywistości zmysłowej (materialnej), zgodnie z którą składa się ona z czterech wielościanów foremnych (nazywanych też "bryłami platońskimi"), którym odpowiadają cztery żywioły. (Ta liczba odpowiada członom idealnej proporcji, co umacnia stanowisko o doskonałości świata). Materia według Platona jest wieczna, podobnie jak Bóg i idee. Zatem świat nie został stworzony, lecz uformowany dzięki Demiurgowi z istniejącego już surowca. 
Arystoteles był odnowicielem starożytnej filozofii przyrody. Filozofia Arystotelesa jest złożonym systemem, mającym w zamierzeniu całościowo tłumaczyć rzeczywistość. Wypracowana przez niego pojęciowość miała ogromny wpływ na późniejszych filozofów i badaczy przyrody, aż do wieku XVI. W Corpus Aristotelicum zebrano 27 pism filozoficznoprzyrodniczych, obejmujących zagadnienia kosmologiczne, fizyczne, biologiczne i psychologiczne (dla części z nich atrybucja jest wątpliwa). Podstawowym pismem filozoficznoprzyrodniczym Stagiryty jest "Fizyka". Obok szeregu obserwacji przyrodoznawczych Arystoteles formułuje również wpływowe koncepcje dotyczące ruchu i zmiany, czasu, przestrzeni, budowy materii, a także natury życia.
To Arystoteles zasadniczo ustalił rozumienie natury uwzględniając dotychczasowe określenia. W swoim dziele pt. "Metafizyka", nakreślił znaczenia słowa physis. Oznacza ono przede wszystkim rodzenie i wzrastanie. Zaakcentowane jest to poprzez literę „y”, która występuje także w wyrazie phy-ein (rosnąć). Natura może zostać również zdefiniowana jako „pierwszy składnik, z którego coś rośnie”. Podobnie, może oznaczać także źródło pierwszego ruchu, czy też źródło jakiejś rzeczy, która sama z siebie nie może zmienić formy (np. naturą statuy jest brąz, z którego powstała). Substancje i formy bytów występujących w przyrodzie też można określić jako naturę. Można stwierdzić, że naturą jest substancja, która posiada źródło ruchu. W "Fizyce" natomiast czyni rozróżnienie między naturą, a sztuką jako sposobami powstawania. To, co powstaje na mocy natury, jest naturą, jako ciało ożywione i jego części, oraz 4 elementy proste, które mają zasadę ruchu w nich samych, jako źródle swego ruchu. Natomiast twory powstające na mocy sztuki nie posiadają w sobie źródła swego ruchu, ale jako złożone z materii i formy i podlegające zmianom – należą do natury Ruch naturalny, a nie wymuszony, jest spowodowany ową wewnętrzną siłą poruszania. Przyczyną ruchu naturalnego jest natura bytu ukonstytuowana przez jego formę. Byty, które nie podlegają ruchowi, nie posiadają natury, nie są więc bytami naturalnymi. Szczególnym miejscem ujawniania się natury są byty ożywione przez dusze. Dusza bowiem jest zasadą ruchu od wewnątrz. Byt żyjący, rozumiany jako natura, występuje już na stopniu wegetacji u roślin w postaci odżywiania, wzrastania, rozmnażania się; w wyższym stopniu u zwierząt, gdzie dusza zwierzęca jest źródłem procesów poznawczych, i poruszania się przestrzennego. Dusza ludzka natomiast, stanowiąca naturę rozumną, jest źródłem nie tylko poruszeń wegetatywnych i zmysłowych, ale też rozumnych oraz wolitywnych.
Poarystotelejska filozofia starożytna.
Po śmierci Arystotelesa to właśnie filozofia przyrody (a nie metafizyka czy etyka) stanowiła główny przedmiot zainteresowania jego uczniów. Teofrast objął po Arystotelesie kierownictwo Perypatu. Uznawany jest za ojca botaniki, która wraz z zoologią Arystotelesa stała się podstawą biologii. Następcą Teofrasta był Straton z Lampsaku; uznał on, że natura nie potrzebuje żadnego boskiego, transcendentnego elementu, jakim był u Arystotelesa pierwszy Poruszyciel, lecz, że „wystarcza sama sobie”. Cały świat (w tym dusza) zbudowany jest więc z materii.
Głównym oponentem arystotelizmu w kwestiach przyrodniczych był epikureizm, który opierał się na atomizmie. Wiązało się to z przyjęciem istnienia próżni, ciągłego ruchu atomów oraz materialności duszy. Z tej tradycji wywodzi się poemat "De rerum natura" Rzymianina Lukrecjusza.
W Rzymie filozofia przyrody ustąpiła miejsca problematyce etycznej i politycznej, a także (stopniowo coraz bardziej) religijnej i mistycznej. Istotnym wydarzeniem był też rozwój w II i III w. n.e. tradycji hermetycznej. Choć odrzucała ona charakterystyczny dla filozofii przyrody racjonalizm, dążąc do magicznego i mistycznego wyjaśniania zjawisk, to rozwinęły się z niej alchemia i astrologia, ważne dla powstania nowożytnych nauk.
Żydowska, islamska i bizantyńska filozofia przyrody.
Wraz z końcem starożytności większość pism starożytnych filozofów przyrody została zapomniana. Tradycja filozofii przyrody była rozwijana przez filozofów żydowskich (np. Mojżesz Majmonides, Nachmanides), muzułmańskich (Al-Kindi, Awicenna, Awerroes) i filozofów bizantyńskich (Jan Filopon, Michał Psellos). Dzięki tym tradycjom, starożytne tradycje filozoficzne i badawcze przetrwały przez wieki i zostały ponownie przyswojone przez Zachód w XI i XII w., wpływając w silnym stopniu na średniowieczną filozofię zachodnią. Przez całe średniowiecze medycyna, kosmologia i matematyka stały w świecie islamu, w Bizancjum i wśród Żydów na znacznie wyższym poziomie niż w łacińskiej Europie.
Średniowiecze.
Średniowieczna "philosophia naturalis" była bezpośrednią kontynuacją myśli starożytnej. Początkowo była ona traktowana z podejrzliwością lub pogardą (Augustyn z Hippony wskazywał, że badanie przyrody było "czczą próżnością", człowiek bowiem powinien skupić się na zbawieniu duszy). Głównym źródłem wiedzy o naturze było Pismo Święte oraz "Timajos" Platona. Augustyn twierdził, że podstawowym źródłem wiedzy o świecie powinna być ówczesna wiedza naukowa, głównie przejęta od neoplatoników, a w razie konfliktu pomiędzy racjonalnie wywiedzionymi z owej nauki argumentami na temat natury świata a opisem biblijnym należy przyjmować metaforyczną interpretację Biblii.
Odrodzenie XII wieku i badania nad odkrytymi pismami przyrodniczymi Arystotelesa
spowodowały intensywny rozwój filozofii przyrody. Arystoteles uznany został najwyższym autorytetem w tej dziedzinie, a jego pisma (wraz z komentarzami starożytnych arystotelików) były nie tylko źródłem wiedzy o świecie, lecz także dostarczały pojęć, za pomocą których ujmowano przyrodę, wskazywały też, jak należy filozofować oraz co jest dostępne poznaniu. Podobnie jak w innych obszarach filozofii, harmonijne połączenie myśli starożytnej z chrześcijaństwem było niemożliwe i z czasem doprowadziło do wykroczenia poza pisma antycznych autorów i rozwinięcia oryginalnych metod i rozwiązań.
Problematyka średniowiecznej filozofii przyrody była bardzo szeroka. Obejmowała zarówno wyjaśnianie zjawisk obserwowalnych empirycznie (które później stały się przedmiotem badań nauk przyrodniczych), jak i samą strukturę świata oraz jej związki z rzeczywistością pozazmysłową (a więc problematykę metafizyczną i teologiczną).
Do głównych problemów należały:
W przeszłości rozpowszechniony był pogląd, jakoby średniowieczna filozofia przyrody była czystą spekulacją religijną, pozbawioną większych wartości poznawczych. W opinii autorów renesansowych wracali oni do antycznych tradycji badawczych, porzuconych w średniowieczu. Prace współczesnych historyków nauki i filozofii (m.in. Pierre’a Duhema czy Edwarda Granta) wykazały jednak, że to ze średniowiecza bierze swój początek nowożytna nauka.
Średniowieczni filozofowie przyrody badali „zwykły bieg rzeczy”, a nie opisane w Biblii cuda. Tym samym ufundowali podstawy fizyki, astronomii, biologii i matematyki. Pomimo istotnej różnicy między nauką średniowieczną a renesansową widać też wyraźną ciągłość między nimi.
Do najważniejszych średniowiecznych filozofów przyrody zalicza się Jana Buridana, Mikołaja z Oresme, Rogera Bacona, Williama Ockhama, Błażeja (Pelacani) z Parmy czy Roberta Grosseteste. Filozofia przyrody była również charakterystyczna dla uczonych zgromadzonych wokół szkoły w Chartres (m.in. Wilhelm z Conches czy Teodoryk z Chartres).
Renesans.
Rozwój filozofii przyrody był jednym z zasadniczych rysów filozofii renesansu. W dużej mierze polegała ona na krytyce arystotelizmu i poszukiwaniu nowych dróg wyjaśniania zjawisk przyrodniczych, opartych na obserwacji, eksperymencie oraz szerszym wykorzystaniu matematyki. W początkowym okresie filozofowie przyrody nastawieni byli panteistycznie, łącząc często filozofie przyrody z magią i alchemią, w okresie późniejszym metodologicznie. Renesansowa filozofia przyrody w znaczący sposób przyczyniła się do rozwoju metody naukowej i stała się podstawą do wyodrębnienia się nauki z filozofii w epoce nowożytnej.
W 1543 r. ukazało się "De revolutionibus orbium coelestium" Mikołaja Kopernika. Samo dzieło nie miało filozoficznego charakteru, miało jednak olbrzymie konsekwencje dla podglądów na naturę rzeczywistości, miejsce człowieka w świecie, a także stosunek do dawnych autorytetów: Biblii, Arystotelesa i Ptolemeusza. Zmiany te określa się mianem przewrotu kopernikańskiego. Odtąd stopniowo poglądy oparte na autorytecie zastępowane były przez systematyczną obserwację i eksperymenty. Proces ten prowadził niejednokrotnie do konfliktu z Kościołem katolickim. W 1633 r. przed Kongregacją Świętego Oficjum odbył się proces Galileusza, w wyniku którego został on skazany na areszt domowy za obronę teorii heliocentrycznej. W 1600 r. w Rzymie spalony został Giordano Bruno. Bruno był zwolennikiem teorii heliocentrycznej, który jako pierwszy umieścił system słoneczny w nieskończonej przestrzeni. Uważał również, że we wszechświecie istnieje wiele podobnych słonecznemu systemów. Szczególne zasługi dla ukształtowania się nowożytnej metody naukowej opartej na eksperymencie i indukcji miał Francis Bacon, uważany też za jednego z twórców empiryzmu.
Innymi wybitnymi filozofami przyrody byli Bernardino Telesio, Francesco Patrizi i Tommaso Campanella.
Wczesna nowożytność.
Już w okresie renesansu narastała opozycja wobec arystotelejskiej filozofii przyrody. Zaczęto ją postrzegać jako przeszkodę w wyjaśnianiu świata i szukać nowych, stabilnych podstaw nauki. Szczególne zasługi w obaleniu arystotelizmu w przyrodoznawstwie oraz stworzenia nowego obrazu świata położyli Mikołaj Kopernik, Galileusz, Johannes Kepler, Francis Bacon i Kartezjusz. Renesans był epoką przejściową, a filozofowie przyrody należeli już właściwie do epoki nowożytnej. Galileusz czy Bacon byli już badaczami nowego rodzaju, skupionymi na badaniach empirycznych. Rozwój matematyki (np. rachunek różniczkowy i całkowy wynaleziony równolegle przez Newtona i Leibniza) spowodował sformułowanie poglądu, że jest ona najlepszym językiem opisu świata. Jakościowe różnice zostają zredukowane do różnic ilościowych, wyrażalnych matematycznie i mierzalnych empirycznie.
Rosnąca specjalizacja doprowadziła do wyodrębnienia się nauki w nowożytnym sensie. Jeszcze w XVII w. terminy "nauka" i "filozofia" były używane zamiennie, na oznaczenie pewnego uporządkowanego korpusu wiedzy. W tym samym stuleciu pojawiły się jednak dzieła, które miały charakter "naukowy" już w nowożytnym sensie: oparte były na systematycznej obserwacji empirycznej (w tym eksperymentach) oraz na obliczeniach matematycznych, a ich celem było poznanie struktury rzeczywistości fizycznej i rządzących nią praw. W 1665 zaczęło się ukazywać "Philosophical Transactions of the Royal Society" – pierwsze czasopismo naukowe. Dziełem przełomowym była opublikowana w 1687 r. praca "Philosophiae naturalis principia mathematica" ("Matematyczne zasady filozofii przyrody") Isaaca Newtona, która (choć w tytule nadal używała pojęcia "filozofia przyrody") postawiła wyraźne kryterium demarkacji między nową nauką a filozofią, w oparciu o metodę badawczą.
Przez całą epokę nowożytną filozofia i nauka pozostawały blisko związane, jednak z czasem rozdźwięk między nimi się powiększał. Najwybitniejsi filozofowie wczesnonowożytni byli jednocześnie wybitnymi naukowcami: Kartezjusz i Leibniz zajmowali się mechaniką, optyką i fizjologią. Matematyką i optyką zajmował się również Thomas Hobbes. Pierre Gassendi dokonał odkryć w zakresie astronomii i mechaniki, natomiast Blaise Pascal był matematykiem oraz prowadził badania hydromechaniczne oraz nad problemem próżni.
Stanowiskiem przeciwstawianym arystotelizmowi był mechanicyzm, rozwinięty przez Galileusza, Thomasa Hobbesa i Pierre’a Gassendiego. Przeczył on istnieniu przyczyn celowych w przyrodzie i wskazywał, że wszystkie zdarzenia można wyjaśnić jako ruch, zmiany jakościowe i ilościowe cząstek materialnych, opisywane terminami matematycznymi. Mechanicyzm rozwinął się początkowo na obszarze kosmologii, a następnie został odniesiony do innych dyscyplin.
Wyjątkową rolę przypisuje się Kartezjuszowi, który często określany jest jako ojciec filozofii nowożytnej. Istotnym elementem wywodzącym się od jego kartezjanizmu był dualizm psychofizyczny, czyli pogląd, zgodnie z którym rzeczywistość fizyczna i rzeczywistość umysłowa są dwiema odrębnymi substancjami. Rzeczywistość fizyczna zbudowana jest z materii rozciągłej w trójwymiarowej przestrzeni, ma charakter mechanicystyczny i jest badana przez nauki przyrodnicze. Rzeczywistość umysłowa złożona jest z myśli i świadomości i jest obszarem wolności. Problem relacji rzeczywistości fizycznej (ciała) i umysłu (zwany problemem psychofizycznym) pozostaje do dzisiaj jednym z istotniejszych problemów filozofii i nauki.
Kartezjanizm i newtonizm w wielu miejscach były niezgodne, a spory pomiędzy ich zwolennikami toczyły się jeszcze w drugiej połowie XVIII w. Obok takich kwestii jak rola Boga, kształt Ziemi czy funkcjonowanie istot żywych, nałożyły się na to również kwestie narodowej dumy Francuzów i Anglików. Newtonizm okazał się słuszny w wielu szczegółowych kwestiach, natomiast Kartezjusz w większym stopniu przyczynił się do ukształtowania ducha nowej nauki. Kartezjanizm oddzielił się od religijnych rozważań Kartezjusza, oferując czysto świecki obraz świata. Tym samym w większym stopniu odpowiadał materialistycznej, oświeceniowej nauce niż mocno zakorzeniony w teologii newtonizm.
Spośród XVII-wiecznych filozofów przyrody ważną rolę odegrał również panteistyczny system Barucha Spinozy, który znaturalizował teologię, utożsamiając Boga ze wszystkim, co istnieje (z mechanicystycznie pojmowaną przyrodą).
Oświecenie.
Oświeceniowi filozofowie byli pod ogromnym wrażeniem rozwoju nauk przyrodniczych (wobec których wciąż używano nazwy "filozofia przyrody"). Wielu z oświeceniowych filozofów (m.in. Jean le Rond d’Alembert, Georg Christoph Lichtenberg, Benjamin Franklin) zyskało rozgłos dzięki swoim osiągnięciom w naukach empirycznych, a następnie zajęło się rozważaniami na tematy społeczne i polityczne. Nauka miała być motorem postępu społecznego, zwalczając zabobon i przesądy i przyczyniając się do stworzenia nowych, bardziej egalitarnych form życia społecznego. Częścią tego miało być zrzucenie dawnych autorytetów: arystokracji, Kościoła i Arystotelesa. Najbardziej znanym projektem tego typu była "Encyclopédie".
Szczególny rozkwit filozofii przyrody (i radykalizacja jej stanowisk) nastąpił w przedrewolucyjnej Francji. Radykalny materializm wiązał się z ateizmem, stając się istotną ideologią polityczną. W Anglii materializm był mniej radykalny i był łączony z teizmem (Joseph Priestley). Materialiści zaprzeczali istnieniu rzeczywistości duchowej. Idąc za kartezjanizmem postrzegali całą rzeczywistość, wraz z istotami żywymi, na podobieństwo mechanizmu. Najbardziej znaczącymi materialistami byli Julien Offray de La Mettrie, Denis Diderot, Paul d’Holbach oraz Joseph Priestley. Diderot i d’Holbach byli czołowymi encyklopedystami, co w znacznym stopniu wpłynęło na profil "Encyclopédie".
David Hume w Anglii starał się odnieść „metodę eksperymentalną” do analizy moralności. W Niemczech Immanuel Kant w "Krytyce czystego rozumu" i innych pracach szczegółowych starał się ugruntować przyrodoznawstwo na mocnych podstawach epistemologicznych.
Nie wszyscy filozofowie podzielali jednak fascynację naukami empirycznymi, co stało się źródłem alternatywnej wobec nich filozofii przyrody. Szczególnie wpływowe były pisma Jean-Jacques’a Rousseau. Oceniał on negatywnie postęp nauk, uważając, że prowadzą do degeneracji człowieka. Idealizował z kolei stan natury, czyli pierwotny stan, w którym ludzie żyli ze sobą i z naturą w harmonii. Johann Wolfgang von Goethe, choć nie odrzucał nauki jako takiej, poprzez swoją krytykę newtonizmu (szczególnie konkurencyjna teoria światła) i przedkładanie metafory organicznej nad mechaniczną, przyczynił się do powstania w kolejnej epoce idealistycznej "Naturphilosophie"
XIX wiek.
Pod koniec XVIII w., częściowo pod wpływem pism Rousseau i Goethego, a częściowo w reakcji na rewolucję francuską, zaczęła narastać opozycja wobec filozofii oświecenia i nowożytnego przyrodoznawstwa, która rozwinięta została w romantyzmie. W jej konserwatywnej postaci (Joseph de Maistre) wiązała się z całościowym odrzuceniem myśli nowożytnej i dążeniem do powrotu do teocentrycznego obrazu świata. W Anglii, w której widoczne stały się konsekwencje rewolucji przemysłowej, krytyka nauki i techniki przyjmowała formy literackie (Mary Shelley, William Blake). Angielscy i niemieccy romantycy wskazywali, że mechanicystyczna, materialistyczna nauka pojmuje naturę w zbyt wąski sposób, proponując bardziej holistyczne, organicystyczne czy wręcz mistyczne podejście. Najbardziej radykalnym nurtem takiej filozofii przyrody była niemiecka "Naturphilosophie".
W 1797 r. Friedrich Wilhelm Joseph von Schelling wydał pracę "Ideen zu einer Philosophie der Natur", która stała się podstawą niemieckiej tradycji filozofii przyrody ("Naturphilosophie"), łączącej osiągnięcia nauk przyrodniczych z ideami romantycznymi. Jej rozwój przypada na dwie pierwsze dekady XIX wieku, a obok Niemiec zdobyła wpływy również w krajach skandynawskich. Obok Schellinga, jej czołowym przedstawicielem był Lorenz Oken. Nurt ten sprzeciwiał się materialistycznemu ujmowaniu natury, proponując ujęcie holistyczne i spirytualistyczne. U podstaw natury leżą niematerialne, transcendentne siły. Niemieccy filozofowie ożywili również starożytną tradycję witalistyczną, uznając materię ożywioną za bardziej fundamentalną od materii nieożywionej i stosując do niej modele biologicznego rozwoju. Niemiecka filozofia przyrody była krytykowana przez empirycznie nastawionych badaczy, uznających ją za przeszkodę do rozwoju nauki. Zdarzało się jednak, że przyczyniała się do pojedynczych odkryć (np. ultrafioletu przez Johanna Wilhelma Rittera). Krytyczna wobec tej tradycji była twórczość Hegla, który stworzył odrębną idealistyczną koncepcję przyrody, włączoną w jego wielki system filozoficzny.
W roku 1859 ukazała się praca "O powstawaniu gatunków" Karola Darwina, zawierająca jego teorię ewolucji i otwierającą nowy rozdział w naukach biologicznych. Praca ta, niemająca filozoficznego charakteru, miała jednak ogromne konsekwencje dla nowoczesnej mentalności i zaowocowała wieloma pracami opierającymi się na niej lub wobec niej krytycznymi.
Jedną z konsekwencji upowszechnienia się ewolucjonizmu w naukach przyrodniczych stało się wyciąganie z niego konsekwencji filozoficznych, przy czym w ewolucjonizmie filozoficznym czasem pojawiają się echa zdezaktualizowanych wcześniej w biologii teorii. Przykładem jest "élan vital", czyli siła życiowa, która ma napędzać ewolucję w filozofii Henriego Bergsona, będąca pojęciem zaczerpniętym z witalizmu. W jego wizji filozoficznej tzw. "ewolucja twórcza" sprawia, że pierwotna inwencja, startując z pojedynczego punktu, rozwija się w różne odgałęzienia, które osiągają doskonałość rozwiązań instynktownych u owadów i inteligentnych u kręgowców, a także mają być podstawową siłą zmieniającą świat. Również wizja Pierre’a Teilharda de Chardin obejmowała ewolucję biologiczną, która jego zdaniem odpowiada ruchowi wykraczającemu poza znany świat fizyczny. Podobnie twierdzenie, że ewolucja Wszechświata dąży do konkretnego celu pojawia się u niektórych współczesnych fizyków teoretycznych, np. u Johna Barrowa i Franka Tiplera, którzy rozwinęli koncepcję zasady antropicznej.
Innym kierunkiem wywiedzionym z ewolucjonizmu biologicznego stał się nurt światopoglądowy określany jako biologizm. Sformułowanie teorii ewolucji i odkrycie jej mechanizmów przez niektórych ewolucjonistów było wykorzystywane jako argument na rzecz monizmu materialistycznego. Taką postawę przyjął Ernst Haeckel, a jego argumenty zostały następnie podjęte przez Engelsa.
Rozwijający się w drugiej połowie XIX w. marksizm, był przede wszystkim filozofią społeczno-polityczną. Jego twórcy, Karol Marks i Fryderyk Engels uznawali jednak, że materializm dialektyczny, na którym się opierał marksizm, można odnieść również do rozwoju przyrody. Tym samym nauki przyrodnicze i społeczne znalazłyby jedność metodologiczną w prawach dialektyki. Głównymi pracami na ten temat były: "Anti-Dühring" (1878) i niedokończona "Dialektyka przyrody" (1883). Koncepcja ta początkowo została przyjęta przez II Międzynarodówkę, z czasem jednak spotkała się z krytyką i odrzuceniem. Wyjątkiem były kraje bloku wschodniego (szczególnie Związek Radziecki), w których stała się ona częścią oficjalnej doktryny naukowej.
Współczesność.
Rozwój nauk ścisłych i przyrodniczych doprowadził do zmierzchu filozofii przyrody, nie rozwiązał jednak wielu podstawowych problemów, podejmowanych dawniej przez filozofów. Z tego powodu, w XX wieku ukształtowała się nowa dyscyplina – filozofia nauki, umieszczająca w centrum zainteresowania nauki empiryczne i ich osiągnięcia. Jej obszar tematyczny obejmował w dużej mierze problematykę dawnej filozofii przyrody. Część filozofii nauki zajmuje się jednak odmiennymi tematami, np. etyką nauki, czy filozofią nauk społecznych.
Filozofia nauki podzielona jest na szereg subdyscyplin, w zależności od obszaru zainteresowania. Obok ogólnej filozofii nauki (zajmującej się ogólną metodologią nauk), najbardziej rozwinięte są filozofia fizyki i filozofia biologii. W ostatnich latach rozwija się również neurofilozofia, łącząca tradycyjną problematykę filozofii umysłu z osiągnięciami neuronauk.
Filozofia fizyki, oprócz badania założeń, podstaw i pojęciowości fizyki, zajmuje się m.in. naturą praw fizycznych, naturą czasu, filozoficznymi (epistemologicznymi i ontologicznymi) konsekwencjami teorii fizycznych (np. teorii kwantowej), determinizmem. Filozofia biologii, oprócz zajmowania się samymi naukami biologicznymi, zajmuje się naturą życia, oraz podstawowymi problemami, założeniami i konsekwencjami ewolucjonizmu i problemami genetyki.
Niektórzy filozofowie (np. Michał Heller i Evandro Agazzi), postulują również powstanie "nowej filozofii przyrody", nie zajmującej się jedynie nauką, ale funkcjonującej w ścisłej z nią łączności.
Obok filozofii nauki, istnieją również inne nurty, które bywają określane jako kontynuujące tradycję filozofii przyrody. Nurty te starają się ujmować przyrodę w szerszym, holistycznym aspekcie, aniżeli robią to nauki przyrodnicze. Należą do nich np. hipoteza Gai Jamesa Lovelocka i Lynn Margulis, ekofilozofia, nurty spirytualistyczne wywodzące się od Gurdżijewa i Rudolfa Steinera. Nazwę tę przyjmują często również luźno związane z nimi nurty ruchu New Age, czasami nie związane w ogóle z filozofią, a także ruch ekologiczny. Współcześnie również rozwijane są tezy teistycznego ewolucjonizmu, który łączy biologiczne mechanizmy zmian w organizmach żywych z filozoficznym pojęciem "Creatio ex nihilo". W ujęciach tych Stwórca nie wytwarza nowych bytów i nie poprawia ich co jakiś czas, ale samo jego istnienie nadaje istnienie stworzeniom. W ten sposób ewolucja Wszechświata, czy ewolucja biologiczna, jest według nich elementem aktu stworzenia i nie są potrzebne nadzwyczajne ingerencje istot boskich.

</doc>
<doc id="55209" url="https://pl.wikipedia.org/wiki?curid=55209" title="Samolot rolniczy">
Samolot rolniczy

Samolot rolniczy to samolot służący do wykonywania zabiegów agrotechnicznych z powietrza (agrolotniczych). 
Samoloty rolnicze przystosowane są konstrukcyjnie do rozpylania chemikaliów sypkich lub płynnych - przede wszystkim nawozów mineralnych lub środków ochrony roślin nad uprawami rolnymi lub lasami. W tym celu, wyposażone są w zbiorniki na chemikalia i aparaturę rozpylającą lub rozpryskującą. Często przystosowane są również zamiennie do gaszenia pożarów lasów przez rozpylanie środków gaśniczych lub wody. 
Historia.
Pierwsze próby zwalczania szkodników roślin za pomocą rozpylania środków chemicznych z samolotu prowadzono w USA w 1921 (samolot Curtiss JN-6), następnie w 1922 w ZSRR (samolot U-1). Na większą skalę zabiegi agrolotnicze zaczęto wykonywać w latach 1925-26 w ZSRR, Niemczech i USA. W 1925 także w Polsce po raz pierwszy eksperymentalnie wykorzystano przebudowane samoloty bombowe Breguet 14 i Potez XV do zwalczania szkodników leśnych, a w 1927 po raz pierwszy w Polsce opylano uprawy rolne (plantacje buraka cukrowego zarażonego grzybem - zobacz: agrolotnictwo w Polsce). Przed II wojną światową jednak zabiegi agrolotnicze na świecie wykonywano na niewielką skalę, a w Polsce poza próbami ich nie prowadzono. Na tym etapie rozwoju, samoloty rolnicze powstawały głównie przez przebudowę już wyprodukowanych samolotów - zwykle przez wyposażenie ich w zbiornik na chemikalia w kadłubie i aparaturę rozpylającą pod kadłubem. Jednym z pierwszych samolotów budowanych fabrycznie w wersji rolniczej był radziecki Po-2 - w latach 1930-1940 zbudowano ich 1235 w wersji rolniczej U-2AP, wyposażonej w zbiornik o pojemności 200-250 kg chemikaliów, będącej modyfikacją dwupłatowego samolotu szkolnego.
Lotnictwo rolnicze rozpowszechniło się na świecie po II wojnie światowej. Samoloty rolnicze produkowano jako fabryczne modyfikacje istniejących konstrukcji do celów rolniczych. Jedne z najpopularniejszych samolotów rolniczych tego pokolenia to radziecki Antonow An-2, a w Polsce PZL-101 Gawron (opracowany na bazie licencyjnego Jaka-12). Początkowo przebudowywano też do tego celu istniejące już samoloty szkolne lub wielozadaniowe, dostępne w dużej liczbie z demobilu. 
Od końca lat 50. zaczęły się pojawiać na świecie samoloty specjalnie konstruowane do celów rolniczych, nie będące modyfikacjami istniejących konstrukcji. Samoloty takie miały konstrukcję optymalizowaną do wykonywania przewidzianych zadań - długotrwałych lotów na małej wysokości (kilku do kilkunastu metrów) i zabierania dużego ładunku chemicznego w stosunku do wielkości samolotu. Dążono do obniżenia jednostkowych kosztów eksploatacji samolotów oraz do poprawy bezpieczeństwa w razie wypadków, których zwiększone ryzyko związane było z lotami na małych wysokościach. 
Jednymi z pierwszych konstrukcji tego typu były amerykańskie Piper Pawnee, Grumman G-164 Ag-Cat (dwupłatowiec) i Snow S2 (produkowany następnie jako Rockwell Thrush). W Polsce opracowano własną konstrukcję PZL-106 Kruk i daleko posunięte rozwinięcie amerykańskiego Thrusha, PZL M18 Dromader, który odniósł następnie duży sukces eksportowy.
Cechy konstrukcyjne.
Typowym układem konstrukcyjnym nowo projektowanych samolotów rolniczych, uwzględniającym szczególnie względy bezpieczeństwa, stał się jednosilnikowy dolnopłat z wytrzymałym stałym podwoziem i kabiną pilota umieszczoną wysoko, stanowiącą klatkę bezpieczeństwa. W większości konstrukcji kabina umieszczona jest za zbiornikiem na chemikalia, żeby w razie awaryjnego lądowania kabina nie została przygnieciona zbiornikiem znajdującym się za nią, ale żeby zbiornik służył jako dodatkowa osłona. 
Napędem samolotów rolniczych budowanych po II wojnie stały się na ogół silniki gwiazdowe, rzadziej rzędowe. Od lat 70., ze względu na zaniechanie produkcji tłokowych silników lotniczych dużej mocy w większości krajów świata, zaczęto stosować także silniki turbośmigłowe. W Polsce powstał na zamówienie ZSRR jedyny samolot rolniczy napędzany silnikiem odrzutowym, M-15 Belphegor.

</doc>
<doc id="55217" url="https://pl.wikipedia.org/wiki?curid=55217" title="Estée Lauder">
Estée Lauder

Estée Lauder, z domu Josephine Esther Mentzer (ur. 1 lipca 1906, zm. 24 kwietnia 2004 w Nowym Jorku) – amerykańska założycielka koncernu kosmetycznego, miliarderka.
Urodziła się w nowojorskim Queens jako najmłodsze z dziewięciorga dzieci. Jej matka, Rose pochodziła z Węgier, a ojciec z Czech. Ojciec prowadził sklep z artykułami żelaznymi. Do branży kosmetycznej weszła za sprawą swego wuja, doktora Johna Schotza, który od 1924 prowadził własne przedsiębiorstwo "New Way Laboratories".
W 1930 poślubiła Joe Laudera, a w 1942 roku zajęła się sprzedażą kosmetyków. W lutym 1944 założyła biuro na 39 East 60th St. Pracę w przemyśle kosmetycznym rozpoczęła od sprzedaży kremów do twarzy, wyprodukowanych we własnej kuchni. W 1946 roku założyła rodzinne przedsiębiorstwo "Estée Lauder Inc.". Przełom nadszedł wraz z powstaniem pierwszego zapachu Lauder – olejku do kąpieli "Youth Dew". Zapach, pozostający na skórze przez cały dzień, cieszył się niezwykłym powodzeniem, gdyż konkurencja stawiały przede wszystkim na kosmetyki pielęgnujące, kosmetyki zapachowe stawiając niemal na ostatnim miejscu. Lauder szybko wykorzystała zainteresowanie, tworząc całą linię kosmetyków "Youth Dew".
Nie mając odpowiednio dużego budżetu na reklamę, regularnie dawała darmowe pokazy w salonach piękności oraz wprowadziła zwyczaj dodawania bezpłatnych próbek przy zakupie kosmetyku lub oferując drobny kosmetyk w prezencie przy zakupie. Koncentrowała się nie na korzyściach zdrowotnych kosmetyku, a na jego wysokiej cenie i jej uzasadnieniu. W 1972 Estée przekazała zarządzenie przedsiębiorstwem swemu synowi Leonardowi. Jako że opierała się wprowadzeniu przedsiębiorstwa na giełdę, akcje weszły na rynek dopiero po jej odejściu z kierownictwa firmy, w 1995 roku.
Na liście miesięcznika "Fortune" z 2003 Lauder było 349. firmą w USA, o przychodach ponad 4,5 miliarda dolarów, zatrudniającą 21,5 tysiąca pracowników. Serie produktów firmy Lauder – "Estee Lauder", "Clinique", "Aramis", "Prescriptives", "Origines" – są sprzedawane w ponad 130 krajach, przy współpracy ze znanymi domami towarowymi (Harrods w Londynie, Galeries Lafayette w Paryżu, Saks Fifth Avenue w Nowym Jorku).
Estee Lauder znalazła się w gronie dwudziestu największych geniuszy biznesu XX wieku według tygodnika "Time" (1998). W wywiadach podkreślała znaczenie sprzedaży jako źródła sukcesu (odwiedzała osobiście salony firmy i brała udział w promocjach produktów). W 2004 roku została odznaczona Medalem Wolności USA.
Cierpiała na lęk wysokości, jej główne biuro mieściło się więc na drugim piętrze (666 Fifth Avenue).
Przypisy.
 

</doc>
<doc id="55221" url="https://pl.wikipedia.org/wiki?curid=55221" title="Bitwa pod Trzcianą">
Bitwa pod Trzcianą

Bitwa pod Trzcianą (Bitwa pod Trzcianem) – starcie zbrojne, które miało miejsce 27 czerwca 1629 podczas wojny polsko-szwedzkiej (1626–1629).
Bitwa pod Trzcianą uchodzi za największe polskie zwycięstwo od czasu bitwy pod Kircholmem – hetman polny koronny Stanisław Koniecpolski zdecydowanie pokonał armię szwedzką dowodzoną przez króla Gustawa Adolfa. W tej głównie kawaleryjskiej bitwie jazda szwedzka za cenę ogromnych strat własnych uratowała swoją piechotę przed nieuchronną zagładą.
Geneza.
Król polski Zygmunt III Waza otrzymał pomoc militarną od cesarza Ferdynanda II w postaci 5 tys. piechoty i rajtarii, których późną wiosną 1629 przyprowadził gen. Jan Jerzy Arnheim i stanął obozem w okolicach Grudziądza. Zgrupowanie to postanowił zlikwidować król szwedzki Gustaw II Adolf wyruszając z Malborka na czele 5 tys. piechoty i 4 tys. jazdy. Gdy Szwedzi dowiedzieli się o połączeniu sił Arnheima z wojskami hetmana Stanisława Koniecpolskiego, rozpoczęli odwrót.
Bitwa.
Szwedzi w odwrocie.
W drogę powrotną do Malborka Szwedzi ruszyli 25 czerwca – pierwszy rankiem wymaszerował z Kwidzyna Herman Wrangel, który miał pod sobą, nie licząc taboru, 46 kompanii piechoty i 25 kompanii jazdy. Jan hrabia Renu, który dowodził 17 kompaniami rajtarów opuścił miasto dopiero wieczorem. Odwrót przeprowadzano w dwóch kolumnach – w jednej piechota z taborami maszerowała do Sztumu, natomiast osłaniająca jej marsz jazda posuwała się boczną drogą idącą przez Trzcianę, Straszewo i Pułkowice do Nowej Wsi, gdzie obie trasy łączyły się ze sobą.
Trzciana.
Koniecpolski postanowił uderzyć na Szwedów, dlatego dowódca posiłkowych wojsk cesarskich feldmarszałek Arnheim na czele austriackiej rajtarii wyruszył z Grudziądza, a wkrótce po nim z Synichu wyruszyła jazda polska. Łącznie Polacy i Austriacy mieli 1,3 tys. husarii (9 chorągwi), 1,2 tys. jazdy kozackiej i 2 tys. rajtarii cesarskiej (piechota austriacka została na miejscu). Następnego dnia zaatakowali tylną straż szwedzką (2 tys. rajtarów i 60 muszkieterów), dowodzoną przez hrabiego Renu. Hetman rzucił do frontalnego ataku jazdę kozacką i rajtarię, sam natomiast zaatakował z husarią prawe skrzydło szwedzkie. Garstka muszkieterów została zmieciona z pola walki, zanim zdołała zmienić front i oddać salwę. Rozpędzona husaria uderzyła z boku na szwedzkich rajtarów. Już po kilku minutach walki szwedzki szyk został złamany, w wyniku czego masa szwedzkiej rajtarii rzuciła się do bezładnej ucieczki na północ w kierunku Straszewa. W pogoń za uciekinierami rzuciła się jazda kozacka. Doszło do rzezi uciekających rajtarów, gdyż ich ciężkie konie nie miały szans, by umknąć dobieranym i szkolonym do walki z Tatarami polskim koniom.
Straszewo.
Pod Straszewem, w odległości około 3 km, stała druga grupa szwedzkiej jazdy licząca 700 żołnierzy, która na odgłos walki ustawiła się w szyku. Wkrótce dołączył do niej hrabia Renu wraz z 300 uratowanymi z pogromu rajtarami, których ustawił w drugim rzucie. Gdy pokazała się ścigająca uciekających Szwedów jazda kozacka, została przywitana salwą z pistoletów, która zatrzymała polską jazdę. Jednak zaraz potem pojawiła się husaria i ruszyła z kopiami w ręku do ataku. Widok ten przeraził szwedzkich rajtarów, którzy nie wytrzymali i rzucili się do ucieczki w kierunku Pułkowic, gdzie stał z resztą jazdy król Szwecji Gustaw Adolf.
Pułkowice.
Stojący pod Pułkowicami (7 km od Trzciany) Gustaw Adolf zdawał sobie sprawę z klęski swojej tylnej straży. Zebrał 2150 nie uczestniczących dotąd w bitwie rajtarów oraz 1 tys. ocalałych z pogromu niedobitków i stawił czoła idącym w pościgu polskim jeźdźcom. Doszło więc do trzeciego już starcia – jadąca na zmęczonych już koniach polska jazda kozacka bez zastanowienia zaatakowała czekające na nich wojska szwedzkie i nie zatrzymała jej nawet silna salwa rajtarskich pistoletów. Wkrótce przybyła husaria wraz z Koniecpolskim i rajtarzy cesarscy.
Obie strony miały w tej chwili po 3 tys. jeźdźców, ale większość Szwedów była wypoczęta, za to Polacy i Austriacy podbudowani dotychczasowymi sukcesami. Szyki obu armii całkowicie się pomieszały i o wyniku bitwy decydowała teraz nie taktyka, a biegłość szermiercza. Ponieważ w tej dziedzinie Polacy zdecydowanie górowali nad Szwedami, wynik starcia był z góry przesądzony. W zażartej walce czynny udział brali obaj wodzowie – Koniecpolski nawet strzałem z pistoletu obalił jednego ze szwedzkich oficerów. W bardzo poważnym niebezpieczeństwie znalazł się sam Gustaw Adolf, który przeżył dzięki ofiarności swoich podkomendnych.
Walka była zacięta, jednak w końcu lepsze wyszkolenie indywidualne polskich jeźdźców doprowadziło do tego, że szyk szwedzki uległ załamaniu. Widząc to, Gustaw Adolf rzucił się do ucieczki w kierunku Sztumu.
Syn feldmarszałka kosztem własnego życia ocalił szwedzką piechotę.
Piechota szwedzka znalazła się teraz w poważnym niebezpieczeństwie. Świadomy zagrożenia Wrangel rzucił do walki ostatni regiment jazdy, którym dowodził jego syn Johann. Wspomagany przez oddział niedobitków spod Trzciany Johann Wrangel stawił czoła posuwającej się szybko jeździe polskiej i austriackiej. Walka była krótka (zginął w niej syn feldmarszałka), jednak wystarczyło to, by piechota zdążyła schronić się za umocnieniami Sztumu. Ponieważ piechota polska i cesarska nie mogły nadążyć za szybko posuwającą się kawalerią, nie można było osaczyć miasta. Zamknięci tam Szwedzi wykorzystali zapadające ciemności i wymknęli się, po czym uszli w kierunku Malborka.
Podsumowanie.
Bitwa doprowadziła do prawie całkowitej likwidacji jazdy szwedzkiej, której straty wyniosły 600 zabitych i 200 wziętych do niewoli, w tym wielu wyższych oficerów. Kosztem swej jazdy doskonała piechota szwedzka w większości ocalała, tracąc ok. 600 zabitych i 300 wziętych do niewoli. Polskie zwycięstwo nie zmieniło stosunku sił, jednak po tej bitwie Szwedzi już do końca wojny nie zdołali odzyskać inicjatywy.
Bitwa dobitnie wykazała, że bez wsparcia piechoty i artylerii jazda szwedzka w otwartej walce nie może jednak równać się z jazdą polską. Na królu Szwecji wielkie wrażenie wywarła jedna z kozackich chorągwi, której żołnierze otoczeni czterema kornetami szwedzkimi, dzięki świetnemu wyszkoleniu indywidualnemu nie dopuścili, by nieprzyjaciel mógł użyć broni palnej. Po bitwie znaleziono w tym miejscu wiele obciętych rąk żołnierzy szwedzkich wraz z trzymanymi przez nie pistoletami. Ocalały z pogromu Gustaw Adolf przyznał, że w takich tarapatach nigdy jeszcze nie był.
Upamiętnienie.
Walki wojsk polskich pod Trzcianą zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, „TRZCIANA 25 VI 1629” (jednakże w istocie bitwa rozegrana została w dniu 27 czerwca).
27 czerwca 2021 w Trzcianie odbyło się uroczyste otwarcie ścieżki edukacyjnej na trasie Trzciano-Straszewo-Pułkowice. Ośmiokilometrowa ścieżka upamiętnia zwycięstwo wojsk polskich w bitwie pod Trzcianą z 27 czerwca 1629. W każdym punkcie znajdują się multimedialne kioski, prezentacje w każdym z nich przedstawiają mapy, obrazy z epoki i fragmenty filmowych scen balistycznych. Instalację przygotowano z inicjatywy Prezesa Rady Ministrów Mateusza Morawieckiego. Projekt wykonała Fundacja Pomorska Inicjatywa Historyczna.

</doc>
<doc id="55222" url="https://pl.wikipedia.org/wiki?curid=55222" title="Larry Lederman">
Larry Lederman

Larry Lederman (ur. 1914, zm. 21 kwietnia 2004 w Mesa (Arizona)) - amerykański działacz sportowy.
W młodości uprawiał zapasy i zdobywał tytuły mistrzowskie na poziomie zawodów międzyuczelnianych. W latach 1962-1966 prezydent Unii Sportu Amatorskiego (Amateur Athletic Union, AAU).
Od lat 60. zajmował się racquetballem; zaadaptował tę dyscyplinę w USA (w 1968 opatentował i zorganizował pierwszy turniej), co przyniosło mu miano "ojca racquetballa".
Znalazł się w kilku amerykańskich sportowych Hall of Fame, m.in. racquetballowej, zapaśniczej i AAU.

</doc>
<doc id="55223" url="https://pl.wikipedia.org/wiki?curid=55223" title="Alejandro Ferretis">
Alejandro Ferretis

Alejandro Ferretis (ur. 1944 roku w Meksyku, zm. 30 marca 2004 roku w San Miguel de Allende) – meksykański aktor filmowy.
Debiutował rolą anonimowego mężczyzny w awangardowym dramacie Carlosa Raygadasa "Japonia" ("Japón", 2003). Rola ta przyniosła mu nagrodę dla najlepszego aktora na Międzynarodowym Festiwalu Filmowym w Buenos Aires oraz nominację (w kategorii najlepszy aktor) do prestiżowej meksykańskiej nagrody filmowej Ariel.
Na początku kwietnia 2004 roku zostały odnalezione jego zwłoki. Prawdopodobnie padł ofiarą morderstwa.

</doc>
<doc id="55224" url="https://pl.wikipedia.org/wiki?curid=55224" title="Ciechocinek">
Ciechocinek

Ciechocinek – miasto w Polsce położone w województwie kujawsko-pomorskim, w powiecie aleksandrowskim, na Kujawach.
Charakterystyka.
W latach 1975–1998 miasto administracyjnie należało do województwa włocławskiego. Miasto położone jest w Kotlinie Toruńskiej, w szerokiej dolinie Wisły, na lewym brzegu rzeki.
Ciechocinek jest miastem o charakterze uzdrowiskowym. W mieście praktycznie nie ma przemysłu, znajdują się tu m.in. szpitale uzdrowiskowe, sanatoria, prewentorium, ośrodki wypoczynkowe (wczasowo-turystyczne), zakłady przyrodolecznicze, pijalnia wód mineralnych, hotele, restauracje, warzelnia soli. Część uzdrowiskowa bogata jest w zieleń parków, skwerów, kwietników i dywanów kwiatowych. Co roku przyjeżdża wielu kuracjuszy i turystów (52 tys. w 1980 r., 85 tys. w 1987 r.). Podstawą rozwoju są wody lecznicze: chlorkowo-sodowe, bromkowe, jodkowe, żelaziste, borowe, które pochodzą z licznych na tym terenie źródeł solankowych. Leczy się tutaj choroby narządów ruchu, reumatyczne, ortopedyczno-urazowe, ginekologiczne, układu oddechowego, nerwowego i krążenia. W tym celu stosuje się wiele zabiegów m.in. kąpiele solankowe, jodobromowe, siarkowe, zawijania borowinowe, balneoterapie (fizykoterapia, inhalacja, irygacja, klimatoterapia, kuracja pitna), gimnastykę i masaże.
Dzięki bogactwu naturalnemu Ciechocinek stał się jedną z bardziej znanych miejscowości uzdrowiskowych w Polsce i Europie. Obecnie w mieście znajduje się kilkanaście zakładów lecznictwa uzdrowiskowego. Przykładem sanatorium uzdrowiskowego z własną bazą zabiegową, w której wykorzystuje się surowce naturalne jest Sanatorium Zdrowie.
W północnej części uzdrowiska znajduje się Park Zdrojowy, założony w latach 1875–1876 w stylu krajobrazowym z licznymi gatunkami drzew i krzewów (także egzotycznymi) jego projektantem i twórcą był Hipolit Cybulski. W parku rosną m.in. kłęk kanadyjski, korkowiec amurski, miłorząb dwuklapowy. Ciechocinek posiada również oryginalny rezerwat florystyczny – stanowisko słonorośli (m.in. soliród zielny, mlecznik nadmorski, aster solny) ujęte od 1962 roku w 1,88 ha rezerwatu Ciechocinek w pobliżu tężni III.
W okolicach Ciechocinka, ze względu na potrzebę ochrony jego specyficznego mikroklimatu, stworzono Obszar Chronionego Krajobrazu Niziny Ciechocińskiej o powierzchni 36814 ha.
Położenie.
Według danych z roku 2009 Ciechocinek ma obszar 15,26 km², w tym:
Miasto stanowi 3,22% powierzchni powiatu.
Sąsiednie gminy.
Aleksandrów Kujawski, Czernikowo, Obrowo, Raciążek
Demografia.
Dane z 31 grudnia 2020:
Nazwa.
Pochodzenie nazwy miejscowości nie jest jednoznaczne. Istnieje kilka teorii na ten temat:
Pierwsza wzmianka o wsi pochodzi z 1379 roku ("Ciechocino"). Nazwa "Ciechocinek" po raz pierwszy pojawiła się w 1520 roku.
Historia.
Od średniowiecza do rozbiorów Polski.
Na obszarze dzisiejszego Ciechocinka istniała niegdyś osada i gród kasztelański Słońsk, po raz pierwszy wymieniony w falsyfikacie mogileńskim z 1065 roku. Zakłada się, że początki Słońska jako prasłowiańskiego opola mogą sięgać VIII-IX wieku, a parafii słońskiej – wieków X-XI. Kasztelania słońska obejmowała tereny położone na prawym brzegu Wisły. Książę Konrad I mazowiecki utrzymywał w Słońsku warzelnie soli (I wzmianka 1235). Przypuszcza się, że duże powodzie XIII wieku, które niszczyły nisko położone części Płocka i Torunia przyczyniły się do zniszczenia Słońska.
Właścicielami Ciechocinka byli:
Istnienie folwarku w Ciechocinku jest poświadczone od roku 1670. Wcześniej Ciechocinek to mała osada bez folwarku. Napływ osadników holenderskich na przełomie XVI i XVII wieku oraz przejście wsi w ręce Niemojewskich stały się dla Ciechocinka i okolic ważnym momentem rozwoju – osuszano bagna, karczowano lasy, odwadniano zalewane tereny, zasiedlano nieużytki.
XVIII wiek to czas powiększania się Ciechocinka – dane z roku 1779 mówią o 50 mieszkańcach Słońska oraz 105 mieszkańcach Ciechocinka z Rozkoszem.
Pod obcą władzą – czasy rozbiorowe.
Po I rozbiorze, kiedy Austria zagarnęła żupy solne w Wieliczce i Bochni, podjęto poszukiwania nadających się do eksploatacji źródeł solanki i największe odkryto właśnie w Ciechocinku. Na mocy „ustawy solnej” z 5 marca 1791 zamierzano wybudować warzelnię soli, lecz późniejsze burzliwe wydarzenia nie sprzyjały realizacji projektu. Do czasu rozbiorów Ciechocinek był w województwie inowrocławskim. Po 23 stycznia 1793 r. jako osada w powiecie radziejowskim znalazł się pod zaborem pruskim, w latach 1807–1815 był w departamencie bydgoskim Księstwa Warszawskiego, a później na mocy Ustawy Konstytucyjnej Królestwa Polskiego z 27 czerwca 1815 został włączony do województwa mazowieckiego Królestwa Polskiego, pozostając w powiecie radziejowskim obwodu kujawskiego.
Po śmierci w 1810 roku ostatniego z Niemojewskich – Ksawerego – lokalne dobra przeszły w ręce jego córek – Barbary i Ksawery. Barbara wyszła za mąż za Józefa Zawadzkiego, a ten w 1823 sprzedał dwie włóki ziemi ze źródłami solankowymi Konstantemu Wolickiemu. Dwa lata później Wolicki przekazał nabyty majątek bezinteresownie Skarbowi Królestwa Polskiego. Na mocy kontraktu z 10 czerwca 1825 przejął na siebie obowiązek wybudowania na koszt Skarbu Królestwa warzelni soli. Zgodnie z treścią ukazu cara Mikołaja I z 10 października 1827 roku Skarb Królestwa wykupił od Józefa Zawadzkiego dobra ciechocińskie. Stało się tak dzięki intensywnym staraniom Stanisława Staszica i Ksawerego Druckiego Lubeckiego. Pod tężnie, warzelnię i plantacje cierni wykupiono obszary należące do Słońska i Wołuszewa. W latach 1824–1829 wybudowano tężnie I i II, tężnia nr III powstała w 1859, które zaprojektował sprowadzony z Saksonii prof. Jakub Graff, natomiast w 1830 roku ukończono budowę warzelni. Z lat 1828–1829 pochodzi też pierwsza wzmianka o leczniczym działaniu tutejszych źródeł – przebywały tu dzieci Franciszka Ksawerego Druckiego Lubeckiego oraz rodzina Ludwika Platera. Te pierwsze odnotowane kąpiele miały się odbywać w starej oberży folwarcznej ulokowanej przy obecnej ulicy Józefa Bema 32. Nowym inwestycjom towarzyszył napływ mieszkańców. Statystyki za rok 1827 podają istnienie w Ciechocinku 10 domów zasiedlonych przez 91 osób, zaś w kolonii Ciechocinek 13 domów i odpowiednio 128 osób.
Wybuch powstania listopadowego przeszkodził w uruchomieniu warzelni. Wolicki, uznany za sprawą uczestnictwa w powstaniu za zdrajcę, przeniósł się do Francji, więc pełną eksploatację zakładu rozpoczęto w 1832 r. po powołaniu Banku Polskiego na jego nowego komisarycznego zarządcę. Od 1836 roku solanki zaczęto komercyjnie wykorzystywać do celów leczniczych. W miejscowej austerii rządowej położonej w obecnym Parku Zdrojowym oraz karczmie na Starym Ciechocinku zainstalowano po cztery miedziane wanny – powstał zalążek zakładu leczniczego i do Ciechocinka zaczęli przybywać kuracjusze. Tę datę przyjmuje się za oficjalne powstanie uzdrowiska w Ciechocinku.
W latach 1837–1842 Ciechocinek włączono do powiatu włocławskiego guberni warszawskiej. Pozostawał w niej aż do roku 1866, kiedy to przeniesiono go do powiatu nieszawskiego tej samej guberni.
Dostępność do uzdrowiska wzrosła po uzyskaniu w 1867 r. połączenia kolejowego. W 1869 wybudowano pierwszy dworzec kolejowy. W związku z ułatwioną od tamtego czasu komunikacją Ciechocinek nazywano niekiedy „przedmieściem Warszawy”.
Pod koniec XIX wieku Ciechocinek był największym uzdrowiskiem w Królestwie i jednym z najmodniejszych na ziemiach polskich.
I wojna światowa.
Z chwilą wybuchu I wojny światowej ogłoszono stan wojenny, a 3 sierpnia 1914 przejął władzę Tymczasowy Komitet Bezpieczeństwa Publicznego mający za przewodniczącego dra L. Lorentowicza. We wrześniu 1915 Ciechocinek został zajęty przez wojska niemieckie i austriackie. Decyzją z 23 marca 1916 osadę włączono do powiatu włocławskiego Generał-Gubernatorstwa warszawskiego. 11 listopada 1916 reskryptem szefa administracji Generał-Gubernatorstwa nadano zaś osadzie prawa miejskie. Miasto przybrało charakter wojskowego uzdrowiska i szpitala polowego zarazem, a lata wojny doprowadziły do dewastacji i rozkradzenia mienia.
II RP.
4 lutego 1919 dekret Rządu Polskiego "„O zarządzie miejskim”" potwierdził prawa miejskie dla Ciechocinka. W latach międzywojennych nastąpił dalszy rozwój i rozbudowa uzdrowiska, między innymi odwiercono pierwszą cieplicę. W 1939 r. miasto liczyło 5200 mieszkańców.
Okupacja niemiecka.
1 września 1939 zorganizowano w Ciechocinku Szpital Wojskowy nr 801 obliczony na 120 łóżek, który działał od rozpoczęcia działań wojennych aż do ewakuacji 8 i 9 września. 12 września miasto zostało zajęte przez brygadę „Netze” Wehrmachtu pod dowództwem generała majora Eccarta Freiherra von Gablenza, wspomagane przez oddziały operacyjne służby bezpieczeństwa Einsatzkommando I z Einsatzgruppe III. Tego samego dnia doszło w mieście do pierwszych aresztowań i zabójstw. Niemieckie oddziały zamordowały 20 rannych żołnierzy Armii „Pomorze” i opiekującą się nimi pielęgniarkę oraz trzech przypadkowo wybranych w mieście cywili. Do 26 września władza w mieście należała do komendantury wojskowej. Za organizację niemieckiej administracji cywilnej odpowiedzialny był szef zarządu administracji cywilnej przy dowództwie 4 Armii Wehrmachtu, SS-Oberführer Fritz Hermann. Osoby, którym nadawano stanowiska, rekrutowały się z szeregów Selbstschutzu, na czele którego w mieście stał Gustaw Tober – podległy dowódcy na powiat SS-Sturmbannführerowi Leo Ostuf Patinie. Pierwszym burmistrzem okupowanego miasta został na kilka dni kowal ze Słońska – Fryderyk Elgert, a po nim nauczyciel Otto Leschner, dyrektorem uzdrowiska zaś Stefan Adam.
26 października na mocy decyzji Hitlera z 8 października Ciechocinek został wraz z całym powiatem nieszawskim włączony do rejencji inowrocławskiej Kraju Warty. 22 grudnia zmieniono nazwę miasta na Hermannsbad i uczyniono stolicą powiatu z władzami powiatowymi rezydującymi w Aleksandrowie Kujawskim. 1 czerwca 1940 rozpoczął się pierwszy sezon kuracyjny w Hermannsbad – z zabiegów mogli korzystać wyłącznie obywatele niemieccy. W II połowie 1940 roku nowym burmistrzem został dyrektor uzdrowiska Reichsdeutsch Willy Scholz. Po nim rządzili tu jeszcze Mohrlock i od roku 1943 – Lindenberg.
Równolegle do prowadzonych na terenie Ciechocinka akcji eksterminacji i wysiedleń zmierzających do utworzenia z uzdrowiska „wzorcowego niemieckiego miasta” otoczonego „odwiecznie niemieckimi wsiami osadników” zawiązywały się lokalne grupy oporu, w których działalność zaangażowanych było ok. 100 osób. Najwcześniej, bo jeszcze w 1939 powstały lokalne agendy Komendy Obrońców Pokoju i Polskiej Organizacji Zbrojnej „Znak”, w kolejnym roku Kujawskiego Związku Polityczno-Literackiego i Narodowej Organizacji Wojskowej. Na przełomie 1940 i 1941 powstał rejon ZWZ-AK Ciechocinek, krypt. „Cerelis”, „N-0-115”. Od 1941 działały Organizacja Wojskowa Związek Jaszczurczy oraz Szare Szeregi. W 1942 zorganizowano Wojskową Służbę Kobiet.
Zamieszkałych w Ciechocinku ok. 700 Żydów, Niemcy zamknęli w getcie, część z nich wysiedlili w 1940 do Generalnego Gubernatorstwa, a pozostałych wymordowali w obozie zagłady Kulmhof w Chełmnie nad Nerem. Szacunkowe i niepełne obliczenia dotyczące natomiast polskich ofiar (grudzień 1945) zamykają się w liczbie 35. Polacy byli pozbawiani mienia i sukcesywnie wysiedlani przez Niemców w głąb Rzeszy na roboty przymusowe. W ich miejsce sprowadzono ok. 1000 Niemców z krajów nadbałtyckich, Besarabii, Wołynia, Generalnego Gubernatorstwa oraz z obszaru samej Rzeszy. Wraz z postępującymi klęskami wojsk niemieckich miasto z uzdrowiska przemieniało się w wojskowy szpital, a okres niemieckiej ewakuacji przypłaciło dewastacją i grabieżą mienia. Niemcy opuścili Ciechocinek między 18 a 20 stycznia 1945. 19 stycznia podpalili magazyny żywnościowe w warzelni soli, dworcu kolejowym, budynku przy dworcu oraz Łazienki nr 2, „Świteziankę” i „Warszawiankę”.
Miasto zostało zdobyte 23 stycznia 1945 roku przez oddziały 125 korpusu armijnego 47 armii I Frontu Białoruskiego. W zdobywaniu Ciechocinka brała również udział 3 dywizja piechoty im. Romualda Traugutta (po wojnie poległym w czasie zdobywania miasta wzniesiono Pomnik Braterstwa Broni na pl. Gdańskim).
Czasy Polski Ludowej.
Po wkroczeniu Sowietów władzę przejęła radziecka Komenda Miasta z porucznikiem Mordowcewem jako jej przewodniczącym. Utworzono punkt zborny dla powracających przymusowych robotników oraz jeńców wojennych, wśród których przeważali obywatele ZSRR. Punkt istniał do 25 lipca 1945, ale Sowieci zatrzymali niektóre obiekty do marca 1946, a wojskowi zarządzali poniemieckimi majątkami aż do 1950 roku.
Część zasiedlających okolice Niemców nie ewakuowała się przed inwazją sowiecką – zostali oni skierowani do prac przymusowych, a następnie skoncentrowani w obozie w Potulicach, gdzie wielu z nich nie doczekawszy się przesiedlenia poniosło śmierć.
Po odzyskaniu niepodległości Ciechocinek wszedł w obszar powiatu nieszawskiego, w 1948 roku decyzją Rady Ministrów przemianowanego na aleksandrowski, wchodzącego w skład województwa pomorskiego. W latach 1950–1975 r. Ciechocinek był w województwie bydgoskim. W latach 1975–1998 miasto administracyjnie należało do województwa włocławskiego. Statystyki za rok 1946 podawały liczbę 4130 mieszkańców Ciechocinka.
7 lutego 1945 wybrano Radę Miejską. Pierwszym powojennym burmistrzem został działacz PPS Adam Drużyński, zaś przewodniczącym Miejskiej Rady Narodowej inny członek PPS – Beniamin Kościelecki. Później coraz wyraźniej zaznaczała się dominacja PPR.
Pierwszy powojenny sezon kuracyjny rozpoczął się 20 maja 1945, a zamknął 31 października. Dyrektorem Państwowego Zakładu Zdrojowego został Jan Hajduk, a lekarzem uzdrowiskowym Bolesław Janczewski. Reaktywowano Komisję Zdrojową (rozwiązaną w 1967, kiedy jej funkcje przejęło miasto i PPUC). Z zabiegów skorzystało 2600 osób. Miasto dysponowało 2425 łóżkami w 62 obiektach.
Od 1954 roku pozostawano przy nazwie Przedsiębiorstwo Państwowe Uzdrowisko Ciechocinek. Od roku 1955 datuje się boom budownictwa sanatoryjnego – do roku 1989 zbudowano 5 szpitali uzdrowiskowych, 21 sanatoriów, 1 prewentorium, 1 dom wczasów leczniczych.
W 1974 roku miasto podłączono do sieci gazowej.
W 1975 roku otwarte zostało Muzeum Uzdrowiska.
III RP.
Pierwsze wolne wybory samorządowe 27 maja 1990 przyniosły zwycięstwo miejskiemu Komitetowi Obywatelskiemu „Solidarność”. Przewodniczącą Rady Miejskiej została lekarka Maria Wronka, a burmistrzem – Andrzej Soborski.
5 listopada 1994 z ulicy Zdrojowej 11 rozpoczęło nadawanie lokalne Radio Las Vegas, które działało na obszarze Ciechocinka i okolic. Właścicielem radia był lokalny biznesmen Janusz Ceglewski. Program nadawany był na częstotliwości 69,83 MHz (pasmo OIRT), a od 2000 z wieży ciśnień na częstotliwości 92,8 MHz. Radio emitowało głównie utwory disco polo, słynęło też z organizacji pikników rodzinnych. Z przyczyn finansowych stacja została sprzedana spółce medialnej Ad.Point i 16 czerwca 2002 zaprzestała nadawania, po czym została przekształcona w Radio Brawo, emitujące głównie przeboje z poprzednich dekad. 1 czerwca 2006 r. Radio Brawo zostało przyłączone do sieci katolickich rozgłośni Radia Plus, zaś rok później studio i nadajnik przeniesiono do Torunia.
Powodzie w Ciechocinku.
Powodzie nawiedzające Ciechocinek stanowiły przez wieki ważną przeszkodę w jego egzystencji i rozbudowie. Dla przeciwdziałania skutkom powodzi i celem umożliwienia dalszych inwestycji usypano w 1872 roku pierwszy w Ciechocinku wał przeciwpowodziowy długości 6500 m. Drugi i trzeci usypano od strony Bruków Wołuszewskich na długość po 550 m każdy. Czwarty, pełniący funkcję wału wewnętrznego, powstał od strony ul. Warzelnianej w 1896 roku. Jednak niedopatrzenia przy budowie i eksploatacji spowodowały, że wały nie spełniły swojego zadania podczas powodzi w latach 1888, 1889, 1891.
Katastrofalna powódź 1924 roku zniszczyła m.in. parter budynku Siedmioklasowej Szkoły Powszechnej przy ówczesnej ul. Toruńskiej. Spowodowała znaczące straty w urządzeniach leczniczych i zniweczyła wiele inwestycji z lat 1919–1924. W latach 1924–1925 odremontowano, podniesiono i poszerzono wał ochronny oraz przeprowadzono wielką akcję melioracyjną terenów Ciechocinka według projektów prof. Nadolskiego oraz prof. K. Milicera.
W latach 1963–1970 wybudowano Elektrownię Wodną we Włocławku. Pełni ona również funkcję zbiornika retencyjnego chroniącego Ciechocinek przed powodziami. Jej trwająca powyżej 10 lat samodzielna, niezgodna z pierwotnymi założeniami eksploatacja i porzucenie planów kaskadyzacji dolnego biegu Wisły wraz z odwlekającą się w czasie realizacją budowy stopnia wodnego w Nieszawie stwarzają obecnie narastające z czasem ryzyko nagłej katastrofy.
Transport.
Transport drogowy.
Drogi przebiegające przez teren miasta lub znajdujące się w jego pobliżu:
W miejscowości Odolion znajduje się węzeł drogowy „Ciechocinek” umożliwiający zjazd z Autostrady A1 na Ciechocinek i Aleksandrów Kujawski.
Komunikację autobusową w Ciechocinku i okolicach zapewnia przedsiębiorstwo Kujawsko-Pomorski Transport Samochodowy. Można spotkać tutaj także autobusy Arriva (PKS Toruń), PKS Polonus Warszawa, PKS Bydgoszcz, PKS Konin, PKS Kalisz, PKS Łódź, PKS Płock, PKS Łęczyca, Lubelskie Linie Autobusowe (d. PKS Wschód) i in. Miasto posiada bezpośrednie połączenia autobusowe z Włocławkiem, Toruniem, Bydgoszczą, Warszawą, Lublinem, Łodzią, Gdańskiem, Płockiem, Kaliszem, Koninem oraz ze stacją kolejową w Aleksandrowie Kujawskim.
Transport kolejowy.
W Ciechocinku znajduje się stacja kolejowa, która jest ostatnią stacją na linii Aleksandrów Kujawski – Ciechocinek. Ruch pociągów pasażerskich został wstrzymany w grudniu 2011 r. Obecnie miasto nie ma stałych połączeń kolejowych.

</doc>
<doc id="55229" url="https://pl.wikipedia.org/wiki?curid=55229" title="Energia rozpadu">
Energia rozpadu

Energia rozpadu – energia wydzielająca się podczas rozpadu promieniotwórczego będąca częścią energii wiązania jądra. Jest ona unoszona przez produkty rozpadu w postaci energii kinetycznej oraz przez kwanty promieniowania gamma. Część tej energii może być przekazana elektronom rozpadającego się atomu, czemu towarzyszy zmiana ich konfiguracji lub jonizacja atomu.
Znając masę spoczynkową formula_1 atomu przed rozpadem oraz masy produktów rozpadu formula_2 energię rozpadu można obliczyć z równania wynikającego z równoważności masy i energii:
gdzie formula_4 – prędkość światła w próżni.
Rozpadowi spontanicznemu ulegają tylko te jądra, których energia rozpadu jest większa od zera, czyli masa jądra jest większa od sumy mas produktów hipotetycznego rozpadu.

</doc>
<doc id="55234" url="https://pl.wikipedia.org/wiki?curid=55234" title="Ułamek dziesiętny">
Ułamek dziesiętny

Ułamek dziesiętny – zapis liczby rzeczywistej w postaci ułamka, którego mianownik jest potęgą o wykładniku naturalnym liczby 10.
Ułamki dziesiętne zapisuje się bez kreski ułamkowej, za to specjalną funkcję pełni separator dziesiętny (przecinek dziesiętny lub kropka w krajach anglosaskich), który oddziela część całkowitą wartości bezwzględnej liczby od części ułamkowej tej wartości.
Kolejne miejsca po separatorze dziesiętnym oznaczają części dziesiąte, setne, tysięczne itd.
Aby z postaci dziesiętnej otrzymać postać zwykłą, wystarczy liczbę zbudowaną z cyfr na prawo od przecinka zapisać w liczniku ułamka, którego mianownik jest potęgą 10 o wykładniku równym liczbie cyfr na prawo od przecinka.
Przykłady:
Liczbę wymierną można zapisać w postaci skończonego ułamka dziesiętnego wtedy i tylko wtedy, gdy jego nieskracalna postać ma mianownik o postaci 2"n"·5"k", gdzie "n" i "k" są liczbami naturalnymi.

</doc>
<doc id="55235" url="https://pl.wikipedia.org/wiki?curid=55235" title="Dekodowanie">
Dekodowanie



</doc>
<doc id="55238" url="https://pl.wikipedia.org/wiki?curid=55238" title="Kodowanie">
Kodowanie



</doc>
<doc id="55239" url="https://pl.wikipedia.org/wiki?curid=55239" title="Światło (DTP)">
Światło (DTP)

Światło – potoczne określenie każdego pustego miejsca pomiędzy elementami tekstowymi lub graficznymi na kolumnie publikacji poligraficznej lub innej podobnej, np. na stronie internetowej lub w prezentacji multimedialnej. Światła mogą być w pustych miejscach, ale także na jednolitych lub wzorzystych tłach.
Światła są niezbędne, aby informacja tekstowo-graficzna prezentowała się w sposób estetyczny i funkcjonalny. Zbyt duże zagęszczenie wszelkich elementów na stronie powoduje, że światła nie ma, a więc publikacja „nie oddycha”. Odbiorca ma wrażenie nadmiernego ścisku, tłoku, a czasem nawet bałaganu, i to nawet w sytuacji usystematyzowanego ułożenia wszystkich elementów względem siebie. Odbiór przekazu jest utrudniony, ponieważ niedobór światła uniemożliwia szybkie rozróżnianie formalnych elementów budowy strony (np. rozróżnianie sąsiednich pionowych bloków tekstu). Natomiast stosowanie nadmiaru światła jest dozwolone w niemal wszystkich sytuacjach – a poprawność jego użycia jest uzależniona jedynie od koncepcji projektanta. Jedynym zastrzeżeniem jest tutaj światło wewnątrz akapitu tekstu, w którym zbyt duże odległości pomiędzy sąsiednimi wierszami tekstu są ewidentnym błędem projektowym, rozpraszającym uwagę odbiorcy od zintegrowanego tematycznie bloku informacji.
Do świateł zaliczamy:

</doc>
<doc id="55240" url="https://pl.wikipedia.org/wiki?curid=55240" title="Telemach">
Telemach

Telemach (gr. Tēlémachos od τῆλε „daleko” i μαχος „walka”) – w mitologii greckiej syn Odyseusza i Penelopy.
Urodził się tuż przed rozpoczęciem wojny trojańskiej. Jeszcze jako dziecko wpadł do morza, uratowały go delfiny. Dlatego Odyseusz miał na tarczy delfina.
Razem z matką czekał 20 lat na powrót ojca. W czasie nieobecności Odyseusza opiekował się nim zaufany przyjaciel ojca Mentor. Kiedy Telemach dorósł, postanowił wyruszyć w podróż, w poszukiwaniu informacji o ojcu. Zalotnicy jego matki wysłali okręt, który miał zniszczyć statek Telemacha. Telemach kazał popłynąć inną drogą, dzięki temu uratował siebie i całą załogę. Odwiedził Menelaosa i Nestora.
Podczas odwiedzin u Nestora przyjęła go Polykasta, córka Nestora. Istnieją przekazy, że miał z nią dwoje dzieci - Persepolisa i Homera.
Po powrocie na Itakę spotkał Odyseusza u pasterza Eumajosa. Stanął przy ojcu w walce z zalotnikami Penelopy.
Odyseusz zginął z ręki Telegonosa, swojego syna z Kirke, który nie znał ojca. Wtedy Telemach objął władzę nad Itaką. Po śmierci ojca ożenił się z Kirke, kochanką Odyseusza. Urodził im się syn Latynus, przodek mieszkańców Italii, Latynów. Według innych źródeł poślubił Nauzykaę, córkę Alkinoosa.
Telemach jest postacią literacką w "Odysei" Homera w czterech pierwszych pieśniach, występuje także w "Telegonii" Eugemmona z Kyreny, François Fénelon w 1699 napisał dzieło "Przygody Telemaka", gdzie opisuje dzieje mitologicznego bohatera.

</doc>
<doc id="55242" url="https://pl.wikipedia.org/wiki?curid=55242" title="Hektor (syn Priama)">
Hektor (syn Priama)

Hektor (gr. Hektōr, łac. Hector) – w mitologii greckiej królewicz i najdzielniejszy bohater trojański; bohater "Iliady" Homera.
Uchodził za syna Priama i Hekabe (Hekuba). Był bratem Parysa, Deifoba i Kasandry oraz mężem Andromachy.
Początkowo był przeciwnikiem wybuchu wojny o Helenę. W czasie wojny trojańskiej zabił Patroklosa (myślał, że to Achilles, którego zbroję miał na sobie Patroklos), za co w odwecie zginął z ręki Achillesa pod murami Troi. Nawoływania rodziny Hektora do jego powrotu do twierdzy opisuje "Lament Andromachy" autorstwa Homera.
Chcąc pomścić śmierć przyjaciela (Patroklosa) oraz zemścić się na jego zabójcy, Achilles zawlókł ciało Hektora do obozu greckiego, wystawił je niepochowane na żer zwierząt tj. psów i sępów, co było największą karą dla starożytnych, gdyż oznaczało skazanie duszy na wieczną tułaczkę po ziemi. Ponadto przyczepił je do swego rydwanu i codziennie rano przejeżdżał pod murami Troi. Dopiero Priam wybłagał u niego oddanie zwłok w zamian za cały wóz złota. Po uroczystościach pogrzebowych Hektora (kremacja) w Troi zarządzono dwunastodniową żałobę, uszanowaną przez Greków.
Miał ciało atletycznej budowy i wybitnie męskie rysy twarzy.
Hektor starał się nie ulegać emocjom. Cechowały go honor i odwaga (pomimo strachu, stanął do pojedynku z Achillesem), którym to wartościom pozostał wierny do końca. Był również bardzo przywiązany do rodziny – żony Andromachy i syna Astyanaksa. Hektor kochał swojego ojca Priama oraz Troję i oddał za nich życie. Homer opisuje go panegirycznie jako rycerza bez skazy i wad, w życiu prywatnym przedstawiony został jako wspaniały mąż i ojciec. Stanowi więc przykład bohatera wyidealizowanego.

</doc>
<doc id="55243" url="https://pl.wikipedia.org/wiki?curid=55243" title="Penelopa">
Penelopa

Penelopa (gr. "Penelope" lub "Penelopeia") – córka Periboi i Ikariosa, postać w Odysei, żona Odyseusza, matka Telemacha, wzór wiernej żony; przez okres dwudziestu lat oczekiwała powrotu męża (10 lat wojny trojańskiej i 10 lat tułaczki Odyseusza), zwodząc ubiegających się o jej rękę 108 zalotników (przyrzekła wybrać jednego z nich na męża, gdy ukończy tkać szatę dla swojego teścia) przy pomocy podstępu (aby odwlec ukończenie szaty, pruła nocą tkaninę, nad którą pracowała w dzień, por. beczka Danaid).
Po śmierci Odyseusza została żoną Telegonosa. Zamieszkała z nim, Kirke i Telemachem na Wyspach Błogosławionych.

</doc>
<doc id="55244" url="https://pl.wikipedia.org/wiki?curid=55244" title="Priam">
Priam

Priam (gr. Príamos, łac. Priamus) – w mitologii greckiej król Troi; jeden z bohaterów "Iliady" Homera.
Wnuk Ilosa, uchodził za syna Laomedona i nimfy Strymo, córki boga rzeki Skamander. Według "Iliady" miał 20 żon, a z nimi 50 synów oraz 12 córek. Był mężem Arisbe, córki Meropsa, a później Hekaby. 
Troilos, Hektor*, Agaton, Polites*, Deifobos*, Antifones, Idomeneos, Likaon, Esakos, Tymoetes, Polidor, Demokos, Laodokus, Echefron, Helenos*, Polidamas*, Pandaros, Pammon, Hypokios, Antyfos, Hiponoos, Gorgition, Archemakos, Mylios, Kebriones, Melanipos, Mestor, Filemon, Glaukos, Astygones, Ewagoras, Atas, Doryklos, Bias, Dryops, Chersydamas, Telestas, Chromius, Demokoon, Askaniusz, Hyperion, Egoneos, Klonios, Deioptes, Lizytos, Polidemon, Iso, Echemmon, Parys*, Dios.
Iliona, Meduza, Lizymacha*, Arystodema, Kreuza*, Polidekta, Aretuza, Poliksena*, Ewandra, Medesykasta*, Laodika*, Kasandra*.
Jego stałym doradcą był Antenor. Podczas oblężenia miasta Priam niezmiennie okazywał przychylność porwanej przez swego syna Helenie. U Achillesa wybłagał zwrot ciała Hektora. Po zdobyciu Troi przez Greków na zakończenie wojny trojańskiej zginął z ręki syna Achillesa – Neoptolemosa.

</doc>
<doc id="55245" url="https://pl.wikipedia.org/wiki?curid=55245" title="Agamemnon (mitologia)">
Agamemnon (mitologia)

Agamemnon (gr. "Agamémnōn", łac. "Agamemnon") – w mitologii greckiej syn Atreusza i Aerope, (w niektórych mitach ojcostwo przypisywane jest Plejstenesowi), starszy brat Menelaosa, pochodził z rodu Atrydów. Król Argolidy, krainy, w której najważniejszymi miastami były Argos, Mykeny, Tiryns, Midea. Według najpóźniejszego przekazu był królem Lakedajmonu ze stolicą Amyklaj. Od jego przodków nazywano go czasem Atrydą, Pelopidą lub Tantalidą.
Rodzina.
Żoną jego była Klitajmestra, siostra Heleny, wcześniej żona Tantala, którego zabił Agamemnon, za co był ścigany przez Dioskurów i musiał ożenić się z wdową po rywalu. Małżeństwo to od początku nie było udane. Z tego związku Agamemnon miał kilkoro dzieci: Chrysotemis, Elektrę (Laodikę), Ifigenię (Ifianassę) i Orestesa.
Mity.
Po porwaniu Heleny, na prośbę Menelaosa, został naczelnym wodzem wyprawy Greków na Troję. Gdy zebrały się wszystkie okręty płynące na wyprawę nie mogły opuścić portu, ponieważ Artemida postanowiła się zemścić na Agamemnonie za jego arogancję wobec niej. W końcu zażądała od niego, by poświęcił swoją córkę Ifigenię, na co się zgodził, co z kolei spowodowało gniew żony. W micie o oblężeniu Troi według Jana Parandowskiego bogini lituje się nad niewinną dziewczyną i każe złożyć w ofierze łanię.
W czasie oblężenia Troi Agamemnon brał udział w napadach na pobliskie miasta. W czasie jednego z nich porwał jako brankę Chryzejdę – kapłankę Apollina. Gdy odmówił jej wydania, Apollo zesłał na wojska greckie zarazę. Od tego momentu rozpoczyna się opowieść Iliady. Przerażeni Achajowie próbują zmusić Agamemnona, żeby wydał Chryzejdę, ale ten żąda od Achillesa oddania mu swojej ukochanej – branki Bryzejdy. Spór ten powoduje wycofanie się Achillesa z udziału w wojnie trojańskiej. Jednak po jakimś czasie Agamemnon zdaje sobie sprawę, że bez udziału najlepszego wojownika nie będzie można wygrać wojny. Odsyła więc Bryzeidę do obozu Achillesa i prosi go o powrót na pole walki. Obiecuje mu także rękę jednej ze swoich córek.
Po zdobyciu Troi w udziale przypada mu córka Priama, Kasandra. Urodziła mu ona dwóch synów – Teledamosa i Pelopsa.
Śmierć.
W czasie gdy Agamemnon walczył w Troi, jego żona Klitajmestra miała kochanka Ajgistosa, który postanowił zabić prawowitego męża. 
Kiedy Agamemnon wrócił z wojny, w domu czekała już na niego żona wraz ze swoim kochankiem. Klitajmestra przywitała męża serdecznie, nie dając po sobie poznać żadnych oznak nienawiści, więc Agamemnon ani jego świta nic nie przeczuwali. Jedynie przywieziona jako wojenna branka przez Agamemnona i pozostawiona pod bramą Kasandra krzyczała, że czuje krew i że nad tym domem wisi klątwa. Klitajmestra zaprowadziła Agamemnona do kąpieli i kiedy ten wycierał się ręcznikiem, ona zarzuciła na niego własnoręcznie utkaną sieć. Wtedy też zza kolumny wyskoczył Ajgistos i zadał mu dwa ciosy mieczem, a Klitajmestra odrąbała mu głowę toporem, tak samo zabiła też Kasandrę. Nie oszczędzono także nikogo ze świty wodza. Zabici zostali też synowie Kasandry i Agamemnona.
Wersji śmierci Agamemnona jest kilka. Niektóre źródła podają, że Agamemnon zginął w czasie uczty powitalnej, inne, że w czasie kąpieli. Udział Klitajmestry w tej zbrodni jest też różnie opisywany. Jedni twierdzą, że żona podarowała mu koszulę z zaszytymi rękawami lub zarzuciła na niego szatę z sieci, bez otworu na szyję i ręce i nie mógł się przez to bronić. Inna wersja brzmi, że Klitajmestra miała go osobiście zabić toporem, gdyż była zazdrosna o Kasandrę.
Grób Agamemnona znajduje się w ruinach Myken (Spartanie twierdzą, że został on pochowany w Amyklaj).
Masakra ta odbyła się trzynastego dnia miesiąca Gameliona (stycznia), który Klitajmestra ustanowiła dniem świątecznym.
W literaturze pięknej.
Agamemnon jest jednym z głównych bohaterów "Iliady" Homera oraz tragedii "Agamemnon" Ajschylosa. Do historii Agamemnona nawiązuje również wiersz "Grób Agamemnona" Juliusza Słowackiego.

</doc>
<doc id="55246" url="https://pl.wikipedia.org/wiki?curid=55246" title="Kod kreskowy">
Kod kreskowy

Kod kreskowy, kod paskowy (ang. "barcode") – graficzna reprezentacja informacji poprzez kombinację ciemnych i jasnych elementów, ustaloną według symboliki reguł opisujących budowę kodu, (np. jego wymiary, zbiór kodowanych znaków, algorytm obliczania cyfry kontrolnej i inne) danego kodu. Kod kreskowy przeznaczony jest dla czytników elektronicznych. Ma na celu umożliwienie automatycznego odczytywania informacji. Głównym zastosowaniem kodu kreskowego jest automatyczna identyfikacja produktów w szeroko pojętej logistyce.
Zasady działania.
W trakcie odczytywania kodu techniką skanowania, światło pochodzące z czytnika, uformowane w cienką wiązkę (laser), przesuwa się wzdłuż czytanego kodu, w danym momencie oświetla niewielki punkt kodu, następnie światło to jest odbijane przez jasne elementy kodu (przerwy), a pochłaniane przez jego ciemne elementy (kreski, pola), co odczytuje fotodioda. Światło odbite od przerw powoduje powstanie w czytniku silniejszych sygnałów elektrycznych, natomiast w wyniku braku odbicia (kreski) powstają sygnały słabsze. W zależności od grubości kresek/przerw, różny jest też czas trwania poszczególnych sygnałów. Czas trwania każdego impulsu koduje informacje, które są tłumaczone przez dekoder czytnika na cyfry, litery lub inne znaki i przesyłane do komputera.
Występują również kody wykorzystujące więcej niż dwa kolory (np. Ultracode), co umożliwia zapisanie większej ilości informacji.
Odwzorowanie kodów paskowych w materiale plastycznym np. metal, plastik lub guma może być wykonane przez wgłębienia. Ma to miejsce w kodach "Bumpy Bar Code". W tym przypadku czytnik analizuje kształty cienia w zagłębieniach przy skośnym ustawieniu źródła światła.
Zastosowanie kodów.
Kody kreskowe posiadają wiele zastosowań w różnych dziedzinach działalności. Do najważniejszych z nich można zaliczyć:
Ze względu na fakt znakowania towarów w sprzedaży detalicznej oraz wydawnictw, do najczęściej spotykanych należą symboliki EAN (Europa) i UPC (Ameryka Północna).
Rodzaje kodów.
Występuje około 250 rozwiązań w dziedzinie kodów kreskowych. W związku z tym istnieje kilka sposobów ich podziału:
Jednowymiarowe.
Kraj rejestracji i umowne znaczenie prefixu kodu EAN-13 i UPC-12.
Według prefiksu.
Urządzenia odczytujące.
Początkowo do odczytu używano specjalnie zmodyfikowanych piór świetlnych, które musiały być przesuwane tuż nad kodem prostopadle do pasków, co okazywało się niewygodne. Obecnie do odczytu używa się czytników (zwanych także skanerami) różnorodnej konstrukcji, umożliwiających odczyt z pewnej odległości i mniej czułych na ustawienie odczytywanego kodu, które można, ze względu na technologię wykonania, generalnie podzielić na:
Dodatkowo, wśród skanerów laserowych wyróżnia się skanery jednoliniowe oraz wieloliniowe. Skanery wieloliniowe mają dodatkowe promienie ułożone równolegle lub w kształt pięciokąta albo gwiazdy. Umożliwia to jeszcze większą niezależność od położenia odczytywanego kodu względem okna skanera.
Wraz ze wzrostem precyzji (gęstości) kodu oraz jego stopnia skomplikowania (np. kody matrycowe względem liniowych), wzrastają wymagania stawiane skanerom do jego poprawnego odczytu.
Zobacz też.
RFID – Radiowy kod kreskowy

</doc>
<doc id="55261" url="https://pl.wikipedia.org/wiki?curid=55261" title="Szew">
Szew

Szew – połączenie sąsiadujących ze sobą struktur, np.:

</doc>
<doc id="55265" url="https://pl.wikipedia.org/wiki?curid=55265" title="Lucjusz Kwinkcjusz Cyncynat">
Lucjusz Kwinkcjusz Cyncynat

Lucjusz Kwinkcjusz Cyncynat, "Lucius Quinctius Cincinnatus" „Kędzierzawy” (V wiek p.n.e.) – patrycjusz rzymski, konsul w roku 460 p.n.e. 
W 458 p.n.e. został obwołany przez senat rzymski dyktatorem Rzymu podczas wojny z ludem Ekwów. Według legendy senat dokonał wyboru, gdy Cyncynat orał pole. Posłowie, wysłani przez senat, najpierw nakazali mu założyć togę i, dopiero gdy Cyncynat pojawił się w stosownym stroju, przekazali mu wieść o wyborze. Po odniesionym zwycięstwie i odbytym triumfie natychmiast zrzekł się urzędu i związanej z nim nieograniczonej władzy, by powrócić do pracy na roli. Stał się przez to symbolem cnót obywatela rzymskiego.
Cyncynat został powtórnie dyktatorem w 439 p.n.e. i uspokoił tłum, wzburzony zamordowaniem plebejusza Spuriusa Meliasa. 
Cyncynat był wielokrotnie przywoływanym wzorem cnót obywatelskich. Jego dokonania opisał rzymski historyk Tytus Liwiusz, i właśnie dzięki niemu Cyncynat okazał się jedną z najpopularniejszych postaci starożytności rzymskiej, znanych literaturze i historiografii europejskiej epoki nowożytnej. Powszechnie występującym, niezaprzeczalnym wzorem cnót obywatelskich okazał się Cyncynat w szczególności dla szlachty polskiej XVI w. oraz myślicieli oświecenia i polskiego pozytywizmu. Był ideowym wzorcem dla twórców wielu państw przełomu XVIII i XIX w., m.in. Stanów Zjednoczonych i Księstwa Warszawskiego, a także nurtu patriotycznego wolnomularstwa. Na jego cześć nazwano miasto Cincinnati oraz towarzystwo weteranów wojny niepodległościowej Ameryki.

</doc>
<doc id="55266" url="https://pl.wikipedia.org/wiki?curid=55266" title="Kraftwerk">
Kraftwerk

Kraftwerk (niem. „siłownia” (w znaczeniu: „elektrownia”), wymowa: [ˈkʁaftvɛɐk]) – niemiecki zespół tworzący muzykę elektroniczną, wywodzący się ze sceny krautrockowej, założony w 1970 roku przez Ralfa Hüttera i Floriana Schneidera. Od połowy lat 70. do połowy lat 80. do grupy należeli także Wolfgang Flür i Karl Bartos, tworząc tym samym kwartet uznawany za „klasyczny” skład Kraftwerk.
Początkowo zespół nagrywał wyłącznie w języku niemieckim, a od 1977 do 1991 roku albumy Kraftwerk ukazywały się zawsze w dwóch wersjach językowych: niemieckiej i angielskiej. Dodatkowo zespół tworzył francuskie, hiszpańskie i japońskie wersje niektórych piosenek. Wiele utworów grupy zawierało też wstawki nagrane po włosku i rosyjsku, oraz w wyżej wymienionych językach. Większość płyt Kraftwerk to tzw. albumy koncepcyjne poświęcone różnym środkom transportu i będące refleksją nad wpływem urządzeń technologicznych na człowieka.
Kraftwerk uznawany jest za jedną z najbardziej wpływowych grup w historii muzyki, której utwory inspirowały rzesze twórców synth popu, electro, techno, a także new wave. Zespół tworzył bardzo awangardowe, zwłaszcza jak na standardy lat 70. i 80., eksperymentalne kompozycje, dzięki którym uznawany jest za pioniera muzyki elektronicznej, a członkowie grupy postrzegani są jako „ojcowie chrzestni” tego gatunku. Za najpopularniejszy utwór grupy uważa się „Das Model” („The Model”) wydany w roku 1978, który stał się międzynarodowym przebojem w 1982 roku.
Historia.
Florian Schneider i Ralf Hütter poznali się w późnych latach 60. jako studenci uniwersytetu muzycznego im. Roberta Schumanna w Düsseldorfie. Wspólnie udzielali się na scenie niemieckiej muzyki eksperymentalnej, nazywanej „krautrockiem”. Występowali w kwintecie o nazwie Organisation, który w 1970 roku wydał swój jedyny album "Tone Float" i wkrótce po tym rozwiązał się.
W pierwotnym składzie Kraftwerk, oprócz Schneidera i Hüttera, znaleźli się Klaus Dinger i Andreas Hohmann. Pierwsza płyta, zatytułowana po prostu "Kraftwerk", zawierała wyłącznie instrumentalne nagrania, powstałe przy użyciu takich instrumentów jak gitara, perkusja, skrzypce czy flet. Została nagrana we własnym studio muzycznym zespołu o nazwie Kling Klang, znajdującym się na Mintropstraße w Düsseldorfie, gdzie miały powstawać wszystkie kolejne dzieła Kraftwerk. Wydany w listopadzie 1970 roku album spotkał się ze średnim sukcesem w Niemczech. W zespole krótko występował gitarzysta Michael Rother, jednak w 1971 roku razem z Dingerem odszedł z Kraftwerk, by założyć formację Neu!. W tym samym roku na kilka miesięcy Kraftwerk opuścił także Ralf. Na początku 1972 roku wydana została kolejna, również instrumentalna płyta, "Kraftwerk 2". Podobnie jak poprzednia, była umiarkowanym sukcesem na niemieckiej liście sprzedaży. Przez pewien czas Kraftwerk istniał jako duet, a w maju 1973 zagrał swój pierwszy zagraniczny koncert, w Paryżu. Jesienią 1973 roku ukazał się album "Ralf und Florian", szerzej wykorzystujący syntezatory i automaty perkusyjne, a także po raz pierwszy zawierający wokal. Wkrótce do zespołu dołączył Wolfgang Flür.
Przełomowym dla zespołu momentem było wydanie płyty "Autobahn" w 1974 roku, z tytułową elektroniczną suitą, trwającą ponad 22 minuty. Kompozycja „Autobahn” miała w zamyśle autorów oddawać monotonię długich podróży tytułowymi autostradami Nadrenii. Płyta prezentowała szeroki rozwój muzyczny zespołu: zastosowano na niej rozbudowane partie wokalne, a brzmieniowo czerpała już w większości z dźwięków wygenerowanych elektronicznie. Album przyniósł grupie prawdziwą międzynarodową popularność, plasując się w pierwszej piątce list sprzedaży w USA i Wielkiej Brytanii, a także w top 10 w Niemczech i Australii. Podczas trasy koncertowej promującej płytę "Autobahn" ukształtował się skład zespołu, uważany dziś za klasyczny: Ralf Hütter, Florian Schneider, Wolfgang Flür i Karl Bartos. Z grupą blisko współpracował także artysta Emil Schult, który mimo iż nie był oficjalnym członkiem zespołu, to przez wiele lat dbał o oprawę graficzną płyt i pełnił funkcję menedżera, okazjonalnie biorąc udział w pisaniu utworów. Jesienią 1975 światło dzienne ujrzał kolejny krążek, "Radio-Aktivität", wydany międzynarodowo pod tytułem "Radio-Activity". Tytuł albumu był grą słowną nawiązującą zarówno do radioaktywności jak i komunikacji radiowej. Choć nie sprzedał się tak dobrze jak poprzednie wydawnictwo, to singel tytułowy cieszył się dużą popularnością we Francji.
W 1976 roku zespół rozpoczął prace nad kolejnym albumem, "Trans Europa Express", uznawanym za jeden z najważniejszych w dyskografii zespołu. Tematycznie był on hołdem dla pociągów ekspresowych Trans-Europ-Express (TEE) i odnosił się do osiągnięć kultury europejskiej, w tym prądów takich jak ekspresjonizm i futuryzm. Płyta została także nagrana po angielsku jako "Trans-Europe Express" i zapoczątkowała zwyczaj wedle którego zespół tworzył niemiecko- jak i anglojęzyczne wersje swoich albumów. Wydana w 1977 roku, spotkała się z sukcesem komercyjnym, a tytułowe nagranie trafiło na listy przebojów w Europie i USA. Wiosną 1978 roku na rynku pojawił się siódmy album Kraftwerk, "Die Mensch-Maschine" (ang. "The Man-Machine"), poruszający temat relacji człowieka z maszynami, który miał stać się kolejnym przełomowym momentem w karierze grupy. Zespół zorganizował dwa koncerty promujące album: w Paryżu i Nowym Jorku. Członkowie zespołu nie wystąpili na nich jednak osobiście – zamiast nich na scenie pojawiły się roboty. Były one tak wiernie odwzorowane na muzykach, że publiczność nie spostrzegła tego od razu. Nagranie „Die Roboter” („The Robots”) posłużyło jako pierwszy singel promujący album i osiągnęło średni sukces na listach. Płyta "Die Mensch-Maschine" osiągnęła spory sukces na międzynarodowych notowaniach, a jako kolejne single wydano „Das Model” i „Neon Lights”.
Po kilku latach pracy nad nowym materiałem Kraftwerk powrócił w 1981 roku płytą "Computerwelt" (ang. "Computer World"). Tematyką albumu były komputery, w tamtym czasie ogrywające coraz większą rolę w życiu człowieka. Z płyty pochodził popularny singel „Taschenrechner”, nagrany i wykonywany na żywo w kilku wersjach językowych, m.in. jako „Pocket Calculator” po angielsku i „Dentaku” po japońsku. Album "Computerwelt" był kolejnym międzynarodowym sukcesem, a zespół wyruszył w swoje pierwsze światowe tournée, udzielając ok. 90 koncertów w Europie, Ameryce Północnej, Azji i Australii, w tym siedem razy występując w Polsce. Latem 1981 zespół wydał singel „Computer Love” z nagraniem „The Model” na stronie B, który uplasował się w top 40 na brytyjskiej liście sprzedaży. Kiedy didżeje radiowi zaczęli bardziej interesować się nagraniem ze strony B, wytwórnia EMI zdecydowała się pod koniec roku wydać singel ponownie, tym razem umieszczając „The Model” na stronie A. Na początku 1982 roku piosenka zdobyła szczyt listy singlowej w Wielkiej Brytanii i top 10 w Niemczech, stając się największym przebojem Kraftwerk. Wkrótce na brytyjskie zestawienia trafił w końcu album "Trans-Europe Express" i singel „Showroom Dummies”.
Wydanie kolejnej płyty Kraftwerk, zatytułowanej "Techno Pop", zapowiedziano na rok 1983. Wydany został nawet pierwszy singel, „Tour de France”, który powstał na zamówienie francuskiej telewizji publicznej i dyrekcji kolarskiego wyścigu dookoła Francji Tour de France jako motyw przewodni wydarzenia. Piosenka osiągnęła sukces na międzynarodowych listach przebojów, choć wydanie "Techno Pop" zostało wstrzymane ze względu na poważny wypadek rowerowy Ralfa Hüttera, przez który tkwił on w śpiączce. Mimo to, większość nagrań pojawiła się jednak w zmienionych wersjach na kolejnej płycie, "Electric Cafe" z 1986 roku. Był to ostatni album nagrany w klasycznym składzie Hütter-Schneider-Flür-Bartos, a zarazem pierwszy stworzony w systemie cyfrowym. Wydawnictwo promowały dwa single, w tym „Musique Non Stop”, któremu towarzyszył nowatorski teledysk. Album nie powtórzył jednak sukcesu poprzednich płyt zespołu i otrzymał mieszane recenzje. W 1987 roku z zespołu odszedł Wolfgang Flür, którego zastąpił Fritz Hilpert.
W 1990 roku z grupy odszedł Karl Bartos, a po roku do Kraftwerk na krótko dołączył Fernando Abrantes, którego z kolei zastąpił wkrótce Henning Schmitz, współpracujący z Kraftwerk od dawna. Tak uformowany skład zespołu utrzymał się przez następne 17 lat. W 1991 roku ukazała się płyta z remiksami starszych utworów, zatytułowana "The Mix", którą promowały nowe wersje „Die Roboter” i „Radioaktivität”. Spotkała się ona z mieszanym przyjęciem ze strony fanów i krytyków, głównie ze względu na brak premierowych kompozycji. Po wydaniu tej kompilacji nastąpiła kilkuletnia przerwa zespołu w wydawaniu nowego materiału. Zespół wciąż sporadycznie koncertował, w drugiej połowie lat 90. m.in. występując pierwszy raz od kilkunastu lat w Japonii i USA. Kilka nowych utworów zostało wykonanych podczas koncertów w tamtym okresie, jednak nie zostały one nigdy oficjalnie wydane. W 1999 roku zespół wznowił singel „Tour de France” na nośniku kompaktowym i skomponował dżingiel na wystawę światową Expo 2000 w Hanowerze. Media odnotowały fakt, że Hütter i Schneider otrzymali za swoją pracę wysoką sumę 400 tysięcy marek. Na bazie dżingla powstał później singel „Expo 2000”, który spotkał się ze względnym sukcesem na listach sprzedaży. Wolfgang Flür opublikował autobiografię pt. "Kraftwerk: Ich war ein Roboter", która wzbudziła sporo kontrowersji.
Kolejny studyjny album z premierowym materiałem, "Tour de France Soundtracks", został wydany latem 2003 roku i był rozwinięciem powstałego 20 lat wcześniej projektu. Płyta zebrała pozytywne opinie i spotkała się z sukcesem komercyjnym w Europie, będąc pierwszym numerem 1 Kraftwerk na niemieckiej liście sprzedaży. Krążek promowały single „Tour de France 2003” i „Aerodynamik”, które osiągnęły średni sukces w międzynarodowych notowaniach. W tym samym roku zespół wyruszył w długą, trwającą z przerwami dziesięć miesięcy trasę koncertową. W roku 2005 grupa wydała pierwszy w swojej dyskografii album koncertowy, "Minimum-Maximum", wraz z towarzyszącym DVD, składający się z utworów nagranych podczas tournée z poprzedniego roku. Album spotkał się z sukcesem na listach i pozytywnym odbiorem krytyków otrzymując także nominację do nagrody Grammy w kategorii na najlepszy album elektroniczny lub taneczny.
W kwietniu 2008 zespół rozpoczął kolejną serię koncertów, dając występy m.in. w Irlandii, na Ukrainie oraz w Krakowie, gdzie trzema koncertami w hucie im. T. Sendzimira uświetnił festiwal Sacrum Profanum, poświęcony współczesnej muzyce niemieckiej. Florian Schneider nie brał udziału w żadnym z koncertów i opuścił grupę jeszcze w tym samym roku, pozostawiając Ralfa Hüttera jako jedynego członka oryginalnego składu Kraftwerk. Zastąpił go Stefan Pfaffe, technik odpowiedzialny za wizualizacyjną stronę koncertów. W roku 2009 Kraftwerk zagrał serię koncertów wykorzystujących technologię trójwymiarową, a w połowie roku zespół przeniósł swoje studio nagraniowe Kling Klang do Meerbusch, miasta położonego ok. 10 km na zachód od Düsseldorfu. Jesienią 2009 osiem albumów zespołu z lat 1974–2003 ukazało się w wersjach zremasterowanych, dostępnych także w formie boxu "Der Katalog" (ang. "The Catalogue").
Stefan Pfaffe rozstał się z zespołem w 2012 roku, a jego stanowisko objął Falk Grieffenhagen. W kwietniu 2012 roku w nowojorskim Muzeum Sztuki Nowoczesnej zespół dał serię koncertów pt. "Retrospective 1 2 3 4 5 6 7 8", w ramach której przez osiem kolejnych dni wykonywał chronologicznie swoje albumy w całości, od "Autobahn" do "Tour de France Soundtracks". Występy zostały wyprzedane, a projekt powtórzono w lutym 2013 w londyńskiej galerii sztuki Tate Modern, gdzie również spotkał się on z olbrzymim zainteresowaniem. Na początku 2014 roku Kraftwerk otrzymał Grammy Lifetime Achievement Award za całokształt twórczości, a rok później płytę "Autobahn" włączono do Grammy Hall of Fame. W międzyczasie zespół regularnie koncertował, a zwieńczeniem tego okresu był drugi album koncertowy, wielopłytowy "3-D Der Katalog" (ang. "3-D The Catalogue"), wydany w maju 2017. Wydawnictwo spotkało się z sukcesem na listch i pozytywnym odbiorem krytyków, a w 2018 zostało uhonorowane nagrodą Grammy za „najlepszy album elektroniczny lub taneczny”.
W kwietniu 2020 Florian Schneider zmarł wskutek choroby nowotworowej. W lipcu niemieckojęzyczne wersje płyt Kraftwerk po raz pierwszy zostały światowo udostępnione w serwisach streamingowych, a w grudniu ukazała się nowa kompilacja z remiksami pt. "Remixes". W 2021 zespół został wprowadzony do Rock and Roll Hall of Fame.
Wpływ na muzykę popularną.
Zespół Kraftwerk wywarł wpływ na szerokie grono artystów wykonujących różne gatunki muzyczne. W latach 70. twórczością kwartetu w dużej mierze inspirował się David Bowie, czemu dał wyraz na trzech płytach tworzących tzw. „trylogię berlińską”. Były to albumy "Low", "„Heroes”" i "Lodger", wydane w latach 1977–1979. Muzyką Kraftwerk zainspirował się też hip-hopowiec Afrika Bambaataa, tworząc utwór „Planet Rock”, który wykorzystywał sample z „Trans-Europe Express” i „Numbers”. Twórczość zespołu stanowiła przede wszystkim inspirację dla szeregu twórców synth popu przełomu lat 70. i 80., takich jak Gary Numan, OMD, Depeche Mode, Modern Talking, The Human League, Ultravox, Erasure, Pet Shop Boys, Soft Cell, Eurythmics czy Visage, dając w konsekwencji początek takim gatunkom jak techno, house, drum and bass, elektronicznej muzyce tanecznej i wszelkim formom muzyki industrialnej. Kraftwerk przypisuje się jako inspirację nawet dla artystów z pogranicza punk rocka i alternatywy, takich jak Blondie, Joy Division, Björk, Nine Inch Nails, LCD Soundsystem czy Radiohead.
Skład zespołu.
Obecny skład.
Źródło:

</doc>
<doc id="55268" url="https://pl.wikipedia.org/wiki?curid=55268" title="Tengwar">
Tengwar

Tengwar (qya. "litery", "znaki") – system znaków stworzony przez J.R.R. Tolkiena na potrzeby zapisu quenyi i sindarinu, języków występujących w mitologii Śródziemia. Według "Silmarillionu" tengwar został opracowany przez elfów w zamierzchłych czasach, a twórcą kanonicznej wersji tengwaru jest Fëanor.
W Śródziemiu tengwar był w powszechnym użyciu i były nim zapisywane wszystkie najważniejsze języki (quenya, sindarin, Czarna Mowa, westron). System ten może jednak równie dobrze służyć do zapisu dowolnego innego języka, również polskiego. Większość próbek tengwaru zapisanych przez samego Tolkiena to teksty w języku angielskim.
Przykłady tekstów zapisanych tengwarem znajdujemy głównie w publikacjach Tolkiena – w samym "Władcy Pierścieni", w innych książkach jak np. w zbiorze pieśni "The Road Goes Ever On" (wiersze "Namárië" i "A Elbereth"), w listach, na ilustracjach i wielu innych. Wiele przykładów i opisów tengwaru znajdujemy w tekstach Tolkiena opublikowanych przez jego syna, Christophera Tolkiena, w 12 tomowym cyklu "The History of Middle-earth". Tengwarowe manuskrypty i ilustracje autorstwa J.R.R. Tolkiena były również publikowane w czasopismach poświęconych językom elfów.
Budowa znaków.
Tengwar jest prosty w zapisie, ponieważ składa się głównie z powtarzających się elementów – podstawowe litery składają się z rdzenia ("telco": krótkiego, przedłużonego, bądź opuszczonego) i łuku ("lúva": w prawo, w lewo, podwójne), a połowa z nich ma jeszcze podkreślenie łuku. Spośród nich za podstawowe i pierwotne uważano te znajdujące się w pierwszym rzędzie od góry. Istnieją również litery dodatkowe o bardziej złożonej konstrukcji.
Tengwar jest abugidą, jego znaki odpowiadają tylko spółgłoskom, a samogłoski są reprezentowane przez znaki diakrytyczne osadzone dookoła nich. Warto również wspomnieć, iż występuje także pełne pismo (pismo Beleriandu) w którym samogłoski są osobnymi tengwami. Przykład pełnego pisma to np. inskrypcja na Zachodniej Bramie Morii.
Systematyka.
Litery są usystematyzowane w cztery serie ("témar"). Pierwsze dwie oznaczały najczęściej spółgłoski przedniojęzykowe i wargowe, a trzecia i czwarta miały zmienne właściwości. W quenyi służyły do zapisu spółgłosek tylnojęzykowych oraz labializowanych. W Trzeciej Erze (na potrzeby Westronu) uściślono ich podział, przez co dwie ostatnie oznaczały spółgłoski zadziąsłowe (powstałe w wyniku palatalizacji przedniojęzykowych) i tylnojęzykowe.
Podstawowe litery pogrupowane są też w sześć rzędów ("tyeller"). Ich znaczenie jest zmienne w zależności od języka. Ogólnie podwójny łuk oznacza dźwięczność, a podniesiony trzon – spółgłoskę szczelinową. Fëanor, tworząc systematykę dla potrzeb quenyi, podzielił je na spółgłoski: bezdźwięczne zwarte, dźwięczne połączenia nosowych ze zwartymi, bezdźwięczne szczelinowe, bezdźwięczne połączenia nosowych ze zwartymi, dźwięczne nosowe, ustne (nie-nosowe, za czasów tworzenia bezdźwięczne; teoretycznie powinny tu być nosowe bezdźwięczne).
Rzędem liter o trzonie zarówno ponad i poniżej linii łuków Fëanor oznaczył głoski przydechowe. W Trzeciej Erze nie było już takich głosek i znaczenie ich liter zlało się ze znaczeniem pierwszego rzędu.
Głoski reprezentowane przez szósty rząd, teoretycznie przypisany spółgłoskom nosowym bezdźwięcznym, były najsłabsze w wymowie, które z tego powodu zanikały. Skutkiem tego było wykorzystanie "wakujących" liter do zapisu samogłosek w piśmie Beleriandu.

</doc>
<doc id="55270" url="https://pl.wikipedia.org/wiki?curid=55270" title="Szew (anatomia kręgowców)">
Szew (anatomia kręgowców)

Szew (szew kostny) () – nieruchome połączenie kości za pomocą bardzo krótkich (ok. 0,5 mm) włókien łącznotkankowych, zaliczane do więzozrostów. Jest to spojenie charakterystyczne dla kości czaszki.
Podział szwów w zależności od kształtu brzegów:
Szew (szew skórny) (łac. "raphe") – łącznotkankowe pasma, zazwyczaj w płaszczyźnie pośrodkowej ciała stanowiące miejsca przyczepu symetrycznych mięśni. Do tej grupy należą:
lub stanowiące miejsce połączenia powłok obu połówek ciała:
Nazwę "raphe" noszą również następujące

</doc>
<doc id="55271" url="https://pl.wikipedia.org/wiki?curid=55271" title="Porsche 924">
Porsche 924

Porsche 924 – samochód sportowy klasy kompaktowej produkowany przez niemiecką firmę Porsche w latach 1975-1988.
Historia modelu.
W latach siedemdziesiątych firma Volkswagen zapragnęła wejść na rynek samochodów sportowych nowym modelem, którego zaprojektowanie zleciła firmie Porsche. Prace nad nowym projektem, noszącym kodową nazwę EA 425, rozpoczęły się w roku 1972. Światowy kryzys paliwowy spowodował jednak nieoczekiwaną zmianę planów i koncern VW zrezygnował z jego produkcji. Porsche dysponując gotowym samochodem, przejęło projekt i zajęło się wytwarzaniem swojego auta. Postanowiono więc powrócić do koncepcji modelu Porsche 356, który był skomponowany ze standardowych części, produkowanych na dużą skalę, dla zachowania niższej ceny. Zerwano wówczas z odwieczną zasadą, że Porsche musi mieć silnik z tyłu, w dodatku chłodzony powietrzem.
Przy projektowaniu 924 brano pod uwagę wiele koncepcji zastosowania napędu. Dla zachowania idealnego prowadzenia pojazdu, zrezygnowano z silnika za tylną osią. Przeszkodą było także czerpanie części z regałów magazynowych Volkswagena. Za nowoczesne rozwiązanie zaczęto wtedy uważać chłodzenie cieczą, silnik z przodu i przedni napęd. Nie skuszono się jednak na panujące wówczas (i do tej pory) trendy. Inżynierowie Porsche wiedzieli, że takie rozwiązanie nie może mieć miejsca w sportowym aucie. Korzystając z doświadczenia przy produkcji modelu Porsche 914, zrezygnowano również z centralnie ułożonego silnika, który był bardzo niewygodny w obsłudze i drastycznie ograniczał miejsce w kabinie. Ostatecznie przyjęto silnik z przodu, skrzynię biegów z tyłu. Taki układ, zwany transaxle, dawał wyśmienite rezultaty.
Na efekty nie trzeba było długo czekać. Dziewięćset dwudziestka czwórka okazała się hitem rynkowym. Na tańsze Porsche, w porównaniu do innych produktów firmy, mogło pozwolić sobie znacznie więcej nabywców niż dotychczas. W ciągu 10 lat produkcji z taśm zakładów NSU w Neckarsulm zjechało około 120000 sztuk (dla porównania - model Porsche 911 Turbo sprzedał się od początku produkcji do 2001 roku w około 15000 egzemplarzy).
Od roku 1975 do 1985 Porsche 924 było proponowane klientom w kilku wersjach. Opcjonalnie można je było wyposażyć w zdejmowany dach (wersja Targa), manualną pięciobiegową skrzynię biegów (później weszła do wyposażenia standardowego) lub trzybiegowy automat, większe piętnastocalowe felgi z oponami o szerokości 205 mm, klimatyzację, elektrycznie podnoszone szyby, spryskiwacze reflektorów i tylną wycieraczkę. W Porsche 924 nie ma wspomagania kierownicy. Obok podstawowej wersji silnikowej o pojemności dwóch litrów i mocy 125 KM, produkowane było także od 1978 roku Porsche 924 Turbo o mocy 170 KM (od 1985 - 177 KM) z mocniejszymi hamulcami, lekko zmodyfikowanym zawieszeniem oraz charakterystycznymi wlotami powietrza na pasie przednim.
Ten sam dwulitrowy silnik, choć oczywiście zmodyfikowany, znaleźć można także w Porsche 924 Carrera. Wyprodukowane w bardzo niewielkich seriach przeznaczone były do startów w wyścigach. 924 Carrera powstało w trzech wersjach: Carrera GT (210 KM), Carrera GTS (245 KM) Carrera GTR (375 KM, przy czym moc obniżono do 320 KM podczas startów w Le Mans w 1980 roku). Są to obecnie pojazdy zdecydowanie kolekcjonerskie.
W 1985 roku został zaprezentowany model Porsche 924S, produkowany przez trzy lata. Silnik zapożyczony z modelu Porsche 944 rozwijał moc 150 a później 160 KM. Zawieszenie, hamulce i koła mocowane na 5 śrub były już znane z wcześniejszych 924 Turbo. Także osiągi były zbliżone do wcześniejszych Turbo, był to samochód szybszy od cięższego 944.
Porsche 924 oferowane na rynku amerykańskim było fabrycznie dostosowane do wymagań tamtejszego rynku. Zmiany obejmowały głównie silniki, które były zdecydowanie słabsze ze względu na wymogi dotyczące czystości spalin. Wersja podstawowa (w Europie studwudziestopięciokonna) miała kolejno 95, 110, aż w końcu 115 KM. Wersje Turbo i 924S także były słabsze. Osłabione 924 Turbo, na rynku amerykańskim sprzedawane było z zawieszeniem, hamulcami i kołami takimi samymi jak wersje wolnossące. Pochodzące zza oceanu egzemplarze można także poznać po masywniejszych, wystających zderzakach i dodatkowych światłach odblaskowych po bokach. Porsche 924 z silnikiem 95 KM i trzybiegowym automatem sporo traciło na osiągach w stosunku do wersji podstawowej.
Bazując na tych samych założeniach konstrukcyjnych, co w modelu 924, Porsche opracowywało w latach siedemdziesiątych także następcę dla modelu 911, nazwanego Porsche 928. Jego prezentacja odbyła się w 1977 roku. Nie wyparł on jednak klasycznego modelu 911.
Model 924 zapoczątkował nowy trend Porsche, który trwał aż do 1995 roku, kiedy zakończono produkowanie 968. Najpierw na świat przyszło 924, tuż po nim 928. W 1981 roku zaprezentowano Porsche 944, model pośredni pomiędzy spokojnym 924 a 928, a później jego następcę - Porsche 968. Te samochody, wraz ze swoimi odmianami, tworzą całą rodzinę przedniosilnikowych, chłodzonych cieczą samochodów z układem transaxle. 

</doc>
<doc id="55273" url="https://pl.wikipedia.org/wiki?curid=55273" title="Salzburg">
Salzburg

Salzburg (czes. "Salcburk", hist. "Solnohrad"; pol. hist. "Solnogród") – miasto statutarne w Austrii, stolica kraju związkowego Salzburg oraz powiatu Salzburg-Umgebung, do którego miasto jednak nie należy. Położone w pobliżu granicy z Niemcami w Alpach, nad rzeką Salzach, na wysokości 424 m n.p.m. Miejsce urzędowania polskiego konsula honorowego. Miasto jako ważne centrum turystyczne oraz sportów zimowych jest jedną z najczęściej odwiedzanych przez turystów miejscowości w Austrii. Stare miasto Salzburga o dużych walorach historycznych zostało wpisane w 1996 na Listę światowego dziedzictwa kulturowego UNESCO.
Historia.
Pierwszymi osadnikami na tych terenach byli Celtowie. W okresie Cesarstwa Rzymskiego, za panowania Klaudiusza powstało tutaj miasto "Municipium Claudium Iuvavum", które stanowiło ważny ośrodek rzymskiej prowincji Noricum. W VII wieku dotarł na te tereny św. Rupert podczas swej podróży misyjnej z polecenia księcia Bawarii, Teodora II. W 696 św. Rupert założył klasztor św. Piotra, który jest uważany za najstarszy klasztor na obszarze niemieckojęzycznym, a może nawet i na świecie, oraz żeński zakon benedyktyński Nonnberg.
Św. Rupert został pierwszym biskupem Salzburga oraz nadał miastu nazwę „Salzburg”, co oznacza „Zamek Solny”. Doceniał rolę i wartość soli.
Pod koniec XIV wieku Salzburg uzyskał niezależność od Bawarii. Stał się siedzibą arcybiskupstwa Świętego Cesarstwa Rzymskiego, a po jego sekularyzacji był stolicą Elektoratu Salzburga w latach 1803–1805.
W 1805 r. Salzburg, wraz z Berchtesgaden, został przyłączony do Cesarstwa Austrii.
W 1809 r. obszar Salzburga został ponownie przyłączony do Królestwa Bawarii po przegranej Austrii pod Deutsch-Wagram.
Podczas Kongresu Wiedeńskiego w 1815 Salzburg został ostatecznie przyznany Austrii, natomiast Rupertigau i Berchtesgaden zostały przekazane Bawarii.
Podczas II wojny światowej znajdował się tutaj obóz koncentracyjny. Podczas bombardowania wojsk alianckich zniszczono 7600 domów i zabito 550 mieszkańców. Chociaż uszkodzone zostały most oraz kopuła katedry, większość budynków architektury barokowej zachowała się. Salzburg jest jednym z niewielu miast o tak jednolitym charakterze architektonicznym. Wojska amerykańskie wkroczyły do miasta 5 maja 1945.
Główne zabytki i atrakcje turystyczne.
W sezonie turystycznym liczba turystów przekracza liczbę mieszkańców. Najbardziej odwiedzane atrakcje turystyczne miasta to:
Kawiarnie Salzburga.
Przez wiele wieków historii pełni rolę ważnego ośrodka handlowego i komunikacyjnego. W 1683, po odparciu armii tureckiej spod wiedeńskich murów, w obozie Kary Mustafy znalezione zostają zapasy kawy. W całej Austrii zaczynają powstawać kawiarnie. Pierwszą tego typu kawiarnią w Salzburgu zostaje istniejąca do dziś Café Tomaselli. Kawiarnia ta jest najstarszą do dziś istniejącą kawiarnią Europy Zachodniej. Bywali w niej: Wolfgang Amadeus Mozart, Michael Haydn, Hugo von Hofmannsthal i Max Reinhardt. Nieco później powstaje druga tradycyjna kawiarnia – dziewiętnastowieczna Café Fürst, w której w 1890 wymyślono słynne czekoladki: Mozartkugel (z niem. "kule Mozarta").
Transport.
W mieście istnieje komunikacja autobusowa, trolejbusowa oraz system S-Bahn. Główna stacja kolejowa w mieście to Salzburg Hauptbahnhof.
Współpraca.
Miejscowości partnerskie:

</doc>
<doc id="55297" url="https://pl.wikipedia.org/wiki?curid=55297" title="Projekt Runeberg">
Projekt Runeberg

Projekt Runeberg – biblioteka cyfrowa wzorowana na Projekcie Gutenberg, inicjatywa umieszczenia w Internecie wolnodostępnych elektronicznych wersji dzieł nordyckiej literatury i sztuki. W ramach projektu publikowane są wyłącznie teksty i ilustracje starsze niż 70 lat (od śmierci twórcy), czyli niechronione już prawem autorskim majątkowym.
Projekt został rozpoczęty w roku 1992 roku, jego nazwa pochodzi od nazwiska narodowego poety Finlandii Johana Ludviga Runeberga.
Działanie projektu Runeberg oparte jest o technologię Wiki – w sieci umieszczane są fotokopie stron danych dzieł oraz ich surowa postać po przetworzeniu przez OCR. Odwiedzający WWW dokonują korekty.

</doc>
<doc id="55300" url="https://pl.wikipedia.org/wiki?curid=55300" title="Andrzej Zaucha (dziennikarz)">
Andrzej Zaucha (dziennikarz)

Andrzej Zaucha (ur. 1967 w Zakliczynie) – polski dziennikarz, korespondent, reporter.
Życiorys.
Absolwent Wydziału Dziennikarstwa i Nauk Politycznych Uniwersytetu Jagiellońskiego w Krakowie. Od 1997 korespondent w Rosji, najpierw dla „Gazety Wyborczej”, następnie radia RMF FM, a od 2007 Faktów TVN. Współpracuje też z redakcjami TVN24 i TVN24 BiS, a od 2021 przygotowuje również relacje z Białorusi, Ukrainy oraz pozostałych państw regionu.
Ceniony za swoje reportaże z Rosji, w tym z Czeczenii i Syberii. Autor wydanego w 2003 reportażu "Moskwa. Nord-Ost", poświęconego atakowi na moskiewski teatr na Dubrowce w październiku 2002.
Dla stacji TVN i TVN24 relacjonował również m.in. wybory prezydenckie i parlamentarne w Rosji, demonstracje polityczne w Moskwie, Katastrofę polskiego Tu-154 w Smoleńsku czy Aneksje Krymu przez Rosję.
W marcu 2022, po rozpoczęciu rosyjskiej agresji na Ukrainę i przyjęciu przez rosyjski parlament ustawy godzącej w media (przewidującej do 15 lat więzienia za "nieprawdziwe" - z punktu widzenia Kremla - informacje na temat działań rosyjskiej armii), został wycofany z terytorium Rosji.

</doc>
<doc id="55302" url="https://pl.wikipedia.org/wiki?curid=55302" title="Janowo (Rumia)">
Janowo (Rumia)

Janowo (kaszb. Rëmiô Janowò) – największa dzielnica Rumi, graniczy z Cisową. 
latem 1939 otwarto nowe osiedle mieszkaniowe dla kolejarzy w Rumi-Janowie, składające się z 34 domków bliźniaczych, z których każdy posiadał dwa mieszkania, zabudowania gospodarcze i ogródek.
Na jej terenie znajdują się domy jednorodzinne, osiedla bloków mieszkalnych z wielkiej płyty oraz bloki nowego budownictwa, parki, sklepy, poczta, instytucje oświatowo-wychowawcze i biblioteka. Obecnie Janowo jest centrum kulturalnym Rumi. Głównymi osiami komunikacyjnymi dzielnicy jest ul. Dąbrowskiego. Połączenie z centrum miasta umożliwiają autobusy komunikacji miejskiej (linie nr. 87, R). Znajduje się tu również przystanek Szybkiej Kolei Miejskiej. 
W październiku 2022 otwarto węzeł integracyjny pod przystankiem Szybkiej Kolei Miejskiej na szybszy wjazd na DK6.

</doc>
<doc id="55305" url="https://pl.wikipedia.org/wiki?curid=55305" title="Subhumans">
Subhumans



</doc>
<doc id="55310" url="https://pl.wikipedia.org/wiki?curid=55310" title="Asocjacja">
Asocjacja



</doc>
<doc id="55312" url="https://pl.wikipedia.org/wiki?curid=55312" title="Kościół św. Marcina w Krakowie">
Kościół św. Marcina w Krakowie

Kościół św. Marcina – zabytkowy kościół ewangelicki w Krakowie przy ul. Grodzkiej 56.
Znajduje się w nim siedziba krakowskiej parafii ewangelicko-augsburskiej oraz diaspory ewangelicko-reformowanej. Ponadto odprawiane są nabożeństwa Kościoła Starokatolickiego Mariawitów.
Wierni Kościoła Ewangelicko-Reformowanego (kalwini) nie uznają umieszczania rzeźb i obrazów w miejscach kultu, jednak iż jest to kościół ekumeniczny, poszli oni na ustępstwo ws. umieszczenia w prezbiterium obrazu Jezusa uciszającego burzę i dwóch figur.
Historia.
Kościół stanął na miejscu poprzedniego, przedlokacyjnego, romańskiego kościoła, prawdopodobnie z XII wieku. Obecna świątynia, fundowana karmelitankom bosym, wzniesiona została w latach 1637–1640 w stylu wczesnego baroku według projektu Giovanniego Trevana. Świątynię konsekrowano w 1644. Zakonnice wyprowadziły się z niego w 1787 do ufundowanego przez kanclerza Jana Szembeka nowego klasztoru i kościoła św. Teresy na Wesołej. Kościół został wystawiony na sprzedaż. Dopiero kilkadziesiąt lat później (w 1816) przekazano go zborowi ewangelickiemu.
Wystrój.
W ołtarzu głównym znajduje się obraz pędzla Henryka Siemiradzkiego z 1882 przedstawiający Chrystusa uciszającego burzę na morzu. Powyżej ołtarza głównego znajduje się pochodzący z końca XIV wieku gotycki krucyfiks. Przy wejściu zaś uwagę zwraca zniszczone przez Niemców w czasie II wojny światowej epitafium Mikołaja Reja (dzieło Jana Raszki), które odsłonięto 10 kwietnia 1921 (ufundowane przez rodziny Grosse i Maurizio).

</doc>
<doc id="55313" url="https://pl.wikipedia.org/wiki?curid=55313" title="Nierówność Markowa">
Nierówność Markowa

Nierówność Markowa – nierówność używana w rachunku prawdopodobieństwa, która wynika bezpośrednio z nierówności Czebyszewa.
Twierdzenie.
Dla każdej zmiennej losowej formula_1 o wartości oczekiwanej formula_2 i dla każdego formula_3 oraz formula_4
Dowód.
Nierówność Markowa wynika bezpośrednio z podstawienia w nierówności Czebyszewa formula_6 zamiast formula_1 oraz formula_8 zamiast formula_9 której to nierówności dowód jest podany w dotyczącym jej artykule.
Jest tak, ponieważ dla formula_10 zachodzi formula_11 (w założeniach nierówności Czebyszewa było formula_12).

</doc>
<doc id="55316" url="https://pl.wikipedia.org/wiki?curid=55316" title="Baldur’s Gate (seria)">
Baldur’s Gate (seria)

Baldur’s Gate – seria komputerowych gier fabularnych, oparta na systemie "Dungeons &amp; Dragons" i rozgrywająca się w świecie Zapomnianych Krain (ang. Forgotten Realms). Gry z tej serii w Polsce zostały wydane przez CD Projekt.
Seria Baldur’s Gate.
Baldur’s Gate.
Pierwsza część serii miała premierę 30 listopada 1998 roku. Gracz steruje drużyną składającą się z maksymalnie sześciu osób przedstawioną w rzucie izometrycznym. Każdy z napotkanych bohaterów niezależnych ma własne statystyki i może zostać zaatakowany przez gracza. Jest to także pierwsza gra używająca silnika Infinity.
Baldur’s Gate: Opowieści z Wybrzeża Mieczy.
6 maja 1999 roku został wydany dodatek do "Baldur’s Gate".
Baldur’s Gate II: Cienie Amn.
Grę zapowiedziano w listopadzie 1999 roku, a ostatecznie wydano 22 września 2000 roku. "Baldur’s Gate II: Cienie Amn" kontynuuje wątki z pierwszej części, a gracz może zwerbować część towarzyszy z poprzedniej gry. Akcja gry została przeniesiona na południe – do kupieckiej krainy Amn. Zastosowano poprawiony silnik graficzny, co pozwoliło na użycie wyższej rozdzielczości.
Baldur’s Gate II: Tron Bhaala.
19 czerwca 2001 roku został wydany dodatek do "Baldur’s Gate II: Cienie Amn", który kończy historię dzieci Bhaala.
Baldur’s Gate III: The Black Hound.
W 2003 Black Isle Studios, rozpoczął prace nad grą "Baldur’s Gate III: The Black Hound". Z powodu nieuiszczenia przez studio Interplay na rzecz Atari (dawniej Infogrames) opłat licencyjnych na użycie systemu "Dungeons &amp; Dragons", prace nad nią zostały wstrzymane.
Baldur’s Gate: Enhanced Edition.
W 2012 roku, przedsiębiorstwo Overhaul Games wydało remake pierwszej części, pt. "Baldur’s Gate: Enhanced Edition", w skład której wchodzą zarówno "Baldur’s Gate", jak i "Opowieści z Wybrzeża Mieczy". Gra została całkowicie zremasterowana, zawiera wiele poprawek oraz nowych dodatków, w tym nowych zadań i przedmiotów. W produkcji jest dodatek "Baldur’s Gate: Siege of Dragonspear", którego akcja będzie toczyć się po wydarzeniach z podstawowej wersji gry.
Baldur’s Gate II: Enhanced Edition.
15 listopada 2013 wydano remake "".
Baldur’s Gate III.
6 czerwca 2019 zapowiedziano trzecią część serii. Za produkcję i wydanie odpowiedzialne jest przedsiębiorstwo Larian Studios. 27 lutego 2020 w czasie targów PAX East zaprezentowana została rozgrywka gry.
Historia.
Pierwsze dwie gry serii stworzone zostały przez studio BioWare i wydane przez Interplay Entertainment.
Dwie gry z tej serii przeznaczone na konsole Dreamcast oraz PlayStation również zostały anulowane tuż przed zakończeniem procesu produkcji.
Oprócz komputerowych gier fabularnych powstały też dwie konsolowe fabularne gry akcji "Baldur’s Gate: Dark Alliance". Pierwsza część stworzona została przez Snowblind Studios, druga zaś przez Black Isle Studios.
Na podstawie serii wydano trzy powieści: "Wrota Baldura" (Philip Athans, 1999), "Wrota Baldura II: Cienie Amnu" (Philip Athans, 2000) oraz "Wrota Baldura II: Tron Bhaala" (Drew Karpyshyn, 2001).
W październiku 2014 roku ukazał się komiks "Dungeons &amp; Dragons: Legends of Baldur’s Gate".
Modyfikacje.
Miłośnicy serii stworzyli szereg nieoficjalnych modyfikacji, dodających nowe zadania, postacie, miejsca, sklepy, przedmioty, postacie przyłączalne (NPC) czy nowe podklasy.
Stworzono również modyfikacje całkowicie zmieniające fabułę (m.in. "Classic Adventures", "Epic Endeavours" oraz "Return to Trademeet") oraz konwersje silnika ("Baldur’s Gate Trilogy" przenoszący część pierwszą "Baldur’s Gate" na silnik "Baldur’s Gate II: Cienie Amn" oraz pozwalający na płynne kontynuowanie przygody, z kolei "Icewind Gate II" przenosi "Baldur’s Gate II" na silnik "Icewind Dale II", przy czym ten drugi mod nie jest już rozwijany).
Odbiór.
Seria "Baldur’s Gate" uznawana jest za jedną z najlepszych w historii gier komputerowych. Pozytywnie oceniono wciągającą fabułę, ogromny świat i długość rozgrywki. Według serwisu Gamasutra gry cRPG odrodziły się dzięki tej serii.
"Baldur’s Gate" zajęła 24. miejsce na liście stu najlepszych gier cRPG według serwisu IGN.
Według tego samego portalu "Baldur’s Gate II" zajęła 25. miejsce na liście stu najlepszych gier i 3. pozycję w spisie stu najlepszych gier fabularnych. Gra zyskała tytuł gry cRPG roku 2000 według serwisu GameSpot.

</doc>
<doc id="55317" url="https://pl.wikipedia.org/wiki?curid=55317" title="Bitwa nad rzeką Orbieu">
Bitwa nad rzeką Orbieu

Bitwa nad rzeką Orbieu – starcie zbrojne, które miało miejsce w roku 793. 
Wojska arabskie pod dowództwem Abd-al-Malika uderzyły na Narbonne, ale nie zdołały zdobyć miasta. Następnie skierowały się na Carcassonne niszcząc i rabując po drodze. Nad rzeką Orbieu zastąpiły im drogę wojska frankijskie dowodzone przez Wilhelma z Akwitanii. Bitwę wygrały siły arabskie.

</doc>
<doc id="55326" url="https://pl.wikipedia.org/wiki?curid=55326" title="Bitwa pod Didymotyką">
Bitwa pod Didymotyką

Bitwa pod Didymotyką – starcie zbrojne w Tracji, które miało miejsce w październiku 1352 roku. Starły się tam siły Jana V Paleologa, wspierane przez Serbów z Turkami osmańskimi będącymi sojusznikami Kantakuzenów.
Tło historyczne.
Cesarz Jan VI Kantakuzen (1347-1354) w 1352 przekazał swojemu współcesarzowi Janowi V Paleologowi (1341-1391) terytorium położone na terenie Rodopów, zarządzane dotąd przez jego syna Mateusza Kantakuzena. Mateusz zaś otrzymał nowy i znaczniejszy okręg w rejonie Adrianopola. Porozumienie nie okazało się jednak trwałe. Konflikt przybrał formę wojny między autonomicznymi księstwami Jana Paleologa i Mateusza Kantakuzena. Jan V zaopatrzony w weneckie pieniądze, na czele małej armii najechał jesienią 1352 roku terytorium swojego szwagra. Nie napotykając oporu zajął Adrianopol. Mateusz zamknął się w fortach miejskiej cytadeli. Jan V Kantakuzen przybył z odsieczą wraz z tureckimi oddziałami. Szybko opanował sytuację. Adrianopol i inne miasta, które przeszły na stronę Paleologa, zostały za karę wydane na łup Turkom. Jan Paleolog, dysponujący skromnymi siłami, wezwał na pomoc Bułgarów i Serbów. Król Serbów Stefan Duszan, któremu jako zakładnika Jan wysłał swego brata, despotesa Michała przysłał czterotysięczny oddział jazdy. Z kolei sułtan turecki Orchan wysłał do Jana Kantakuzena posiłki, liczące ok. 10000 żołnierzy pod dowództwem swego syna Sulejmana. Sulejman po raz pierwszy pojawił się w Europie już w 1346 udzielając poparcia Janowi Kantakuzenowi.
Bitwa.
Batalia odbyła się na otwartym polu w pobliżu Didymotyki w pobliżu rzeki Erytros (dziś Didimoticho w Grecji). Do oddziału serbskiego (dowódca Gradysław Borilović) idącego na pomoc Janowi V, który opuścił Didymotyki przyłączyli się Bułgarzy. Car Iwan Aleksander chciał w ten sposób również wesprzeć młodego cesarza. Wojska bułgarskie wycofały się na wieść o zbliżających się silnych oddziałach tureckich. Siły osmańskie Jan Kantakuzen oceniał na 10000 jeźdźców, Nicefor Gregoras podawał liczbę 12000. 
Przeważające siły osmańskie pod dowództwem Sulejmana odniosły zwycięstwo pod Didymotyką nad wojskami Jana V i wspierających go Serbów. Klęska kawalerii serbskiej spowodowana była nagłym odejściem Bułgarów. Według Jana Kantakuzena straty serbskie (przesadzone) wyniosły 7000 ludzi. Natomiast Nicefor Gregoras podaje liczbę 4000 zabitych. Bitwa była pierwszym zwycięstwem Turków osmańskich w Europie.
Skutki.
W rezultacie bitwy cała Tracja dostała się w ręce rodu Kantakuzenów. Jan V pozbawiony sojuszników musiał się wdać w negocjacje ze zwycięskim teściem Janem VI Kantakuzenem. Ten domagał się, aby Paleolog zrzekł się apanażu Didymotyki na rzecz jego syna Mateusza. Jan V nie godząc się na to, odpłynął na wyspę Tenedos. Tam zbierał nowe siły w walce o tron. Słał pisma o pomoc m.in. do Turków osmańskich. Klęska Jana V umocniła pozycję Kantakuzenów, skończyli z fikcja popierania prawowitej dynastii - Paleologów. 15 kwietnia 1353 Mateusz Kantakuzen został proklamowany na współcesarzem u boku swojego ojca Jana VI Kantakuzena (koronacja nastąpiła w lutym 1354). Zakazano też wymieniania imienia Jana V w liturgii i w aklamacjach podczas oficjalnych uroczystości.
Bitwa była pierwszym ważnym sukcesem Turków osmańskich na ziemi europejskiej. Zwycięska batalia utorowała drogę do dalszej ekspansji tureckiej i początku podboju ziem trackich. Już w marcu 1354 roku Turcy zajęli miasto Gallipoli. Samo miasto Didymotyka zostało zajęte przejściowo przez nich w 1359 roku. Ostateczny podbój miasta nastąpił w listopadzie 1361. Didymotyka stała się rezydencją Murada I aż do czasu zdobycia Adrianopola w 1365 roku.

</doc>
<doc id="55327" url="https://pl.wikipedia.org/wiki?curid=55327" title="Ucho">
Ucho

Ucho – narząd słuchu występujący jedynie u kręgowców. Najbardziej złożone i rozwinięte uszy występują u ssaków. Ucho odbiera fale dźwiękowe, przekształca je w drgania mechaniczne, a drgania w impulsy nerwowe. Odpowiada także za zmysł równowagi (błędnik).
Budowa ucha.
Ucho składa się z trzech części: ucha zewnętrznego, ucha środkowego oraz ucha wewnętrznego. Ucho zewnętrzne występuje jedynie u ssaków. Ucho zewnętrzne i środkowe odpowiadają głównie za słuch, ucho wewnętrzne zawiera także elementy odpowiedzialne za równowagę.
Ucho zewnętrzne.
Ucho zewnętrzne wychwytuje fale dźwiękowe, wzmacnia je i kieruje na błonę bębenkową. Składa się z małżowiny usznej, przewodu słuchowego zewnętrznego i powierzchni zewnętrznej błony bębenkowej.
Ucho środkowe.
Ucho środkowe to niewielka przestrzeń w czaszce wypełniona powietrzem. Jego zadaniem jest mechaniczne wzmocnienie i doprowadzenie fal dźwiękowych do ucha wewnętrznego (poprzez okienko owalne). Część drgań przechodzi też bezpośrednio na okienko okrągłe. W skład ucha środkowego wchodzą:
Ucho wewnętrzne.
To najbardziej skomplikowany odcinek narządu słuchu. Składa się ono z przestrzeni wewnątrz kości czaszki, zwanych błędnikiem kostnym. W jego wnętrzu mieści się błędnik błoniasty wypełniony płynem. Część błędnika przylegającego do ucha środkowego to przedsionek. Łączą się z nim ślimak i kanały półkoliste. Kanały półkoliste służą do rejestrowania zmian położenia ciała. Są narządem zmysłu równowagi.
Ucho wewnętrzne:

</doc>
<doc id="55329" url="https://pl.wikipedia.org/wiki?curid=55329" title="Tadeusz Antoni Mostowski">
Tadeusz Antoni Mostowski

Tadeusz Antoni Mostowski herbu Dołęga, krypt.: "M-I; X", (ur. 19 października 1766 w Warszawie, zm. 6 grudnia 1842 w Paryżu) – polski literat, publicysta, polityk, wydawca, krytyk literacki, minister spraw wewnętrznych Księstwa Warszawskiego, minister prezydujący w Komisji Rządowej Spraw Wewnętrznych i Policji Królestwa Polskiego od grudnia 1815 roku do grudnia 1830 roku, członek Komisji Najwyższej Egzaminacyjnej przy Radzie Stanu Królestwa Kongresowego w 1830 roku.
Życiorys.
Syn Pawła Mostowskiego, wojewody mazowieckiego, i Anny Rozalii z Hylzenów. Wychowany w domu o wysokich tradycjach intelektualnych, uczył się w warszawskim pijarskim Collegium Nobilium i przez pewien czas we Francji, w 1780 mianowany asesorem sądu kryminalnego. Był członkiem konfederacji Sejmu Czteroletniego. W roku 1790 został najpierw podstolim wyszogrodzkim, a następnie (grudzień 1790) kasztelanem raciąskim, wchodząc w ten sposób w skład Senatu. Zwolennik Stronnictwa Patriotycznego. Był jednym z założycieli Zgromadzenia Przyjaciół Konstytucji Rządowej. Jednocześnie w latach 1791-1792 wraz z Julianem Ursynem Niemcewiczem i Józefem Weyssenhoffem wydawał własnym nakładem "Gazetę Narodową i Obcą"; m.in. nabył (styczeń 1792) na jej potrzeby nową drukarnię. Kantor tej gazety znajdował się w ówczesnej rezydencji Mostowskich (ul. Bielańska 602). W roku 1793 został kawalerem Orderu Świętego Stanisława. W okresie konfederacji targowickiej opuścił Polskę (sierpień 1792) i przez Drezno, Lozannę i Chamonix wyemigrował do Paryża (październik 1792), pośrednicząc w rozmowach między polskimi emigrantami a francuskimi władzami rewolucyjnymi. Po upadku żyrondystów dwukrotnie więziony, 25 listopada 1793 powrócił do kraju (osiadł w Tarchominie pod Warszawą), gdzie też podlegał prześladowaniom (internowanie 6 grudnia 1793 na rozkaz Sieversa). Miejsce internowania opuścił około 20 lutego 1794. Podczas powstania kościuszkowskiego wchodził w skład Rady Zastępczej Tymczasowej (radca Wydziału Dyplomatycznego), Rady Najwyższej Narodowej (zastępca radcy w Wydziale Instrukcji oraz w Wydziale Żywności) i Rady Wojennej (od 19 października 1794). Po upadku powstania w niewoli rosyjskiej (początkowo Twierdza Petropawłowska, później areszt domowy w Petersburgu), z której wyszedł w 1795 na mocy amnestii; następnie we Francji (1797). W listopadzie 1800 wybrany na członka Towarzystwa Przyjaciół Nauk. W roku 1802 powrócił na dłużej do kraju i założył w swym pałacu na Nowolipiu (Pałac Mostowskich) nowoczesną drukarnię (czcionki sprowadzono specjalnie z Paryża i Lipska), w której do roku 1806 wydał (wytłoczył) ponad 85 pozycji (m.in. 27 tomów serii „Wybór Celniejszych Pisarzów Polskich”). W latach 1806-1812 ponownie przebywał we Francji, jednocześnie dbając o ulepszenie gospodarki w swych dobrach tarchomińskich pod Warszawą.
Od 19 września 1812 pełnił funkcję Ministra Spraw Wewnętrznych Księstwa Warszawskiego do maja 1813 r. W latach 1815-1830 był ministrem prezydującym w Komisji Rządowej Spraw Wewnętrznych Królestwa Polskiego. Na tym stanowisku dbał o rozwój gospodarczy kraju, inicjując m.in. akcję industrializacji, budowę Kanału Augustowskiego, założenie Instytutu Agronomicznego w Marymoncie pod Warszawą, powołanie stadnin rządowych. W 1825 r. mianowany senatorem-wojewodą Królestwa Polskiego. W czasie powstania listopadowego był nieobecny na posiedzeniach Senatu. Jednocześnie nadal był czynnym literatem i publicystą, należąc m.in. do założycieli „Towarzystwa Iksów” (1815-1819), które zbierało się na spotkaniach w salonach Pałacu Mostowskich. Swe krytyki literackie i recenzje teatralne ogłaszał w "„Gazecie Korespondenta Warszawskiego”", "„Gazecie Warszawskiej”" i" „Nowym Pamiętniku Warszawskim”". Był członkiem honorowym Towarzystwa Warszawskiego Przyjaciół Nauk.
W roku 1832 (po powstaniu listopadowym), za zgodą władz rosyjskich, przeniósł się do Francji, gdzie posiadał odziedziczone po ojcu dobra ziemskie. Zmarł w Paryżu (6 grudnia 1842) i został pochowany na Cmentarzu Montmartre.
Rodzina.
Jego pierwszą żoną była Anna Olimpia, z domu Radziwiłłówna, z którą ożenił się w roku 1787 i z którą nie miał dzieci. Rozwiódł się z nią przed 1804 rokiem, a niedługo potem ożenił się po raz drugi. Z drugiego małżeństwa z Marianną Potocką (1780-1837) miał piątkę dzieci: Tadeusza, Józefę, Izabellę, Pelagię i Różę.
Odznaczenia i tytuły.
W 1815 odznaczony Orderem Orła Białego, w Orderem św. Stanisława I klasy, rosyjskim Orderem Świętego Aleksandra Newskiego. Posiadał tytuł hrabiego.
Dorobek literacki i publicystyczny.
Ważniejsze utwory i mowy.
Kilka artykułów Mostowskiego (m.in. o T. Czackim i A. Naruszewiczu) ogłoszono pod krypt. "M-I" w: „Biographie universelle” L. G. Michauda, Paryż 1811-1835 (według informacji L. G. Michauda juniora, t. 29, s. 412).
Ponadto ogłaszano jego artykuły, sprawozdania, krytyki literackie i poezji w następujących czasopismach: „Gazeta Korespondenta Warszawskiego” (1814-1819), „Gazeta Narodowa i Obca” (1791-1792), „Gazeta Warszawska” (tu: recenzja teatralna z "Ludgardy" L. Kropińskiego, 1816, nr 91 – przedr.: „Sto lat myśli polskiej” t. 2, 1907; J. Lipiński: "Recenzje teatralne Towarzystwa Iksów, 1815-1819", Wrocław 1959 „Materiały do Dziejów Teatru w Polsce” nr 4; „Polska krytyka literacka (1800-1918). Materiały” t. 1, Warszawa 1959), „Nowy Pamiętnik Warszawski”.

</doc>
<doc id="55330" url="https://pl.wikipedia.org/wiki?curid=55330" title="Tramwaj">
Tramwaj

Tramwaj (z – linia tramwajowa, – tramwaj) – pasażerski pojazd drogowy o miejscach siedzących dla więcej niż dziewięciu osób (łącznie z motorniczym) i długości nie większej niż 65 metrów, podłączony do przewodów elektrycznych lub napędzany silnikiem spalinowym oraz poruszający się po szynach.
Według innej definicji tramwaje to drogowe pojazdy pasażerskie lub towarowe zaprojektowane do eksploatacji na liniach tramwajowych. Wiele nowo wybudowanych systemów tramwajowych używa współczesnego terminu „lekka kolej” (ang. "light rail") np. w Sydney.
Tramwaj można również definiować jako lekki pojazd szynowy komunikacji miejskiej o napędzie elektrycznym przystosowany do poruszania się w ruchu ulicznym.
Tramwaj może poruszać się zarówno w ruchu mieszanym, po szynach wbudowanych w jezdnię, jak i po wydzielonych torowiskach, również z odcinkami całkowicie bezkolizyjnymi lub podziemnymi. Tramwaje są zazwyczaj krótsze i lżejsze niż tradycyjne pociągi, a ich konstrukcja przystosowana jest do poruszania się po mieście, niemniej wiele rozwiązań w zakresie wykorzystywanych technologii i infrastruktury jest bardzo podobnych. Niektóre tramwaje przystosowane są również do poruszania się po klasycznej sieci kolejowej – są to tzw. tramwaje dwusystemowe. Sieć tramwajowa obejmuje najczęściej obszar pojedynczego miasta; spotykane są jednak sieci obsługujące zarówno obszary podmiejskie, jak i duże aglomeracje.
Obecnie tramwaje napędzane są (z nielicznymi wyjątkami) wyłącznie silnikami elektrycznymi. Prąd dostarczany jest z sieci trakcyjnej, a niekiedy także z trzeciej szyny lub akumulatorów. Dawniej używano również tramwajów konnych, parowych lub spalinowych, jak również systemów z napędem stacjonarnym (San Francisco), wagonów akumulatorowych lub napędzanych silnikami pneumatycznymi.
W latach 2001–2016 i 2017-2020 tramwaje towarowe dostarczały części z magazynów położonych na obrzeżach Drezna do fabryki Volkswagena znajdującej się w centrum miasta. Podobny tramwaj jeździ po ulicach Zurychu od 2003 roku i przewozi odpady.
Etymologia.
Słowa "tram" oraz "tramway" wywodzą się ze Szkocji, gdzie pierwotnie (ok. 1500 roku) oznaczały rodzaj wagoników używanych w kopalniach węgla oraz dróg, po których się one poruszały. Wywodzą się prawdopodobnie ze średnioflamandzkiego słowa "tram" tłumaczonego jako „uchwyt taczek, belka, szczebel”, którego pochodzenie jest nieznane. Pierwsze pojawienie się tego słowa we współczesnym znaczeniu datowane jest na rok 1860, zaś zwrotu „wagon tramwajowy” – na 1873.
W języku polskim słowo pojawiło się wraz z budową pierwszych linii tramwaju konnego jako zapożyczenie z języka angielskiego. Przez długi czas funkcjonowało równoległe określenie „miejska kolej konna”, a później „miejska kolej elektryczna” – można je spotkać w dokumentach oraz nazwach przedwojennych spółek tramwajowych.
Słowo "tramway" zostało też zapożyczone z angielskiego do wielu innych języków, jednak w Stanach Zjednoczonych znacznie częściej używa się nazw "trolley", "trolley car" oraz "streetcar". Ponadto sieci szybkiego tramwaju są określane terminem "light rail" (z ang. „lekka kolej”).
Historia.
Powstanie sieci tramwajowych.
Na świecie.
Pierwsza linia kolejowa określana mianem „tramwaju”, Swansea and Mumbles Railway, została otwarta w 1804 roku w Wielkiej Brytanii i służyła do transportu węgla oraz rudy żelaza. Transport pasażerski został uruchomiony w roku 1807. W tym czasie słowo "tram" oznaczało jeszcze wagoniki kopalniane, zaś sama linia zaliczana jest w późniejszych brytyjskich publikacjach zarówno do linii kolejowych, jak i tramwajowych.
Pierwszy tramwaj miejski pojawił się za sprawą inżyniera Johna Stephensona w Nowym Jorku w 1832 roku. Wagoniki były ciągnięte przez konie po szynach zabudowanych w jezdni. W 1835 roku otwarta została pierwsza linia tramwajowa w Nowym Orleanie, dając zaczątek najstarszej, funkcjonującej nieprzerwanie sieci tramwajowej świata. Od lat 60. XIX w. tramwaje rozpowszechniły się w Europie; w tym czasie we Francji pojawiły się pierwsze tramwaje parowe (wagony tramwajowe ciągnął parowóz o całkowicie obudowanym, przystosowanym do ruchu w mieście nadwoziu). W 1879 r. w Nantes Ludwik Mękarski, inżynier polskiego pochodzenia, zbudował system tramwajowy oparty na systemie napędu pneumatycznego. Wagony były wyposażone w zbiorniki sprężonego powietrza, które były uzupełniane na stacjach końcowych. System ten funkcjonował przez 34 lata.
W Polsce.
Na terenie obecnej Polski pierwszą linię tramwaju konnego uruchomiono w 1866 w Warszawie; służyła do transportu między dworcami kolejowymi. W 1873 powstała pierwsza linia w Gdańsku, w 1877 we Wrocławiu, w 1879 w Szczecinie, w 1880 we Lwowie i w Poznaniu oraz w 1882 w Krakowie. W Sopocie prywatny tramwaj konny ruszył 1 maja 1884; przetrwał do początku XX wieku. W następnych latach linie tramwajów konnych były uruchamiane w kolejnych miastach, zaś ostatnim miastem otwierającym sieć tego typu tramwaju był Kostrzyn nad Odrą w roku 1903.
Tramwaje elektryczne.
Na świecie.
Pierwszy eksperymentalny tramwaj elektryczny skonstruowany przez Wernera Siemensa uruchomiono w Groß-Lichterfelde (obecnie dzielnica Berlina) w 1881. W 1891 r. uruchomiono liniowy ruch tramwajów elektrycznych na pierwszej sieci w Halle (Saale). Do wybuchu I wojny światowej zelektryfikowano prawie wszystkie istniejące wcześniej sieci tramwajowe.
W Belgii powstała sieć tramwajów regionalnych obejmująca cały kraj. W Niemczech tramwaje stały się bardzo popularne (w 1936 r. przewiozły 2,6 mld pasażerów), również w wielu małych miastach – tramwaj stanowił symbol wielkomiejskiego statusu. W Wielkiej Brytanii powstawały tramwaje piętrowe, do dziś jeżdżące jedynie w mieście Blackpool (a także jako linie muzealne w Beamish Museum w pobliżu Newcastle upon Tyne) czy też w muzeum tramwajowym w Crich pod Londynem (Crich Tramway Village, home of the National Tramway Museum).
Do końca II wojny światowej w USA istniała rozbudowana sieć tramwajów podmiejskich i miejskich, umożliwiająca przejazd na duże odległości, np. z Nowego Jorku do Bostonu. Już w latach trzydziestych dawała się odczuć konkurencja autobusów i transportu indywidualnego, czemu przejściowo zaradzono wprowadzając cechujące się bardzo dobrym przyspieszeniem i wysoką prędkością maksymalną, a także wyposażone w hamulce szynowe wagony jednokierunkowe typu PCC (stanowią one wzorzec większości wagonów używanych obecnie w Polsce).
W Polsce.
Na ziemiach polskich tramwaje elektryczne po raz pierwszy pojawiły się na ulicach Wrocławia w 1893, następnie w 1894 we Lwowie (pierwszy w monarchii austro-węgierskiej, uruchomiony z okazji Powszechnej Wystawy Krajowej), kolejne w 1895 w Bielsku i Elblągu, w 1896 w Bydgoszczy, Gdańsku i Grudziądzu, w 1897 w Szczecinie i Zgorzelcu, w 1898 na Górnym Śląsku, w Legnicy, Łodzi (pierwsze w Królestwie Polskim), Poznaniu, Słubicach i Wałbrzychu, w 1899 w Toruniu i Gorzowie oraz w 1901 Krakowie.
Najbardziej rozległą sieć tramwajową posiada obecnie konurbacja górnośląska. Pierwotna sieć linii tramwajów górnośląskich o trakcji parowej i unikalnej szerokości toru 785 mm powstała staraniem spółki Oberschlesische Dampfstrassenbahnen w 1894, łącząc Piekary Śląskie z Bytomiem i Bytom przez Królewską Hutę (Chorzów), Świętochłowice-Lipiny, Rudę i Zabrze z Gliwicami. W 1896 w sieć włączono dzisiejsze miasta Katowice i Siemianowice Śląskie. W 1898 linie zostały zelektryfikowane. W Bytomiu i Katowicach z początkiem XX w. zbudowano ponadto normalnotorowe linie tramwajowe. W okresie międzywojennym rozpoczęto unifikację i łączenie sieci (tory wąskie przekuwano na normalne). Ostatnią linią tramwaju 785 mm była przebudowana w 1952 trasa linii 12 Chorzów – Siemianowice Śląskie.
Kolejnymi miastami uruchamiającymi linie tramwajów elektrycznych na ziemiach polskich była Jelenia Góra (1900), Kraków (szerokość toru 900 mm od 1901, a od 1913 1435 mm), Gubin (1904), Olsztyn (1907), Warszawa (szerokość toru 1525 mm od 1908, a od 1946 1435 mm) i Słupsk (1910). Dodać należy również rozpoczętą w roku 1975 budowę dwóch odcinków torowiska o szerokości torów 1435 mm w Bydgoszczy, gdzie jeden z odcinków całkowicie rozebrano, a drugi przekuto na dotychczasowy i wcześniejszy rozstaw szyn (1000 mm).
W 1911 oddano do użytku linie tramwajowe w trzech miastach: w Cieszynie (zlikwidowana w 1921 po podziale miasta między Polskę i Czechosłowację), w Tarnowie (zlikwidowaną w roku 1942 przez niemieckie władze okupacyjne) oraz w Koszalinie.
Jeszcze później otwarto linie w Inowrocławiu (1912) i Kostrzynie nad Odrą (1925) oraz Zagłębiu Dąbrowskim. W granicach Polski znalazła się także na krótko po aneksji Zaolzia sieć tramwajowa o szerokości toru 760 mm obsługująca Zagłębie Ostrawsko-Karwińskie. W 1946 tramwaje połączyły Gdańsk z Sopotem.
W okresie PRL-u jedynym miastem, w którym powstał całkowicie nowy system komunikacji tramwajowej była Częstochowa - w 1959 .
Najnowszą z istniejących sieci w Polsce jest funkcjonująca od końca 2015 sieć tramwajowa w Olsztynie.
Faza likwidacji tramwajów.
Na świecie.
Po II wojnie światowej, w latach czterdziestych i pięćdziesiątych XX w., w USA rozpoczęła się masowa likwidacja linii tramwajowych. Było to spowodowane z jednej strony gwałtownym wzrostem zamożności i relatywnym spadkiem cen samochodów osobowych, które zmniejszyły drastycznie zapotrzebowanie na lokalny transport publiczny, a z drugiej strony polityką transportową wielu miast i stanów, których władze uznały utrzymywanie transportu tramwajowego za przeżytek. W wielkich miastach transport tramwajowy, jak wówczas twierdzono, zajmujący zbyt wiele miejsca i blokujący ruch innych pojazdów, został zastąpiony metrem i liniami autobusowymi.
Do upadku ogromnej liczby systemów tramwajowych przyczyniła się firma General Motors wspólnie z niektórymi koncernami paliwowymi i produkującymi ogumienie. Korporacje te powołały do życia spółkę Narodowe Linie Miejskie (ang. "National City Lines"). Nieoficjalnym celem powołania spółki było wykupienie wszystkich linii tramwajowych w USA i zastąpienie ich autobusami, a przede wszystkim usunięcie alternatywy dla samochodów. Nie zawsze przejmowanie spółek tramwajowych było przeprowadzane zgodnie z prawem. W roku 1949 firmie General Motors udowodniono nielegalne działania monopolistyczne i ukarano grzywną w wysokości 5000 dolarów za każde przejęte przedsiębiorstwo, co było niewspółmiernie niską kwotą w stosunku do zniszczeń infrastruktury transportu publicznego. Doskonałe przygotowanie prawne owego „wrogiego przejęcia” spowodowało jednak, że „spisek antytramwajowy”, znany w historii jako wielki amerykański skandal tramwajowy, jako taki nie został udowodniony.
Na zachodzie Europy również zlikwidowano wiele sieci i linii tramwajowych, w tym wszystkie w Danii, prawie wszystkie w Wlk. Brytanii, Francji, Szwecji i Hiszpanii. Likwidacji uległy także liczne sieci tramwajowe w Niemczech Zachodnich, Austrii i we Włoszech. Dotyczyło to zazwyczaj małych i średnich miast oraz słabiej obciążonych linii podmiejskich. Likwidacja tramwajów często wywoływała ogromne kontrowersje, a burmistrzowie miast takich jak Hamburg mieli pełną świadomość negatywnych aspektów podejmowanych decyzji. Tymczasem w Szwajcarii i krajach RWPG większość sieci tramwajowych pozostała nienaruszona. Kraje bloku wschodniego z reguły rozbudowywały infrastrukturę sieci tramwajowych, a Czechosłowacja stała się światowym liderem w produkcji taboru tramwajowego.
W latach 50. XX wieku w Europie wprowadzono szeroko do użytku nowoczesne, jak na owe czasy, wagony oparte na amerykańskim typie PCC lub wywodzące się z niemieckiej konstrukcji fabryki Duewag, często jako sześcio- lub ośmioosiowe wagony przegubowe. Większość przedsiębiorstw, które we właściwym czasie wymieniły tabor, oparła się likwidacji. Pierwszy poważny kryzys paliwowy na początku lat 70. XX w. oraz narastający problem smogu miejskiego spowodował rewizję poglądów na temat celowości zastępowania transportu tramwajowego autobusowym.
W Polsce.
Systemy tramwajowe w wielu większych miastach Polski były po wojnie rozbudowywane i modernizowane. Jednocześnie starsze i mniej funkcjonalne odcinki w większych miastach oraz całe sieci w miastach mniejszych były likwidowane. Zgodnie z polityką PZPR-u, zakładającą pozostawienie i rozbudowę tramwajów tylko w miastach większych, systemy tramwajowe zlikwidowano w:
Zredukowano natomiast sieć w następujących miastach:
Przed wojną w Koszalinie działał system tramwajowy łączący w sobie cechy tramwaju i kolejki podmiejskiej – łączył Koszalin z nadmorskim Mielnem, a fragment trasy był wspólny z linią kolejową. Został zlikwidowany jeszcze w 1939 r., a wagony sprzedano na Górny Śląsk.
W czasie wojny tramwaje zlikwidowano w Tarnowie (1942), gdyż przeszkadzały ruchom wojska.
Linie tramwajowe i tramwaje posiadały cztery miasta, które po II wojnie światowej uległy podziałowi na część polską i niemiecką – były to Słubice/Frankfurt nad Odrą, Kostrzyn nad Odrą/Küstrin-Kietz, Gubin/Guben oraz Zgorzelec/Görlitz. Oprócz Gubina, w którym tramwaje przestały jeździć w roku 1936 z powodów ekonomicznych, wszystkie linie w polskiej części podzielonych miast zostały zlikwidowane w 1945 r. Po stronie niemieckiej tramwaje nadal jeżdżą w Görlitz i we Frankfurcie nad Odrą.
Do całkowitej likwidacji przeznaczone były systemy w Elblągu, Gorzowie Wielkopolskim i Grudziądzu, jednak mieszkańcy tych miast stanęli w obronie swoich tramwajów. Powodem tej swoistej mody na likwidację tramwajów była ówczesna koniunktura na rynku transportowym, nastawiona głównie na rozwijanie motoryzacji, czyli zastępowanie tramwajów bardziej nowoczesnymi, w opinii ówczesnych decydentów, autobusami. Likwidowane systemy charakteryzowały się węższym prześwitem toru (1000 mm; normalnotorowy prześwit to 1435 mm), co przy złym stanie torowisk znacznie ograniczało prędkość tramwaju. Często były to linie jednotorowe z tzw. mijankami, czyli krótkimi odcinkami, gdzie tramwaje jadące w przeciwnych kierunkach mogły się minąć. W przypadku umieszczenia mijanki na wąskiej jezdni powodowało to zatory, ponieważ tramwaje musiały na nich oczekiwać na przyjazd pojazdu z naprzeciwka. Stanowiło to znaczący argument za likwidacją sieci tramwajowej. System wąskotorowy utrzymał się jednak do dziś w Bydgoszczy, Elblągu, Grudziądzu, Łodzi i Toruniu. Olbrzymie znaczenie miał także fakt popierania wówczas przez władze eksportu polskiego węgla w zamian za dewizy. By zmniejszyć krajowe zużycie surowców starano się przestawić transport miejski z elektryczności (elektrownie węglowe) na tanią radziecką ropę.
Odrodzenie transportu tramwajowego.
Od lat 80. XX w. wiele miast na świecie powraca do systemu transportu zawierającego tramwaje jako środek transportu wydajniejszy, tańszy w eksploatacji, a także bardziej ekologiczny niż autobus. Przewaga nad tramwajem zmalała wraz z wprowadzeniem techniki tramwajów niskopodłogowych. Prowadzenie nowoczesnego tramwaju pośród strefy pieszej nie stanowi zwykle utrudnienia, a często wzmacnia atrakcyjność centrum miasta. O ile około 1980 istniało na świecie 400 sieci tramwajowych, w 2000 roku ich liczbę szacowano na 460. W Europie liderem odrodzenia komunikacji tramwajowej jest Francja – okres masowego zamykania połączeń do 1985 roku przetrwały trzy szczątkowe sieci posiadające łącznie 43,3 km torowisk, zaś w 2011 roku działało już 19 systemów, 471 km torowisk, a kolejne 262 km były w budowie.
Rozbudowie sieci tramwajowych towarzyszą postępy technologiczne. Kluczowe znaczenie miało wprowadzenie do ruchu pierwszych tramwajów niskopodłogowych na przełomie lat 80. i 90., które zmniejszyło przewagę metra i szybkiej kolei miejskiej. Skrócenie czasów przejazdu osiągnięto poprzez zmiany w sposobie projektowania nowych torowisk: budowę wydzielonych bądź bezkolizyjnych torowisk, obszarowe systemy sterowania ruchem zapewniające priorytet dla komunikacji miejskiej oraz zamykanie całych ulic dla ruchu samochodowego, tworząc strefy ruchu pieszego z towarzyszącą im trasą tramwajową. Ponadto przy projektowaniu zaczęto uwzględniać współpracę tramwajów z innymi środkami transportu – tam, gdzie istnieją już sieci metra, pełni on rolę uzupełniającą, zaś w mniejszych ośrodkach z powodzeniem stanowi główny środek transportu. Podczas projektowania wielu nowych sieci, gdzie torowiska mają zostać poprowadzone przez zabytkowe centra miast, często podnoszonym argumentem przeciwko budowie jest szpecenie starej zabudowy przez napowietrzną sieć trakcyjną. Doprowadziło to do powstania alternatywnych rozwiązań problemu zasilania. Najpopularniejszymi z nich są akumulatory, pozwalające tramwajom pokonywać krótkie odcinki bez korzystania z sieci trakcyjnej oraz stosowanie trzeciej szyny zasilającej.
W Polsce.
W Polsce obecnie współwystępują dwie przeciwstawne tendencje, zarówno do zamykania i ograniczania zasięgu komunikacji tramwajowej, jak i jej dalszego rozwoju. Podstawowym wyzwaniem w latach 90. było zahamowanie procesu dalszej degradacji infrastruktury oraz taboru; dopiero pojawienie się dotacji unijnych pozwoliło na sfinansowanie bardziej ambitnych planów. Sieci tramwajowe rozbudowywane są przede wszystkim w większych miastach: Bydgoszczy, Częstochowie, Gdańsku, Poznaniu, Krakowie, Toruniu, Warszawie i Wrocławiu. Spośród miast średniej wielkości tramwaje rozwijają Elbląg, Gorzów Wielkopolski; swoją sieć tramwajową modernizuje Grudziądz. W GOP-ie w ostatnich latach w atmosferze skandalu zamknięto kilka odcinków torowisk, w tym niemal całą sieć znajdującą się na terenie Gliwic. Niepewny jest również los tras podmiejskich i niektórych odcinków znajdujących się na terenie Łodzi. Pozostałe miasta ograniczają się przede wszystkim do utrzymania tego, co już jest, inwestując okazjonalnie.
Nowo powstające trasy budowane są w standardzie dwutorowej, wydzielonej linii kolidującej z innymi ciągami komunikacyjnymi. Cztery miasta rozwijają systemy szybkiego tramwaju, czyli fragmenty sieci o podwyższonej prędkości komunikacyjnej osiąganej poprzez zastosowanie elektronicznych systemów sterowania ruchem (Łódź), budowę tras bezkolizyjnych (Poznań, Szczecin) bądź kombinację obu tych rozwiązań (Kraków). Pierwszy odcinek szybkiego tramwaju otwarto w 1997 roku w Poznaniu po 15 latach budowy, natomiast w 2008 otwarto pierwszy w kraju odcinek torowiska poprowadzony pod ziemią (tunel Krakowskiego Szybkiego Tramwaju). Drugim tego typu obiektem w kraju jest otwarty w 2012 roku Tunel trasy tramwajowej os. Lecha-Franowo w Poznaniu. Ostatnie lata przyniosły również instalację elektronicznych systemów informacji pasażerskiej oraz sieci automatów biletowych. W Szczecinie latem 2015 r. po dwóch latach budowy uruchomiono – planowaną od wielu lat (miejsce na nią przewidziano na wybudowanym kilkanaście lat wcześniej moście) – linię Szczecińskiego Szybkiego Tramwaju. Po raz pierwszy po 1945 r. tramwaje przejeżdżają przez Regalicę; linia połączyła lewobrzeżne centrum miasta z wielkimi osiedlami mieszkaniowymi w Zdrojach.
Z uwagi na ceny fabrycznie nowych tramwajów niskopodłogowych większy ich napływ zaobserwować można dopiero w przeciągu ostatnich kilku lat, jednak ogólne tempo wymiany taboru wciąż nie jest wystarczające, by można było zastąpić stare pojazdy przed końcem ich przewidywanego okresu eksploatacji. Z tego powodu część przedsiębiorstw tramwajowych importuje używane tramwaje z zagranicy i poddaje je modernizacji – liderem takiej polityki jest Kraków, gdzie, pominąwszy fabrycznie nowe wagony, importowane pojazdy stanowią większość floty. Inną cechą charakterystyczną polskiej polityki taborowej są duże przetargi celem nadrobienia wieloletnich zaniedbań. Największy europejski przetarg w ostatnich latach ogłosiła Warszawa, deklarując chęć zakupu ponad 186 tramwajów naraz.
Ostatnie lata przyniosły również powrót tramwajów dwukierunkowych na polskie tory. Od 1993 roku trzy składy dwukierunkowych 111N eksploatowały Tramwaje Śląskie. MPK Poznań od 2004 roku eksploatuje 3 zmodernizowane składy tramwaju typu Konstal 105Na – 105NaDK oraz od 2005 roku 6 dwukierunkowych tramwajów typu Duewag GT8ZR. W 2006 roku pierwsze dwukierunkowe, używane wagony sprowadził Kraków, aby wykorzystywać je przy remontach na odcinkach pozbawionych pętli oraz przy częściowym otwieraniu nowych tras do czasu ukończenia pętli końcowych. Podobną strategię zaczęto praktykować również w Gdańsku i Poznaniu. Wrocław jako pierwsze polskie miasto zdecydował się na budowę nowych odcinków torowisk docelowo zakończonych końcówkami dostępnymi wyłącznie dla taboru dwukierunkowego w ramach budowy sieci Tramwaju Plus, zamawiając również fabrycznie nowy tabor tego typu. Drugim miastem, które zdecydowało się na kupno nowych tramwajów dwukierunkowych jest Warszawa. Nowo powstała sieć w Olsztynie jest dostosowana wyłącznie do ruchu tego typu taboru – nie ma ani jednej pętli końcowej.
Dane techniczne.
Tramwaje elektryczne posiadają rozstaw toru od 750 do 1524 mm (kraje byłego ZSRR). Najczęściej stosowana jest znormalizowana szerokość 1000 lub 1435 mm. Szerokość pudła wagonu (skrajnia taboru) wynosi 2100–2650 mm (w Polsce 2400 mm, z wyjątkiem Olsztyna – 2500 mm), a długość od 8 do około 45 m (w przypadku wagonów wieloczłonowych), zaś najdłuższych pociągów tramwajowych 80 m i więcej. Średnia prędkość tradycyjnego tramwaju w ruchu miejskim warunkowana odległością między przystankami rzędu 400 m i sygnalizacją świetlną na skrzyżowaniach wynosi od około 19 km/h do 24 km/h przy sygnalizacji świetlnej z priorytetem dla tramwaju, a w systemie na bezkolizyjnym torowisku 27 km/h. Współczesne wagony tramwajowe osiągają prędkość maksymalną 60–80 km/h. Podniesienie prędkości maksymalnej może wymagać sygnalizacji zajętości poprzedniego odcinka torów.
Współcześnie do zaopatrywania pojazdów w elektryczność stosuje się przede wszystkim napowietrzną sieć trakcyjną zasilaną prądem stałym o napięciu 500–800 V (w Polsce – 600 V). Odbierak prądu w formie jedno- lub dwuramiennego pantografu, dawniejsze odbieraki pałąkowe i typu "lira" wyszły z użycia. Niektóre nowe sieci tramwaju w miastach francuskich korzystają z prowadzonej w kanale w jezdni trzeciej szyny. Silniki umieszczone są najczęściej w wózku między osiami lub za i przed nimi (w przypadku zastosowania dyferencjału); stosowane są po dwa silniki na jeden wózek, które napędzają po dwa skrajne koła lub każdy osobną oś. W tramwajach niskopodłogowych bywają stosowane silniki napędzające indywidualnie koła, zamontowane po zewnętrznej stronie szyn. Dawniej spotykało się też tramwaje, w których napęd przenoszony był z pudła na wózek przy pomocy wału Cardana. W przypadku tramwajów wieloosiowych (zwłaszcza niskopodłogowych) napędzane są z reguły tylko skrajne wózki.
Ograniczenie skrajni taboru wymaga budowy wagonów zwężających się ku końcom, aby nie doszło do jej naruszenia na łukach toru. Minimalny stosowany promień łuku na sieciach tramwajowych to zazwyczaj 17–18 m.
Ruch tramwajów po jezdniach i ulicach miast.
Tramwaje poruszają się po torowiskach, które na ogół co najmniej w części przebiegają po jezdniach i ulicach wspólnych z innymi użytkownikami dróg – samochodami, rowerami i pieszymi. Znaki i sygnały drogowe obowiązujące w ruchu lądowym są w większości wspólne dla wszystkich użytkowników, łącznie z tramwajami.
Specjalnie dla tramwajów instalowane są jednak dodatkowe znaki i sygnały świetlne. W Polsce niektóre przepisy kodeksu drogowego stawiają tramwaje na nieco bardziej uprzywilejowanej pozycji niż innych użytkowników dróg, np. nakazuje się innym pojazdom ustępowanie pierwszeństwa (art. 16 ust. 6) tramwajom znajdującym się na wspólnej jezdni. Także przepis o przecinaniu się kierunków ruchu (art. 25) daje w ustępie 2 pierwszeństwo nie tylko tym tramwajom, które nadjeżdżają z prawej strony (jak wynikałoby z przepisów ogólnych), ale także tym nadjeżdżającym z każdego innego kierunku (także tym jadącym z naprzeciwka z zamiarem skrętu w lewo). Często jednak, ze względu na bezpieczeństwo ruchu, pierwszeństwo to anulowane bywa bądź to przez ustawienie znaku A-7 („ustąp pierwszeństwa przejazdu”) przy torowisku tramwaju, bądź przez użycie sygnalizacji świetlnej eliminującej kolizje.
Niektóre przepisy uwzględniają specyfikę ruchu tramwajów związaną z poruszaniem się ich po szynach, np. przepis o wyprzedzaniu (Art. 24) w ustępie 4 nakazuje wyprzedzanie tramwajów zasadniczo z prawej ich strony.

</doc>
<doc id="55331" url="https://pl.wikipedia.org/wiki?curid=55331" title="Wybór Celniejszych Pisarzów Polskich">
Wybór Celniejszych Pisarzów Polskich

Wybór Celniejszych Pisarzów Polskich – seria wydawnicza, wydawana z inicjatywy i nakładem Tadeusza Mostowskiego w latach 1802-1806 w Warszawie. Objęła 27 tomów, m.in. "Dzieła polskie" Jana Kochanowskiego (2 t.), Adama Stanisława Naruszewicza "Historię Narodu polskiego" (t. 2-7) i "Historię Jana Karola Chodkiewicza" (2 t.), Stanisława Orzechowskiego "Kroniki polskie od zgonu Zygmunta I", Juliana Ursyna Niemcewicza "Pisma różne wierszem i prozą" (2 t.)
Książki wydawane w serii odznaczały się wysokim poziomem edytorskim i dobrą oprawą typograficzną.

</doc>
<doc id="55332" url="https://pl.wikipedia.org/wiki?curid=55332" title="Dwór Artusa w Gdańsku">
Dwór Artusa w Gdańsku

Dwór Artusa (niem. "Artushof", kaszb. "Gôłdu") – gmach usytuowany w centrum Gdańska, przy Długim Targu 44, dawniej miejsce spotkań kupców, ośrodek życia towarzyskiego, później giełda, obecnie oddział Muzeum Gdańska. Pełni rolę obiektu recepcyjnego miasta.
Historia.
Nazwa została zaczerpnięta ze średniowiecznej legendy o królu Arturze, symbolu rycerskości i odwagi. Najpierw w Anglii, a potem również w innych krajach germańskich, nazywano jego imieniem domy spotkań patrycjatu miejskiego. W Polsce dwory Artusa zakładane i odwiedzane były przez przedstawicieli warstwy mieszczańskiej. Był siedzibą kilku bractw, których nazwy wywodziły się od ław. Wśród nich były: ława św. Rajnolda, św. Jerzego, Malborska, Trzech Króli oraz Ławników. Bractwa gromadziły elitę Gdańska – przedstawicieli patrycjatu i bogatego mieszczaństwa, dla rzemieślników, kramarzy oraz wszystkich trudniących się pracą najemną wstęp był surowo zakazany. Bogaci kupcy oraz goście zagraniczni gromadzili się tu wieczorami, wnosząc z góry opłatę za wypijane trunki (w XVII w. w wysokości 3 szylingów). Początkowo, przynajmniej teoretycznie, omawianie interesów na terenie Dworu było zakazane, do tego celu służył plac przed budynkiem. Wieczory we Dworze urozmaicane były różnymi występami – muzyków, śpiewaków, linoskoczków, kuglarzy. Mimo oficjalnego zakazu, goście często spędzali czas na hazardzie, grze w kości i karty, bardzo popularne były też różnorodne zakłady. Mimo że na co dzień podawano tam jedynie trunki, uzupełniane niewielkimi zakąskami, to co jakiś czas wyprawiano wspaniałe uczty, trwające nawet po kilka dni. Zwłaszcza pod koniec XVII w. uczty wyprawiane z coraz większym przepychem, zaczęły się przeradzać w całonocne pijatyki. Pojawiało się coraz więcej skarg na rozluźnienie obyczajów panujące we dworze.
Jednak nie tylko spotkania towarzyskie odbywały się we Dworze. W XVII w. pojawili się tu księgarze, prezentujący książki drukowane w Gdańsku, oraz stoiska malarzy – nie zostali oni objęci zakazem wstępu dla innych handlarzy.
Nazwa budynku "curia regis Artus" (dwór króla Artusa), wzniesionego w Gdańsku w latach 1348-1350, pojawiła się pierwszy raz w 1357 w miejskim zapisie o czynszu gruntowym z 1350.
Kolejny budynek wzniesiono być może w 1379, który spłonął w 1476. Na jego ślady natrafiono prawdopodobnie podczas badań archeologicznych w 1991.
Czasy rozkwitu dworu przypadają na wiek XVI i XVII. Odbudowano go w kilka lat po pożarze, w 1552 otrzymał nową fasadę, raz jeszcze przekształconą w 1617 przez Abrahama van den Blocke. Budynek ozdobiono wspaniałymi posągami starożytnych bohaterów (Scypion Afrykański, Temistokles, Kamillus, Juda Machabeusz) powyżej alegoriami siły i sprawiedliwości, a na szczycie posągiem Fortuny. Po obu stronach portalu umieszczono medaliony z popiersiami Zygmunta III Wazy oraz jego syna, wtedy jeszcze królewicza Władysława.
Znajdujące się przed wejściem posągi lwów zostały przeniesione w 1883 z rozebranej Bramy św. Jakuba. Usunięto wówczas żeliwną balustradę z lat 40. XIX w., zastępując ją kamiennymi płytami XVIII w. przedproży.
Dwór Artusa został uszkodzony podczas działań Armii Czerwonej w 1945. Spora część wyposażenia została zrekonstruowana w znacznej mierze z elementów ewakuowanych z miasta przed nadejściem frontu. 28 marca 1945 dwóch polskich czołgistów, ppor. Bronisław Wilczewski i chorąży Zbigniew Michel, wspięło się na dach Dworu Artusa, zerwało z masztu flagę hitlerowską i powiesiło flagę polską. W 1965 na ścianie frontowej dworu powieszona została tablica upamiętniająca 20. rocznicę zatknięcia polskiej flagi na Dworze Artusa przez żołnierzy 1 Polskiej Brygady Pancernej im. Bohaterów Westerplatte jako symbol powrotu Gdańska do Polski.
24 lutego 1967 budynek został wpisany do rejestru zabytków.
Od 1989 roku w budynku rozpoczął działalność oddział Muzeum Historycznego Miasta Gdańska, a wnętrze dworu udostępniono zwiedzającym.
W 1997 roku podczas jubileuszu tysiąclecia Gdańska miało miejsce otwarcie odrestaurowanego zabytku.
Wnętrze dworu.
Wnętrze składa się z jednej bardzo obszernej sali w stylu gotyckim. Od 1531 prowadzono tu intensywne roboty zdobnicze, pokrywając ściany pięknymi boazeriami i fryzami o tematyce mitologicznej i historycznej. Wrażenie przepychu uzupełniały bogato zdobione meble oraz liczne obrazy. Najsłynniejsze z nich to m.in. dzieła anonimowych artystów z końca XV w. – "Oblężenie Malborka" i Okręt Kościoła, "Orfeusz wśród zwierząt" Hansa Vredemana de Vries z 1596 oraz "Sąd Ostateczny" Antona Möllera. Ten ostatni obraz wywołał liczne kontrowersje, gdyż artysta posłużył się scenerią Gdańska oraz uwiecznił podobno współczesne sobie osobistości jako postacie alegoryczne, takie jak Pycha czy Niewiara. Salę upiększały nie tylko obrazy, ale i rzeźby, gobeliny, modele okrętów, zbroje, tarcze herbowe, klatka z egzotycznymi ptakami. Najstarszym elementem wyposażenia jest rzeźba świętego Jerzego zabijającego smoka (1481–1487). Ozdobą, która także przyciągała uwagę, jest jedenastometrowy piec o masie 13 ton, dzieło Georga Stelznera, wymurowany w latach 1545–1546. Wyłożony jest 520 kaflami, przedstawiającymi portrety najwybitniejszych władców europejskich, tak protestanckich – zwolenników Związku szmalkaldzkiego, jak i katolickich, wśród których są portrety Izabeli Portugalskiej i Karola V.
Dwór Artusa pomyślany był jako ekskluzywne miejsce spotkań towarzyskich elity gdańskiej. Dopiero w 1742, na prośbę gdańskich firm kupieckich, rada zgodziła się na projekt przemianowania Dworu na giełdę i miasto utraciło swoją najsławniejszą gospodę.

</doc>
<doc id="55333" url="https://pl.wikipedia.org/wiki?curid=55333" title="Wielka Zbrojownia w Gdańsku">
Wielka Zbrojownia w Gdańsku

Wielka Zbrojownia w Gdańsku (niem. "Das Große Zeughaus") – zabytek w Gdańsku, nazywany też arsenałem, stanowi najokazalszy świecki budynek manierystyczny w mieście. Inspiracją do powstania stały się Hale Mięsne w Haarlemie. 
Historia.
Rosnące zagrożenie ze strony Szwecji w końcu XVI wieku skłoniło gdańskich mieszczan do przygotowań na wypadek wojny. Odczuwając brak magazynów na produkowany w mieście i okolicach sprzęt wojenny, podjęli decyzję o budowie specjalnego arsenału. Jednak w realizacji projektu nie ograniczono się do wzniesienia magazynu o ściśle użytkowej funkcji.
Zbrojownia została wzniesiona w latach 1602 – 1605. Jest dziełem jednego z najwybitniejszych gdańskich architektów tamtej epoki, Antoniego van Obberghena. Zbudowano ją z drobnej, czerwonej, holenderskiej cegły zdobionej dekoracjami z piaskowca oraz bogatymi złoceniami. Konstrukcja sprawia wrażenie, jakby budynek składał się z czterech, pozornie oddzielnych kamieniczek.
Budynek został spalony podczas działań wojennych w 1945. Odbudowano go w latach 1947-1965, z rekonstrukcją hełmów wież i kamieniarki szczytów. W latach 2000-2005 odnowiono obie fasady, przywracając polichromie, złocenia i dekoracyjne rzygacze od strony ul. Piwnej.
Wnętrze Zbrojowni przyciągało wielu podróżnych zwiedzających Gdańsk. Trzypiętrowy budynek mieścił w sobie nie tylko przeróżnego rodzaju broń, zbroje, uprzęże, ale również obrazy i posągi. Ponadto zgromadzone przedmioty były eksponowane w sposób przyciągający uwagę zwiedzających, np. zbroje zaprezentowano na manekinach, które usadzono na kukłach udających rumaki. Manekiny te były ruchome, co potęgowało zainteresowanie oglądających.
Zbrojownię można porównać do dzisiejszych muzeów sztuki militarnej, z zastrzeżeniem, iż w XVII wiecznym Gdańsku liczono się z koniecznością praktycznego wykorzystania posiadanych zbiorów.
Na wyższych kondygnacjach mieści się Akademia Sztuk Pięknych. Powierzchnia piwnic wynosi 1528 m². Parter budynku, o powierzchni 1819 m² ze sklepieniem na 15 granitowych słupach, zajmował pasaż handlowy. od 8 grudnia 2015 na parterze działa Zbrojownia Sztuki, przestrzeń wystawiennicza Akademii Sztuk Pięknych, w której odbywają się wystawy czasowe sztuki współczesnej. Przestrzeń podzielona jest na główną salę wystawową w której odbywają się duże projekty wystawiennicze, Galerię "Design" gdzie prezentowane są wystawy dotyczące projektowania, designu, form użytkowych czy grafiki, oraz galerię "Kultura Ma Wiele Twarzy" przeznaczoną na prezentację pomniejszych projektów artystycznych. W pozostałych przestrzeniach parteru prowadzona jest działalność gastronomiczna.
Do 2007 otwarte było przejście przez budynek, skracające drogę między ul. Piwną a Targiem Weglowym.

</doc>
<doc id="55334" url="https://pl.wikipedia.org/wiki?curid=55334" title="P-51 Mustang">
P-51 Mustang



</doc>
<doc id="55337" url="https://pl.wikipedia.org/wiki?curid=55337" title="Karl Hass">
Karl Hass

Karl Hass (ur. 5 października 1912 w Elmschenhagen, obecnie Kilonia, zm. 21 kwietnia 2004 w Castel Gandolfo) – niemiecki zbrodniarz wojenny, oficer SS.
Doszedł do rangi majora SS ("SS-Sturmbannführer"). Ponosił współodpowiedzialność za masakrę 335 włoskich cywilów w Grotach Ardeatyńskich na przedmieściach Rzymu, dokonaną 24 marca 1944 w odwecie za zamach na kolumnę niemieckiej policji, przeprowadzony dzień wcześniej w Rzymie przez członków włoskiego ruchu oporu.
W 1969 roku, nierozpoznany, był statystą w filmie "Zmierzch bogów" – wystąpił w roli nazisty.
W 1996 miał zeznawać w procesie przeciwko oskarżonemu o tę zbrodnię Erichowi Priebkemu we Włoszech; próbując tego uniknąć, wyskoczył z balkonu hotelowego. Przeżył jednak upadek i został zatrzymany w areszcie domowym, a w trakcie procesu wyszła na jaw także jego odpowiedzialność.
7 marca 1998 został skazany na dożywotnie więzienie; ostatnie lata życia ze względu na stan zdrowia spędził w domu starców pod dozorem policyjnym.

</doc>
<doc id="55338" url="https://pl.wikipedia.org/wiki?curid=55338" title="Ważne postacie Marynarki Wojennej RP">
Ważne postacie Marynarki Wojennej RP



</doc>
<doc id="55339" url="https://pl.wikipedia.org/wiki?curid=55339" title="Wellington (ujednoznacznienie)">
Wellington (ujednoznacznienie)

Geografia.
Stany Zjednoczone.
Miejscowości:
Gminy:

</doc>
<doc id="55340" url="https://pl.wikipedia.org/wiki?curid=55340" title="Messerschmitt Me-109">
Messerschmitt Me-109



</doc>
<doc id="55341" url="https://pl.wikipedia.org/wiki?curid=55341" title="Huib Drion">
Huib Drion

Huib Drion (ur. 25 kwietnia 1917 w Hadze, zm. 20 kwietnia 2004 w Lejdzie) – prawnik holenderski, sędzia Sądu Najwyższego Holandii. Był aktywnym rzecznikiem eutanazji i rozpoczął w Holandii debatę nad jej legalizacją, publikując esej "Voluntary Death for Old People" (1991).
Współtwórca ustawy dopuszczającej stosowanie eutanazji, określił m.in. dwustopniowość procedury; część mediów określiła te przepisy mianem "pigułki Driona".
Przez wiele lat był profesorem prawa cywilnego na Uniwersytecie w Leiden. Podczas II wojny światowej założył i wydawał podziemną gazetę "De Geus", gdzie publikowano m.in. czarną listę uczonych kolaborujących z Niemcami.
W latach 1967-1984 był sędzią i zastępcą przewodniczącego Sądu Najwyższego. Po odejściu na emeryturę zaangażował się w ruch na rzecz eutanazji.

</doc>
<doc id="55342" url="https://pl.wikipedia.org/wiki?curid=55342" title="Immunosupresja">
Immunosupresja

Immunosupresja – hamowanie procesu wytwarzania przeciwciał i komórek odpornościowych przez różne czynniki zwane immunosupresorami, najczęściej farmakologicznie przez leki immunosupresyjne (w przeszłości przez promieniowanie rentgenowskie).
Nieswoista immunosupresja ma na celu zmniejszenie reaktywności immunologicznej w stanach, w których reakcje immunologiczne organizmu są dla niego samego szkodliwe (np. odrzucanie przeszczepu, autoimmunizacja). Okres działania i głębokość immunosupresji zależna jest od wielu czynników, m.in. wrażliwości gatunkowej i osobniczej, a także dojrzałości immunologicznej, rodzaju i ilości antygenu, dawki środka immunosupresyjnego i okresu, kiedy go zastosowano oraz rodzaju odpowiedzi immunologicznej, tzn. typu humoralnego zależnego od obecności przeciwciał, lub komórkowego warunkowanego obecnością limfocytów T.
Zabieg immunosupresyjny to niszczenie limfocytów przez stosowanie promieniowania lub środków farmakologicznych. Stosowane jest przy transplantacji, aby zmniejszyć ryzyko odrzucenia przeszczepu. W ten sposób zwiększa się jednak ryzyko rozwoju infekcji, gdyż po zabiegu organizm jest praktycznie bezbronny wobec patogenów.

</doc>
<doc id="55349" url="https://pl.wikipedia.org/wiki?curid=55349" title="Tomasz Pacyński">
Tomasz Pacyński

Tomasz Pacyński (ur. 4 lutego 1958 w Warszawie, zm. 30 maja 2005 w Broku) – polski pisarz fantastyczny, z zawodu informatyk. Redaktor naczelny czasopisma internetowego "Fahrenheit". Publikował na łamach "Science Fiction", "SFery" i "Fantasy" oraz w internetowych czasopismach "Fahrenheit", "Esensja", "Fantazin" i "Srebrny Glob". Autor felietonów publikowanych w "SFerze" i "Science Fiction". Jego debiutem książkowym była opublikowana w 2001 powieść "Sherwood", za którą otrzymał nominację do nagrody im. Janusza A. Zajdla. Opublikował cztery powieści – trylogię fantasy "Sherwood" (na motywach legendy o Robin Hoodzie) oraz "Wrzesień" – militarną postapokaliptyczną powieść political fiction, również nominowaną do Zajdla, a także liczne opowiadania. Humorystyczne opowiadania z cyklu o Dziadku Mrozie zostały w 2005 wydane w zbiorze "Linia ognia". W Internecie używał często pseudonimu Pacek.
30 maja 2005 został znaleziony martwy w ogródku przez rodzinę. Przyczyną śmierci było prawdopodobnie zapalenie mięśnia sercowego lub zawał. Został pochowany 7 czerwca na cmentarzu Powązkowskim (kwatera 89-3-22/23). Jego syn, Krzysztof Pacyński, jest także pisarzem.

</doc>
<doc id="55350" url="https://pl.wikipedia.org/wiki?curid=55350" title="Peter Elvins">
Peter Elvins

Peter Elvins (1934 - 8 kwietnia 2004), amerykański śpiewak operowy (bas).
Od młodych lat był zafascynowany operą. Jako 15-latek należał do chóru Chautauqua Opera Company w Nowym Jorku. W 1955 ukończył filologię angielską na Harvard University; służył w wojsku i był jednym z pierwszych członków Chóru Armii USA.
Kształcił swoje umiejętności śpiewacze pod kierunkiem żony, Anny Gabrieli (byli małżeństwem od 1957); od końca lat 50. zawodowy artysta opery, występował przez kilka lat we Włoszech i innych krajach europejskich (Hiszpania, Austria, Niemcy, Belgia). Po powrocie do USA członek zespołów operowych w Nowym Jorku, Bostonie, San Francisco i Connecticut.
Zajmował się również pracą pedagogiczną oraz popularyzacją opery.

</doc>
<doc id="55351" url="https://pl.wikipedia.org/wiki?curid=55351" title="Maja Lidia Kossakowska">
Maja Lidia Kossakowska

Maja Lidia Kossakowska, właśc. Maja Lidia Korwin-Kossakowska-Grzędowicz (ur. 27 lutego 1972 w Warszawie, zm. 23 maja 2022 w Starych Załubicach) – polska pisarka fantastyki i dziennikarka, z wykształcenia archeolog. Była nazywana pierwszą damą polskiej fantastyki.
Autorka posługiwała się w swojej pracy tylko panieńskim nazwiskiem, nie chcąc, wedle jej słów, „mieszać i kombinować”. Jej debiut nastąpił przed ślubem, a jej mąż Jarosław Grzędowicz jest również czynnym pisarzem, także tworzącym fantastykę.
Życiorys.
Absolwentka Uniwersytetu Warszawskiego oraz Liceum Sztuk Plastycznych (tytuł zawodowy plastyk – wystawiennik). Studiowała archeologię śródziemnomorską. Wybierając kierunek, myślała już o pisarstwie: chciała studiować coś, co w przyszłości pomoże jej w pisaniu fantastyki. Poza tym pracowała też jako dziennikarka, (realizowała programy w TV) i malowała obrazy. Jej wiersze – obok utworów ks. J. Twardowskiego, J. Tuwima czy W. Szymborskiej – złożyły się na poetycki komentarz do wystawy polskich artystów plastyków „Anioły” (Kopenhaga, 2006).
Była jedną z tytularnych właścicieli pałacu Kossakowskich. Żona pisarza Jarosława Grzędowicza. Nie pisała jednak wspólnie z nim, choć uznawała go za swojego pierwszego czytelnika.
W sierpniu 2020 podpisała, wraz z wieloma innymi autorami polskiej fantastyki (Ziemkiewicz, Pilipiuk, Dukaj, Piekara, Grzędowicz), list otwarty w obronie Jacka Komudy i wolności słowa. Sam list był odpowiedzią na samokrytykę wystosowaną przez „Nową Fantastykę”, związaną z wcześniejszą publikacją opowiadania Komudy na łamach tego miesięcznika, przez część czytelników uznanego za opowiadanie homofobiczne.
Zginęła w pożarze domku letniskowego w nocy z 22 na 23 maja 2022. 20 czerwca 2022 została pochowana na Cmentarzu Powązkowskim w Warszawie.
Twórczość.
Debiutowała w 1997 roku opowiadaniem "Mucha" zamieszczonym na łamach czasopisma „Fenix”. Na jego bazie powstała jednoaktowa sztuka. W 2001 roku otrzymała Srebrny Glob w kategorii opowiadanie roku za utwór "Beznogi tancerz". W ciągu dwóch lat wyróżniona została czterema nominacjami do Nagrody im. Janusza Zajdla m.in. za opowiadania: "Sól na pastwiskach niebieskich", "Schizma", "Beznogi tancerz" i "Żarna niebios". Mikropowieść "Zwierciadło" znalazła się na trzeciej pozycji w rankingu czytelników „Sfinksa”.
Autorka napisała trzy książki o tematyce anielskiej: "Obrońcy Królestwa" (zbiór opowiadań, fabuła związana z "Siewcą Wiatru", dzieje się bezpośrednio przed nią, 2003), "Siewca Wiatru" (powieść, 2004; do powieści tej Kossakowska dołączyła obszerny słownik pojęć, nazw, formacji militarnych oraz imion, który został stworzony specjalnie na potrzeby utworów o tematyce związanej z aniołami) oraz "Żarna niebios" (zbiór opowiadań, reedycja "Obrońców Królestwa" uzupełniona o dwa nowe opowiadania – "Gringo" i "Żarna niebios", 2008). Później ujawniła swoją fascynację mitologią Jakutów, czemu wyraz dała w książce pt. "Ruda sfora".
W 2009 r. ukazały się jej cztery mikropowieści pod wspólnym tytułem "Upiór Południa", które autorka określała mianem najważniejszych i najpełniejszych opowieści jakie kiedykolwiek napisała.
W roku 2006 otrzymała Złotego Kota za cykl anielski. W 2007 – Śląkfę dla Twórcy Roku. Ośmiokrotnie nominowana do Nagrody im. Janusza Zajdla, otrzymała ją w 2007 roku za opowiadanie "Smok tańczy dla Chung Fonga", oraz w 2012 za powieść "Grillbar Galaktyka".
Inspiracje pisarskie.
Za swojego mistrza spośród pisarzy fantastyki uznawała Gene’a Wolfe’a, którego ceniła za "niesamowitą zdolność kreowania mentalności starożytnej z nieprawdopodobną erudycją". Raya Bradbury’ego uważała za mistrza słowa. Poza tym autorka uczyła się pisać, czytając twórców amerykańskich, takich jak John Steinbeck, William Faulkner. Dobrze znane są jej też nazwiska z literatury iberoamerykańskiej, jak Julio Cortazar.

</doc>
<doc id="55352" url="https://pl.wikipedia.org/wiki?curid=55352" title="São Francisco">
São Francisco

São Francisco – rzeka we wschodniej Brazylii o długości 2896 km. Trzecia po Amazonce i Paranie pod względem długości w Ameryce Płd. Powierzchnia dorzecza wynosi 581 tys. km².
Swój początek bierze ze źródeł wypływających w Serra da Canastra w stanie Minas Gerais. Następnie płynie na północ, przecinając stan Bahia. Potem skręca na wschód, stanowiąc granicę ze stanem Pernambuco. Płynąc na południowy wschód, kieruje się do Oceanu Atlantyckiego pomiędzy stanami Alagoas i Sergipe.
Na rzece zbudowano zaporę i działająca od 1979 roku elektrownię ma łącznej mocy 1050 MW.
Na rzece występują liczne progi wodne i wodospady – najwyższy z nich to Paolo Alfonso. Mimo to jest żeglowna na kilku odcinkach.
Główne dopływy:
Ważniejsze miasta, przez które przepływa:

</doc>
<doc id="55354" url="https://pl.wikipedia.org/wiki?curid=55354" title="Mat Damiano">
Mat Damiano

Mat Damiano – motyw matowy w szachach, w którym kluczową rolę w zamatowaniu czarnego króla odgrywa biały pion na szóstej linii, wspierający hetmana. Nazwa pochodzi od nazwiska portugalskiego szachisty Pedro Damiano, który opisał ten motyw w wydanym w 1512 roku w Rzymie podręczniku "Questo libro e da imparare giocare a scachi".
W pozycji na diagramie po prawej stronie białe zaczynają i dają mata w trzecim posunięciu. Mimo równowagi materialnej białe szybko wygrywają dzięki pionowi e6, który razem z hetmanem współtworzy siatkę matową. Najszybszą drogą do wygranej jest poświęcenie wieży, które umożliwia atak hetmanowi:
Wieża nie tylko robi miejsce hetmanowi, lecz również odciąga czarnego gońca z siódmej linii, na której przeszkadzałby w macie.
Atak na osłabioną roszadę.
Stosunkowo często mat hetmanem wspieranym przez piona zdarza się przy osłabionej roszadzie przeciwnika.
Na drugim diagramie przedstawiono wariant mata Damiano, w którym biały pion bierze udział w ataku na roszadę czarnych. Osłabiona linia h umożliwia serię efektownych poświęceń:
Bicie gońca hetmanem nie zmienia sytuacji. Poświęcenie gońca ma na celu utorowanie drogi hetmanowi do ostatecznego ataku.
Wieża również usuwa się hetmanowi z drogi, szachując jednocześnie króla, by nie dać czarnym czasu na ucieczkę lub przygotowanie obrony.

</doc>
<doc id="55357" url="https://pl.wikipedia.org/wiki?curid=55357" title="Kasztanowiec pospolity">
Kasztanowiec pospolity

Kasztanowiec pospolity, kasztanowiec zwyczajny, kasztanowiec biały ("Aesculus hippocastanum" L.) – gatunek drzewa z rodziny mydleńcowatych. Pochodzi z Półwyspu Bałkańskiego, gdzie rośnie bardzo nielicznie w lasach i uznawany jest za gatunek narażony na wyginięcie. Został rozprzestrzeniony w czasie ekspansji tureckiej w Europie w XVI i XVII wieku i obecnie pospolicie jest uprawiany na tym i innych kontynentach. Sadzony jest głównie na terenach zurbanizowanych i przy drogach jako drzewo ozdobne i cieniodajne. Ze względu na mało wartościowe drewno nie ma znaczenia w gospodarce leśnej. Użytkowany jest także jako roślina lecznicza, kosmetyczna, miododajna, dawniej wyrabiano z nasion klej i stosowano je jako paszę. Od końca XX wieku znaczne szkody w uprawie tego gatunku czyni szrotówek kasztanowcowiaczek – drobny motyl, którego larwy żerują w liściach kasztanowca, dokonujący inwazji na kontynencie europejskim. Narasta też zagrożenie tego gatunku innymi patogenami.
Rozmieszczenie geograficzne.
Kasztanowiec pospolity jest jedynym europejskim przedstawicielem swego rodzaju i jego współczesny zasięg ma charakter reliktowy. Gatunek był rozpowszechniony na kontynencie we wczesnym plejstocenie ok. miliona lat temu, ale przetrwał tylko w trzech izolowanych obszarach na Półwyspie Bałkańskim. Ze względu na rolę jaką mogli pełnić wielcy roślinożercy dla rozprzestrzeniania dużych nasion tego gatunku, za jedną z możliwych przyczyn znaczącego ograniczenia areału w plejstocenie uznaje się wymarcie w tym czasie megafauny. Główny obszar naturalnego występowania tego gatunku współcześnie, to góry Pindos w północno-zachodniej i środkowej Grecji (Epir-Macedonia Zachodnia i Tesalia-Grecja Środkowa), w południowej Albanii i Macedonii Północnej. Drugi obszar położony jest w rejonie góry Osa na wschodnim wybrzeżu Tesalii w Grecji. Trzeci we wschodniej części Starej Płaniny we wschodniej Bułgarii, gdzie w rejonie Presławskiego Bałkana rośnie znaczna liczba drzew i w dużym zagęszczeniu. W Grecji znanych jest w sumie około 100 stanowisk tego gatunku, ale rośnie na nich nie więcej jak 1,5 tysiąca drzew łącznie. W południowej Albanii rośnie poniżej 500 drzew, przy czym na żadnym ze stanowisk nie ma ich więcej niż 50. Poza południem kraju rośnie w dwóch miejscach na wschodzie kraju i jednym na północy. W Macedonii gatunek obecny jest w trzech parkach narodowych w zachodniej części kraju.
Gatunek został szeroko rozprzestrzeniony poza swoim naturalnym zasięgiem. Dobrze udokumentowane jest dostarczenie kasztanowca z Konstantynopola, gdzie był uprawiany, do Wiednia w 1576 i 1581 roku, skąd rozprzestrzeniony został dalej w Europie Środkowej i Zachodniej. Botanicy europejscy dostawali informacje o kasztanowcu już jednak wcześniej, np. Pierandrea Matthioli podczas pobytu w Pradze w 1557 opisał kasztanowca na podstawie gałązki otrzymanej z Konstantynopola. Niewykluczone jest także, że we Włoszech w tym czasie kasztanowiec już trafił do uprawy – jego rysunek wykonał w 1563 Giacomo Antonio Cortuso z ogrodu botanicznego w Padwie, a Jean Bauhin wspominał, że oglądał ten gatunek we Florencji, gdzie był w 1562. W każdym razie w niedługim czasie później kasztanowiec został rozprzestrzeniony w Europie – do Francji gatunek trafił w 1615, a do Anglii w 1633. W Polsce znaleźć się mógł już w XVI wieku (Stefan Batory miał kazać sadzić „stroyne kaśtańce” przy Pałacu Królewskim w Łobzowie).
Gatunek został spopularyzowany jako drzewo ozdobne, stając się jednym z kilku gatunków rozprzestrzenionych w Europie w związku z ekspansją turecką (obok lilaka pospolitego i ketmii syryjskiej). Z upraw kasztanowiec pospolity dziczeje, rozsiewając się zarówno na siedliskach antropogenicznych, jak i naturalnych. Zwłaszcza w zachodniej Europie gatunek łatwo dziczeje – w Anglii, północnej Francji, w Niemczech, Danii i Czechach jest często rejestrowany w lasach, rzadziej w Polsce, na Słowacji, Węgrzech i dalej w południowej i wschodniej Europie. Chociaż na rozległych obszarach Europy jest gatunkiem obcym i zadomowionym (ma status kenofita), nie jest uznawany za uciążliwy gatunek inwazyjny.
Jako gatunek introdukowany rośnie też w Ameryce Północnej, gdzie lokalnie pojawia się też jako dziczejący na wschodzie kontynentu oraz na północnym wschodzie Stanów Zjednoczonych i w Kolumbii Brytyjskiej. Uprawiany jest także m.in. w Chinach i na Nowej Zelandii.
Mimo rozprzestrzenienia kasztanowca pospolitego w uprawie długi czas nieznana pozostawała ojczyzna tego gatunku. Botanicy europejscy uważali, że pochodzi z gór Indii (np. Karol Linneusz). W niektórych nawet współczesnych źródłach pojawia się informacja, że gatunek ten rośnie naturalnie w Azji, co wynikać może stąd, że dawniej nie odróżniano go od kasztanowca indyjskiego "A. indica". Gatunek ten wygląda bardzo podobnie, ale ma owoce bez kolców i jest bardzo wrażliwy na mróz. Poza tym sądzono też, że kasztanowiec pospolity może rosnąć gdzieś w Azji Mniejszej, skoro do Europy sprowadzony został z Konstantynopola. Dopiero w latach 90. XVIII wieku angielski podróżnik John Hawkins trafił na kasztanowca pospolitego w greckich górach Pindos i Pelion, co odnotowane zostało w pracy Johna Sibthorpa pt. "Florae Graecae Prodromus" wydanej w 1806. Informacja ta nie została jednak uznana za wiarygodną i była pomijana lub dyskredytowana w kolejnych publikacjach botanicznych, aż do ponownego odkrycia stanowisk tego gatunku w trudno dostępnych górach Pindos w 1879, czego dokonał niemiecki botanik Theodor von Heldreich, wówczas dyrektor ogrodu botanicznego w Atenach.
Anatomia i skład chemiczny.
Charakterystyczne dla kasztanowca pospolitego są koletery – gruczoły obecne na łuskach pąków. Wydzielają one lepką mieszaninę terpenów i śluzów do przestrzeni znajdujących się pod kutykulą, skąd wydostaje się ona przez jej spękania na zewnątrz.
Liczba chromosomów wynosi 2n = 40. Wielkość genomu jest niewielka i wynosi 2C = 1,122 pg (cały rodzaj "Aesculus" cechuje się niewielką ilością materiału genetycznego).
Budowa drewna.
Drewno rozpierzchłonaczyniowe – naczynia są równomiernie rozłożone, liczne, drobne do średnich. Drewno bielaste i twardzielowe nie różnią się znacząco, ewentualnie bielaste jest barwy białożółtej, a twardzielowe ciemniejsze – pomarańczowoczerwone. Przyrosty roczne widoczne na przekroju jako jasne linie na ich granicy. Rysunek drewna na przekroju promieniowym uzupełniają niewielkie promienie drzewne. Drewno jest umiarkowanie lekkie, jednorodne i miękkie, jego gęstość w stanie suchym wynosi według różnych źródeł od 460 do 550 kg/m³, jest trudno łupliwe. Ma przyjemny, aromatyczny zapach, opisywany też jako przypominający zapach tartych ziemniaków.
Fitochemia.
Kwiaty i liście kasztanowca z substancji czynnych zawierają: flawonoidy, kumaryny, kwasy fenolowe, leukocyjanidyny, taniny, saponiny, adenozynę, adeninę, guaninę, rutynę i astragalinę. W pędach występuje m.in. alantoina. Kora cechuje się dużą zawartością kumaryn takich jak: eskulina, eskuletyna, fraksyna, skopoletyna, a poza tym: tanin, saponin i flawonoidów. W nasionach kasztanowca znajduje się przede wszystkim skrobia (do 50% lub nawet 60%), poza tym: od 3 do 13% saponin, 0,15% flawonoidów (głównie pochodne kwercetyny i kemferolu), taniny katechinowe, węglowodany, sterole, sole mineralne, olejki eteryczne. Ok. 8% masy nasion stanowią oleje roślinne, a 10% białka. Wśród saponin kasztanowca wyizolowano ok. 30 różnych acylowanych glikozydów trójterpenowych, w których część cukrową stanowią kwasy uronowe, glukoza, ksyloza i galaktoza, a aglikonami są pochodne penta- i heksahydroksy-β-amaryny. Mieszanina saponin z nasion kasztanowca zwana jest escyną.
Rozwój.
Rozwijanie się liści kasztanowca pospolitego wczesną wiosną (w fenologii zwaną pierwiośniem) jest jednym z wyznaczników tej fenologicznej pory roku w Europie Środkowej. Pąki kasztanowca pękają w Polsce na przełomie marca i kwietnia, a pierwsze liście rozwijają się w kwietniu. Z kolei kwitnienie kasztanowca pospolitego wyznacza pełną wiosnę – następuje w maju–czerwcu (w Polsce zwykle w pierwszych dniach maja) i trwa 2–3 tygodnie. Kwiaty zapylane są przez różne owady, przy czym najczęściej trzmiele. Owady odwiedzają kwiaty z żółtymi sygnałami barwnymi na górnych płatkach korony, wabiące je zapachem i wydzielające nektar. Po zapyleniu sygnały barwne ciemnieją, nektar przestaje być wydzielany i zmienia się zapach kwiatów na zniechęcający do odwiedzin. Płatki opadają, zalążnia powiększa się i stopniowo przybiera kształt torebki, zachowując jeszcze przez pewien czas długą szyjkę słupka. Owoce dojrzewają do sierpnia–września lub października (w Polsce zwykle w końcu września). Po dojrzeniu opadają na ziemię, rozpadając się przy tym i uwalniając nasiona. Dojrzałe drzewa wydają nasiona regularnie, choć przynajmniej w obrębie naturalnego zasięgu zarejestrowano u tego gatunku zjawisko regularnej i zsynchronizowanej wzmożonej produkcji owoców występującej co dwa lata (cyklicznie pojawiającego się większego urodzaju, ang. "masting"). Wraz z opadnięciem owoców liście zaczynają żółknąć, później brązowieć. Opadanie liści (o ile nie jest przyśpieszone żerowaniem szkodników lub suszą) jest wyznacznikiem nadejścia fenologicznej jesieni.
Rzadko, na przykład z powodu zniszczenia listowia w trakcie sezonu wegetacyjnego przez szkodniki, dochodzić może do rozwinięcia po raz kolejny w tym samym sezonie pędów z młodymi liśćmi i kwiatostanami. Pędy takie są osłabione – nie zawiązują się na nich owoce i łatwo przemarzają w ciągu zimy.
Kasztanowiec pospolity rozmnaża się za pomocą nasion zachowujących zdolność kiełkowania tylko przez pół roku. Sporadycznie obserwowano powstawanie odrostów korzeniowych i pniowych u tego gatunku. Nasiona rozprzestrzeniane są barochorycznie, rzadko także hydrochorycznie. Możliwe jest także, że jakąś rolę w ich rozprzestrzenianiu odgrywają zwierzęta, w tym gryzonie.
Kiełkowanie jest podziemne, duże liścienie pozostają w łupinie nasiennej. Część nadliścieniowa siewki ma długość 10–18 cm, grubość na dole 5–6 mm, ku górze zwęża się do 3–4 mm, jest gładka, naga, koloru brunatnozielonego. Pierwsze liście właściwe są naprzeciwlegle, na zielonych ogonkach o długości 6–9 mm. Są dłoniasto złożone z pięciu siedzących, odwrotnie jajowatych listków, z klinowatą podstawą i krótkim ostrym wierzchołkiem, ciemnozielonych na wierzchu i jaśniejszych pod spodem. Listki mają pierzaste unerwienie z gęstymi, krótkimi włoskami przy nerwie głównym i drobne, ostre piłkowanie na brzegach. Korzeń pierwotny jest palowy, ma wiele krótkich korzeni bocznych i kolor szarobrązowy.
Młode drzewo rośnie szybko, jeśli tylko rozwija się w żyznej glebie. Po 5 latach osiąga 6 m wysokości i 5 m rozpiętości korony. Po 10 latach – 12 m wysokości i 10 m rozpiętości, po 20 latach – 25 m wysokości i 15 m rozpiętości. Owocować zaczynają drzewa w wieku 10–15, ewentualnie 20 lat. Na pniach drzew w wieku powyżej 80 lat dotąd gładka lub lekko spękana kora zaczyna się tafelkowato łuszczyć. Kasztanowce pospolite żyją zwykle ok. 200 lat, rzadziej ok. 250 lat. Najstarszy kasztanowiec w Polsce rośnie w Lubiniu (Wielkopolska) przed kościołem Narodzenia Najświętszej Marii Panny. W 1992 jego wiek ustalono na 233 lata (w 2019 osiągnął 260 lat). W Niemczech najstarszy kasztanowiec rosnący przy Schloss Weiler (powiat Heilbronn) ma mieć ponad 300 lat. Starsze konary stają się łamliwe i mogą się odłamywać zarówno z powodu silnych wiatrów, jak i podczas deszczu, gdy woda znacznie zwiększa ciężar gęstego listowia (a już zwłaszcza gdy oba te czynniki oddziałują jednocześnie).
Ekologia.
Kasztanowiec w obszarze naturalnego występowania rośnie na ogół w niewielkich grupach, w zazwyczaj mieszanych, cienistych lasach górskich na stokach północnych i w wilgotnych dolinach na rzędnych od 228 m do 1485 m n.p.m. W górach albańskich i greckich występuje zwykle w lasach z dominacją buka zwyczajnego, na izolowanym obszarze na zboczach góry Osa – z lipą szerokolistną. Jego stanowiska w górach Pindos wykształcają się na skałach wapiennych z licznymi zjawiskami krasowymi, przez co często są to miejsca trudno dostępne. Kasztanowiec rzadko przekracza 10% udziału w drzewostanie. Poza wymienionymi wyżej dominantami, w lasach greckich kasztanowcowi towarzyszą: jodła bułgarska, olsza czarna, jesion wyniosły i mannowy oraz ostrokrzew kolczasty. W Albanii obok dominantów najczęściej obecne są: klon jawor, lipa szerokolistna i drobnolistna. W niższych warstwach rosną takie gatunki jak: moszenki południowe, klon hyrkański, wawrzynek wilczełyko, kalina hordowina, różne gatunki kruszyn i jarzębów. W dolinach kasztanowiec rośnie na glebach aluwialnych, zwykle w towarzystwie graba pospolitego, ale też olszy, platana wschodniego, orzecha włoskiego i dębów, w podszycie z bzem czarnym. Rzadko tworzy lite, jednogatunkowe drzewostany. Zbiorowiska z dominującym kasztanowcem opisano w syntaksonomii jako klasę roślinności "Aesculeta hippocastani" z takimi zbiorowiskami jak: "Aesculus hippocastanum–subnudum", "Aesculus hippocastanum–Carpinus betulus" oraz "Aesculus hippocastanum–Aegopodium podagraria". Runo leśne jest słabo rozwinięte i ubogie gatunkowo.
W obszarach introdukcji kasztanowiec rozsiewa się w różnych zbiorowiskach zaroślowych, na nieużytkach z dominacją runi trawiastej, zwykle rzadko w lasach. Do wyjątków należą wilgotne i żyzne lasy takie jak buczyna źródliskowa (zb. "Fagus sylvatica–Mercurialis perennis"), w których miejscami (np. w Wielkiej Brytanii) pojawiać się może obficie.
Ze względu na głęboki cień (latem korona drzewa przepuszcza od kilku do kilkunastu procent światła słonecznego) i ogromną ilość liści opadających z gęstej korony, bezpośrednio pod kasztanowcem zwykle nie mogą rozwijać się inne gatunki lub rosną bardzo słabo. Wzrost innych roślin ogranicza też fitotoksyczna eskulina zawarta w liściach i okrywach owocowych (zob. allelopatia). Na gałęziach kasztanowca rozwijać się może z kolei jemioła pospolita ("Viscum album").
Kasztanowiec pospolity występuje w obszarze znajdującym się pod wpływem ciepłego klimatu umiarkowanego. Nasiona są bardzo wrażliwe na wysychanie i uniemożliwiają temu gatunkowi kolonizację obszarów bez pokrywy leśnej i miejsc suchych, nasłonecznionych. Gatunek ten wymaga gleb głębokich, wilgotnych i przepuszczalnych. Lubi gleby kamieniste i zasobne w węglan wapnia o odczynie od lekko kwaśnego do alkalicznego. Jest bardzo wrażliwy na susze i pożary. Z powodu suszy może już latem tracić liście. Najlepiej rośnie w miejscach, gdzie mikroklimat jest wilgotny. Kasztanowiec pospolity dobrze znosi mrozy do -25 °C, jednak podczas bardzo surowych zim (w Polsce środkowej i wschodniej) może przemarzać. Na mrozy są bardziej wrażliwe drzewa rosnące w miejscach bardzo wilgotnych i siewki. Poza strefą klimatu umiarkowanie ciepłego gatunek ten wymaga stanowisk ciepłych i osłoniętych. Młode drzewa są dość cienioznośne, ale wraz z wiekiem kasztanowce mają coraz większe wymagania świetlne. Najlepiej rosną i najobficiej kwitną na otwartej przestrzeni.
Po przetrwaniu fazy siewki, wymagającej pod względem siedliskowym – zwłaszcza wilgotnościowym (np w uprawie w warunkach kontrolowanych), drzewo z wiekiem staje się odporne na warunki miejskie i zanieczyszczenie powietrza.
Bogate w skrobię nasiona często służą jako pokarm dla zwierząt, np. saren, jeleni, dzików. Kwiaty zapylane są przez odwiedzające je dla nektaru pszczoły, w tym zwłaszcza trzmiele. Na pyłku żerują także bzygowate.
Nazewnictwo.
Rodzajowa nazwa naukowa "Aesculus" przeniesiona została przez Karola Linneusza z określenia używanego przez Rzymian (m.in. Pliniusza Starszego) w odniesieniu do jakiegoś gatunku dębu o jadalnych żołędziach. Słowo zapisywane było także w formie "esculus" i pochodziło prawdopodobnie od słowa "esca" znaczącego pokarm, jedzenie i paszę. Nazwa gatunkowa "hippocastanum" jest słowem złożonym z greckiej nazwy konia "hippos" i greckiego lub tureckiego słowa oznaczającego kasztan (odpowiednio "kastanon" lub "al-kastanesi"). Nazwa ta używana była w Europie na określenie kasztanowca po jego rozpropagowaniu za sprawą Turków w XVI wieku. Powstała z powodu podobieństwa tego drzewa do kasztana (nasion, owoców i listków kasztanowca przypominających liście kasztana) oraz stosowania przez Turków jego owoców do leczenia chorób koni (po ponownym odkryciu kasztanowca w górach greckich w końcu XIX wieku okazało się, że także miejscowi Grecy używali jego owoców do leczenia kaszlu u koni). Przed Linneuszem nazwę tę proponował na rodzajową dla kasztanowca Joseph Pitton de Tournefort, który przetłumaczył na grekę nazwę łacińską wcześniej w Europie dla kasztanowca stosowaną – "Castanea quina" (używali jej np. Pierandrea Matthioli i Rembert Dodoens).
Alternatywnym wyjaśnieniem nazwy „końskiego kasztana” mają być też jasne u tego gatunku blizny liściowe, które wraz z układem wiązek przewodzących przypominają podkowę ze śladami po gwoździach.
Podobieństwo do kasztana jadalnego było powodem także podobnego nazywania i kasztanowca. W języku polskim określenie kasztan w odniesieniu do kasztana jadalnego znane jest już od XVI wieku. Słowo to weszło do języka polskiego za pośrednictwem niemieckiego "Kastania/Kastanienbaum". Kasztanowiec także zwany był kasztanem, ale udokumentowano i takie jego nazwy jak: kasztanek, kasztania, kanstania, kanstarz, kasztalon, kasztelan, kasztanowe drzewo, a w odróżnieniu od kasztana jadalnego (kasztana słodkiego) zwany był kasztanem gorzkim (u Krzysztofa Kluka), nibykasztanem, kasztanem dzikim albo końskim. Nazwę kasztanowiec zaproponował w XIX wieku Ignacy Rafał Czerwiakowski. Mimo odrębnego naukowego nazewnictwa zwyczajowego dla dwóch różnych rodzajów "Aesculus" i "Castanea" – w gwarze ludowej, często także w twórczości artystycznej, nazwa kasztan pozostaje w użyciu w odniesieniu także do kasztanowca.
Pozycja systematyczna i zmienność.
Kasztanowiec pospolity jest jednym z 12 lub 19 gatunków w rodzaju kasztanowiec "Aesculus" (różnica wynika z różnego ujęcia 7 gatunków azjatyckich z sekcji "Calothyrsus"). "A. hippocastanum", wspólnie z kasztanowcem japońskim "A. turbinata" tworzy sekcję "Aesculus" – jedną z czterech w obrębie rodzaju.
W obrębie gatunku opisano szereg form różniących się kształtem oraz barwą liści i kwiatów, ale ich znaczenie systematyczne jest niewielkie. Ze względu na rozmnażanie tego gatunku z nasion występuje duża zmienność cech, drzewa różnią się m.in. porą rozwijania liści i kwitnienia nawet do kilkunastu dni.
Mieszańce i chimera.
Istnieje kilka opisanych taksonów pochodzenia mieszańcowego:
W 1955 w angielskim hrabstwie Kent, William Dallimore, wówczas emerytowany dyrektor Królewskich Ogrodów Botanicznych w Kew, odkrył gałązkę chimery między kasztanowcem pospolitym i zaszczepionym na nim kasztanowcem żółtym. Pęd ten wyrósł z miejsca szczepienia obu gatunków i powstał w wyniku zlania się ich tkanek. Uzyskano w sumie trzy sporty opisywane jako kasztanowiec Dallimore’a "Aesculus + dallimorei" . Rośliny te rosną dobrze, a ich korony są gęste i kuliste. Mają nielepkie pąki, kwiaty takie jak u kasztanowca pospolitego (białe z czerwonymi plamkami), ale niektóre zielonkawożółte lub kremowożółte, poza tym kwitnienie jest późniejsze niż u kasztanowca pospolitego. Liście o blaszce pomarszczonej, z listkami zaostrzonymi na końcach.
Odmiany uprawne.
Opisano ok. 20 odmian uprawnych kasztanowca pospolitego, przy czym niemal wszystkie to unikaty, przynajmniej w Polsce bardzo rzadko spotykane, co najwyżej tylko w kolekcjach dendrologicznych (zwykle tylko 'Baumanii', 'Laciniata' i 'Pyramidalis'). Większość odmian ma bardziej charakter ciekawostek dendrologicznych niż odmian użytkowych, ponieważ na ogół nie dorównują walorami ozdobnymi formie typowej (poza pełnokwiatową 'Baumanii'). Niektóre wręcz opisywane są jako niewarte rozprzestrzeniania (np. 'Laciniata').
Znaczenie użytkowe.
Roślina ozdobna.
Kasztanowiec pospolity jest często stosowany w nasadzeniach parkowych, alejach, na obrzeżach dróg, bulwarów, promenad i placów. Rekomendowany jest do nasadzeń w zadrzewieniach drogowych autostrad i dróg ekspresowych, na terenach wiejskich do nasadzeń przydomowych i na terenach użyteczności publicznej, najlepiej w formie grupowej lub rzędowej. Ze względu jednak na obce pochodzenie gatunku bywa odradzany od stosowania poza terenami zabudowanymi, a na obszarach chronionego krajobrazu i w sieci Natura 2000 jego sadzania jako gatunku obcego zakazuje prawo. Poza naturalnym zasięgiem gatunek uważany był jeszcze w połowie XX wieku za typowy raczej tylko dla krajobrazu zurbanizowanego, ale w końcu tego wieku już zadomowił się także w krajobrazie wiejskim. W Polsce często uważany bywa wręcz za gatunek rodzimy. Szczególnie cenione były kasztanowce w XVII wieku, gdy jako nowość sadzone były podobnie chętnie jak lipy przy posiadłościach dworskich, zamkach i kościołach.
Drzewo jest efektowne o każdej porze roku – w czasie rozwijania młodych liści (walorem jest ich wczesny rozwój), kwitnienia, owocowania i przebarwiania liści. Ze względu na gęstą, ciemnozieloną koronę jest bardzo cieniodajne. W zadrzewieniach ma średnie znaczenie dźwiękochłonne, ale duże przeciwwietrzne. Za najbardziej efektowne uznawane są drzewa rosnące na otwartej przestrzeni z koroną sięgającą ziemi. Nasiona kasztanowca (kasztany) wykorzystywane są do dekoracji i stanowią atrakcję dla dzieci. Chętnie są przez nie zbierane i wykorzystywane do tworzenia figurek oraz nauki liczenia.
Problemem generowanym przez ten gatunek bywa zaśmiecanie otoczenia łupinami owoców i dużą ilością liści.
Uprawa.
Przy planowaniu uprawy kasztanowca uwzględnić należy osiągane przez drzewo rozmiary. Odstęp między drzewami powinien wynieść co najmniej 12 m (taki jest zalecany dla nasadzeń alejowych). Gatunek rosnąć może niemal w każdej glebie z wyjątkiem miejsc bardzo mokrych, suchych, zasolonych oraz gleb torfowych. Dobrze sobie radzi w warunkach miejskich, także w miejscach, gdzie są ograniczone warunki rozwoju systemu korzeniowego z powodu sąsiedztwa zabudowy lub ulic. Z powodu zanieczyszczenia powietrza może źle rosnąć w ścisłych centrach miast. Najlepiej rozwija się w półcieniu i w pełnym nasłonecznieniu. Rekomendowany jest do uprawy w 6–9 strefie mrozoodporności, czyli na całym terytorium Polski z wyjątkiem Suwalszczyzny i Podhala. Według niektórych źródeł może być jednak uprawiany nawet w 4 strefie mrozoodporności, o ile młode drzewko przetrwa pierwsze 3–4 lata, kiedy jest najbardziej wrażliwe na mróz.
Drzewo nie wymaga cięcia, ale w razie potrzeby możliwe jest usunięcie problematycznych konarów. Drzewa nawet poważnie przycięte znoszą to dobrze, choć zachowują zniekształconą koronę przez wiele lat. Duże cięcia goją się jednak źle, a w przypadku odcięcia konarów o średnicy ponad 15 cm w 80% przypadków w ciągu 2–4 lat rana jest infekowana przez patogeny grzybowe.
Kasztanowca łatwo rozmnaża się z nasion. Po ich zbiorze najlepiej wysiać je tej samej jesieni, ewentualnie można je przechować co najwyżej do najbliższej wiosny. Przechowując należy chronić je przed wyschnięciem – zadołowane lub umieszczone w worku foliowym i przetrzymywane w temperaturze 3 °C. U tak przechowywanych nasion następuje spadek żywotności z początkowych 85% do 60% po 13 i 25% po 15 miesiącach. Sieje się nasiona umieszczając na głębokości 4–5 cm jaśniejszym znaczkiem do dołu. Młode siewki wymagają ochrony przed przymrozkami. Odmiany ozdobne rozmnaża się przez szczepienie.
Po ścięciu kasztanowców na ich pniakach łatwo tworzą się odrosty, ale rosną wolno i zazwyczaj nie są trwałe.
Choroby i szkodniki.
Kasztanowiec pospolity przez długi czas pozostawał drzewem stosunkowo niewrażliwym na choroby i szkodniki, zachowującym się na ogół w dobrym stanie fitopatologicznym. Ograniczone problemy powodowane były przez żerowanie owadów na liściach i zapadanie na tzw. czekoladową plamistość liści powodowaną przez grzyb "Guignardia aesculi". Sytuacja tego gatunku w Europie uległa istotnemu pogorszeniu na przełomie XX i XXI wieku z powodu pojawienia się w krótkim czasie nowych patogenów i zmiany warunków klimatycznych. Czynniki te zresztą są sprzężone, bowiem ocieplanie klimatu ułatwia dyspersję na północ patogenicznych grzybów i owadów.
W 1984 nad Jeziorem Ochrydzkim w Macedonii odkryto obecność nieznanego dotąd nauce gatunku drobnego motyla – szrotówka kasztanowcowiaczka "Cameraria ohridella", który w ciągu kilkunastu lat rozprzestrzenił się w całej Europie. Gwałtowność jego ekspansji i brak wrogów mogłoby świadczyć o jego zawleczeniu z odległego obszaru (np. Azji lub Ameryki Północnej). Jednak badania materiałów zielnikowych, które to okazy sięgają końca XIX wieku, jednoznacznie wskazują na rodzime, bałkańskie pochodzenie. Trzy pokolenia gąsienic tego gatunku w ciągu roku żerują wewnątrz blaszki liściowej kasztanowców, powodując powstawanie plam (min) o długości 3–4 cm na dużej części blaszki i w końcu przyczyniając się do brunatnienia i zasychania liści opadających już w lipcu i sierpniu. Skrócenie okresu wegetacji drzew przez tego owada nie wpływa na intensywność kwitnienia i liczbę wydawanych nasion, jednak znacząco pogarsza ich jakość, zmniejszając ich masę średnio o połowę i osłabiając możliwość rozsiewania się gatunku, zwłaszcza w obszarze naturalnego występowania. Na zaatakowanych drzewach stwierdzono powstawanie dodatkowych, fałszywych pierścieni przyrostów rocznych poprawiających możliwości transportu substancji odżywczych i przepływ wody w celu kompensowania skrócenia okresu wegetacji. Rejestrowano jednak także wyraźne osłabienie przyrostów rocznych.
Na Bałkanach w obrębie naturalnego zasięgu kasztanowca poza szrotówkiem dużym problemem jest także zawleczona z wschodniej Azji kózka "Anoplophora glabripennis", której larwy drążą pnie kasztanowców.
Do innych bezkręgowców od dawna związanych z kasztanowcami należą: chrabąszcz kasztanowy "Melolontha hippocastani" i majowy "M. melolontha", "Alsophila aescularia", wieczernica klonówka "Acronicta aceris", "Phyllobius pyri", "Galerucella luteola", "Eulecanium tiliae", włochatka klonowa czarna "Periphyllus testudinaceus", "Alebra wahlenbergi", "Vasates hippocastani", "Eotetranychus aesculi", "Tegonotus carinatus".
W 1999 w Niemczech, po raz pierwszy w Europie, stwierdzony został północnoamerykański mączniak "Erysiphe flexuosa" wywołujący chorobę – mączniaka prawdziwego kasztanowca. Od początku XXI wieku patogen ten rozprzestrzenia się w Europie Środkowej. Inny gatunek z tego rodzaju porażający kasztanowce to "Erysiphe alphitoides", a z rzędu mączniakowców na kasztanowcu stwierdzane są poza tym "Phyllactinia guttata" i "Sawadaea bicornis". Liście kasztanowca infekowane są także grzybem z rzędu "Capnodiales" – "Septoria hippocastani" oraz "Phyllosticta aesculina", "Ascochyta grandimaculans", "Verticillium albo-atrum", "Apiognomonia errabunda".
Z Indii zawleczono do Europy Zachodniej, obserwowaną tam od 2002, zwłaszcza w Holandii i Wielkiej Brytanii, a od 2007 obecną też w Niemczech, bakteryjną chorobę kasztanowców wywoływaną przez "Pseudomonas syringae pv. aesculi". Objawami choroby są wiosenne wycieki w kolorze bezbarwnym lub żółtawym pojawiające się na pniu i konarach, wysychające i czerniejące w ciągu lata.
Pnie drzew z uszkodzeniami mrozowymi i innymi porażane są przez grzyb – rozszczepkę pospolitą "Schizophyllum commune". Poza tym pnie i konary kasztanowców padają ofiarą fytoftorozy powodowanej przez lęgniowce: "Phytophthora ramorum" i "Phytophthora cactorum". Na martwych lub obumierających kasztanowcach występują: "Plagiostoma aesculi", "Diaporthe coneglanensis", "Daldinia fissa", żółciak siarkowy "Laetiporus sulphureus", żagwiak łuskowaty"Cerioporus squamosus", błyskoporek szczotkowaty "Inonotus hispidus", lakownica spłaszczona "Ganoderma applanatum", gruzełek cynobrowy "Nectria cinnabarina" i "N. ditissima".
Obserwuje się także występowanie w znacznym stopniu listowia nekroz w przypadku drzew sadzonych w miastach w zbyt ciasnych przestrzeniach, np. w wąskich ulicach.
W pierwszej dekadzie XXI wieku stan zdrowotny kasztanowców w Europie Środkowej uległ znaczącemu pogorszeniu. W celu ograniczania ekspansji patogenów konieczne jest możliwie skrupulatne zbieranie i niszczenie opadających liści z drzew oraz ewentualnie stosowanie środków chemicznych. Zwraca się jednak uwagę na szkodliwość zabiegów z użyciem środków chemicznych zarówno dla samych drzew, na których dokonywano ich iniekcji, jak i innych owadów związanych z kasztanowcami, w tym pszczół zbierających z nich nektar.
Zagrożenia i ochrona.
Gatunek uznawany jest narażony na wymarcie w naturze (VU) według światowej czerwonej listy publikowanej przez Międzynarodową Unię Ochrony Przyrody oraz czerwonej listy drzew europejskich. Taką samą kategorię zagrożenia ma w Grecji i Bułgarii, a w Albanii jest krytycznie zagrożony (CR). Problemem w zachowaniu tego gatunku w naturze jest niewielka liczba osobników (oceniana na poniżej 2,5 tysiąca lub 5–9 tysięcy, podczas gdy dla porównania zasoby tego gatunku w Polsce szacowane są na ok. 500 tysięcy drzew), zły stan kasztanowców i ich populacji z powodu inwazji takich patogenów jak szrotówek kasztanowcowiaczek "Cameraria ohridella" i "Anoplophora glabripennis", a także przekształcanie siedlisk powodowane działalnością inwestycyjną, budową dróg, turystyką, eksploatacją drewna i pożarami lasów. Problemem jest również wyjadanie nasion przez bydło i inne zwierzęta oraz pozyskiwanie nasion do celów leczniczych. Gatunek w naturalnym środowisku bardzo słabo się odnawia – w przypadku ponad 60% subpopulacji w Grecji nie obserwuje się odnowienia zupełnie, a skutecznie rozmnaża się jedynie 6%.
Niemal połowa populacji greckich podlega ochronie w rezerwatach i parkach narodowych. Stanowisko w Bułgarii chronione jest także w rezerwacie przyrody, a sam gatunek podlega ochronie prawnej. W Macedonii kasztanowiec pospolity rośnie w trzech parkach narodowych, przy czym ponad 100 drzew rosnących w Parku Narodowym Bistra w dolinie Garskiej Reki zagrożonych jest planowaną budową elektrowni wodnej i zapory.
Dla zachowania gatunku uznaje się za konieczne zwalczanie inwazyjnego szrotówka i innych patogenów, wzmocnienie ochrony rezerwatowej, ograniczanie oddziaływań antropogenicznych na siedliska oraz wprowadzenie kasztanowców z naturalnych stanowisk do upraw "ex situ". W 2021 roku gatunek znajdował się w kolekcjach ponad 400 ogrodów botanicznych, arboretów i banków nasion.
Stan kasztanowców pospolitych także na obszarach, gdzie gatunek został introdukowany uległ pogorszeniu w początkach XXI wieku w związku ze zmianami klimatu i rozprzestrzenianiem się zawlekanych, inwazyjnych patogenów.
Dla ochrony drzew przed presją owadów, zwłaszcza szrotówka, kluczowe jest możliwie regularne i skrupulatne usuwanie liści z larwami. W celu ich zniszczenia liście należy spalić lub kompostować pod co najmniej 20 cm grubości warstwą ziemi (bez takiego zabezpieczenia motyl wydostanie się na zewnątrz). Stosować można także pułapki feromonowe oraz opaski i tablice lepowe z feromonami specyficznymi dla szrotówka (inaczej nawet do 90% ofiar stanowić mogą inne bezkręgowce), przy czym są one skuteczne, jeśli założone zostaną w połowie kwietnia, tj. w czasie wylotu pierwszego pokolenia motyla. Stosowane są także metody chemiczne w postaci iniekcji do pni, do gleby pod drzewami oraz w formie oprysków. Rekomendowane jest też ograniczenie udziału kasztanowca w nasadzeniach i zastępowanie go innymi gatunkami z tego rodzaju, które są mało podatne na szkodnika (w tym także mieszańcowy kasztanowiec czerwony).
W związku z inwazją szrotówka i pogorszeniem stanu kasztanowców pospolitych w Polsce od 2005 do 2014 roku prowadzony był program „Pomóżmy kasztanowcom” zapoczątkowany przez Fundację Nasza Ziemia i Clear Channel Polska. W jego ramach organizowano zbiórki publiczne na działania ochronne i leczenie kasztanowców, organizowano akcje grabienia liści i zbioru nasion oraz obchodzono Dzień Kasztanowca (w drugą niedzielę maja).
Kasztanowce często sadzone w parkach, przy kościołach i na cmentarzach podlegają w Polsce ochronie konserwatorskiej. Według Centralnego Rejestru Form Ochrony Przyrody w Polsce kasztanowce chronione są jako 622 pomniki przyrody (stan: 8 stycznia 2019), przy czym w niektórych wypadkach ochronie podlegają całe aleje (np. w Szymanowie i Ruchocicach w Wielkopolsce). Pomnikiem przyrody jest też m.in. najstarszy kasztanowiec w Polsce – Benedykt z Lubinia.
Obecność w kulturze.
Ze względu na kwitnienie kasztanowców na początku maja – kojarzą się one w Polsce z egzaminami maturalnymi przypadającymi tradycyjnie w tym czasie. Spopularyzowane (pod ludową nazwą) też w piosence Wojciecha Gąssowskiego „Gdzie się podziały tamte prywatki” "(…) tuż przed maturą kwitły kasztany, żyło się tak jak we śnie (…)".
Gałązkami kasztanowca ozdabiano domy i obejścia na wsiach polskich w Zielone Świątki. Przegląd licznych odwołań do kasztanowca w twórczości poetyckiej i ludowej przedstawiła Anna Kaczan w „Piśmie Folkowym”.
Jedną z kultywowanych tradycji pochodzących z terenów wiejskich, zwłaszcza Podlasia, jest noszenie w kieszeniach kasztanów dla łagodzenia bóli artretycznych i reumatycznych. Nasiona kasztanowca są też używane jako naturalne „odpromienniki” chroniące przed „szkodliwym promieniowaniem”, w tym tzw. promieniowaniem geotycznym z żył wodnych. Przechowywane w lnianych woreczkach umieszczane bywają pod łóżkami i w tapczanach. Zalecane jest przy tym podkładanie pod miejsce do spania trzech worków zawierających 15 do 20 nasion i coroczne ich wymienianie. Istnieje też przesąd o zapewnianiu harmonii w domu, w którym na ścianie zawiesi się sznur kasztanów. Z kolei w Europie Zachodniej i Ameryce Północnej znane jest przekonanie, że nasiona kasztanowca odstraszają pająki. Z naukowego punktu widzenia przekonania o tego typu właściwościach kasztanowców nie mają uzasadnienia.
Wierzący w działanie homeopatii stosują też wodę „pamiętającą” właściwości preparatów z kasztanowca w leczeniu przewlekłych nieżytów jamy nosowo-gardłowej z uczuciem suchości i palenia oraz ciemnoczerwonym zabarwieniem; ostrych bóli odbytu, stałych bóli w okolicy krzyża, lędźwi i bioder, nasilających się w czasie chodzenia; obrzęków nóg.
Kasztanowce masowo rosnące w Kijowie na Ukrainie stały się symbolem tego miasta. Gatunek ten jest też typowy dla ogrodów piwnych w Bawarii i związał się z tradycją warzenia i spożywania piwa w tym kraju. Stało się tak dlatego, że kasztanowiec jako gatunek cieniodajny i posiadający płaski system korzeniowy był sadzony nad piwnicami piwiarni w celu ochrony przed nagrzewaniem ziemi nad nimi. W południowej Europie kwitnące kasztanowce są symbolem ludzi zakochanych.
Do znanych drzew tego gatunku należał kasztanowiec rosnący przed miejscem ukrywania się Anne Frank w Amsterdamie w czasie II wojny światowej. Żydowska dziewczyna spędzając czas w oficynie przez ponad dwa lata mogła oglądać rosnącego przed domem kasztanowca i opisywała go w swoim dzienniku, także niedługo przed denuncjacją i wywiezieniem do obozu koncentracyjnego. Drzewo-symbol zostało powalone przez wiatr i ulewę w 2010, jednak wcześniej udało się pozyskać z niego nasiona i uzyskać potomstwo, które stało się jednym z symboli holocaustu i jest sadzone przed miejscami pamięci i muzeami poświęconymi Zagładzie Żydów.
Kasztanowce pospolite odegrały też pewną rolę w powstaniu państwa Izrael i pokonaniu państw centralnych w czasie I wojny światowej. Stało się to za sprawą Chaima Weizmana, który pracując jako chemik w Wielkiej Brytanii wynalazł proces fermentacji z udziałem bakterii, który na skalę przemysłową pozwalał na uzyskanie acetonu. Związek ten był deficytowy, a niezbędny do produkcji materiałów wybuchowych (kordytu). Ze względu na sytuację wojenną i deficyty pożywienia, konieczne do procesu węglowodany pozyskiwano dzięki ogólnokrajowym akcjom zbierania nasion kasztanowców. Sława i wpływy jaką Weizman zdobył dzięki odkryciu ułatwiły mu propagowanie idei syjonistycznej i według niektórych źródeł miały stać się wprost powodem powstania deklaracji Balfoura. Zbiórka nasion kasztanowca powtórzona została w Wielkiej Brytanii także w czasie II wojny światowej.

</doc>
<doc id="55359" url="https://pl.wikipedia.org/wiki?curid=55359" title="Marynarka Wojenna">
Marynarka Wojenna

Marynarka Wojenna (MW) – jeden z pięciu rodzajów Sił Zbrojnych Rzeczypospolitej Polskiej, obok Wojsk Lądowych, Sił Powietrznych, Wojsk Specjalnych i Wojsk Obrony Terytorialnej.
Marynarka Wojenna przeznaczona jest do obrony interesów państwa na polskich obszarach morskich, morskiej obrony wybrzeża oraz udziału w lądowej obronie wybrzeża we współdziałaniu z innymi rodzajami sił zbrojnych w ramach strategicznej operacji obronnej. Na podstawie umów międzynarodowych, Marynarka Wojenna zobowiązana jest do utrzymywania zdolności do realizacji zadań związanych z zapewnieniem bezpieczeństwa zarówno w obszarze Morza Bałtyckiego, jak i poza nim. Podstawowym zadaniem Marynarki Wojennej jest obrona i utrzymanie morskich linii komunikacyjnych państwa podczas kryzysu i wojny oraz niedopuszczenie do blokady morskiej kraju. W czasie pokoju Marynarka Wojenna wspiera działania Straży Granicznej w obszarze morskich wód terytorialnych i wyłącznej strefy ekonomicznej.
Trzon struktury Marynarki Wojennej tworzą flotylle okrętów, Brygada Lotnictwa Marynarki Wojennej, a także brzegowe jednostki wsparcia i zabezpieczenia działań oraz ośrodki szkolne.
Historia.
Początek wojenno-morskiej obecności Polski datuje się na 1463, kiedy to zaimprowizowane oddziały elbląsko-gdańskie pokonały flotę krzyżacką w bitwie na Zalewie Wiślanym. W 1561, w odpowiedzi na manifest królewski powstała zorganizowana flota kaperska, zwana także flotą strażników morza. Podjęto też wtedy budowę pierwszego polskiego okrętu – galeonu „Smok”. Od 1601 zaczęto budować pierwsze zawodowe siły morskie – królewską flotę wojenną, która prowadziła działania przeciwko Rosjanom i Szwedom. Największym i zarazem ostatnim zwycięstwem okrętów królewskich było pokonanie eskadry szwedzkiej w bitwie pod Oliwą.
Krótko po odzyskaniu niepodległości w 1918 rozpoczęto budowę Marynarki Wojennej. Zamieszczony w Monitorze Polskim nr 217 z dnia 30 listopada 1918 roku podpisany przez Naczelnika Państwa Józefa Piłsudskiego rozkaz stwierdzał: „Z dniem 28 listopada 1918 roku [rocznica bitwy pod Oliwą] rozkazuję utworzyć Marynarkę Polską, mianując jednocześnie pułkownika marynarki Bogumiła Nowotnego Szefem Sekcji Marynarki Wojennej przy Ministerstwie Spraw Wojskowych”.
W latach 20 XX w. trzon floty stanowiły poniemieckie trałowce i torpedowce. W trakcie wojny polsko-bolszewickiej marynarze uczestniczyli w działaniach lądowych na froncie. Znaczący rozwój Marynarki Wojennej nastąpił dopiero w latach 30 XX w., kiedy do służby trafiły, zbudowane głównie za granicą, nowoczesne niszczyciele, okręty podwodne i okręty minowe (trałowce, stawiacz min) oraz wodnosamoloty rozpoznawcze.
Podczas kampanii wrześniowej w 1939 polska Obrona Wybrzeża nie miała szans nawiązania równorzędnej walki z przeważającym Wehrmachtem, w tym Kriegsmarine. Dlatego tuż przed wybuchem wojny trzon polskiej floty w postaci trzech niszczycieli wysłano do Wielkiej Brytanii, gdzie stały się zaczątkiem Marynarki Wojennej u boku aliantów zachodnich. Większość okrętów pozostających w Polsce została zatopiona, dwóm okrętom podwodnym udało się przedostać do Wielkiej Brytanii, a pozostałe internowały się w Szwecji. Marynarze broniący półwyspu Helskiego poddali się jako jeden z ostatnich punktów obrony w kraju.
Od chwili zajęcia całego kraju przez wojska Rzeszy Niemieckiej i ZSRR okręty Marynarki Wojennej stały się jedynym wolnym terytorium podbitego państwa polskiego. Dzięki nim, po zajęciu kraju przez wojska dwóch agresorów Polska jako państwo istniejące "de iure" nie przestała egzystować "de facto", zgodnie z prawem międzynarodowym okręty wojenne są bowiem uznawane za cząstkę terytorium państwa, którego noszą banderę, i nie podlegają jurysdykcji żadnego innego państwa (handlowe statki tej jurysdykcji podlegają).
Od 1939 do 1947 roku Marynarka Wojenna funkcjonowała w ramach polskich Sił Zbrojnych na Zachodzie, a jej skład opierał się na wydzierżawionych od Wielkiej Brytanii jednostkach, głównie niszczycielach i okrętach podwodnych. W tym czasie polskie okręty działały na Oceanie Atlantyckim oraz Morzu Śródziemnym, Północnym i Arktycznym, biorąc udział m.in. w konwojach atlantyckich i arktycznych oraz lądowaniu w Normandii.
Okres powojenny.
Po II wojnie światowej do kraju powróciły jednostki pływające stanowiące własność Polski, jednak tworzona w powojennych realiach geopolitycznych Marynarka Wojenna rozwijała się w ścisłym powiązaniu ze Związkiem Radzieckim. Wszystkie istotne dla jej przyszłości decyzje podejmowane były w następstwie uzgodnień dokonywanych
między Naczelnym Dowództwem WP a Naczelnym Dowództwem Armii Czerwonej. Wyrazem powiązania, a nawet całkowitego uzależnienia od Moskwy organizowanej w tych warunkach Marynarki Wojennej była pierwsza obsada jej najważniejszych stanowisk. Na czele Marynarki Wojennej stanęli obywatele Związku Radzieckiego i oficerowie radzieccy kontradmirał Nikołaj Abramow – Dowódca Marynarki Wojennej, kmdr Iwan Szylingowski – Szef Sztabu Głównego MW i kmdr Józef Urbanowicz – Zastępca Dowódcy Marynarki Wojennej do spraw polityczno-wychowawczych. Podobnie wszystkie kierownicze stanowiska, włącznie z prokuraturą, sądem i wszechwładnym VIII Oddziałem Informacji Wojskowej, pełnili oficerowie radzieccy. Ogółem na siedem istniejących w 1945 roku etatów admiralskich tylko dwa powierzono Polakom, jednak oni byli pod nadzorem radzieckich przełożonych. Byli to kmdr Jerzy Kłossowski (szef Oddziału MW przy MON) i kmdr Adam Mohuczy (Zastępca Szefa Sztabu Głównego Marynarki Wojennej).
Lata 50 XX w. były nasycone represjami okresu stalinowskiego. W sfingowanych procesach skazano bezpodstawnie stu pięćdziesięciu marynarzy, z czego ponad 20 zostało straconych (między innymi komandorzy Stanisław Mieszkowski, Jerzy Staniewicz, czy Zbigniew Przybyszewski za udział w rzekomym spisku komandorów). W więzieniu zmarł kontradmirał Adam Mohuczy, a wielu oficerom – w tym kontradmirałowi Włodzimierzowi Steyerowi czy też kmdr. Bolesławowi Romanowskiemu i kmdr por. Franciszkowi Dąbrowskiemu – zabroniono przebywania na wybrzeżu.
W czasach Układu Warszawskiego Marynarka Wojenna przygotowywała się do operacji desantowej na Półwyspie Jutlandzkim, w związku z czym masowo wcielano okręty desantowe, uzupełnione o rozbudowane siły lekkie w postaci kutrów torpedowych, rakietowych oraz trałowców. Do trzonu floty zaliczały się także niszczyciele i okręty podwodne oraz samoloty myśliwskie i śmigłowce zwalczania okrętów podwodnych. Kolejne generacje uzbrojenia stanowiły jednostki pływające i statki powietrzne radzieckiej lub polskiej produkcji.
III Rzeczpospolita Polska.
Od początku ostatniej dekady XX wieku trwa degradacja Marynarki Wojennej. W związku ze zmianą doktryny obronnej niemal całkowicie wycofano środki desantowe i lekkie siły uderzeniowe oraz zlikwidowano lotnictwo uderzeniowe. Od 1992 do 1995 wybudowano 3 niedozbrojone korwety rakietowo-artyleryjskie, z których jedna, ORP „Grom”, dopiero w grudniu 2007 r. została wyposażona w pociski przeciwokrętowe. W latach 2000–2005 do służby wprowadzono przestarzałe okręty podarowane przez kraje NATO fregaty rakietowe (Stany Zjednoczone) i okręty podwodne (Norwegia), które zastąpiły radzieckie jednostki tej samej generacji. Okres III Rzeczypospolitej jest okresem stałej degradacji Marynarki Wojennej połączonej z utratą możliwości bojowych i wykonywania zadań operacyjnych. Marynarka Wojenna od początku RP, lat 90 XX w. jest pominięta w zakresie priorytetów modernizacyjnych i finansowania, środki przeznaczane na MW są mniejsze niż na dużo mniej liczebne Wojska Specjalne. Od czasu przyjęcia Polski do Organizacji Traktatu Północnoatlantyckiego do tylko licząc do 2013 roku zlikwidowano ponad 100 okrętów bojowych i pomocniczych (62%), zaś stan osobowy Marynarki Wojennej zmniejszono o 36% do ok. 11 tys. marynarzy.
Najważniejszymi działaniami Marynarki Wojennej po 1989 były operacje na rzecz interesu wojennego USA „Pustynna Burza” (1990-1991), „Iracka Wolność” (2002-2003) oraz „Aktywny Wysiłek” (2005-2006). W 2016 po raz pierwszy dowództwo okrętu MW powierzono kobiecie.
Podstawy prawne.
Podstawami prawnymi morskiego segmentu polskich Sił Zbrojnych Rzeczypospolitej Polskiej są Konstytucja Rzeczypospolitej Polskiej oraz akty prawne niższego rzędu, w tym przede wszystkim ustawa o powszechnym obowiązku obrony Rzeczypospolitej Polskiej z dnia 21 listopada 1967 r. (Dziennik Ustaw z 2015 roku, poz. 827 z późn. zm.). Zgodnie z artykułem 3 ust. 3 ustawy o powszechnym obowiązku obrony RP, w skład Sił Zbrojnych wchodzą jako ich rodzaje: Wojska Lądowe, Siły Powietrzne, Marynarka Wojenna, Wojska Specjalne i Wojska Obrony Terytorialnej, zaś na podstawie art. 3 ust 4a tej samej ustawy, flotą dowodzą Dowódca Generalny Rodzajów Sił Zbrojnych i Dowódca Operacyjny Rodzajów Sił Zbrojnych (do 2013 – Dowódca Marynarki Wojennej). Przepis ten nie narusza jednak postanowień prawa w zakresie cywilnego zwierzchnictwa nad Siłami Zbrojnymi przez Prezydenta Rzeczypospolitej Polskiej, sprawowanego za pośrednictwem Ministra Obrony.
Dowództwo.
Z dniem 1 stycznia 2014 na podstawie ustawy o zmianie ustawy o urzędzie Ministra Obrony Narodowej oraz niektórych innych ustaw () dowództwo uległo likwidacji, a jego zadania przejęło Dowództwo Generalne Rodzajów Sił Zbrojnych.
Marynarką Wojenną dowodził Dowódca Marynarki Wojennej, który wykonywał swoje zadania przy pomocy Dowództwa Marynarki Wojennej.
Uzbrojenie i wyposażenie.
Okręty.
Okręt jest to jednostka pływająca należąca do Marynarki Wojennej, nosząca należną jej banderę Marynarki Wojennej, dowodzona przez oficera Marynarki Wojennej wpisanego na listę oficerów, posiadająca załogę podlegającą dyscyplinie wojskowej.
Okręty Marynarki Wojennej podlegają wyłącznie władzom Rzeczypospolitej Polskiej i posiadają immunitet. Poza wyjątkami wskazanymi w ratyfikowanych przez Rzeczpospolitą Polską przepisach prawa międzynarodowego organy obcego państwa nie mogą wykonywać w stosunku do okrętów aktów władczych ani ingerować w ich życie wewnętrzne. Wszelkie próby ingerencji stosunku do okrętów powinny być zdecydowanie odparte, a w razie zagrożenia życia załogi, bądź siłowego naruszenia immunitetu przysługującego okrętowi należy postępować zgodnie z zasadami użycia siły (ang. „Rules Of Engagement”) oraz przepisami prawa międzynarodowego. Wyjątek stanowi udział w składzie sił sojuszniczych, w stosunku do których obowiązują dokumenty sojusznicze, pod warunkiem, że nie są sprzeczne z przepisami narodowymi. Na obcych wodach wewnętrznych, morzach terytorialnych i w strefach ekonomicznych oraz w portach zagranicznych jednostki pływające MW zobowiązane są do przestrzegania przepisów lokalnych państwa nadbrzeżnego.
W 14 grudnia 2021 roku, dwa okręty podwodne typu 207 (Kobben): ORP „Bielik” i ORP „Sęp” zostały wycofane ze służby. Podobny los spotkał ORP „Czajka”, na której opuszczono banderę 8 grudnia 2021 roku.
Pomocnicze jednostki pływające.
Pomocnicza jednostka pływająca (PJP) w Marynarce Wojennej jest rodzajem okrętu nieuprawnionego do noszenia bandery wojennej i używania skrótu ORP przed nazwą, zazwyczaj pełniąca pomocniczą rolę w stosunku do okrętów bojowych. Okręty te noszą banderę PJP.
Ponadto, Marynarka Wojenna posiada:
Symbole i insygnia.
Bandery i flagi.
Każda jednostka pływająca, wchodząca w skład Marynarki Wojennej, nosi należną jej banderę wojenną. Bandera wojenna przysługuje jednostce pływającej od daty wcielenia w skład Marynarki Wojennej do daty skreślenia z jej składu. Bandera wojenna podniesiona na jednostce pływającej jest znakiem przynależności tej jednostki do Marynarki Wojennej. W żadnym wypadku nie wolno opuścić bandery przed przeciwnikiem. Jeśli w czasie walki bandera zostanie zestrzelona lub zniszczona, natychmiast podnosi się następną. Okręt podwodny nie nosi bandery w położeniu podwodnym.
Bandery i proporce podnoszone są na jednostkach pływających zgodnie z ceremoniałem morskim. Podobną rolę do bander pełnią w dowództwach, jednostkach wojskowych i na lotniskach flagi marynarki wojennej oraz lotnisk i lądowisk.
Znaki funkcyjne.
Flagi i proporce funkcyjne podnosi się na okrętach i pomocniczych jednostkach pływających, gdy na ich pokładzie przebywa osoba, której przysługuje odpowiedni znak.

</doc>
<doc id="55361" url="https://pl.wikipedia.org/wiki?curid=55361" title="Franco Delli Colli">
Franco Delli Colli

Franco Delli Colli (ur. 2 marca 1929 w Rzymie; zm. 22 kwietnia 2004 tamże) - włoski operator filmowy.
Karierę rozpoczął jako asystent operatora przy filmach Luchina Viscontiego ("Rocco i jego bracia") i Pier Paolo Pasoliniego ("Włóczykij", "Mamma Roma"). Operatorem Pasoliniego był jego o wiele sławniejszy kuzyn Tonino Delli Colli.
Franco Delli Colli w swojej dalszej drodze twórczej nie pracował z wielkimi mistrzami. Kręcił najczęściej kino gatunkowe klasy B (thrillery, horrory, westerny). Do najsłynniejszych reżyserów, z którymi współpracował należą Pupi Avati, Lamberto Bava i Bruno Mattei.

</doc>
<doc id="55362" url="https://pl.wikipedia.org/wiki?curid=55362" title="Kasztanowiec biały">
Kasztanowiec biały



</doc>
<doc id="55363" url="https://pl.wikipedia.org/wiki?curid=55363" title="Natasza Czarmińska">
Natasza Czarmińska

Natasza Czarmińska (ur. 18 maja 1950 w Warszawie, zm. 22 kwietnia 2004 w Warszawie) – wykonawczyni piosenki poetyckiej, poetka, reżyser filmów dokumentalnych.
Działalność muzyczna.
Lauretka kilku nagród VIII Festiwalu Piosenki Studenckiej w Krakowie w 1971. W kolejnych latach wielokrotnie występowała w Piwnicy pod Baranami, na festiwalach krajowych i zagranicznych. Uczestniczyła m.in. w pierwszym Festiwalu Piosenki Prawdziwej w Gdańsku, ale także kilkakrotnie w festiwalu w Opolu.
Współpracowała z kompozytorami, m.in. Janem Kantym Pawluśkiewiczem, Wojciechem Trzcińskim i Stefanem Brzozowskim; pierwsza wykonawczyni utworów Zbigniewa Herberta w aranżacji muzycznej ("Do Marka Aurelego", "Późnojesienny wiersz Pana Cogito", "Prośba"). Wśród artystów, z którymi występowała, można wymienić Jacka Kaczmarskiego, Przemysława Gintrowskiego i Zbigniewa Łapińskiego.
Na recitalach, obok utworów muzycznych, recytowała poezję: m.in. Herberta, Rilkego i Miłosza; sama także pisała wiersze. Występowała w teatrze ("Ostatnia wieczerza" Janusza Wiśniewskiego, Teatr Ateneum, reż. Marek Grzesiński; monodram własnego autorstwa na podstawie pamiętników Isadory Duncan, reż. M. Grzesiński; musical "Pieśń o Drodze", Teatr im. Jaracza w Olsztynie) oraz filmach fabularnych ("Sekret Enigmy", "Kung-fu", "Indeks", "Grzechy dzieciństwa").
Dyskografia.
W 1980 Tonpress wydał minialbum (N-39) z czterema piosenkami Nataszy Czarmińskiej. Ukazała się jeszcze EP-ka "Piwnica u Hohonia" wydana przez Polskie Nagrania (Pronit N 0646).
W 2004 wydana została jedyna płyta CD dokumentująca jej twórczość.
Natasza Czarmińska (2004, płyta CD)
Działalność pozamuzyczna.
W 1981 ukończyła reżyserię w Wyższej Szkole Filmowej, Telewizyjnej i Teatralnej w Łodzi i krótko przed wprowadzeniem stanu wojennego wyjechała do Francji. Na emigracji stworzyła wiele filmów dokumentalnych oraz działała w środowiskach wspierających „Solidarność”. Prowadziła także studia poznawcze tradycji duchowych różnych kultur oraz medycyny alternatywnej.
Po powrocie do Polski w 1992 wydała m.in. dwie książki dotyczące numerologii – "Liczby Losu" i "Liczby Losu a wolność wewnętrzna", współpracowała z miesięcznikiem „Twój Styl” (eseje numerologiczne) oraz Radiem Zet (audycje o numerologii i wiedzy duchowej). Była także autorką kilku niezrealizowanych scenariuszy telewizyjnych, sporadycznie występowała.
Zmarła w warszawskim hospicjum onkologicznym; na kilka dni przed jej śmiercią ukazała się pierwsza płyta CD z jej nagraniami.
W 2007 została pośmiertnie odznaczona Krzyżem Komandorskim Orderu Odrodzenia Polski (2007 – M.P. nr 52 z 2007, poz. 596).
Filmografia.
Niektóre filmy dokumentalne:

</doc>
<doc id="55364" url="https://pl.wikipedia.org/wiki?curid=55364" title="Podobieństwo (przekształcenie geometryczne)">
Podobieństwo (przekształcenie geometryczne)

Podobieństwo – przekształcenie geometryczne zachowujące stosunek odległości punktów. Kształt figur jest zachowany, ale ich wielkości mogą się różnić.
Dwie figury geometryczne, dla których istnieje podobieństwo przeprowadzające jedną figurę na drugą, nazywają się "figurami podobnymi".
Mianem podobieństwo określa się też relację równoważności między figurami podobnymi.
Definicja.
Podobieństwo to przekształcenie przestrzeni metrycznej formula_1 na siebie spełniające dla dowolnych dwóch punktów formula_2 i pewnej liczby formula_3 zależność:
gdzie punkty formula_5 są obrazami punktów odpowiednio formula_6 a formula_7 – metryką (odległością) dwóch dowolnych punktów zbioru formula_8
Liczbę formula_9 nazywa się skalą bądź stosunkiem podobieństwa.
Gdy formula_10 podobieństwo jest izometrią.
W szczególności formula_11 może być prostą, płaszczyzną lub przestrzenią trójwymiarową ze zwykłą odległością euklidesową.
Podobieństwem nazywa się również relację równoważności zdefiniowaną następująco:
Często fakt podobieństwa figur formula_12 i formula_13 oznacza się symbolicznie jako formula_14
Przykłady.
Figurami podobnymi są dowolne dwa odcinki, dwa okręgi, koła, sfery, kule, wielokąty foremne o tej samej liczbie boków, wielościany foremne o tej samej liczbie ścian, parabole.
Własności.
Z definicji oraz powyższych własności wynika, że w figurach podobnych w przestrzeniach euklidesowych:
Podobieństwa tworzą grupę przekształceń geometrycznych.
Klasyfikacja podobieństw.
Na prostej można wyróżnić następujące rodzaje podobieństw:
Na płaszczyźnie można wyróżnić następujące rodzaje podobieństw:

</doc>
<doc id="55365" url="https://pl.wikipedia.org/wiki?curid=55365" title="Tito">
Tito



</doc>
<doc id="55367" url="https://pl.wikipedia.org/wiki?curid=55367" title="Olej hydrauliczny">
Olej hydrauliczny

Olej hydrauliczny to rodzaj oleju używanego jako medium robocze w napędach hydraulicznych i układach tłumiących. Zwykle ma on postać żółtawej lub czerwonawej cieczy.
Oleje hydrauliczne są medium nieściśliwym, dzięki temu można je sprężyć do ogromnego ciśnienia i uzyskać bardzo dużą siłę w małym napędzie. Jednocześnie olej smaruje elementy metalowe, co zmniejsza ich zużycie. Wadą oleju jest to, że zawsze pokrywa on pracujące z jego wykorzystaniem urządzenia, przez co ogranicza ich zastosowanie do miejsc niewymagających dużej czystości.
Istnieje ogromna gama olejów hydraulicznych. Wynika to z bardzo szerokiego zakresu temperatur i ciśnień w jakich pracują te ciecze. Najpopularniejsze w hydraulice są oleje mineralne, jednak czasami wykorzystuje się oleje syntetyczne. Przykładem zastosowań olejów hydraulicznych są siłowniki hydrauliczne, przekładnie hydrokinetyczne, olejowe amortyzatory, układy hamulcowe, czy napędy poruszające lotkami odrzutowców.
Najważniejsze parametry olejów hydraulicznych ogólnego przeznaczenia:
Właściwości płynów hydraulicznych wpływają na pracę całego układu hydraulicznego i w znacznym stopniu decydują o efektywnym działaniu i żywotności urządzeń.

</doc>
<doc id="55368" url="https://pl.wikipedia.org/wiki?curid=55368" title="Kolba (chemia)">
Kolba (chemia)

Kolba – podstawowe naczynie laboratoryjne, które służy do prowadzenia reakcji chemicznych, przechowywania odczynników, destylacji i wielu innych procesów prowadzonych z ciekłymi materiałami.
Współcześnie kolby są na ogół wykonywane ze szkła boro-krzemianowego, które charakteryzuje się stosunkowo niską temperaturą topnienia, obojętnym pH powierzchni, oraz dużą, jak na szkło, odpornością mechaniczną, zwłaszcza przy nagłych zmianach temperatury.
Kolby, ze względu na ich przeznaczenie, można podzielić na:

</doc>
<doc id="55372" url="https://pl.wikipedia.org/wiki?curid=55372" title="Meteoroid">
Meteoroid

Meteoroidy – okruchy skalne (mniejsze od planetoid) poruszające się po orbitach wokół Słońca. Meteoroidy mają zwykle masę od 10−9 do 103 kg (choć najczęściej nie przekracza ona 10−6 kg). Ich rozmiary wynoszą od 0,1 mm do 10 m, ale jest to granica umowna, gdyż obiekty o dobrze wyliczonej orbicie raczej będą nazywane asteroidami. Większe obiekty spośród małych ciał Układu Słonecznego zaliczane są do planetoid, a mniejsze cząstki to pył kosmiczny.
Wpadające w atmosferę Ziemi meteoroidy wywołują zjawiska meteorów. Ocenia się, że do ziemskiej atmosfery codziennie trafia od 100 do 1000 ton tego typu materii kosmicznej, głównie w postaci bardzo małych ziarenek o rozmiarach rzędu milimetra i mniejszych, a najczęściej pyłu. Fragmenty, które docierają do powierzchni Ziemi (nie wyparowują w atmosferze), nazywamy meteorytami.
Meteoroidy stanowią potencjalne zagrożenie dla satelitów oraz stacji kosmicznej ISS. Jeśli są dość duże, mają dużą gęstość, odpowiedni skład, kąt uderzenia i miejsce, mogą spowodować zniszczenia na jej powierzchni, jak było to w przypadku meteorytu spadłego w okolicach Czelabińska.

</doc>
<doc id="55378" url="https://pl.wikipedia.org/wiki?curid=55378" title="Mobbing">
Mobbing

Mobbing – prześladowanie, uporczywe nękanie i zastraszanie, stosowanie przemocy psychicznej wobec podwładnego lub współpracownika w miejscu pracy. Termin wywodzi się od angielskiego czasownika "to mob" (nagabywać, napadać, zaczepiać) i rzeczownika "mob" (motłoch, tłum). W języku angielskim termin ma szersze znaczenie, które nie dotyczy wyłącznie miejsca pracy; odpowiednikiem polskiego "mobbingu" po angielsku jest na ogół "workplace bullying" lub "workplace harassment". "Workplace mobbing" używany jest w tym znaczeniu jedynie w literaturze naukowej. Terminu mobbing w odniesieniu do zachowań występujących w grupach społecznych użył jako pierwszy szwedzki naukowiec Peter-Paul Heinemann.
Mobbing zazwyczaj ma na celu lub skutkuje: poniżeniem, ośmieszeniem, zaniżeniem samooceny lub wyeliminowaniem albo odizolowaniem pracownika od współpracowników.
Istotnym zagadnieniem jest odróżnienie mobbingu od łamania zasady równego traktowania w zatrudnieniu.
Międzynarodowa Organizacja Pracy definiuje pojęcie mobbingu jako "obraźliwe zachowanie poprzez mściwe, okrutne, złośliwe lub upokarzające usiłowanie zaszkodzenia jednostce lub grupie pracowników". Obejmuje ono
sprzysięganie się lub mobbing przeciwko wybranemu pracownikowi, który staje się
przedmiotem psychicznego dręczenia. Mobbing charakteryzuje się stałymi, negatywnymi
uwagami lub krytyką, społecznym izolowaniem danej osoby, plotkowaniem lub
rozprzestrzenianiem fałszywych informacji.
Taktyki mobbingu.
Mobbing może być działaniem bezpośrednim lub niebezpośrednim, tj. takim, w którym ofiara nie ma bezpośredniego kontaktu z osobą stosującą mobbing, a jedynie jest narażona na skutki jej zamierzonych nieetycznych działań.
Aspekty prawne.
Prawo międzynarodowe.
21 czerwca 2019 r. Konferencja Międzynarodowej Organizacji Pracy uchwaliła Konwencję nr 190 "dotyczącą eliminacji przemocy i prześladowania w świecie pracy" oraz odpowiednie Zalecenie nr 206. Do wejścia w życie Konwencja wymaga przynajmniej 2 ratyfikacji (art. 14), co nastąpiło w czerwcu 2020 ze skutkiem po upływie roku.
Prawodawstwo francuskie.
Francuskie prawo jest najsurowsze na świecie w kwestii walki z mobbingiem w pracy.
Przełożony lub współpracownik, który dokona w pracy mobbingu zwanego molestowaniem moralnym (fr. "harcèlement moral") może zostać ukarany przez sąd wysoką karą grzywny do wysokości 3750 euro lub nawet karą więzienia do jednego roku. Tak wysokie kary mają działać prewencyjnie i wynikają z wieloletnich badań nad mobbingiem, zgodnie z którymi zaistnienie mobbingu wielokrotnie prowadziło nie tylko do utraty dobrego samopoczucia pracownika, ale także do utraty zdrowia oraz w szczególności do samobójstw pracowników.
Prawodawstwo polskie.
Według art. 94³ § 2. Kodeksu pracy mobbing oznacza działania lub zachowania dotyczące pracownika lub skierowane przeciwko pracownikowi, polegające na uporczywym i długotrwałym nękaniu lub zastraszaniu pracownika, wywołujące u niego zaniżoną ocenę przydatności zawodowej, powodujące lub mające na celu poniżenie lub ośmieszenie pracownika, izolowanie go lub wyeliminowanie z zespołu współpracowników. Istotnym jest fakt, iż osobą dopuszczającą się mobbingu nie musi być pracodawca, lecz może to być przełożony lub współpracownik.
Pracodawca jest zobowiązany przeciwdziałać mobbingowi (art. 94³ § 1. K.p.).
Art. 94³ § 3 K.p. jest podstawą odpowiedzialności pracodawcy, daje pracownikowi możliwość dochodzenia zadośćuczynienia pieniężnego od pracodawcy za utratę zdrowia spowodowaną mobbingiem. Przedstawione zadośćuczynienie nie zostało określone w Kodeksie pracy, dlatego na podstawie art. 300 K.p. stosuje się odpowiednio przepisy kodeksu cywilnego (art. 445 K.c. oraz art. 444 K.c.). Dodatkowo, jeżeli mobbing był przyczyną rozwiązania umowy o pracę, pracownikowi przysługuje prawo dochodzenia od pracodawcy odszkodowania w wysokości nie niższej niż minimalne wynagrodzenie za pracę (art. 94³ § 4. K.p.)
Polskie sądy dopiero od niedawna traktują mobbing z coraz większą surowością tak jak w krajach Zachodu. W 2018 roku Sąd Okręgowy w Warszawie przyznał ofierze mobbingu odszkodowanie w wysokości 111 tys. złotych za prześladowanie jej osoby w jej pracy w jednym z ministerstw. Wciąż jednak jest to przykład odszkodowania dużo mniejszego niż w innych krajach świata.
Pojęcie mobbingu jest zasadniczo nowością w polskim prawie pracy (pojawiło się ono w przepisach w roku 2004). Z tego też względu nie ma wystarczająco jasnych i ugruntowanych powszechną praktyką kryteriów, wedle których możliwe byłoby bezsprzeczne rozdzielenie zjawiska mobbingu od takich atrybutów pracodawcy czy przełożonego jak: egzekwowanie poleceń, egzekwowanie dyscypliny czy możliwość kształtowania preferowanych postaw i zachowań międzyludzkich w środowisku pracy.
Prawodawstwo irlandzkie.
W irlandzkim prawodawstwie kwestie mobbingu reguluje ustawa "Safety, Health and Welfare Act 2005", która mówi, jak rozpoznawać zjawisko, zapobiegać mu i jakie należy podejmować kroki w przypadku jego zaistnienia.

</doc>
<doc id="55379" url="https://pl.wikipedia.org/wiki?curid=55379" title="Musztarda">
Musztarda

Musztarda – zimny sos, którego głównym składnikiem są nasiona gorczycy – białej, czarnej lub sarepskiej; w wielu językach, w tym niemal wszystkich europejskich, nosi tę samą nazwę, co roślina, z której nasion jest zrobiona. Powstała w starożytnym Rzymie na początku naszej ery i od początku uznawano ją za przyprawę o wartościach leczniczych (łagodzi bóle reumatyczne, pobudza trawienie tłuszczu, działa antybakteryjnie oraz obniża ciśnienie krwi).
Rodzaje musztard.
Musztarda powstaje w wyniku łączenia nasion gorczycy (zwykle mielonych) z octem. Dodaje się także sól i cukier. Poprzez zastosowanie różnych gatunków gorczycy i sposobu ich mielenia (stopnia rozdrobnienia), a także ze względu na różne proporcje składników i dodatków powstało wiele odmian musztardy, m.in.:
Dzięki dodatkom powstają musztardy smakowe, m.in.:
Na ogół musztardy o tej samej nazwie, lecz różnych wytwórców, znacznie różnią się od siebie smakiem.
Zastosowanie.
Musztarda używana jest do poprawiania smaku potraw, głównie mięs, wędlin. Jest stosowana także w celu nadania mięsu odpowiedniej konsystencji (mięso staje się bardziej kruche). Musztarda jest podstawowym składnikiem sosów musztardowych.
Cechami dyskwalifikującymi przydatność do spożycia są: pleśń, ślady fermentacji oraz wytrącająca się wodnisto-oleista ciecz na powierzchni.

</doc>
<doc id="55381" url="https://pl.wikipedia.org/wiki?curid=55381" title="Skraplacz">
Skraplacz

Skraplacz, kondensator – urządzenie, którego zadaniem jest zamiana gazów w ciecze, czyli skraplanie (kondensacja). Jest zwykle elementem składowym większych instalacji technologicznych lub energetycznych.
W przypadku, gdy temperatura skraplania gazów jest większa od temperatury otoczenia, funkcję skraplaczy mogą pełnić chłodnice wodne lub powietrzne.
Skraplacze występują w wielu chemicznych liniach technologicznych, są stosowane do skraplania gazów technologicznych (azotu, powietrza, helu, chloru, amoniaku) oraz występują w układach chłodzenia wielu urządzeń – np. w chłodziarkach.
Skraplacze z technicznego punktu widzenia są swoistymi wymiennikami ciepła o bardzo wysokiej sprawności. Istnieje wiele odmian skraplaczy (m.in. płytowe, rurkowe, palcowe, bębnowe), jednak zawsze ich działanie polega na szybkim odbieraniu ciepła ze strumienia gazów za pomocą mediów chłodzących, które zazwyczaj krążą w obiegu o kierunku odwrotnym do przepływu strumienia skraplanego gazu (w przeciwprądzie).
W elektrowniach kondensacyjnych skraplacze są stosowane do skraplania pary wodnej rozprężonej w turbinie. Całkowite skroplenie pary umożliwia zastosowanie pompy wodnej do wymuszenia obiegu czynnika. Proces skraplania zachodzi zazwyczaj izobarycznie przy ciśnieniu 4-15 kPa. Ciśnienie panujące w skraplaczu jest powiązane ściśle z temperaturą wody chłodzącej, a ta z kolei uzależniona jest od rodzaju systemu chłodzenia zastosowanego w danym przypadku. Woda chłodząca przepływa przez szereg gęsto ułożonych rurek skraplacza, na zewnątrz których płynie skraplająca się para wodna odprowadzana z turbiny. Do skraplacza dopływa para mokra, czyli para z niewielką ilością wykroplnej wody. W skraplaczu następuje skroplenie pozostałej pary, i minimalne przechłodzenie kondensatu (ok. 2 °C). Sam proces skraplania przebiega przy prawie niezmiennym ciśnieniu, a więc i temperaturze. Mimo to następuje znaczny spadek entalpii czynnika obiegowego. Ciepło skraplania odprowadzane jest do otoczenia za pomocą wody chłodzącej i (zwykle) chłodni kominowych. W ten sposób odprowadzane jest ciepło ujemne obiegu siłowni parowej, którego wartość jest stosunkowo duża i jest wynikiem dużego ciepła parowania wody w zakresie niskich ciśnień.

</doc>
<doc id="55382" url="https://pl.wikipedia.org/wiki?curid=55382" title="Abraham Spiegel">
Abraham Spiegel

Abraham Spiegel (ur. 1906, zm. 10 kwietnia 2004 w Beverly Hills) – amerykański filantrop.
Życiorys.
Był (razem z żoną) więźniem Oświęcimia, stracił tam dwoje dzieci, zgładzonych w komorze gazowej. Po wojnie osiadł w USA. Założyciel firmy ubezpieczeniowej Columbia Savings and Loan (1974), która cieszyła się opinią jednej z bardziej stabilnych i zarazem korzystnych finansowo; nie przetrwała jednak kryzysu gospodarczego przełomu lat 80. i 90. (przedsiębiorstwem zarządzał wówczas syn Abrahama, Thomas Spiegel).
Abraham Spiegel ufundował m.in. pomnik dzieci – ofiar Holocaustu przy Instytucie Jad Waszem w Jerozolimie, gmach imienia rodziny Spiegelów w Muzeum Diaspory Żydowskiej w Tel Awiwie oraz park w Tel Awiwie. Współtworzył także żydowskie uczelnie w Los Angeles (m.in. Akademię Hebrajską Yavneh).
Był członkiem komitetu organizacyjnego igrzysk olimpijskich w Los Angeles w 1984.

</doc>
<doc id="55384" url="https://pl.wikipedia.org/wiki?curid=55384" title="Michelle Pfeiffer">
Michelle Pfeiffer

Michelle Marie Pfeiffer (ur. 29 kwietnia 1958 w Santa Ana) – amerykańska aktorka i producentka filmowa, modelka. 
Jedna z największych gwiazd kina amerykańskiego. W 1982 zwróciła na siebie uwagę rolą głównej bohaterki w "Grease 2". Film nie zyskał uznania krytyki, jednak wysoko oceniono poziom gry Pfeiffer. Status gwiazdy filmowej przyniósł jej udział w "Czarownicach z Eastwick" (1987), gdzie partnerowali jej Cher, Susan Sarandon i Jack Nicholson. Występ we "Wspaniałych Baker Boys" (1989) umocnił jej pozycję w Hollywood oraz zaowocował nagrodą Złotego Globu. Do najważniejszych filmów w jej karierze należą: "Człowiek z blizną" (1983), "Tequila Sunrise" (1988), "Poślubiona mafii" (1988), "Niebezpieczne związki" (1988), "Powrót Batmana" (1992), "Pole miłości" (1992), "Wiek niewinności" (1993), "Wilk" (1994), "Młodzi gniewni" (1995), "Co kryje prawda" (2000), "Jestem Sam" (2001), "Gwiezdny pył" (2007), "Lakier do włosów" (2007), "Sylwester w Nowym Jorku" (2011), "Mroczne cienie" (2013) i "Porachunki" (2013).
W 2007 otrzymała własną gwiazdę w Alei Gwiazd w Los Angeles znajdującą się przy 6801 Hollywood Boulevard.
Życiorys.
Wczesne lata.
Urodziła się w Santa Ana w stanie Kalifornia w rodzinie protestanckiej jako drugie z czworga dzieci Donny (z domu Taverna) i Dicka Richarda Pfeiffera. Wychowywała się ze starszym bratem Rickiem (ur. 1955) oraz dwiema młodszymi siostrami – Dedee (ur. 1964) i Lori (ur. 1965). Uczęszczała do Newport Harbor High School w Newport Beach, zanim w 1976 roku ukończyła Fountain Valley High School w Fountain Valley. Pasjonowała się teatrem i pływaniem, pracowała jako kasjerka w supermarkecie i wybierała się na kurs dla stenotypistek. Jej życie zmieniło się, gdy w roku 1978 zdobyła tytuł Miss hrabstwa Orange. Zatrudniono ją jako modelkę, uczyła się aktorstwa w The Beverly Hills Playhouse, a potem trafiła do studia aktorskiego w Hollywood.
Kariera.
Po udziale w serialach – ABC "Fantastyczna wyspa" ("Fantasy Island", 1978–1981) jako Atena, ABC "Dom Delta" ("Delta House", 1979), NBC "CHiPs" (1979) i ABC "B.A.D. Cats" (1980) – zadebiutowała na dużym ekranie w dwóch komediach – "Rycerze hollywoodzkich nocy" ("The Hollywood Knights", 1980) z Tonym Danzą i "Znów zakochani" ("Falling in Love Again", 1980) z Elliottem Gouldem. Sukcesem była postać typowej nastolatki w muzycznym sequelu "Grease 2" (1982) u boku Maxwella Caulfielda, za którą zdobyła w Los Angeles nominację do Young Artist Award.
Uznanie zdobyła w roli Elviry Hancock – biernej i narkotyzującej się kochanki gangstera Lopeza, a następnie żony Tony’ego Montany, granego przez Ala Pacino w dramacie kryminalnym Briana De Palmy "Człowiek z blizną" ("Scarface", 1983). Później Pfeiffer stworzyła nominowaną do nagrody Saturna kreację Isabeau d’Anjou w adaptacji XIII-wiecznej legendy romańskiej Richarda Donnera "Zaklęta w sokoła" ("Ladyhawke", 1985) z Rutgerem Hauerem o parze kochanków zaklętych przez wzgardzonego tyrana.
W onirycznej komedii sensacyjnej "Ucieczka w noc" ("Into the Night", 1985) z Jeffem Goldblumem była tajemniczą Dianą, której pojawienie się zapowiada serię przygód jak z koszmarnego snu. Do komediowych sukcesów zalicza się postać zmiennej i niewiernej aktorki Faith Healy z komedii Alana Aldy "Słodka wolność" ("Sweet Liberty", 1986), matka sześciorga dzieci zafascynowana wysłannikiem piekieł w komedii fantasy "Czarownice z Eastwick" ("The Witches of Eastwick", 1987) oraz nominowana do nagrody Złotego Globu rola wesołej wdówki po groźnym mafiosie (Alec Baldwin) w kasowym obrazie "Poślubiona mafii" ("Married to the Mob", 1988).
W filmie "Tequila Sunrise" (1988) zagrała restauratorkę, która waha się czy wybrać policjanta (Kurt Russell) czy przemytnika (Mel Gibson). Za rolę cnotliwej pani Marie de Tourvel, która ulega cynicznemu wicehrabiemu de Valmont w stylowej ekranizacji powieści Choderlos de Laclos "Niebezpieczne związki" ("Dangerous Liaisons", 1988), otrzymała nagrodę Brytyjskiej Akademii Filmowej (BAFTA) oraz nominację do nagrody Oscara.
Kreacja piosenkarki Susie Diamond ratującej przed upadkiem tytułowy duet Bakerów w filmie muzycznym "Wspaniali bracia Baker" ("The Fabulous Baker Boys", 1989) przyniosła jej m.in. prestiżową nagrodę im. D.W. Griffitha, Złoty Glob i drugą w karierze nominację do nagrody Oscara. Kolejne nominacje do nagrody Złotego Globu zdobyła za role – Rosjanka Katja Orlowa w adaptacji powieści Johna le Carré "Wydział Rosja" ("The Russia House", 1990), kelnerka Frankie w melodramacie "Frankie i Johnny" ("Frankie and Johnny", (1991) u boku Ala Pacino, Lurene Hallett w dramacie "Pole miłości" ("Love Field", 1992) – także nominacja do nagrody Oscara oraz hrabina Ellen Olenska w melodramacie Martina Scorsese "Wiek niewinności" ("The Age of Innocence", 1993).
Znakomite recenzje, dwie nominacje do nagrody MTV za najlepszy pocałunek z Michaelem Keatonem i najbardziej pożądaną kobietę przyniosła jej rola przebiegłej i uwodzicielskiej Kobiety-Kota w kasowym hicie kinowym Tima Burtona "Powrót Batmana" ("Batman Returns", 1992). Za postać nauczycielki języka angielskiego stosującej niekonwencjonalne metody nauczania w szkole dla licealistów z gett etnicznych, absolwentki szkoły oficerskiej korpusu Marines w biograficznym dramacie kryminalnym "Młodzi gniewni" ("Dangerous Minds", 1995) odebrała nagrodę Blockbuster Entertainment. Za rolę ekscentrycznej ateistki Ingrid Magnussen w dramacie obyczajowym "Biały oleander" ("White Oleander", 2002) zdobyła nagrody w kategoriach najlepsza aktorka drugoplanowa na festiwalach filmowych Kansas City Film Critics Circle Awards i San Diego Film Critics Society Awards.
Życie prywatne.
W 1980 poznała aktora Petera Hortona, za którego wyszła za mąż 5 października 1981. Jednak 1 października 1988 rozwiodła się. W styczniu 1993 poznała scenarzystę telewizyjnego Davida E. Kelleya. Pobrali się 13 listopada 1993. Mają córkę Claudię Rose (ur. 1993) i syna Johna Henry’ego (ur. 1994).

</doc>
<doc id="55387" url="https://pl.wikipedia.org/wiki?curid=55387" title="Jajo (biologia)">
Jajo (biologia)

Jajo (łac. "ovum") – jedna z faz rozwoju nowego osobnika u wielu gatunków zwierząt. Jajo zawiera surowce odżywcze pozwalające na rozwój zarodka bez dostępu do organizmu macierzystego i zewnętrznych źródeł pożywienia oraz stosunkowo bezpieczne środowisko, ale ze względu na swoją zawartość jest również cenionym pokarmem.
Jaja składają między innymi owady, ryby, płazy, gady, ptaki i nieliczne ssaki (stekowce – dziobak, kolczatka australijska).
Jaja wytwarzane są w jajnikach i dojrzewają w procesie oogenezy, w której gromadzą informacje rozwojowe oraz zapasy substancji niezbędnych do rozwoju zarodka. W zależnie od ilości żółtka jaja dzielą się na oligolecytalne (ubogie w żółtko, np. u ssaków), mezolecytalne (o średniej jego zawartości, np. u płazów) oraz polilecytalne – bogate w żółtko, np. u ptaków. 
W trakcie rozwoju zarodka zmniejsza się ilość żółtka i powiększa się komora powietrzna. Skorupka staje się cieńsza, gdyż zawarte w niej wapno wbudowywane jest w szkielet zarodka.
Wśród ptaków największe jajo składane jest przez strusia i mierzy 16 cm, zaś jajo koliberka hawańskiego mierzy do 6 mm długości. Jajo żarłacza śledziowego ma 22,5 cm długości.
W jajach ptasich obecne są jedynie dwa barwniki, oocyjanina, odpowiadająca za barwę niebieskozieloną oraz protoporfiryna, odpowiadająca za barwę rdzawoczerwoną. Niekiedy jajo nabywa kolor przez rozkładające się rośliny obecne w gnieździe.
Charakterystyka jaj dla różnych grup zwierząt:
Skorupy jaj cechują różnorodne kształty, od niemal okrągłych po wydłużone. Szczególnie jest to widoczne u ptaków gniazdujących na klifach, np. nurników, u których jeden koniec jaja jest zaostrzony, co zapobiega sturlaniu się jaja z klifu (zaczyna się ono obracać). Skorupy jaj u poszczególnych zwierząt różnią się znacznie grubością. U felsumy madagaskarskiej ("Phelsuma madagascariensis") ma ona grubość 0,15 mm, zaś u wymarłych mamutaków 3,5 mm. U dinozaurów grubość skorupy wynosiła 2,5-5 mm. W skorupie jaja znajdują się liczne pory. Umożliwiają one wymianę gazową zarodka.

</doc>
<doc id="55391" url="https://pl.wikipedia.org/wiki?curid=55391" title="Gity">
Gity



</doc>
<doc id="55392" url="https://pl.wikipedia.org/wiki?curid=55392" title="Termogenina">
Termogenina

Termogenina (UCP1 - ang. "uncouple protein", rozsprzęgacz protonów) – białko występujące w wewnętrznej błonie mitochondriów tkanki tłuszczowej brunatnej, mające postać kanału jonowego przepuszczalnego dla jonów wodorowych.
Historia odkrycia.
Białko UCP1 zostało odkryte w 1978 roku, a w roku 1997 odkryto jej homolog - białko UCP2.
Pierwsze udane sklonowanie białka UCP1 odbyło się w 1988 roku.
Molekularny mechanizm działania termogeniny.
Termogenina wykorzystuje ten sam gradient protonów, który, według teorii chemiosomotycznej Mitchella, wykorzystuje syntaza ATP. Przejście protonów z przestrzeni międzybłonowej mitochondrium do macierzy mitochondrialnej przez ten kanał nie powoduje jednak powstania ATP, jak w procesie fosforylacji oksydacyjnej, lecz wytworzenie energii cieplnej. Podsumowując: komórki posiadające termogeninę wytwarzają więcej energii cieplnej kosztem spadku produkcji ATP.
Termogenina jest fizycznym związkiem rozsprzęgającym, którego podawane "in vivo" sztuczne substytuty są dla komórek toksyczne. Antybiotyk oligomycyna całkowicie blokuje syntazę ATP, co powoduje potrzebę zwiększonej aktywności substancji rozsprzęgających ("in vivo" - tylko termogenina).
Dzięki swoim właściwościom rozsprzęgania protonów niweluje ona powstający na błonie mitochondrium potencjał elektrochemiczny.
Charakterystyka czynnościowa i funkcjonalna termogeniny.
Zwierzęta zapadające w sen zimowy wykorzystują termogeninę do podtrzymywania temperatury ciała przy zmniejszeniu przemiany materii do minimum.
U ludzi tkanka tłuszczowa brunatna zawierająca termogeninę pojawia się w ostatnich dwóch miesiącach życia płodowego i w rozwiniętej postaci można ją spotkać w okresie niemowlęctwa. W późniejszym okresie życia człowieka ulega inwolucji, a jej występowanie ogranicza się do tkanki podskórnej okolicy międzyłopatkowej i szyi, śródpiersia oraz okolic dużych tętnic brzusznych i nerek.
Termogenina została także odnaleziona w tzw. beżowej tkance tłuszczowej (ang. brite adipose tissue), co wiąże się z główną funkcją tejże tkanki - produkcją energii.
Udowodniono także, że poziom tego białka w błonie wewnętrznej mitochondrium komórek żółtej tkanki tłuszczowej (ang. "white adipose tissue") rośnie wraz z narażeniem tychże komórek na długotrwały wpływ niskiej temperatury. Ilość białka osiąga niemalże wtedy poziom, na jakim występuje w tkance beżowej. Udowodniono jednak, że synteza termogeniny w odpowiedzi na zimno nie trwa w nieskończoność - ilość kodującego to białko mRNA wraca do pierwotnego poziomu (tj. w temperaturze 28 °C) po ok. tygodniu nieprzerwanej ekspozycji na zimno.
Równocześnie zaobserwowano zmniejszoną ekspresję białka UCP1 wraz z ekspozycją komórek tłuszczowych na wysoką temperaturę. Równocześnie zaobserwowano także spadek ekspresji leptyny, co m.in. hamuje glukoneogenezę i lipolizę, jednocześnie nasilając lipogenezę.
Homologi UCP1.
Termogenina posiada wiele poznanych homologów: UCP2, UCP3, UCP4, StUCP, BMCP1, AtUCP itd. Sumarycznie nazywa się je rozsprzęgaczami protonów.
Białko UCP2 posiada podobne funkcje co UCP1, lecz występujące nie tylko w tkance tłuszczowej. Duże jej ilości odnaleziono m.in. w jelicie, śledzionie i płucach, a w mniejszych ilościach występuje także w macicy, natomiast odmiana UCP3 jest spotykana w mięśniach i brązowej tkance tłuszczowej. Pod względem sekwencji aminokwasów są to białka bardzo do siebie podobne .
Natomiast białkiem StUCP nazywamy białko również pełniące funkcję rozsprzęgania protonów, jednak, występuje ona u roślin. Występują pewne podobieństwa molekularne do białek występujących w organizmach ssaków, jednak stUCP jest bardziej podobna (w sensie sekwencji nukleotydów) do UCP2. Jednak badania przeprowadzone na początku XXI wieku pokazały, że białek roślinnych o takiej funkcji jest więcej i zostały one potem nazwane wspólną nazwą pUCP ("plant uncouple protein)". Obecnie pod nazwą StUCP nazywa się odmianę wyizolowaną z pomidora, a odmianę AtUCP - odmianę wyizolowaną z rzodkiewnika pospolitego. Odmiana AtUCP jest wydzialana nie tylko w przypadkach oziębienia rośliny, lecz także w innych sytuacjach stresowych.
Odmiana BMCP1 występuje natomiast w mózgu.

</doc>
<doc id="55393" url="https://pl.wikipedia.org/wiki?curid=55393" title="Szafran">
Szafran

Szafran, krokus ("Crocus" L.) – rodzaj roślin z rodziny kosaćcowatych. Należy do niego około 250 gatunków. Występują one w południowej i środkowej Europie, w krajach basenu Morza Śródziemnego oraz w Zachodniej Azji sięgając na wschodzie po zachodnie Chiny. Do flory Polski należy jeden gatunek rodzimy, opisywany tu zwykle jako szafran spiski lub krokus spiski "C. scepusiensis", ale w bazach taksonomicznych traktowany jako podgatunek spiski szafranu Heuffela "C. heuffelianus" subsp. "scepusiensis". Poza tym w Polsce rośnie jako gatunek dziczejący i już zadomowiony szafran wiosenny "C. vernus".
Bardzo liczne gatunki, ich mieszańce i odmiany uprawiane są jako rośliny ozdobne. Szafran uprawny "C. sativus" jest źródłem szafranu – przyprawy.
Systematyka.
Jeden z rodzajów podrodziny "Crocoideae" w obrębie kosaćcowatych ("Iridaceae") należących do rzędu szparagowców ("Asparagales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd kosaćcowce ("Iridales" Raf.), podrząd " Iridineae" Engl., rodzina kosaćcowate ("Iridaceae" Juss.), podrodzina "Crocoideae" Burnett, plemię "Croceae" Dumort., podplemię "Crocinae" Benth. &amp; Hook.f., rodzaj szafran ("Crocus" L.).
Obecność w kulturze i symbolice.
Według mitologii greckiej Krokos (Crocus) był młodzieńcem, który został zamieniony w szafran (krokus).
Krokus jest też symbolem trzeźwości (abstynencji).

</doc>
<doc id="55394" url="https://pl.wikipedia.org/wiki?curid=55394" title="Andrzej Zaucha (ujednoznacznienie)">
Andrzej Zaucha (ujednoznacznienie)



</doc>
<doc id="55396" url="https://pl.wikipedia.org/wiki?curid=55396" title="Szafran uprawny">
Szafran uprawny

Szafran uprawny (krokus uprawny, szafran siewny, łac. "Crocus sativus" L. 1753) – gatunek rośliny z rodziny kosaćcowatych. Pochodzi prawdopodobnie z południowo-wschodniej Europy lub Azji Mniejszej. Nieznana jest jego forma dzika, wydaje się, że jest blisko spokrewniony z "Crocus cartwrightianus", który normalnie zawiązuje nasiona, w przeciwieństwie do "C. sativus", który albo nie zawiązuje nasion wcale, albo tylko płonne.
Biologia i ekologia.
Bylina, geofit. W Polsce kwiaty pojawiają się w stanie bezlistym w połowie września, a na południu, gdzie znajdują się główne miejsca uprawy, w październiku i listopadzie.
Znaczenie w hinduizmie.
Rasarnawa, dzieło hinduistycznej alchemii tantrycznej (rasajany), datowane na około XI w. n.e., zapewnia, że rytuał wielbienia Śiwy z użyciem drzewa sandałowego, aloesu, kamfory i szafranu prowadzi do osiągnięcia śiwaloki – nieba boga Śiwy .

</doc>
<doc id="55398" url="https://pl.wikipedia.org/wiki?curid=55398" title="Foobar">
Foobar

Foobar – nazwa metaskładniowa używana w programowaniu oraz dokumentacji dotyczącej komputerów.
Termin stosowany jest w dokumentacji (również oficjalnej) i w przykładach zamiast faktycznych nazw funkcji czy zmiennych, jeśli są one nieistotne dla jasności wywodu. Jako ogólna nazwa zastępcza przyjął się również w polskojęzycznym środowisku informatycznym.
Przykłady.
Poniżej znajduje się przykład wykorzystania foo i bar w kodzie PHP:
// kod PHP
$foo = 'Witaj';
$bar = 'Świecie';
$foobar = $foo . ' ' . $bar;
// Zmienna $foobar zawiera teraz ciąg „Witaj Świecie”
W dokumentach internetowych stosowane są też inne nazwy zastępcze. zaleca jako Best Current Practice stosowanie zastrzeżonych do używania w tych celach nazw domen internetowych:

</doc>
<doc id="55400" url="https://pl.wikipedia.org/wiki?curid=55400" title="Olimpijczyk">
Olimpijczyk



</doc>
<doc id="55401" url="https://pl.wikipedia.org/wiki?curid=55401" title="Flawiusz Sewerus">
Flawiusz Sewerus



</doc>
<doc id="55402" url="https://pl.wikipedia.org/wiki?curid=55402" title="Severus">
Severus



</doc>
<doc id="55403" url="https://pl.wikipedia.org/wiki?curid=55403" title="Severus II">
Severus II



</doc>
<doc id="55404" url="https://pl.wikipedia.org/wiki?curid=55404" title="Dynastia Sewerów">
Dynastia Sewerów



</doc>
<doc id="55406" url="https://pl.wikipedia.org/wiki?curid=55406" title="Flawiusz Sewer">
Flawiusz Sewer



</doc>
<doc id="55408" url="https://pl.wikipedia.org/wiki?curid=55408" title="Constantius I Chlorus">
Constantius I Chlorus



</doc>
<doc id="55409" url="https://pl.wikipedia.org/wiki?curid=55409" title="Jerzy Zatoński">
Jerzy Zatoński

Jerzy Zatoński (ur. 31 października 1951) – generał brygady Wojska Polskiego.
W latach 1969-1973 był podchorążym Wyższej Szkoły Oficerskiej Wojsk Pancernych im. Stefana Czarnieckiego w Poznaniu. Po ukończeniu szkoły oficerskiej został przydzielony do 17 Drezdeńskiego Pułku Zmechanizowanego w Międzyrzeczu i wyznaczony na stanowisko dowódcy plutonu czołgów, a później dowódcy kompanii czołgów, szefa sztabu i dowódcy batalionu czołgów.
W 1979 ukończył Akademię Sztabu Generalnego im. gen. broni Karola Świerczewskiego w Warszawie i przydzielony został do 18 Pułk Czołgów Średnich w Wędrzynie na stanowisko szefa sztabu-zastępcy dowódcy. Następnie pełnił służbę w Dowództwie 4 Pomorskiej Dywizji Zmechanizowanej im. Jana Kilińskiego w Krośnie Odrzańskim na stanowisku pomocnika szefa Wydziału Operacyjnego. W 1984 wyznaczony został na stanowisko starszego oficera Wydziału Szkolenia Ogniowego w Głównym Zarządzie Szkolenia Bojowego WP. Później został szefem tej komórki organizacyjnej. W 1993 ukończył Podyplomowe Studium Operacyjno-Strategiczne Akademii Obrony Narodowej i mianowany został szefem Wydziału Szkolenia Pododdziałów Czołgów w Zarządzie X Szkolenia Bojowego Sztabu Generalnego Wojska Polskiego. W 1994 został zastępcą dowódcy-szefem szkolenia 1 Warszawskiej Dywizji Zmechanizowanej im. Tadeusza Kościuszki w Legionowie. W 1996 wyznaczony został na stanowisko szefa Oddziału Szkolenia Bojowego-zastępcy szefa szkolenia Warszawskiego Okręgu Wojskowego. W 1999 objął stanowisko zastępcy szefa szkolenia bojowego w Dowództwie Wojsk Lądowych, a rok później zastępcy szefa Wojsk Pancernych i Zmechanizowanych w Dowództwie Wojsk Lądowych w Warszawie. W 1997 odznaczony Złotym Krzyżem Zasługi, a w 2002 Krzyżem Kawalerskim Orderu Odrodzenia Polski.
15 sierpnia 2003 roku Prezydent RP, Aleksander Kwaśniewski wręczył mu nominację na generała brygady.
W latach 2002-2005 dowodził 15 Giżycką Brygadą Zmechanizowaną im. Zawiszy Czarnego w Giżycku, a w latach 2005-2007 pełnił służbę na stanowisku zastępcy szefa szkolenia Wojsk Lądowych w Warszawie.

</doc>
<doc id="55411" url="https://pl.wikipedia.org/wiki?curid=55411" title="Bystry tłum">
Bystry tłum

Bystry tłum (ang. "smart mob") – pojęcie zaproponowane przez Amerykanina Howarda Rheingolda w książce "Smart Mobs: The Next Social Revolution" (2002), na określenie nowych form zachowań zbiorowych, które są możliwe dzięki wykorzystaniu nowoczesnych technologii komunikacyjnych, jak internet i telefonia komórkowa, do koordynacji działań tłumu i innych form działania zbiorowego.
Cytowanym przez Rheingolda przykładem bystrego tłumu jest pokojowa demonstracja zorganizowana w 2001 r. w Manili, stolicy Filipin, na placu Epifanio de los Santas Avenue (znanym jako Edsa), którą udało się przeprowadzić dzięki rozsyłanym przez ruch opozycyjny wiadomościom SMS o treści: "Go 2EDSA, Wear black" (idź na EDSA, ubierz się na czarno). W ciągu 75 minut udało się zgromadzić 20 tys. osób. 
Innym przykładem bystrego tłumu jest tzw. błyskawiczny tłum (ang. "flash mob"). Zdaniem Rheingolda cechy bystrego tłumu ma także wiele demonstracji antyglobalistów.

</doc>
<doc id="55412" url="https://pl.wikipedia.org/wiki?curid=55412" title="Marcus Aurelius Valerius Maximianus">
Marcus Aurelius Valerius Maximianus



</doc>
<doc id="55413" url="https://pl.wikipedia.org/wiki?curid=55413" title="Maximianus">
Maximianus



</doc>
<doc id="55414" url="https://pl.wikipedia.org/wiki?curid=55414" title="Błyskawiczny tłum">
Błyskawiczny tłum



</doc>
<doc id="55419" url="https://pl.wikipedia.org/wiki?curid=55419" title="Maximinus Daia">
Maximinus Daia



</doc>
<doc id="55421" url="https://pl.wikipedia.org/wiki?curid=55421" title="Rośliny lecznicze">
Rośliny lecznicze

Rośliny lecznicze – najczęściej rośliny lądowe z których pozyskuje się surowce zielarskie, zawierające substancje czynne, stosowane w medycynie i ziołolecznictwie. Z niektórych części tych roślin wyrabia się leki (np. z korzeni, łodyg, liści, kwiatów). Na świecie poznano ok. 2500 gatunków roślin leczniczych. W Polsce rośnie ich ok. 400, a w praktyce stosowanych jest ok. 200. Zdecydowana większość z nich to rośliny naczyniowe, nieliczne należą do paprotników, porostów i glonów. Niektóre z gatunków ziół stosowane dawniej w ludowej medycynie, obecnie nie są już używane.
Większość roślin leczniczych jest również roślinami trującymi. Ich stosowanie wymaga fachowej wiedzy. Różnice między dawką leczniczą a toksyczną są niewielkie, ale zazwyczaj większe niż w wypadku substancji farmakologicznych. Istnieją też różnego rodzaju przeciwwskazania co do stosowania ziół przy niektórych chorobach, stanach fizjologicznych organizmu itp. W związku z tym stosowanie ziół w celu leczniczym wymaga konsultacji z lekarzem.

</doc>
<doc id="55422" url="https://pl.wikipedia.org/wiki?curid=55422" title="Maksyminus Daja">
Maksyminus Daja



</doc>
<doc id="55424" url="https://pl.wikipedia.org/wiki?curid=55424" title="Alphonzo Bell (młodszy)">
Alphonzo Bell (młodszy)

Alphonzo E. Bell Jr. (ur. 19 września 1914 w Los Angeles, Kalifornia, zm. 25 kwietnia 2004 w Santa Monica, Kalifornia) – amerykański polityk.
Życiorys.
Był synem Alphonzo, przedsiębiorcy naftowego, milionera, medalisty olimpijskiego w tenisie. Ukończył Kolegium Zachodnie w Los Angeles, w latach 1942-1945 służył w armii. Po służbie wojskowej prowadził ranczo oraz działał w biznesie. Rozpoczął także działalność polityczną w szeregach Partii Republikańskiej.
W latach 1956-1959 był przewodniczącym Centralnego Komitetu Republikanów w stanie Kalifornia, jednocześnie wchodził w skład Narodowego Komitetu Republikanów. W latach 1961-1977 zasiadał w Izbie Reprezentantów przez osiem kadencji; przegrał wybory na senatora w 1976.
Jedną z jego trzech żon była tenisistka i aktorka Marian McCargo (zmarła krótko przed mężem, na początku kwietnia 2004).

</doc>
<doc id="55438" url="https://pl.wikipedia.org/wiki?curid=55438" title="The Killing Fields">
The Killing Fields



</doc>
<doc id="55440" url="https://pl.wikipedia.org/wiki?curid=55440" title="Mysłowice">
Mysłowice

Mysłowice (, ) – miasto na prawach powiatu w Polsce, na historycznym Górnym Śląsku, w historycznej ziemi pszczyńskiej, w województwie śląskim.
Według danych GUS z 31 grudnia 2021 r., Mysłowice liczyły 72 124 mieszkańców i były pod względem liczby ludności piętnastym miastem w województwie śląskim, a także 47. spośród najludniejszych miast w Polsce.
Położenie.
Mysłowice położone są na Wyżynie Śląskiej, stanowiącej część Wyżyny Śląsko-Krakowskiej, nad rzeką Przemszą i Brynicą. Miasto leży w obrębie Wyżyny Katowickiej. Mysłowice leżą w centrum Górnośląskiego Okręgu Przemysłowego (GOP) i są jednym z ośrodków centralnych konurbacji górnośląskiej.
Przez miasto przepływa Czarna Przemsza, która w pobliżu Mysłowic łączy się z Białą Przemszą, tworząc Przemszę. Przez miasto przepływa także Rawa, Brynica, potok Bolina, Przyrwa (Ławecki Potok) oraz Rów Kosztowski.
Mysłowice graniczą od zachodu z Katowicami, od północy z Sosnowcem, od wschodu z Jaworznem, a od południa z Imielinem oraz Lędzinami.
Demografia.
Piramida wieku mieszkańców Mysłowic w 2014:
Nazwa.
Pochodzenie nazwy miejscowości nie jest jednoznaczne i równolegle funkcjonuje na ten temat kilka teorii. Nazwa miejscowa "Mysłowice" pochodzi od starosłowiańskiego imienia "Mysław", "Mysł" lub "Miłosław". Końcówka „ice” lub jej staropolska starsza wersja („icze”) charakterystyczna jest dla słowiańskich nazw patronimicznych wywodzących się od osad rodowych. Oznacza ona potomków założyciela lub właściciela miasta, czyli „Mysłowiczów”. Założyciel miejscowości rycerz Mysław miał stanowić wzór dla wizerunku męskiej głowy z herbu Mysłowic.
Jacob Lustig – autor pierwszej monografii na temat miasta pisze, że nazwa pochodzi od polskiej nazwy procesu poznawczego "„myślenia”" – "„Der name Myslowitz kommt jedenfalls von dem polnischen Worte „myśleć” (...)”". Na poparcie tego przytacza legendę o początkach miejscowości według, której Mysłowice pierwotnie leżały w lesie z dala od wody i z powodu tej lokalizacji mieszkańcy cierpieli na jej niedostatki. Po namyśle przenieśli się nad rzekę, gdzie na swoje potrzeby wody mieli pod dostatkiem. Podobnie relacjonuje to topograficzny opis Górnego Śląska z 1865 we fragmencie "Der Namen Myslowitz (polnisch Mysłowice) leitet eine Sage von dem polnische Wortchen „myśleć” (denken) ab. Es soll eine Ubkurzung von „namyślili sie” (sie haben fichs uberdacht, uberlegt) sein und sich auf die Translocation des ehemals an einer andern Stelle stehenden Ortes an die Ufer der Przemsa bezieben".
Z kolei Heinrich Adamy nazwę miasta wywodzi od nazwy gryzonia "myszy". W swoim dziele o nazwach miejscowości na Śląsku wydanym w 1888 we Wrocławiu wymienia nazwę miasta zanotowaną w dokumencie z 1105 "Myslowice" i podaje jej znaczenie "„Mausenplatz”" – "„miejsce myszy”".
Nazwę miejscowości w zlatynizowanych staropolskich formach "Mislowycze", "Mislowicze", "Mislowice" oraz "Myslowice" wymienia w latach 1470–1480 Jan Długosz w księdze "Liber beneficiorum dioecesis Cracoviensis". Długosz wymienia również wsie, które w procesach urbanizacyjnych stały się częścią miasta jak: Brzęczkowice w formie "Brzanczkowice", a także Brzezinka w formie "Brzezinka" oraz "Brzezynka". W dziele Matthäusa Meriana pt. „Topographia Bohemiae, Moraviae et Silesiae” z 1650 miasto wymienione jest pod nazwą "Mislowitz" oraz "Mischlowitz".
W alfabetycznym spisie miejscowości na terenie Śląska wydanym w 1830 we Wrocławiu przez Johanna Knie miasto występuje pod obecnie stosowaną, polską nazwą "Myslowice" oraz nazwą zgermanizowaną "Myslowitz" we fragmencie "Myslowitz, polnisch Myslowice". Polską nazwę "Mysłowice" w książce "Krótki rys jeografii Szląska dla nauki początkowej" wydanej w Głogówku w 1847 wymienił górnośląski pisarz i nauczyciel Józef Lompa. Słownik geograficzny Królestwa Polskiego podaje dwie nazwy miejscowości: polską nazwę "Mysłowice" oraz niemiecką "Myslowitz".
Zabytki.
Do dziś zachowało się w Mysłowicach kilka budynków świadczących o średniowiecznym pochodzeniu miasta. Najstarszym i najprawdopodobniej jedynym, przez kilka wieków, budynkiem murowanym jest stojący do dziś w pobliżu Rynku kościół farny pod wezwaniem Narodzenia Najświętszej Marii Panny wzniesiony w okresie lokacji miasta około XIV w. Ulegał (jak większość polskich budowli sakralnych) licznym przebudowom. Za jego średniowiecznym rodowodem przemawiają ostrołukowe otwory w przyziemiu, a także strzeliste otwory okienne w południowej ścianie nawy. W latach 1740–1742 poddano kościół gruntownej przebudowie. Wnętrze otrzymało nowy podział architektoniczny ścian oraz wystrój w stylu barokowym. Zasadnicze zmiany w wyglądzie kościoła zwanego przez mysłowiczan Mariackim zaszły dopiero po przebudowie w 1901, która związała jego architekturę z barokowym wystrojem wnętrza.
Drugim w kolejności budynkiem murowanym jest barokowo-klasycystyczny kościół filialny pod wezwaniem św. Krzyża. Ten właśnie kościół jest, według tradycji, najstarszym obiektem kultu w mieście. Pierwotnie był drewniany. Został odbudowany przy użyciu kamienia, po 1807, kiedy uległ spaleniu podczas wojen napoleońskich. Kościół św. Krzyża zbudowany jest na planie ośmioboku, nakryty kopułą o kształcie dzwonu. Posiada prostą i raczej surową bryłę architektoniczną.
Trudna do określenia jest data powstania w Mysłowicach świeckich budowli murowanych. Pierwsze wzmianki o takich budynkach pochodzą z połowy XIX w. i sytuują je w okolicach Rynku. Odzyskanie w 1861 utraconego statutu miejskiego było impulsem do wzniesienia pierwszych budynków użyteczności publicznej. Z tego okresu pochodzi mysłowicki ratusz. Wybudowany w 1867, pozostawał on przez kilka lat najbardziej okazałą budowlą w mieście. Przypomina architekturę pałacową z dekoracyjną wieżą i bogato zdobionymi wzorami okiennymi.
Wiele budynków budowanych pod koniec XIX w. miało modny charakter neorenesansu włoskiego. W tym stylu utrzymane jest kilka willi wybudowanych przez osiadłych w mieście bogatych przedsiębiorców. Na szczególną uwagę zasługuje willa przy ulicy Powstańców 13 z charakterystyczną dla tego typu budynków jednokondygnacyjną i mocno rozczłonowaną bryłą. W neorenesansowym stylu budowane były też domy czynszowe, np. kamienica przy ulicy Grunwaldzkiej 22 z 1892 oraz dom w typie pałacowym przy ulicy Powstańców 3. W XIX w. wybudowano także przy ul. Oświęcimskiej wieżę ciśnień oraz budynki kolejowe.
W latach 80. XIX w. pojawiły się budynki w duchu renesansu północnego budowane przy użyciu czerwonej cegły i kamienia, który służył do wykonywania elementów zdobniczych. Tu na wspomnienie zasługuje szczególnie gmach poczty z charakterystycznymi łukami obciążającymi nad oknami i zwartej sylwecie.
Obok neorenesansu i neoklasycyzmu powstają budowle o cechach gotyku, baroku, a także budowle eklektyczne. Najwcześniejszą budowlą o czystych neogotyckich cechach jest kaplica na starym cmentarzu przy ulicy Mikołowskiej. W stylu neogotyckim zbudowano też kościół farny pod wezwaniem Najświętszego Serca Pana Jezusa. Zastosowane zostały typowe elementy zdobnicze: sklepienie krzyżowo-żebrowe, skarpy opasujące całą budowlę, ostrołukowe okna. Kościół ten należy do najbardziej udanych na Górnym Śląsku budowli neogotyckich.
Również kościół ewangelicki im. Apostołów Piotra i Pawła na Starym Mieście, wybudowany w latach 1875–1877, zbudowany został w stylu neogotyckim, jest to jeden z najpiękniejszych kościołów ewangelickich w Polsce.
W neobarokowym stylu wybudowano liczne kamienice przy ulicy Bytomskiej i ulicy Krakowskiej, stosując barokowe detale architektoniczne, jak maszkarony, ornamenty muszlowe czy spiralne kolumny. Przy ulicy Bytomskiej 9 znajduje się wpisana w rejestr zabytków ceramika stanowiąca wystrój dawnego sklepu mięsnego. Przedstawia wzory roślinne, geometryczne i wieńce laurowe.
Styl eklektyczny najpełniej ujęto w budynku Sądu Powiatowego z 1904. Jego bryła odpowiadająca renesansowym kanonom nawiązuje równocześnie do baroku (szczyt i ozdobny portal) i gotyku (obramowanie otworów okiennych).
Jedynymi przykładami stylu secesji są kamienica przy Rynku nr 20 i zespół budynków Szpitala Miejskiego nr 1.
Przy ulicy Mikołowskiej znajduje się zabytkowy budynek z 1915 – Bauverein.
Transport.
Transport drogowy.
Mysłowice połączone są siecią dróg, linii autobusowych, tramwajowych i kolejowych z największymi miastami Aglomeracji Górnośląskiej. Autostrada A4 i droga ekspresowa S1 biegnące przez Mysłowice, ułatwiają i skracają czas przejazdu do Warszawy, Wrocławia, Krakowa, Bielska-Białej, Cieszyna i wielu innych miast Polski. Również położenie w linii kolejowej Katowice – Kraków – Oświęcim i bliskość Katowic, z których kursują pociągi do każdego województwa i do głównych miast Europy, sytuuje Mysłowice w dogodnym punkcie komunikacyjnym kraju.
W Mysłowicach znajduje się węzeł autostradowy Mysłowice-Brzęczkowice z drogą S1 oraz węzeł „Mysłowice” z ulicą Obrzeżną Zachodnią, a także węzeł drogi S1 – Kosztowy I.
Transport kolejowy.
Linię kolejową w Mysłowicach otwarto 1 października 1846. Pierwszy pociąg, który wjechał na stację witał Fryderyk Wilhelm IV Pruski. Ówcześnie wybudowano jeden tor kolejowy, w 1953 uruchomiono drugi. Kolej Północna przyniosła Mysłowicom duże ożywienie gospodarcze.
Komunikacja miejska.
Pasażerowie z Mysłowic mają do wyboru 22 regularne linie autobusowe i dwie linie tramwajowe. Komunikację miejską organizują:
Kultura.
Muzyka.
Miasto nazywane jest czasem „polskim Manchesterem”, ze względu na jego industrialny charakter i bogatą scenę rockową (podobnie jak w Manchesterze na przełomie lat 80. XX w. i 90. XX w.). Pochodzą stąd zespoły muzyczne: Myslovitz, Negatyw, Penny Lane, Lenny Valentino, Delons, Iowa Super Soccer, Korbowód, Milcz Serce, Mofoplan, Gutierez i ConBrio.
W Mysłowicach odbywa się Festiwal Multimedialny Mediawave, a w latach 2006–2009 odbywał się także Off Festival (obecnie odbywa się w Katowicach). Od 2012 r. w Mysłowicach odbywa się również festiwal AlterFest.
Turystyka.
Szlaki turystyczne.
Miasto Mysłowice w 2018 roku otrzymało dofinansowanie do inwestycji obejmującej budowę dróg rowerowych jako dróg dojazdowych dla budowanego parkingu, utworzenie miejsc postojowych w obrębie ul. Słupeckiej i ul. Armii Krajowej, a także na obszarze istniejącego już miasteczka rowerowego. Łącznie powstaną 54 miejsca postojowe dla rowerów.
Administracja.
Miasto Mysłowice jest miastem na prawach powiatu. Mieszkańcy wybierają do Rady Miasta Mysłowice 23 radnych. Organem wykonawczym samorządu jest Prezydent Miasta, którym od 2018 r. jest Dariusz Wójtowicz, który w ostatnich wyborach (2018 r.) uzyskał 15414 głosów poparcia (54,16%).
Podział administracyjny.
Teren miasta Mysłowic podzielony jest na 15 jednostek pomocniczych gminy – dzielnic:
Prezydenci Miasta od 1995 roku
Rada Miasta.
Rada Miasta Mysłowice powstała w średniowieczu i przewodniczył jej burmistrz. W 1861 r. Rada Miasta zaczęła funkcjonować na nowych zasadach; od funkcji burmistrza oddzielono funkcję Przewodniczącego Rady. Kadencje Rady Miasta są liczone od 1990 r., to znaczy od czasu zniesienia Miejskiej Rady Narodowej.
Skład Rady Miasta IX kadencji na lata 2018–2023.
Okręg Wyborczy Nr.1: Dzielnice: Piasek, Stare Miasto, Mysłowice-Centrum:
Okręg Wyborczy Nr. 2: Dzielnice: Janów Miejski-Ćmok, Szopena-Wielka Skotnica, Bończyk-Tuwima:
Okręg Wyborczy Nr. 3: Dzielnice: Brzęczkowice i Słupna, Brzezinka, Morgi:
Okręg Wyborczy nr. 4: Dzielnice: Larysz-Hajdowizna, Krasowy, Kosztowy, Dziećkowice, Wesoła, Ławki:
Współpraca międzynarodowa.
Lista jednostek administracyjnych, z którymi władze Mysłowic podpisały porozumienie o współpracy:
Sport.
Jedna z pierwszych organizacji sportowych powstała w Mysłowicach już w 1903. Był to oddział Polskiego Towarzystwa Gimnastycznego „Sokół” – Towarzystwo Gimnastyczne „Sokół” w Mysłowicach założone przez młodzież zainteresowaną sportem z Mysłowic, Brzezinki i Kosztów, które funkcjonowało do 21 maja 1905 r. Działalność wznowiono 21 lutego 1919 r. Organizacja liczyła wówczas 80 osób w tym 30 kobiet. Prezesem organizacji w 1937 r. był Józef Gondzik, sekretarzem Walter Kozak, skarbnikiem Karol Mucha, a naczelnikiem Wilhelm Drzymała.
W latach 2008 do 2010 przebudowano stadion Górnika 09 Mysłowice. Remont objął murawę oraz trybunę, która została wybudowana od podstaw.

</doc>
<doc id="55446" url="https://pl.wikipedia.org/wiki?curid=55446" title="Flavius Galerius Valerius Licinianus Licinius">
Flavius Galerius Valerius Licinianus Licinius



</doc>
<doc id="55447" url="https://pl.wikipedia.org/wiki?curid=55447" title="Mossadd">
Mossadd



</doc>
<doc id="55448" url="https://pl.wikipedia.org/wiki?curid=55448" title="Makrian I">
Makrian I

Makrian I (Starszy), "Fulvius Macrianus", (? – 261) – uzurpator na wschodzie cesarstwa rzymskiego.
Po pojmaniu Waleriana przez Persów w 260 roku jego następcą został współrządzący od 253 roku syn Galien. Jednak wojska zgromadzone na wschodzie, pozostające pod komendą dowódcy pretorianów Ballisty, wybrały własnego cesarza, którym był Makrian. Początkowo odmówił przyjęcia godności z powodu podeszłego wieku. Wówczas 17 września 260 roku cesarzami ogłoszono również jego synów: Makriana Młodszego i Kwietusa.

</doc>
<doc id="55462" url="https://pl.wikipedia.org/wiki?curid=55462" title="Okręty podwodne typu XXI">
Okręty podwodne typu XXI

Okręty podwodne typu XXI – niemieckie okręty podwodne, najbardziej zaawansowane technicznie operacyjne okręty swojej klasy pierwszej połowy dwudziestego wieku. Celem zwiększenia prędkości podwodnej oraz dopuszczalnej głębokości zanurzenia, konstrukcja jednostek tego typu stanowiła radykalne odejście od rozwiązań stosowanych we wcześniejszych konstrukcjach. Nowatorskie podejście w zakresie kształtu kadłuba, niektórych elementów mechanicznych oraz elektrycznych, a także sposobu masowej produkcji, umożliwić miało Kriegsmarine ponowne przejęcie inicjatywy w toczącej się bitwie o Atlantyk.
Jednostki tego typu budowane były w niespotykanej dotąd wśród okrętów podwodnych przemysłowej technologii produkcji, jednak jej zawiłe priorytety, ogólne trudności z pozyskaniem niezbędnych materiałów w końcowym okresie II wojny światowej oraz długotrwały czas szkolenia załóg uniemożliwiły wejście do służby operacyjnej więcej niż kilku okrętom tego typu. Pierwsze ze 118 wybudowanych okrętów wprowadzone zostały do służby w Kriegsmarine w połowie roku 1944, lecz status operacyjny uzyskały dopiero w marcu 1945 roku. Nie odegrały więc żadnej roli w prowadzonych działaniach wojennych.
Po kapitulacji III Rzeszy większość gotowych jednostek została zniszczona, jednak kilka okrętów zostało przejętych przez Związek Radziecki, Stany Zjednoczone, Wielką Brytanię i Francję. Zastosowane w nich przełomowe rozwiązania konstrukcyjne zaraz po zakończeniu wojny stały się przedmiotem intensywnych badań prowadzonych przez najważniejszych członków byłej koalicji antyhitlerowskiej.
Stopień zaawansowania technicznego niektórych elementów konstrukcji i wyposażenia typu "XXI", jak pasywny system sonarowy, układ kontroli ognia, konstrukcja kadłuba czy układ napędowy, stały się podstawą wyznaczającą kierunki rozwoju techniki i technologii podwodnej w początkowym okresie zimnej wojny. Przejęte okręty poddano intensywnym badaniom i testom służącym opracowaniu własnych technologii podwodnych oraz ZOP.
Jednostki typu "XXI", powstające początkowo jako tymczasowy substytut okrętów z systemem napędowym opartym o turbinę Waltera, dzięki swej przełomowej konstrukcji oraz zdolności do szybkiego i długotrwałego pływania podwodnego, wyznaczyły kierunek rozwoju okrętów podwodnych; zaliczane są również do grupy pięciu kamieni milowych rozwoju tej klasy okrętów.
Geneza.
Zarówno Wielka Brytania, jak i Niemcy weszły w II wojnę światową z doświadczeniami z I wojny światowej. Oba państwa zdawały sobie sprawę z faktu, że konflikt morski szybko przybierze postać nieograniczonej wojny podwodnej. Toteż Wielka Brytania ponownie wdrożyła system konwojów morskich z silną eskortą, już też przed rozpoczęciem działań wojennych rozpoczęto montowanie w jednostkach nawodnych efektywnego podwodnego systemu detekcji – aktywnego sonaru, znanego ówcześnie pod nazwą asdic. W połączeniu z nowoczesnymi bombami głębinowymi, asdic uważany był za właściwą odpowiedź na zagrożenie ze strony niemieckich U-Bootów dla ruchu statków transportowych zmierzających do i z Wielkiej Brytanii. Wyciągając wnioski z poprzedniego konfliktu morskiego, brytyjskiemu systemowi konwojów Niemcy postanowili przeciwstawić taktykę wilczych stad, w której kierowana z lądu grupa okrętów podwodnych atakowała konwój nocą z różnych kierunków, przebywając przy tym na powierzchni. Metoda ta miała dezorientować atakowane transportowce i okręty ich eskorty, czyniąc jednocześnie bezużytecznym asdic. W początkowym okresie bitwy o Atlantyk, U-Booty przebywały przez większość czasu na powierzchni, zarówno w czasie przechodzenia do miejsca operacji, jak i w trakcie ataku, zanurzając się jedynie podczas dnia dla ukrycia lub przyczajenia się w pobliżu konwoju w oczekiwaniu na możliwość przeprowadzenia ataku po zmroku.
Ówczesne niemieckie okręty podwodne, z technicznego punktu widzenia, niewiele różniły się od swoich poprzedników z pierwszej wojny światowej, w których konstrukcji położono nacisk przede wszystkim na sprawność nawodną. Podstawowym U-Bootem drugiej wojny był 770-tonowy typ "VIIC", zasadniczo ulepszona i nieco większa wersja okrętów typu "UB III", które wyszły po raz pierwszy w morze w roku 1917. Jakkolwiek bardzo dobrze dopracowane i znacznie lepsze od swoich brytyjskich odpowiedników, U-Booty typu "VIIC" musiały operować głównie na powierzchni, co doprowadziło do opracowania skutecznego środka zaradczego w postaci instalowanego na pokładzie samolotu patrolowego radaru. Mimo początkowych braków w zakresie dostępnych okrętów podwodnych, do końca 1942 roku Niemcy dysponowali już ponad 300 jednostkami tej klasy w służbie operacyjnej. Mimo faktu, iż jedynie jedna trzecia z nich była gotowa do służby w morzu (pozostałe musiały uzupełniać zapasy, przeprowadzać naprawy i testy morskie oraz uczestniczyć w szkoleniach), z tych zaś połowa znajdowała się w trakcie przejścia z i do rejonów operacji, w każdym czasie około 50 jednostek było dostępnych jednocześnie dla przeprowadzania ataków na wszelkiego rodzaju jednostki morskie przeciwnika. Ocenia się, że w każdym czasie około 30 okrętów uczestniczyło w atakach przeprowadzanych na obszarze Atlantyku, co w pierwszym okresie wojny kosztowało koalicję antyhitlerowską olbrzymie straty.
Stopniowo poprawiała się jednak skuteczność radaru, zwiększeniu uległ zasięg i liczba samolotów patrolowych przeprowadzających operacje przeciw niemieckim okrętom podwodnym, co znacznie zwiększyło skuteczność alianckich działań ZOP. Instalacja asdicu na większej liczbie okrętów nawodnych pozwoliła już nie tylko na skuteczniejszą obronę konwojów, lecz także na aktywne zwalczanie „wilczych stad” także w czasie ich przemieszczania się do rejonów operacji przeciwko konwojom. Toteż po początkowych sukcesach niemieckiej wojny podwodnej, z ich szczytem w roku 1942, już w kwietniu 1943 roku Niemcy stanęli w obliczu pogromu swojej marynarki wojennej. Aliancki radar centymetrowy, lądowe i rozmieszczone na okrętach radionamierniki Huff-Duff, bazujące na lądzie samoloty morskie, nawodne siły eskorty o wysokich umiejętnościach oraz poszukiwawczo-uderzeniowe grupy wsparcia, łamanie kodów Enigmy, najwyższy poziom analizy danych wywiadowczych oraz operacyjnych zespołów analitycznych w Londynie i Waszyngtonie, ostatecznie załamały niemiecką ofensywę podwodną. Olbrzymie niemieckie straty w okrętach podwodnych w 1943 roku, w toku toczącej się bitwy o Atlantyk, spowodowały, że liczba zatapianych niemieckich U-Bootów zaczęła dorównywać liczbie zatapianych przez nie alianckich jednostek morskich. Między 10 kwietnia a 24 maja 1943 roku niemieckie dowództwo sił podwodnych utraciło 22 okręty podwodne, podczas gdy zatopiono w tym czasie jedynie 28 alianckich statków handlowych i niszczycieli. Ten niezwykle niekorzystny stosunek zwycięstw do strat, nie byłby do zaakceptowania dla żadnej marynarki wojennej świata. Admirał Dönitz i jego sztab byli zszokowani i zrozpaczeni katastrofalnymi rozmiarami strat na Północnym Atlantyku. Według szacunków sztabu, tylko do 23 maja 1943 roku majowe straty sięgnęły 31 U-Bootów obsługiwanych przez 1500 ludzi. Żaden z produkowanych w tym czasie niemieckich okrętów podwodnych nie mógł wejść do walki z choćby minimalnymi szansami na sukces – od tego czasu ataki na alianckie konwoje były niemal próbami samobójczymi. Wobec takiego rozwoju sytuacji, dowódca Kriegsmarine admirał Karl Dönitz tymczasowo odwołał swoje okręty podwodne z atlantyckich tras alianckich konwojów, do czasu wprowadzenia na pokłady okrętów typu "VII" znacznych ulepszeń. W szczególności chodziło o cięższe działa przeciwlotnicze, skuteczną przeciw okrętom eskorty samonaprowadzającą się torpedę G7es Zaunkönig (T-5) oraz detektor fal radarowych FuMB-9 Wanze.
Od 1940 do 1944 roku niemieckie stocznie wybudowały 661 jednostek typu "VIIC". Ten wariant okrętu, korzystając z napędu zapewnianego przez dwa silniki Diesla, miał przy prędkości 12 węzłów zasięg 6500 mil morskich (12 045 km) na powierzchni, jednakże pod wodą, napędzany za pomocą zasilanych bateriami silników elektrycznych, mógł przepłynąć przy prędkości 4 węzłów zaledwie 80 mil morskich (148 km). Te i inne ograniczenia niemieckich okrętów, po 44 miesiącach wojny na morzu doprowadziły do wyczyszczenia północnego Atlantyku z U-Bootów Kriegsmarine. Dowództwo niemieckiej marynarki zdawało sobie sprawę ze słabości tej konstrukcji; doszło też do wniosku, że flota konwencjonalnych okrętów podwodnych nie jest już w stanie przezwyciężyć obrony przeciwnika.
Napęd w obiegu zamkniętym Waltera.
Po uzyskaniu przez Niemcy w 1936 roku „legalnej” możliwości pozyskiwania okrętów podwodnych, niemiecki inżynier Hellmuth Walter zaproponował rewolucyjny „podwodny statek”. Podstawowe założenia napędu w obiegu zamkniętym, określanego mianem turbiny Waltera, opracowane zostały przez Waltera już w 1930 roku w stoczni Germania. Jego dość złożony system napędowy oparty był na rozkładzie wysoko stężonego nadtlenku wodoru (perhydrolu). Perhydrol znajdował się w zbiorniku poniżej głównego kadłuba sztywnego, skąd ciśnienie wody wypychało go do porcelanowej komory, gdzie wchodził w kontakt z niezbędnym do rozkładu katalizatorem. Wskutek tego procesu powstawała para wodna i tlen o temperaturze 963 °C – przechodzące następnie do komory spalania, gdzie następował zapłon oleju napędowego, oraz – w celu zwiększenia temperatury i ilości pary – natrysk wody na powstały w procesie spalania gaz. Mieszanina pary i gazu przenoszona była rurociągami do turbiny, a następnie do kondensatora, gdzie następowało rozdzielenie wody i powstałego w komorze spalania dwutlenku węgla, który był następnie wyprowadzany na zewnątrz okrętu. Po przeprowadzonych z sukcesem próbach w roku 1940 złożono zamówienie na pierwsze okręty podwodne wyposażone w napęd Waltera: V80, U-792 i U-794. Ostatnie z tych okrętów – oznaczone jako typ "XVIIA" – przyjęto do służby w październiku 1943 roku. Kolejna para okrętów tego typu, U-793 i U-795, weszła do służby w kwietniu 1944 roku. W marcu 1944 roku U-793, z admirałem Dönitzem na pokładzie, osiągnął pod wodą prędkość 22 węzłów, w czerwcu zaś tego samego roku U-792 osiągnął prędkość 25 węzłów. Uzyskanie możliwości rozwijania tak wysokich na owe czasy prędkości podwodnych stanowiło tym większe osiągnięcie, iż jednostki te okazały się łatwe w prowadzeniu przy wysokich prędkościach. Perhydrol był jednak niebezpiecznym paliwem, zaś możliwości jego produkcji przez przemysł niemiecki były ograniczone. To samo paliwo niezbędne było w również priorytetowym niemieckim programie rozwoju pocisków balistycznych V-2. Sama zaś technologia napędu opartego o turbinę Waltera wciąż jeszcze nie była dopracowana.
Tymczasowy substytut.
W listopadzie 1942 roku, podczas konferencji swojego dowództwa w pobliżu Paryża, Dönitz zażądał informacji, jak szybko okręty z turbiną Waltera dostępne będą do użytku bojowego. Uzyskane informacje wskazywały na fakt, iż nie jest możliwe wskazanie terminu osiągnięcia zdolności bojowej przez jednostki z takim napędem. Pod wpływem rosnących strat, w kwietniu 1943 roku przyjęto ostatecznie do wiadomości, że konwencjonalne okręty podwodne nie są w stanie przezwyciężyć środków obrony swoich przeciwników. 19 czerwca 1943 roku, jako krótkoterminowy substytut jednostek z turbiną Waltera, szefowie niemieckich zespołów konstrukcyjnych systemów napędowych – Fritz Bröcking oraz kadłubów – Friedrich Schürer, zaproponowali zaadaptowany strumieniowy kadłub okrętu typu "XVIII" z napędem Waltera (w pełni już do tej pory przetestowany), wyposażony w standardowy system napędowy, jednak ze zwiększoną podwójnie liczbą baterii elektrycznych. Okręt taki nie mógł osiągnąć sprawności i długotrwałości pływania podwodnego jednostek z turbiną Waltera, miał jednak większą prędkość i długość pływania w zanurzeniu niż konwencjonalne okręty. Z uwagi na ogromną sumaryczną pojemność baterii jednostka ta uzyskała miano „elektroboota”. W tym samym czasie sam Walter zaproponował umieszczenie w „elektrycznym okręcie podwodnym” chrap, doprowadzających powietrze atmosferyczne do silników i odprowadzających gazy spalinowe na powierzchnię. Miało to na celu umożliwienie pracy silników spalinowych w trakcie rejsu w zanurzeniu, a w konsekwencji także ładowanie baterii elektrycznych, przedłużając czas prowadzenia przez okręt operacji podwodnych. Admirał Dönitz przedstawił wprawdzie pewne zastrzeżenia odnośnie do rozmiarów okrętu jako rezultatów dużej pojemności zespołu baterii, ostatecznie jednak zaakceptował projekt jako następcę jednostek typu "IX" oraz rozkazał natychmiastowe opracowanie szczegółowych planów. W ten sposób rozpoczęto prace rozwojowe nad projektem, który został oznaczony jako "typ XXI" – najbardziej zaawansowanego pojazdu podwodnego drugiej wojny światowej. Zgodnie z instrukcją niemieckiego dowództwa broni podwodnej:
Produkcja okrętów.
Ważnym aspektem rewolucyjnej natury typu "XXI" był sposób jego produkcji. Początkowe plany produkcyjne przewidywały ukończenie dwóch prototypów do końca 1944 roku, rozpoczęcie produkcji masowej natomiast planowano na rok następny. Na koniec roku 1946 przewidywano osiągnięcie gotowości bojowej przez pierwszy okręt. Plan ten oparty był na założeniu, że Adolf Hitler przyzna konstrukcji U-Bootów pierwszeństwo przed innymi programami zbrojeniowymi, że dostępne będą wszystkie niezbędne materiały oraz że alianckie rajdy powietrzne nie będą zakłócać budowy. Wszystkie te założenia były nierealne. Z drugiej strony, taki program budowy był nieakceptowalny dla admirała Dönitza, który ze sprawą typu "XXI" udał się wprost do Alberta Speera, osobistego architekta Hitlera. Speer, który od stycznia 1942 roku był Ministrem Uzbrojenia i Amunicji, powierzył prowadzenie programu Otto Merkerowi, dyrektorowi Magirus-Werkes, który nie miał jakiejkolwiek wiedzy o przemyśle stoczniowym, miał za to na swoim koncie wielki sukces w postaci wdrożenia metod masowej produkcji do wytwarzania samochodów i wozów straży pożarnej. Według Dönitza, Merker zasugerował, że okręty nie powinny być budowane na pochylni w stoczni, jak poprzednicy, lecz winny być produkowane sekcjami – w innych niż stocznie zakładach przemysłowych. Metodę tę skutecznie wdrożył wcześniej Henry Kaiser w Stanach Zjednoczonych celem masowej produkcji statków transportowych typu "Liberty", toteż opierając się na tym przykładzie, Merker zaproponował jedynie końcowy montaż w stoczniach, z wcześniej wyprodukowanych przez inne zakłady przemysłowe elementów. Dzięki temu okręty wielkości jednostek "XXI" mogły być kompletowane w masowej produkcji i wymagały nakładu pracy 260 000 do 300 000 roboczogodzin, podczas gdy dotychczasowa metoda wymagała 460 000 roboczogodzin. Według planu Merkera pierwsza jednostka typu "XXI" powinna być gotowa na wiosnę 1944 roku. Merker był także gotowy wziąć na siebie odpowiedzialność za przygotowanie masowej produkcji tych okrętów. Oznaczało to, że duża liczba jednostek typu "XXI" powinna być gotowa już jesienią 1944 roku. Plan ten nie był jednak przyjmowany bez obaw, zwłaszcza ze strony stoczni. Już bowiem w latach 1940–1942 usiłowano bez powodzenia wdrożyć ten sposób produkcji okrętów podwodnych, jednak rezultaty tych prób wywołały zawód. Podstawowym problemem wywołującym sceptycyzm wobec zamiarów Merkera była trudność osiągnięcia wystarczającego stopnia precyzji produkcji poszczególnych sekcji, które musiały być wykonanie z dokładnością do 2 milimetrów. Według opinii stoczni Blohm und Voss z tego czasu, o ile ze stoczniowego punktu widzenia utrzymanie dokładności do 2 milimetrów w długości sekcji jest wykonalne, o tyle w przypadku średnicy sekcji, wręg i innych elementów wewnętrznych nie jest to możliwe, z uwagi na niemożliwość dokładnego oszacowania kurczenia się tych elementów związanego z napięciami i naprężeniami materiałów konstrukcyjnych. Tymczasem taka dokładność jest konieczna zwłaszcza przy budowie okrętów dwukadłubowych, zarówno przy wykonaniu kadłuba sztywnego, jak i lekkiego kadłuba zewnętrznego. Podnoszono też, że przy dostawie do stoczni gotowych sekcji nie będzie możliwe normalnie testowanie wytrzymałości kadłuba ciśnieniowego na ciśnienie, zaś testowanie go przy pomocy sprężonego powietrza i mydła w celu odkrycia przecieków, jest niezwykle pracochłonne i dalece niesatysfakcjonujące. W razie zaś wykrycia ewentualnych nieszczelności, niezbędne będzie rozmontowywanie wadliwych sekcji celem usunięcia wad.
Przygotowania do produkcji.
Ambitny program budowy 40 okrętów typu "XXI" miesięcznie został jednak osobiście zaakceptowany przez Hitlera 29 lipca 1943 roku, co więcej, Hitler nadał temu programowi najwyższy możliwy priorytet. Produkcja okrętu tego typu zajmowała 6 miesięcy od zapoczątkowania walcowania stali kadłuba sztywnego do ukończenia wyposażania gotowej jednostki. Budowa jednostek tego typu wywoływała zmiany organizacyjne w samej marynarce. Admirał Dönitz odsunął główny urząd budowy okrętów marynarki K-Amt ("Hauptamt Kriegsschiffbau") od spraw związanych z okrętami podwodnymi, powierzając zadania w tym zakresie podlegającemu Albertowi Speerowi Departamentowi Uzbrojenia. Dönitz poświęcił przez to część swojego wpływu na budowę okrętów, na rzecz jej efektywności.
Pierwszy etap budowy kadłuba prowadzony był w hucie, która walcowała płaty stali i produkowała sekcje kadłuba sztywnego. Sekcje były wyposażane w 32 zakładach wyspecjalizowanych w produkcji elementów stalowych. Wybór tych zakładów dokonywany był nie na podstawie ich wcześniejszego doświadczenia w produkcji na potrzeby okrętownictwa lub z wzięciem pod uwagę ich rozproszenia, lecz z uwzględnieniem wymagania dostępu do wód śródlądowych, którymi można było spławiać na barkach wielkie sekcje okrętów. Jednostki kompletowane były w 11 stoczniach, na każdą przypadało 8 okrętów. Tam też instalowano niezbędne maszyny i inne urządzenia, z wyjątkiem tych, które były zbyt ciężkie (silniki Diesla) lub rozciągały się na większej niż jedna sekcja długości (główny wał napędowy). Każda z tych 11 stoczni miała doświadczenie w budowie okrętów podwodnych, które było w tym przypadku niezbędne z uwagi na konieczność instalacji kabli, głównych silników elektrycznych, przekładni, tablic rozdzielczych i innego specjalistycznego wyposażenia tej klasy.
Główne przedsiębiorstwa biorące udział w programie zostały podzielone ostatecznie na 3 regiony:
Trzema stoczniami dokonującymi finalnego montażu, w których sekcje okrętów były łączone, a okręty wodowane, były: Blohm &amp; Voss w Hamburgu, AG Weser w Bremie i Schichauwerft w Gdańsku.
Ogółem jednak w programie brało udział wiele przedsiębiorstw, większość z zachodniej części Niemiec, niewielka liczba ze Śląska i Gdańska, reszta zaś z centrum Niemiec. W produkcję jednostek typu "XXI" zaangażowane było 50% całego niemieckiego przemysłu stalowego. 30 września 1943 roku budowa większości przestarzałych okrętów została zatrzymana (w przypadku niektórych jednostek nastąpiło to już 10 lipca). W konsekwencji do 6 listopada 1943 roku programy budowy tych jednostek zostały formalnie anulowane. Tego samego dnia trzy stocznie otrzymały pierwsze ogólne jeszcze kontrakty na budowę 170 jednostek typu "XXI", ostatecznie łącznie 287 jednostek według następującego podziału: Blohm &amp; Voss – 130 okrętów, Deschimag AG Weser – 87 jednostek oraz Schichau – 70. Szczegółowe kontrakty zawarto jednak dopiero w połowie grudnia Według założeń kontraktowych, budowa każdej jednostki zająć miała około sześciu miesięcy. W tym czasie 16 dni zająć miało walcowanie blach stalowych i ich transport do firm stalowych, 40 dni zająć miała produkcja surowych, pustych sekcji, 5 dni pochłonąć miał ich transport do stoczni wykańczających poszczególne sekcje (co zająć miało 50 dni), 4 dni transport do stoczni montażowych łączących ze sobą poszczególne sekcje, na co przewidziano kolejne 50 dni. Po planowanym na zakończenie tego okresu wodowaniu okrętu, 6 dni przewidziano na końcowe wyposażanie przy nabrzeżu i w doku. Ostatecznie, po 5 dniach testów stoczniowych, jednostka powinna zostać przekazana flocie. Oberkommando der Marine (OKM) – najwyższe dowództwo niemieckiej floty – nie oczekiwało jakichkolwiek oszczędności w programie produkcji, zarówno w aspekcie finansowym, jak i liczby godzin pracy. Kwestie finansowe nie były w jakimkolwiek stopniu brane pod uwagę, a jedynym kryterium i ponad wszystkimi innymi kwestiami, był czas produkcji od początku konstrukcji do pierwszych dostaw gotowych okrętów i skrócenie czasu produkcji na jeden okręt. Niemniej jednak szacunkowy koszt jednej tony okrętu wynosił 3600 marek (5,74 mln marek za cały okręt), co stanowiło kwotę porównywalną do kosztu jednostki typu "VIIC" (i to nawet przy uwzględnieniu faktu, że nowy typ zawierał droższe instalacje i wyposażenie).
W ramach przygotowań do budowy okrętów, celem sprawdzenia prawidłowości obliczeń i zgodności ze sobą wszystkich elementów konstrukcyjnych nowego typu, a także przebadania procesu produkcji i w celach edukacyjnych dla przedsiębiorstw biorących udział w programie, zbudowano wierny drewniany model okrętu w skali 1:1.
Budowę okrętów tego typu zainaugurowano 3 kwietnia 1944 roku, kiedy rozpoczęto prace przy ostatecznym montażu gotowych sekcji U-2501, który został zwodowany 12 maja tego samego roku i przyjęty do służby 27 czerwca 1944 roku. Pierwszym jednak okrętem, który został zwodowany, był U-3501, spuszczony na wodę 19 kwietnia 1944 roku w Gdańsku. Okręt nie był kompletny i znaleziono otwory w jego kadłubie, więc zostały one tymczasowo zaczopowane drewnianymi kołkami, okręt zaś odholowano natychmiast do pływającego doku. U-3501 nie został przyjęty do służby aż do 29 lipca 1944 roku.
Technologia produkcji typu "XXI".
Pierwszy etap produkcji kadłubów okrętów nowego typu miał miejsce w hutach, gdzie odpowiednie płaty blach stalowych były walcowane i cięte, wykonywano niezbędne odlewy, po czym produkowano z nich pierścienie kadłuba ciśnieniowego zwane surowymi sekcjami. Na tym etapie miało miejsce kolejne z odstępstw od zwykłego sposobu produkcji. Płaty blach nie były walcowane wzdłuż ich długości, lecz wzdłuż szerokości, po czym były łączone ze sobą w tzw. dyski tworząc obwód sekcji. W efekcie dyski tworzyły bardzo wąskie pierścienie kadłuba sztywnego o szerokości równej odległości między 2–4 wręgami. Poszczególne dyski były ze sobą spawane, tworząc w ten sposób sekcję kadłuba sztywnego. Pierwotnym powodem wyboru takiej metody była kwestia, że dyski były łatwiejsze w transporcie. Nie bez znaczenia był również fakt, iż huty wybrane dla produkcji typu "XXI" nie dysponowały walcami wystarczająco silnymi i długimi do wygięcia blachy o grubości 28 mm wzdłuż jej dłuższego boku. Wadą nowej metody było zwiększenie liczby spawów. Jak już wyżej wspomniano, planując budowę zakładano tolerancję ± 2 mm w średnicy kadłuba ciśnieniowego, jednak ów limit szybko okazał się trudny do utrzymania, toteż zwiększono tolerancję do ± 2,5 mm w przypadku średnicy oraz do ± 5 mm w obwodzie. Mimo to, chociaż producenci zasadniczo dotrzymywali tego limitu, podczas finalnego montażu okrętów niejednokrotnie okazywało się, że zmiany temperatury podczas produkcji pierścieni kadłuba prowadziły do nawet większych niedokładności w rozmiarach sekcji.
Następnym etapem produkcji surowych sekcji była instalacja ich struktur wewnętrznych, pokładów i zbiorników. Jedynie część tych prac była możliwa do wykonania w halach budynków, zaś prace na wolnym powietrzu niosły ze sobą wiele komplikacji, zwłaszcza w procesie spawania. Spawanie sekcji oraz ram zewnętrznych było prowadzone zwykle przy pomocy automatycznych maszyn o nazwie Elwira, w procesie przy którym elementy sekcji obracały się wokół własnej osi przed frontem maszyny. Po zakończeniu spawania każda sekcja była dokładnie sprawdzania za pomocą aparatu rentgenowskiego. Pierwsza surowa sekcja, sekcja nr 1, opuściła zakład Hannemann &amp; Co. 18 grudnia 1943 roku.
Inne przedsiębiorstwa przemysłu stalowego zaangażowane były w budowę kadłubów zewnętrznych jednostek, tzw. górnego pokładu i grodzi. Kadłub zewnętrzny (lekki) dostarczany był wraz z odpowiednimi wręgami i grodziami. Wszystkie te elementy budowane były w wymiarach umożliwiających ich transport koleją do odpowiednich zakładów budowy sekcji, jednak duże surowe sekcje spławiane były wodnymi drogami śródlądowymi na tratwach. W tych ostatnich surowe sekcje składane były w sekcje kompletne, otrzymywały też niezbędne instalacje i silniki, z wyjątkiem tych elementów które były zbyt ciężkie – jak silniki Diesla – lub rozciągały się na dwie lub więcej sekcji – jak główne wały napędowe. Te elementy instalowane były w dużych halach. Przykładowo, już od grudnia 1943 roku w stoczni Lübecker Flenderwerke funkcjonowała 250-metrowa linia montażowa. W innych zakładach jednak, uruchomienie montażu opóźniało się skutkiem alianckich rajdów bombowych – 350-metrowa linia montażowa w Howaldtswerke w Kilonii nie była czynna aż do połowy stycznia, a linia w Deutsche Werke w tym samym mieście nie pracowała jeszcze dłużej.
Kable, które przechodzić miały wzdłuż długości kadłuba były dokładnie wymierzone, przycięte i zwinięte przy końcu sekcji nr 5. Kiosk i podnośniki peryskopów były dostarczane w całości, jednak podnośniki były odseparowane od nich, w celu łatwiejszego pozycjonowania kiosku na sekcji nr 5. Sekcja była transportowana ze schronu, w którym odbywało się jej wyposażanie przy użyciu specjalnego pontonu do wielkiego dźwigu. Ważący 12 ton kiosk ustawiany był na sekcji z milimetrową dokładnością, dokładnie w osi symetrii z najważniejszymi instalacjami okrętu i w odniesieniu do wyrzutni torpedowych.
Zgodnie z precyzyjnie ustalonymi – określonymi co do dnia – ramami czasowymi, kompletne (łącznie z malowaniem) sekcje były dostarczane droga morską do końcowych zakładów montażowych. Po ich przybyciu do stoczni, w sekcji numer 3 instalowane były silniki Diesla, wszystkie zaś sekcje łączone były ze sobą na pochylniach – po dwie jednostki jedna za drugą na każdej, po trzy równolegle do siebie. Pojedyncze sekcje ustawiane były na wspornikach poprzecznych. Odstępy między wspornikami umożliwiały ustawienie w nich 50-tonowych pras służących do dokładnego wyrównywania pionowego sekcji względem siebie. Wyrównywanie boczne i wzdłużne odbywało się za pomocą podnośników hydraulicznych przesuwających się po specjalnym torze. Ostateczne pozycjonowanie dokonywane było przy wykorzystaniu specjalnych małych otworów wywierconych we wręgach i w pomocniczych wspornikach w dokładnie wyznaczonych miejscach. Ustawienie wszystkich otworów musiało dokładnie sobie odpowiadać na całej długości okrętu, a dwóch obserwatorów przed dziobem i rufą jednostki musiało być w stanie jednocześnie dostrzec przez nie światło w okrętowym centrum kontroli w sekcji nr 5. Jednocześnie z pozycjonowaniem sekcji względem siebie, silniki Diesla były łączone z siedziskami wałów napędowych w sekcji numer 2, przez dostosowanie boczne specjalnych części wyrównujących.
Po zakończeniu wyrównywania sekcje spoczywały na poprzecznych wspornikach, a podnośniki hydrauliczne były usuwane, po czym sekcje mogły być spawane ze sobą. Dookoła krawędzi kadłuba sztywnego, w zewnętrznym kadłubie lekkim znajdowało się 80 centymetrów otwartej przestrzeni w celu umożliwienia spawaczom dostępu do kadłuba ciśnieniowego. Sekcje spawane były ze sobą przez czterech pracowników jednocześnie pracujących po przeciwległych stronach wokół obwodu kadłuba. Taka procedura była niezbędna celem utrzymania właściwego wyrównania względem siebie spawanych sekcji. Położenie kompletu siedmiu łączących osiem sekcji spawów, zajmowało zwykle osiem godzin. W celu zagwarantowania w 100 procentach prawidłowego spawu, proces spawania nie mógł być pod żadnym pozorem przerwany, toteż praca ta nie mogła być przerwana nawet podczas nalotów bombowych. W celu umożliwienia nieprzerwanego spawania w takiej sytuacji opracowano specjalne osłony zaciemniające. Ostatnim etapem łączenia sekcji było wstawienie brakujących klamr w kadłubie sztywnym i lekkim oraz zamknięcie kadłuba zewnętrznego przez przyspawanie odpowiednich pasów stali. W celu upewnienia się, iż w spawach nie występują żadne osłabione miejsca, zewnętrzne zbiorniki wypełniane były wodą pod ciśnieniem, a spawy uderzane. W wyniku takiego działania ewentualne słabsze części spoin pękały, były więc w takim wypadku rozcinane i spawane ponownie.
Po sprawdzeniu jakości spawów, w sekcji numer 2 wiercone były od zewnątrz tuleje wałów, przez które wprowadzano do kadłuba wały napędowe i łączono je z właściwymi siedziskami. Dokonywano też łączenia rur oraz kanałów między sekcjami, przeprowadzano główne okablowanie, łączono cele akumulatorów, we właściwych miejscach ustawiano peryskopy oraz chrapy. Po ostatecznym malowaniu kadłuba, okręty były gotowe do wodowania. Na tym etapie jedynymi brakującymi elementami okrętów było uzbrojenie przeciwlotnicze oraz różnorakie aparaty wchodzące w skład wyposażenia jednostek. W praktyce jednak wiele jednostek zostało zwodowanych w stanie dalekim od całkowitej gotowości. W celu wodowania tory wodowania pokrywane były smarem, a do użycia przygotowywano hydrauliczne lewary. Okręt był lekko unoszony, aby był w stanie samodzielnie zsunąć się ze wsporników. W celu zapewnienia stabilności podczas wodowania, zbiorniki trymujące i balastowe wypełniane były około 60 tonami wody. Po wodowaniu okręt był ostatecznie wyposażany przy nabrzeżu, zaś pochylnia w ciągu 8 godzin była przygotowywana na przyjęcie sekcji kolejnego okrętu.
Hale montażowe w schronach.
Z punktu widzenia zabezpieczenia procesu produkcji przed atakiem z powietrza, produkcja sekcji nie oznaczała jakiejkolwiek decentralizacji. O ile surowe komponenty „elektrobootów”, nie przedstawiające większej wartości materialnej, były produkowane w dobrze zdecentralizowanym systemie, o tyle budowa samych sekcji i w ślad za nią ich montaż, odbywały się w zaledwie kilku miejscach. Na szczególną uwagę zasługuje fakt, że sekcje nr 1, 2, 4, 7 i 8 dla obu zachodnich regionów były produkowane w zaledwie jednym zakładzie. Z tego względu Luftwaffe musiała zapewnić im dodatkową obronę przeciwlotniczą oraz osłonę myśliwską. Jak jednak dowiodły rajdy powietrzne na Hamburg między 24 lipca i 3 sierpnia 1943 roku, obrona ta była dalece niewystarczająca. Jedynie zabezpieczenie zakładów przez żelbetowe schrony mogło zapewnić prawdziwie efektywną ochronę. Pierwszy tego typu obiekt powstał na ojczystym terytorium Niemiec w 1940 roku – był to przygotowany na sześć okrętów podwodnych schron na wyspie Helgoland. Proponowano następnie budowę takich schronów w stoczniach w Wilhelmshaven, Kilonii i Hamburgu, jednak, z uwagi na niedostatki w zakresie zaopatrzenia w stal konstrukcyjną i siłę roboczą, ich budowa została odłożona w czasie. Przy pomocy organizacji Todt zdołano wybudować schrony dla U-Bootów na atlantyckim wybrzeżu Francji w Lorient, Breście, St. Nazaire i La Pallice w La Rochelle.
Schron Valentin w Farge.
Podobne schrony zbudowano w Norwegii: w Bergen oraz w Trondheim. Na początku 1941 roku ruszyła budowa schronu w stoczni Deutsche Werft w Finkenwerder (Hamburg). Prace rozłożone były na dwie fazy, które ukończono w październiku 1942 roku. Ukończony kompleks otrzymał nazwę Fink II. W tym samym czasie rozpoczęto budowę podobnego kompleksu o nazwie Elbe II w pobliskiej stoczni Howaldtswerke. Proponowane schrony w Wilhelmshaven i Kilonii nie doczekały się jednak początku budowy – Wilhelmshaven z powodu przeniesienia znaczniej części potencjału tej stoczni do niemieckiej bazy w Lorient, Kilonia zaś z powodu (jak uważano) dużego potencjału lokalnego systemu obrony przeciwlotniczej. Toteż dopiero na początku 1942 roku rozpoczęto budowę w Kilonii kompleksu o nazwie Kilian, w tamtejszym zakładzie Howaldstwerke. Wraz jednak ze wzmaganiem się alianckiej ofensywy bombowej na Niemcy, podjęto budowę kolejnych schronów – dużego kompleksu Valentin w Farge w Bremie na terenie stoczni AG Weser oraz drugiego schronu w Kilonii pod nazwą Konrad.
Jesienią 1943 roku podjęto decyzję, że schron Valentin w Farge zostanie halą montażową dla jednostek typu "XXI". Schron ten miał zewnętrzne rozmiary 450 × 100 m, ściany o grubości 3–4,5 m oraz zadaszenie o grubości pokrywy betonowej 7,3 metra. Wnętrze o wymiarach 430 metrów na 85,5 metra mogło pomieścić 24 pojedyncze sekcje jednostek typu "XXI" (dla 3 okrętów) oraz 13 gotowych jednostek. Montaż w tym schronie przebiegać miał inaczej niż na pochylniach na otwartym powietrzu. Każda sekcja pokonywać miała kolejno 12 stanowisk – od stanowiska do stanowiska, gdzie sekcje miały być łączone ze sobą – kończąc na stanowisku nr 12, gdzie nastąpić miało wodowanie okrętu (poprzez zalanie komory, w której znajdowała się jednostka, do momentu aż ta samodzielnie uniesie się z wózka, na którym przemieszczała się między stanowiskami). Zwodowany w ten sposób okręt wprowadzany miał być do basenu wyposażeniowego, a po wykończeniu był wyprowadzany przez bomboodporne wrota schronu do basenu zewnętrznego, a stamtąd do Wezery. Ten proces produkcji był jednym z najbardziej przełomowych w rozwoju technologii budowy okrętów podwodnych. Po raz pierwszy bowiem w historii okręty były budowane w hali produkcyjnej na linii montażowej, wzorem fabryk samochodów osobowych. Dzięki takiemu sposobowi montażu, na złożenie jednego okrętu w hali przewidziano 30 dni, innymi słowy – kolejne gotowe okręty powinny opuszczać hale montażową w schronie Valentin co 56 godzin. Plany przewidywały dalszą rozbudowę kompleksu, między innymi utworzenie podziemnych korytarzy łączących z innymi zakładami uczestniczącymi w produkcji jednostek typu "XXI" oraz podziemne magazyny. Po całkowitym ukończeniu kompleksu jesienią 1944 roku kontrola nad nim miała być objęta przez Bremer Vulkan.
Schrony zapewniały znacznie lepszą ochronę przeciwbombową dla cyklu produkcji, jednak mimo wsparcia Adolfa Hitlera admirał Dönitz nie był w stanie zwiększyć tempa ich budowy dla stoczni (zwłaszcza wobec stanowiska Alberta Speera, którego zdaniem ważniejsza była budowa schronów dla hal montażowych samolotów). Speer obiecał jednak admirałowi, że po zakończeniu budowy tych ostatnich na początku 1945 roku, większa grupa ludzi stanowiąca siłę roboczą zostanie przeniesiona do budowy schronów w stoczniach. Wobec jednak tragicznej sytuacji, w jakiej znalazły się Niemcy w 1945 roku, zarówno Valentin, jak i schron Hornisse nigdy nie zostały całkowicie ukończone.
Tempo produkcji.
Mimo że masowa produkcja okrętów typu "XXI" została zainicjowana na początku roku 1944, wiadomo było, iż dostępne w Niemczech zapasy ołowiu i gumy wystarczą na produkcję baterii dla zaledwie około 250 jednostek tego typu, po czym produkcja będzie musiała być podzielona między typ "XXI" i okręty z napędem Waltera. Dodatkowo w tym samym czasie rozpoczęto produkcję mniejszych, przybrzeżnych jednostek elektrycznych typu "XXIII" oraz trwały prace nad konstrukcją jednostek stanowiących szczytowe w okrętownictwie osiągnięcie niemieckiej myśli technicznej tego czasu, okrętów napędzanych pracującą w obiegu zamkniętym turbiną Waltera. Ostatecznie też, w związku ze wzrastającą liczbą alianckich operacji na wodach przybrzeżnych, Niemcy rozpoczęli także produkcję dużej liczby miniaturowych okrętów podwodnych. W rzeczywistości problemy z zaopatrzeniem w niezbędne do produkcji okrętów podwodnych surowce i materiały oraz wzrastająca od 1943 roku intensywność alianckich nalotów bombowych na niemieckie zakłady przemysłowe znacząco utrudniały budowę przez Niemcy okrętów podwodnych. Na domiar złego Niemcy stosowały praktykę porzucania budowy już rozpoczętych okrętów starszych typów, aby zwolnić miejsce i zasoby dla budowy nowszych generacji okrętów. W konsekwencji w stoczniach stały dziesiątki niewykończonych kadłubów typów poprzedzających, co stanowiło przejaw marnotrawienia szczuplejących z biegiem wojny zasobów. Wszystkie te okoliczności powodowały, że budowa okrętów typu "XXI" nie posuwała się w założonym tempie, liczby dostarczanych U-Bootwaffe okrętów nigdy nie osiągnęły planowanego poziomu, a w poszczególnych miesiącach liczby ukończonych jednostek przedstawiały się następująco:
Mimo iż priorytet budowy tych okrętów był wyższy niż budowy czołgów, jednostki tego typu bardzo późno weszły do służby. Jednymi z powodów była aliancka ofensywa bombowa na zakłady produkujące elementy „elektrobootów” oraz śródlądowe drogi wodne, którymi były spławiane. Amerykanie i Brytyjczycy po raz pierwszy pozyskali informację o nowym niemieckim programie budowy okrętów podwodnych w listopadzie 1943 roku, zaś prawdziwy niepokój aliantów wywołały informacje pochodzące z rekonesansu lotniczego w kwietniu 1944 roku, który ujawnił, że nowe okręty budowane są z elementów prefabrykowanych, co umożliwiało ich budowę w alarmująco szybkim tempie, jedynie sześciu tygodni na pochylni. Pierwsze szczegółowe informacje o nowych okrętach Brytyjczycy uzyskali z dekryptażu wiadomości przesłanych wiosną 1944 roku przez japońskiego attaché morskiego. Zgodnie z tymi informacjami nowe okręty podwodne były szybsze od brytyjskich korwet, niemal dorównywały prędkością fregatom, zaś jedynym skutecznym środkiem ZOP przeciw „elektrobootom” wydawały się niszczyciele. Tymczasem Royal Navy borykała się z chronicznym niedostatkiem okrętów tej klasy. Admiralicja brytyjska obawiała się, że skutkiem nowej niemieckiej ofensywy podwodnej straty aliantów przekroczą poziom z początku roku 1943. Spowodowało to odłożenie realizacji decyzji o wysłaniu na Pacyfik około 300 niszczycieli. Obiektem intensywnych ataków lotniczych stały się zakłady produkujące elementy U-Bootów, zwłaszcza silniki okrętowe oraz baterie i akumulatory, a także wszelkie urządzenia inżynieryjne niemieckich śródlądowych dróg wodnych. Naloty dotknęły więc Kanał Cesarza Wilhelma, Kanał Śródlądowy oraz Kanał Dortmund-Ems. Dzięki następnym odszyfrowanym wiadomościom szefa japońskiej misji morskiej admirała Kutsuo Abe, alianci uzyskali informacje, że na skutek bombardowań nowa niemiecka ofensywa podwodna została odłożona do wiosny 1945 roku, co jeszcze bardziej nasiliło rajdy powietrzne. Brytyjskie służby rozpoznania radiowego zaniepokojone były natomiast niemieckimi pracami nad sposobem szybkiego przekazywania wiadomości radiowych, co nie tylko uniemożliwiłoby przeprowadzane dotychczas z dużym powodzeniem radionamierzanie, lecz także przechwytywanie wiadomości Enigmy. Podczas konferencji jałtańskiej w lutym 1945 roku premier Wielkiej Brytanii Winston Churchill zażądał od Stalina jak najszybszego zdobycia Gdańska – jednego z trzech centrów produkcji U-Bootów typu "XXI". Obawy przed nowym typem U-Bootów spowodowały też nasilenie brytyjskich operacji minowania Bałtyku, jako akwenu kluczowego dla niemieckiego procesu treningu załóg okrętów podwodnych. Jak wskazywał Hitlerowi admirał Dönitz, bez swobodnego dostępu do Bałtyku nowa niemiecka ofensywa podwodna nie dojdzie do skutku.
Jedną z bolączek niemieckiego programu budowy „elektrobootów” był relatywny brak doświadczenia niemieckiego przemysłu w konstrukcji i produkcji systemów hydraulicznych, jakie były zastosowane w nowych okrętach przy wszystkich systemach kontrolnych okrętów, układach peryskopowych, uzbrojenia przeciwlotniczego i pokrywach wyrzutni torpedowych. W efekcie do chronicznych opóźnień prowadziły defekty tych systemów. Nie bez wpływu na tempo produkcji pozostawała zmienność samego Hitlera. Kanclerz Rzeszy, który zasadniczo przykładał wielkie znaczenie do produkcji „elektrobootów”, podczas spotkań z Dönitzem we wrześniu 1943 i w lutym 1944 roku zapewniał go, że Niemcy podejmą wszelkie środki niezbędne dla produkcji nowych okrętów w najszybszym możliwym tempie. Budowa „elektrobootów” uzyskała najwyższy w niemieckim przemyśle priorytet, jednak w kwietniu 1944 roku Hitler niespodziewane zmienił nastawienie przyznając najwyższy priorytet produkcji samolotów myśliwskich. Spowodowało to zmiany w przemyśle i dalsze opóźnienia. Wielkim ciosem dla programu było zajęcie przez Armię Czerwoną Gdańska w marcu 1945 roku. Gdańsk z jego stoczniami Schichau i Danziger Werft był jednym z kluczowych punktów programu, zaś zajęcie także Górnego Śląska pozbawiło Niemcy dużej części niezbędnych surowców. Braki w zaopatrzeniu stoczni w węgiel i energię elektryczną znacząco odbijały się na ich efektywności. Nie bez znaczenia był także przeciągający się proces treningu załóg, który miał zniwelować m.in. problem „wieku dziecięcego” nowej konstrukcji. Sam Dönitz zaś w trosce o bezpieczeństwo marynarzy nie dopuszczał do skrócenia procesu ich szkolenia. W niemieckim procesie szkolenia, nawet trening na sprawdzonych już konstrukcjach wymagał czteromiesięcznego cyklu szkoleniowego załogi, zanim nowy okręt był kierowany do służby operacyjnej. W przypadku okrętów o całkowicie nowej konstrukcji, eliminacja usterek i szkolenie musiało oczywiście zająć znacznie więcej czasu. W efekcie wiele czynników zdecydowało o tym, że nowe okręty nie wypłynęły w większej liczbie na otwarte wody przed zakończeniem wojny. Jednocześnie produkcja tych okrętów pochłonęła olbrzymią część produkowanej energii elektrycznej oraz ogromną część produkcji stali (oblicza się, że ilość stali niezbędna do produkcji 170 zamówionych okrętów typu "XXI" wystarczyłaby do wyprodukowania 5100 dodatkowych czołgów).
Konstrukcja.
Typ "XXI" był dużym okrętem podwodnym o wyporności na powierzchni 1621 ton, o rewolucyjnym pod wieloma względami charakterze. Okręty tego typu otrzymały opływowy kadłub zewnętrzny jednostek typu "XVIII" Waltera, w celu wyeliminowania zawirowań wody pozbawione były kluz, knag i podstaw artyleryjskich. Zamiast dużej wystającej z kadłuba nadbudówki z platformą działa i wewnętrzną komorą ciśnieniową służącą jako centrum zarządzania podczas ataku, okręty tego typu otrzymały opływowy kiosk z łagodnymi powierzchniami spływu wody wspierającymi peryskopy i inne maszty z antenami.
Kadłub.
W całości spawane okręty zbudowane były z ośmiu prefabrykowanych sekcji. Każda z nich stanowiła element zarówno kadłuba lekkiego, jak i sztywnego, mieściła też niemal całość stałego wyposażenia okrętu przewidzianego dla danej sekcji.
Kadłub sztywny.
Struktura konstrukcji, oraz zastosowany do budowy kadłuba sztywnego stop stali St 52 KM (52 M w przypadku niektórych jednostek) i aluminium, zapewniała okrętowi zanurzenie testowe 135 metrów (nieco więc jedynie więcej niż ich odpowiedniki zagraniczne, jednakże ich wskaźnik marginesu bezpieczeństwa wynosił 2,5 – co dawało im ogromną jak na owe czasy głębokość zgniecenia: 340 metrów – znacznie więcej niż w przypadku jakichkolwiek innych okrętów podwodnych tamtego czasu). Górna część kadłuba sztywnego miała maksymalną grubość 26 mm na śródokręciu, która zmniejszała się do 18 mm w obu kierunkach – dziobu i rufy. Z uwagi na strukturę dwukadłubową, na znacznej części okrętu możliwe było użycie wręg zewnętrznych o wymiarach 240 × 11 mm co 80 cm. Jedynie stożkowe pierścienie kadłuba sztywnego na dziobie i rufie miały wręgi wewnętrzne Wszystko to razem zapewniało okrętowi wspomnianą wyżej głębokość konstrukcyjnego zanurzenia 135 metrów; 2,5 raza bezpieczniejszą od obliczonej głębokości zgniecenia wynoszącej 330 metrów, a także 1,5 raza bezpieczniejszą od przetestowanej głębokości zanurzenia wynoszącej 200 metrów (60% głębokości zgniecenia).
Struktura kadłuba ciśnieniowego nie była jednak jednolita. Jedynie jego górna część mogła być dla celów obliczeń traktowana jako zaokrąglona. Dolna część nie mogła być traktowana jednakowo, gdyż z jednej strony wręgi górnej części zachodziły na siebie znacząco, po drugie zaś dolna część kadłuba miała drewniane belki stropowe. W konsekwencji dolna część musiała być skonstruowana bez tak dokładnych obliczeń i jej wytrzymałość musiała być sprawdzana doświadczalnie. Testy ciśnieniowe przeprowadzone na modelu w Germaniawerft pokazały, że dolna część kadłuba sztywnego jest około 10% słabsza niż jego górna część. Oznacza to, że głębokość destrukcji okrętu wynosiła 300 metrów, głębokość testowa 180, zaś konstrukcyjna głębokość zanurzenia wynosiła 120 metrów. Pierwszym okrętem, który przeprowadził testy głębokości zanurzenia, był U-2511, który 16 marca 1945 roku opuścił Kilonię i popłynął w tym celu do Horten w Norwegii. W wyniku testów przeprowadzonych we fiordzie Oslo, głębokość testowa okrętu została ograniczona do 160 metrów. Jednym z najważniejszych rezultatów tych testów było ustalenie, że zmierzone naprężenie nie wzmocnionych pokryw wyrzutni torpedowych przekroczyło założony limit osiągając wartość 4000 kg/cm². Stwierdzono też problemy przy wrędze 10.4 na rufie. Po wzmocnieniu wrót oraz wręgi w stoczni w Horten, okręt przeprowadził ponowne próby zanurzeniowe, które zostały jednak przerwane na głębokości 170 metrów. Po ich zakończeniu okręt wrócił do Kilonii. Admirał Dönitz wyraził niezadowolenie z przerwania testów, toteż 14 kwietnia 1945 roku do Horten wypłynął U-2506, już ze wzmocnionymi pokrywami wyrzutni oraz wręgą 10.4. Nie licząc głośnej implozji przymocowanej do pokładu boi akustycznej na głębokości 160 metrów, test przebiegał bez zakłóceń aż do głębokości 220 metrów. Naprężenie pokryw wyrzutni pozostawało w zakładanych granicach. Na głębokości 220 metrów implodował jednak kontener, w którym przechowywano ponton, co spowodowało przerwanie testu. Ostatnie testy zanurzeniowe przeprowadzono z użyciem U-2529, zaledwie dzień przed kapitulacją III Rzeszy 8 maja 1945 roku. Na głębokości 140 metrów stwierdzono deformację jednej z podrzędnych wręg poniżej kiosku, na głębokości 190 metrów implodowały kontenery pontonów, test zaś przerwano na głębokości 210 metrów z powodu ogromnego huku spowodowanego implozją jednego z kontenerów w pokładzie. Po natychmiastowym wynurzeniu stwierdzono, że implozje drugorzędnych elementów w najmniejszym stopniu nie zagroziły okrętowi, toteż U-2529 zanurzył się ponownie, bezpiecznie wynurzając się następnie z głębokości 220 metrów. Wiadomo również, że na początku maja tego samego roku U-3008 osiągnął dno na głębokości 170 metrów podczas testów na południe od wybrzeża Norwegii. Jak dowiodły przeprowadzone już po wojnie amerykańskie testy, mimo ustalonej znacznie mniejszej głębokości operacyjnej, okręty typu "XXI" mogły dość swobodnie schodzić na głębokość poniżej 200 metrów.
Zapewniająca schodzenie na taką głębokość konstrukcja opływowego kadłuba znacznie różniła się od dotychczasowych projektów. Na części swojej długości cylindryczny na zewnątrz kadłub sztywny przypominał w przekroju odwróconą cyfrę „8”. Taka konfiguracja została zaadaptowana z projektu Waltera z zamkniętym obiegiem, w którym mniejsza dolna część odwróconej „ósemki” przeznaczona była na zbiornik nadtlenku wodoru. W przeciwieństwie do innych konstrukcji okrętów podwodnych tego czasu, których dzioby były ostro zakończone na wzór jednostek nawodnych w celu zwiększenia sprawności nawodnego pływania, jednostki "XXI" otrzymały nieco zaokrąglony dziób. Rufa jednostek tego typu była natomiast bardzo głęboka i strzelista, co uniemożliwiało instalację rufowych wyrzutni torpedowych. Nowatorsko uformowany stabilizator/ster głębokości zwany "schneiden" skonstruowany został w tzw. „konfiguracji noża”.
Okręty typu "XXI" zaprojektowane były jako jednostki szybko zanurzające się, toteż konieczne stało się umieszczenie w ich kadłubach zewnętrznych licznych otworów zalewowych i wentylacyjnych. Zwiększały one jednak opory i powodowały turbulencje, co niekorzystnie wpływało na głośność jednostki oraz zużycie energii. Po szeregu badań na holowanym modelu ustalono kompromisowy stosunek otworów zalewowych do całości powierzchni kadłuba wynoszący 1,98%, co z jednej strony zwiększyło opory o 15%, z drugiej zaś pozwalało na całkowite zanurzenie w czasie 25 sekund. Przy takim drastycznym zmniejszeniu powierzchni otworów zalewowych – bo aż o 2/3 względem pierwotnych planów – podczas przeprowadzonych 21 listopada 1944 roku testów U-3507 osiągnął prędkość podwodną 17,2 węzła przy 3100 kW (2 × 2100 KM). W finalnej jednak wersji, w której powierzchnię otworów zmniejszono o 1/3, U-3507 – który nominalnie powinien był być w stanie pływać pod wodą z prędkością 18 węzłów – 30 listopada 1944 roku osiągnął prędkość 16,8 węzła przez 20 minut oraz 16,5 węzła przez godzinę. Zmiany zanurzenia okrętu wspomagane były za pomocą umieszczonych na dziobie i rufie zbiorników trymujących. Kontroli zanurzenia służyły także umieszczone pod przedziałem torpedowym zbiorniki kompensacyjne.
Słabą stroną okrętu był bardzo duży promień skrętu, będący efektem zastosowanych w okręcie bocznych powierzchni sterowych. W położeniu podwodnym w optymalnych warunkach – przy wychyleniu steru o 25° oraz ruchu jedynie jednej śruby i prędkości 11 węzłów, promień skrętu wynosił około 365 metrów. Przy ruchu dwóch śrub działających z maksymalną prędkością obrotową oraz prędkości okrętu wynoszącej 6 węzłów promień skrętu sięgał 450 metrów. Podczas zaś pływania nawodnego promień skrętu sięgał 800-1000 metrów. Oznaczało to niemal dwukrotnie większy promień skrętu niż we wcześniejszych jednostkach tej samej wielkości i było źródłem problemów przy manewrowaniu na powierzchni. Dwa wały napędowe jednostek typu "XXI" były nieznacznie odchylone na zewnątrz, co powodowało nieprzewidziany wcześniej efekt – w trakcie wykonywania zwrotu w celu zmniejszenia promienia skrętu wewnętrzna śruba musiała pracować z większą prędkością od śruby zewnętrznej względem kierunku skrętu.
Kiosk i kadłub lekki.
Kiosk okrętów tego typu był podobny do tych samych elementów wcześniejszych typów w zakresie swoich rozmiarów, ożebrowania oraz użytych materiałów, z wyjątkiem górnej części wykonanej specjalnego materiału Wh OMO o ciągliwości 55 kg/mm², w którego skład wchodziły m.in. węgiel, krzem, mangan oraz wanad. Kadłub lekki otaczał cały okręt, nie zawierał nadbudówki jako takiej, w wielu zewnętrznych sekcjach został zbudowany w postaci zewnętrznych zbiorników siodłowych (ang. "saddle tanks"), rozciągających się wzdłuż górnej części kadłuba sztywnego, zaś swobodnie zalewane przestrzenie poniżej pokładu ograniczone były do jedynie tych części struktury, która otaczała rurociągi lub stanowiły wycięcia dostępowe. Kadłub lekki mieścił rufowe i dziobowe wodoszczelne zbiorniki "Wasserdichte", których zalanie umożliwiało szybsze zanurzenie się okrętu, pięć głównych zbiorników balastowych, siedem zbiorników paliwa, dwa samoregulujące się zbiorniki swobodnie zalewane wodą: paliwa ("Regelbunker") oraz wyrównawczy ("Regelzelle"). W przestrzeni między kadłubem lekkim i sztywnym, znajdowały się także zbiorniki szybkiego zanurzania, jednakże w niektórych jednostkach tego typu poprzez usunięcie zaworów zalewowych zmieniono ich rolę i służyły odtąd jako dodatkowe zbiorniki paliwowe. Kadłub lekki otaczał także szereg sekcji balastowych, z których każda rozciągała się aż do pokładu wzdłuż przedziału torpedowego, a także dużą swobodnie zalewaną przestrzeń na rufie po bokach okrętu. W przeciwieństwie do wcześniejszej praktyki zbiorniki nie zostały rozmieszczone horyzontalnie, lecz umieszczono je jeden nad drugim. W celu dostosowania ich do fizycznego kształtu okrętu oraz zapewnienia stabilności zmieniono konstrukcję ich wewnętrznych grodzi.
System napędowy.
Zmniejszenie liczby otworów zalewowych zredukowało opór ponad linią wodną do około 1/6 oporu, jaki pokonać musiały jednostki wcześniejszych typów. W celu jego dalszej redukcji zmniejszone zostały także zewnętrzne zamknięcia zbiorników balastowych. Te modyfikacje, połączone z ulepszonymi bateriami i podniesieniem napięcia zasilającego silniki elektryczne, zwiększyły prędkość podwodną "typu XXI" niemal dwukrotnie względem wcześniejszych konstrukcji.
Układ elektryczny.
Najważniejszą innowacją typu "XXI" była instalacja elektryczna o dużej mocy umieszczona w sekcji turbiny oryginalnej konstrukcji "typu XVIII". W jej skład wchodziły m.in. noszące kryptonim „Hertha” 2 silniki elektryczne GU365/30, produkowane w kooperacji przez SSW (Siemens-Schuckertwerke) i AEG (Allgemeine Elektricitäts-Gesellschaft). Były to dziesięciobiegunowe niezależnie wzbudzane silniki bocznikowe o prędkości obrotowej 350 rpm i o mocy 5000 KM (według niektórych źródeł 5400 KM), po 2500 KM każdy. Najważniejszym elementem układu napędu bezpośredniego okrętów był spełniający najwyższe wymagania komutator, konstrukcja zaś wirnika oparta była na rozwiązaniach wysokoobrotowych silników kolejowych. Każdy z dwóch silników miał średnicę 1,3 metra, długość około 3 metrów i masę 10,33 tony, przy długości napędzanych przez nie bezpośrednio wałów wynoszącej 3,26 metra.
Jednostki "typu XXI" otrzymały także dwa małe ośmiobiegunowe zewnętrznie wzbudzane silniki elektryczne GW323/28 („cichego napędu”), dla celów operacji z niewielką prędkością, o mocy 83 kW/113 KM każdy, prędkości obrotowej 350 obr./min i napięciu 360 wolt. Bez przekładni zębatej, silniki te napędzały wały poprzez przez system 12 pasów. Dzięki nim okręt zdolny był do bardzo cichego poruszania się z prędkością do sześciu węzłów (z wyjątkiem prędkości w zakresie między 4,3 i 5 węzłów), a przy prędkości 5,5 węzła zapewniały pokonanie pod wodą dystansu 320 mil morskich (595 km). Stanowiło to bezprecedensowe osiągnięcie w zakresie zdolności do długotrwałego pływania podwodnego. Silniki umieszczone były na gumowej podstawie, co wraz z innymi zastosowanymi technologiami zmierzało do zmniejszenia poziomu hałasu generowanego przez okręt. Nawet podczas używania głównych silników elektrycznych jednostki "typu XXI" były cichsze niż współczesne im odpowiedniki amerykańskie. Okręty wyposażone były w sześć zestawów akumulatorów, każdy po 62 ogniwa, 1300 Ah, typu 44 MAL 740E. Razem, posiadały one dwu- lub trzykrotną pojemność akumulatorów wcześniejszych typów okrętów, co znacząco zwiększało prędkość podwodną oraz zasięg w zanurzeniu.
W układzie kontrolnym systemu elektrycznego okrętu, zastosowano metodę konstrukcji planowaną pierwotnie dla jednostek "VIIC/42" – rozdzielnic elektrycznych w kształcie cylindra. W odróżnieniu jednak od rozdzielnic dla tych ostatnich jednostek, dla okrętów typu "XXI" SSW opracował elementy przełączające w formie wałka, co z kolei wymagało zastosowania podwójnych zamiast pojedynczych krzywek. Dzięki temu i innym zastosowanym rozwiązaniom, znacząco wzmocniono odporność rozdzielnic na wstrząsy oraz uderzenia, zmniejszono przestrzeń zajmowaną przez rozdzielnice oraz uzyskano łatwiejszy dostęp do nich – ewentualne naprawy wymagały jedynie zdjęcia osłony. Podobnie jak w przypadku silników, główne rozdzielnice zostały opracowane we współpracy AEG i SSW, pracujących na tych samych schematach, modelach itp., zaś masowa produkcja rozdzielnic była prowadzona w należących do nich zakładach w Berlin-Siemensstadt i Berlin-Treptow.
Napęd spalinowy.
W zakresie napędu okrętu na powierzchni, projektanci powrócili do programu rozwojowego, który był wcześniej prowadzony dla jednostek typu "VIIC/42". W efekcie opracowano sześciocylindrowe, czterosuwowe silniki wysokoprężne z turbodoładowaniem MAN M6V 40/46 o mocy 2000 KM każdy, o maksymalnej prędkości obrotowej 522 rpm. Ich mniejsza wydajność, w porównaniu z silnikami MAN M9V 40/46 o mocy 2200 KM, kompensowana była przez turbosprężarkę gazów wylotowych BBC Büchi. Maksymalną moc układu obliczono na 2000 KM przy 522 rpm silnika i 12 240 rpm turbosprężarki. Okręty typu "XXI" zabierały 228 ton paliwa, łącznie zaś z paliwem w zbiornikach regulacyjnych (niem. "Regelbunker") 250 ton.
Z naładowanymi akumulatorami nowe okręty były w stanie płynąć pod wodą z prędkością 18 węzłów przez 1,5 godziny, bądź z prędkością 12 do 14 węzłów przez 10 godzin. Przy prędkości ekonomicznej (6 węzłów) zdolne były do cichego podróżowania podwodnego przez 48 godzin. Szacunkowy zasięg nawodny „elektrobootów” przewyższał zasięg jednostek typu "IXC", czyniąc możliwym operacje na całym Atlantyku bez konieczności zaopatrywania podczas przejścia. Prędkość nawodna tych jednostek wynosząca 15,6 węzłów nie dorównywała prędkościom osiąganym przez inne współczesne im typy okrętów, nie była ona jednak uważana za zbyt istotny parametr.
Sensory i kontrola ognia.
Sonar GHG.
Z uwagi na brak efektywnego radaru do poszukiwania i ataku na wrogie jednostki Niemcy wyposażyli typ "XXI" w pasywny sonar niskiej częstotliwości GHG ("Gruppenhorchgerät"). Sonar ten stanowił najbardziej zaawansowane urządzenie detekcji akustycznej w służbie jakiejkolwiek marynarki. Wykrywanie celów na dalekich dystansach za pomocą sonaru niskiej częstotliwości jest niezmiernie trudnym zadaniem – wymagało bowiem bardzo dużej anteny. Wiązka akustyczna na danym kierunku może być formowana przez zastosowanie odpowiedniego opóźnienia (fazy) dla każdego elementu anteny z osobna. W niemieckiej antenie pasywnej GHG stałe linie opóźnienia tworzyły ekwiwalent prostej anteny przybierający kształt podkowy. Obrót komutatora w zależności od linii opóźnienia odwracał wiązkę. Jak we wszystkie sonarach tego czasu, zakres obróbki uzyskiwanych danych był bardzo ograniczony. Operator dysponował jedynie prostownikiem do uwypuklenia odgłosów śruby napędowej celu i podobnych dźwięków. Nie istniała wówczas żadna możliwość przeniesienia wysokich częstotliwości sygnału w dół, do zakresu słyszalnego.
Alianci odkryli GHG po raz pierwszy w 1941 roku, gdy Brytyjczycy zdobyli U-570. Okręt ten miał 48 hydrofonów równo rozmieszczonych w zewnętrznej powłoce dziobu, które tworzyły okrąg o średnicy ok. 2,5 metra. W dobrych warunkach U-570 mógł wykryć cel w odległości do 10 mil morskich – daleko większej niż alianckie sonary WFA i JT instalowane od roku 1945. Następnym krokiem Niemców, w 1943 roku, był montaż hydrofonów w umieszczonej poniżej dziobu, pod kilem, gondoli o średnicy 2 metrów, zwanej „balkonem”. Taka dyslokacja anten rozwiązywała problem właściwego rozmieszczenia połówek zestawu anten, jaki występował na U-570, a który wykluczał dobre śledzenie celu znajdującego się mniej lub bardziej na wprost dziobu okrętu. Płynący na powierzchni z prędkością 7–9 węzłów U-Boot zdolny był do wykrycia średniej wielkości jednostki pływającej z odległości ok. 5 kilometrów. Przejęty jednak po wojnie przez Stany Zjednoczone okręt U-2513 typu "XXI" podczas podwodnego poruszania się z maksymalną prędkością zdołał wykryć cel z odległości ok. 9,1 km. Wymontowany z tego okrętu GHG został w 1949 roku zainstalowany na amerykańskim okręcie GUPPY II USS „Cochino” i stał się punktem wyjścia powojennego rozwoju amerykańskich sonarów pasywnych. Sonar tego typu został także przejęty przez Francję oraz Związek Radziecki, powojenne Niemcy dokonały natomiast jego rewitalizacji, gdy przystępowały do odbudowy swojej floty podwodnej.
Sonar GHG był kluczem do zaawansowanego systemu kontroli ognia zastosowanego w "XXI". Układ ten umożliwiał dokładność nasłuchu do ±1°. W sprzyjających warunkach przewodzenia fali akustycznej przez warstwy wody, GHG był w stanie wykryć pojedynczy statek z odległości 20 km, konwój zaś z odległości 100 km. 9 kwietnia 1940 roku, za pomocą GHG, KKpt Günther Prien wykrył odgłosy bombardowania, które jak sądził było atakiem na dowodzony przez niego U-47, podczas gdy jak się później okazało, stanowiło ślad akustyczny bombardowania brytyjskiej formacji nawodnej przez niemiecki samolot w odległości 100 mil morskich od jego okrętu.
Namierniki, radar i peryskopy.
Projekt jednostek "XXI" zakładał instalację w okrętach peryskopów o długości 7,5 metra. Przeprowadzone jednak w Stanach Zjednoczonych badania wykazały, że obok szeregu innych faktycznych zmian względem pierwotnego projektu przynajmniej niektóre okręty otrzymały peryskopy o długości 9 metrów, co miało doniosłe znaczenie praktyczne, umożliwiając pozostawanie na większej głębokości w trakcie optycznej obserwacji powierzchni morza. W celu zwiększenia możliwości rozpoznania oraz detekcji, wszystkie U-Booty tego typu wyposażono w radar FuMo65 Hohentwiel-Drauf, stanowiący morską wersję używanego przez Luftwaffe radaru FuMo 200 Hohentwiel.
W sytuacji okrętów podwodnych mających znaczną część czasu spędzać pod wodą, istotna stała się zdolność do wykrywania i namierzania obiektów podwodnych. Instalacja urządzeń S-Gerät ("Sonder-Gerät für aktive Schallortung") była planowana już w 1938 roku, gdy rozpoczęła się budowa okrętów typu "VIIC". Jednak prace nad tym urządzeniem, mierzącym dystans i kierunek obiektów w wodzie przez obróbkę sygnału odbicia akustycznego, napotkały na opóźnienia. Gdy zaś w pierwszych wersjach zaczęły wchodzić w skład wyposażenia okrętów, były niechętnie używane przez dowódców jednostek, bowiem ich sygnał akustyczny mógł być wykrywany przez nieprzyjacielskie jednostki ze znacznie większej odległości niż one same mogły być wykryte. Ulepszone urządzenie o nazwie SU-Anlage (SU=S-Aparat dla U-Bootów) „Nibelung”, zostało zaprojektowane dla jednostek typu "VIIC/42". Urządzenie to z punktową dokładnością było w stanie wskazać pozycję i przybliżoną prędkość wykrytego obiektu, używając jedynie niewielkiej liczby impulsów o mocy 4,4 kW, częstotliwości około 15 kHz oraz długości impulsu 20 ms, na podstawie których było praktycznie niemożliwe uzyskanie przez przeciwnika namiaru bojowego. Obrotowe magnetostrykcyjne oscylatory tego typu w jednostkach "XXI" montowane były od końca 1944 roku na przedniej krawędzi kiosku, które to miejsce wydawało się optymalne do tego celu. Pozwalało ono uzyskać namiar na obiekt przy kącie obserwacji od 0 do około 100°, dokładność kierunkową zaś oceniano na 0,5°.
Specjalnie zaprojektowane do ataku systemy akustycznego namiaru (prędkości, odległości oraz wykreślania kursów) połączone były ze specjalnym urządzeniem „programowanego ognia” do atakowanego konwoju. W chwili znalezienia się okrętu pod konwojem, dane zebrane i konwertowane przez GHG i „Nibelung” automatycznie przekazywane były do torped LUT, które były odpalane salwami po 6 sztuk. Po wystrzeleniu torpedy rozchodziły się w formie wachlarza, dopóki jego szerokość nie pokryła szerokości konwoju. W tym momencie torpedy rozpoczynały wykonywać zaprogramowane pętle w poprzek kursu konwoju, pokrywając cały obszar na którym znajdował się konwój, i w teorii zapewniały trafienie (z 95–99% prawdopodobieństwem) sześciu jednostek o długości 60 do 100 metrów. W przeprowadzonych strzelaniach testowych taka skuteczność została rzeczywiście potwierdzona.
Uzbrojenie.
Głównym zadaniem typu "XXI" było zwalczanie alianckich statków handlowych. Przeznaczone do prowadzenia operacji patrolowych wyłącznie w zanurzeniu, jednostki tego typu pozbawione były broni artyleryjskiej, z wyjątkiem dwóch podwójnych zestawów lekkich działek przeciwlotniczych kalibru 20 mm (w niektórych jednostkach 2 x podwójne 30 mm) umieszczonych na przednim i tylnym końcu struktury kiosku. Działka te przeznaczone były do obrony przed atakującymi samolotami wyłącznie podczas przejścia U-Boota do i z jego chronionego schronu przeciwbombowego do głębokich wód, w których mógł się zanurzyć.
Sześć wyrzutni torpedowych umieszczono w dziobie okrętów; przedział torpedowy – najdalej w przód wysunięty spośród wszystkich sześciu przedziałów – mógł zmieścić siedemnaście torped zapasowych. Wraz z sześcioma torpedami załadowanymi w wyrzutnie stanowiło to duży ładunek, jednak w trakcie długotrwałych patroli, do jakich okręty te były przeznaczone, niezbędne było okresowe rozładowywanie torped z wyrzutni celem ich konserwacji, przetestowania i ewentualnych reperacji. Z konieczności – z uwagi na potrzeby w zakresie przestrzeni – ograniczało to normalny ładunek torped do prawdopodobnie 20 sztuk. Podczas gdy standardem epoki był ręczny załadunek torped do wyrzutni z wykorzystaniem systemu rolek, Niemcy wprowadzili do typu "XXI" istotną innowację w postaci półautomatycznego, hydraulicznego systemu przeładowywania wyrzutni. Po wystrzeleniu salwy 6 torped znajdujących się w wyrzutniach druga salwa mogła być odpalona po 10 minutach, trzecia zaś po upływie pół godziny. Według Eberharda Rösslera – jednego z czołowych autorów specjalizujących się w tematyce niemieckich okrętów podwodnych – szybki system przeładowczy miał w założeniu umożliwiać wystrzelenie do 18 torped w ciągu 20 minut. Stanowiło to znacznie większą szybkostrzelność niż w poprzednich typach jednostek. Kompensacja zmiany masy okrętu po opróżnieniu wyrzutni następowała przez użycie wewnętrznych zbiorników kompensacyjnych umieszczonych pod przedziałem torpedowym. Przed strzałem miało miejsce zalanie wyrzutni wodą ze zbiornika kompensacyjnego, po wystrzeleniu zaś torpedy opróżniona wyrzutnia zalewana była wodą morską, która po ponownym zamknięciu pokrywy wyrzutni była przepompowywana do zbiornika kompensacyjnego, wyrównując w ten sposób zasób wody oraz wyważenie okrętu do poziomu sprzed strzału.
Niezależnie od szybkiego systemu przeładowczego w nowych okrętach, liczba wyrzutni torpedowych gotowych do strzału w każdym czasie była nieadekwatna do potrzeb. W jednostkach Waltera sekcja turbiny była zamknięta przez grodzie, co czyniłoby dostęp do ewentualnych rufowych wyrzutni torpedowych wysoce utrudnionym; wąski zaś, opływowy profil rufy całkowicie uniemożliwiał ich instalację. Typ "XXI" miał niemal identyczny kształt kadłuba jak typ "XVIII", toteż z jednostki Waltera przejął cały system uzbrojenia, a jakakolwiek zmiana wymagałaby całkowitej rewizji projektów i w efekcie dalsze opóźnienia. Rozwiązaniem tego problemu wydawało się zwiększenie liczby wyrzutni przez ich instalację pośrodku okrętu ze skierowaniem ich ukośnie w tył. Taki układ zyskał w późniejszym czasie nazwę „Schneeorgel”.
Propozycja zmierzała do umieszczenia w jednostkach typu "XVIII" (powstać by miały w ten sposób jednostki typu "XXIV") dodatkowych dwóch potrójnych bądź dwóch poczwórnych wyrzutni bocznych. Oznaczało to wzrost wyporności na powierzchni z 1485 ton do około 1800 ton. Prowadzono także dyskusje nad innym rozwiązaniem, z 12 wyrzutniami bocznymi (2 × 2 × 3) przy około 1900 ton wyporności. Przy zachowaniu jednak dotychczas zakładanego układu energetycznego Waltera, oznaczało to, iż maksymalna prędkość podwodna spadłaby z 24 w typie "XVIII" do 21 w typie "XXIV". Odpowiadające tym wariantom okręty "XXI" zostały oznaczone jako odpowiednio typ "XXIB" (2 × 3 wyrzutnie boczne) oraz "XXIC" (2 × 2 × 3). Projekty te nigdy nie doczekały się jednak realizacji.
Jednostki typu "XXI" miały być wyposażone w torpedy LUT oraz T11. Pierwsza z nich była torpedą poszukującą celu według zaprogramowanego wzoru własnego ruchu, druga natomiast wyposażona miała być w pasywny, akustyczny układ naprowadzania. Druga z nich miała być niemiecką odpowiedzią na stosowanie przez aliantów akustycznych celów pozornych. Rozwój torpedy T11 o zasięgu 5700 metrów przy prędkości 24 węzłów (44 km/h) został jednak przerwany przez kapitulację Niemiec. W tym samym czasie rozwijano również konstrukcje torped naprowadzanych akustycznie za pomocą zainstalowanego w nich sonaru aktywnego oraz torped naprowadzanych przewodowo z wykorzystaniem sonaru zainstalowanego w okręcie.
Torpeda LUT była wersją rozwojową torpedy FAT. Przez zastosowanie nowego połączenia w mechanizmach odpowiedzialnych za wykonywanie pętli, LUT zdolna była do dokonywania zmian swojego ogólnego kursu odpowiednio do zmian kursu podejmowanych przez przeciwnika. W efekcie torpeda ta mogła być wystrzeliwana pod dowolnym kątem względem niego. Ścieżka przebiegu atakującej torpedy przybierała postać zygzakowania z regulowaną prędkością od 5 do 21 węzłów. Wersja LUT I została zbudowana w korpusie torpedy G7e T IIIa, a baterie elektryczne zapewniały jej zasięg 9 kilometrów. W przeprowadzonych między 9 października a 9 grudnia 1943 roku testach torpedy z pokładu U-970, użyto 60 torped na ogólną liczbę 233 strzałów. Rezultaty tych testów były bardzo satysfakcjonujące, toteż w lutym 1944 roku torpeda T IIIa z systemem LUT uzyskała status operacyjny, a do 1 lipca tego roku wyposażono w nią około 50 okrętów.
Wyciszenie.
W odpowiedzi na anglosaskie sonary, Niemcom udało się skonstruować i zbudować bardzo ciche jak na owe czasy okręty. Jak wykazały powojenne badania amerykańskie przeprowadzone na U-2513, niemieckie jednostki były znacznie cichsze niż amerykańskie "fleet submarines". Generowany przez „elektrobooty” przy prędkości 6 węzłów w zanurzeniu poziom hałasu nie przekraczał poziomu generowanego przez współczesne im amerykańskie jednostki przy prędkości 2 węzłów. Jak wykazały powojenne badania, wpływał na to fakt, że przy maksymalnej prędkości podwodnej z użyciem silników elektrycznych nie występowały wibracje, zaś wzrost poziomu generowanego hałasu był bardzo nieznaczny – poza momentami przyspieszania bądź zwalniania. Jak wykazały testy przeprowadzone w 1946 roku przez marynarkę amerykańską, okręty typu "XXI" znajdując się na głębokości większej niż 200 metrów były niewykrywalne dla amerykańskich okrętów nawodnych.
Warianty okrętów typu "XXI".
8 października 1943 roku podjęto dyskusje na temat potrzeby i możliwości produkcji nowych okrętów transportowych. Proponowany typ "XX" zderzył się jednak z pilną koniecznością produkcji jednostek typów "XXIII" w Deutsche Werke i sekcji "XXI" w stoczni Vegesack. Jako jedno z możliwych alternatywnych rozwiązań rozważano przystosowanie okrętów typu "XXI" do transportu i zaopatrzenia. Prowadzono pewne prace nad modyfikacją projektu "XXI" w celu umożliwienia jednostkom tego typu pełnienia roli podwodnych tankowców. Rozważano w tym celu całkowite usunięcie z projektów jednostek typu "XXIC" 18 wyrzutni torpedowych oraz redukcję liczby baterii akumulatorów o połowę. Inna propozycja dotyczyła projektu jednostek "XXID". W jej ramach proponowano pozostawić bez zmian system napędowy i znaczną część instalacji jednostek typu "XXI", wyrzutnie torpedowe zastąpione miały być jednak warsztatem, powiększone miały być zbiorniki trymujące, powiększony miał być górny pokład i zainstalowane urządzenia niezbędne do transferu oleju napędowego, planowano też zmiany architektury wewnętrznej w celu pomieszczenia pomp i niezbędnych rurociągów, powiększone miały zostać chłodziarki w celu zwiększenia przestrzeni na zapasy żywności. Wzmocnienia siły obrony przeciwlotniczej dokonać miano instalując nowy mostek na kiosku, który mieścić miał podwójne działa przeciwlotnicze kalibru 3,7 cm z tyłu kiosku oraz dwa podwójne działka M38 kalibru 2 cm. Przewidziano także dodatkowy balast. Na rufie postanowiono zainstalować nowy ciśnieniowy zbiornik paliwa, który w drodze powrotnej miał spełniać rolę zbiornika kompensacyjnego po niekorzystnych zmianach ciężarów na okręcie skutkiem wyładowywania w morzu przewożonych zapasów. 27 marca 1944 roku admirał Dönitz nakazał przystosowanie projektu do przepompowywania paliwa w zanurzeniu, co czyniło zbędnym instalację między innymi mostka przeciwlotniczego. Dodatkowo, okręt według zmodyfikowanych wymagań miał zachować dwie dziobowe wyrzutnie torpedowe jedna nad drugą na bakburcie. Tak zmodyfikowany okręt nosić miał oznaczenie typu "XXID2".
Równolegle z pracami koncepcyjnymi nad typem "XXID", rozważano budowę jednostek przystosowanych do działalności transportowej oznaczonych jako "XXIT", zwłaszcza na trasach na Daleki Wschód. Pracowano nad modyfikacją projektu celem umożliwienia przewozu znacznej ilości cargo, w tym gumy, molibdenu, cyny w sztabach, wolframu – łącznie 275 ton ładunku. Jesienią 1944 roku podjęto decyzję o zawarciu kontraktów na produkcję transportowych U-Bootów tego typu, jednakże z uwagi na sytuację na froncie, ich finalizację opóźniano, a wkrótce całkowicie zarzucono.
Wady jednostek typu "XXI".
Okręty typu "XXI" bez wątpienia stanowiły przełom w konstrukcji okrętów podwodnych jako takich. W konstrukcji ich samych, widoczny był jednak pośpiech – zarówno w postaci niedopracowania wielu elementów, jak też w ich procesie produkcji. Skutkowało to istotnymi wadami wybudowanych jednostek:
Działalność operacyjna.
Pierwszy okręt nowego typu, U-3501, został zwodowany 19 kwietnia 1944 roku – dzień przed urodzinami Adolfa Hitlera. Jako że okazało się, iż jednostka została zwodowana przedwcześnie, okręt powrócił do doku natychmiast po zwodowaniu.
Admirał Dönitz wymagał intensywnego treningu załóg na Morzu Bałtyckim, zanim okręty podwodne będą mogły wyjść na patrol bojowy. W tym samym czasie amerykańskie i brytyjskie samoloty atakowały niemieckie okręty w trakcie testów odbiorczych oraz treningu załóg, niszcząc także kilka okrętów w trakcie prac stoczniowych. Pierwszą jednostką typu "XXI", która uzyskała status operacyjny, był U-2511, dowodzony przez "Korvettenkapitäna" Adalberta Schnee. 18 marca 1945 roku U-2511 wypłynął z Kilonii w drogę do Norwegii celem finalnego przygotowania do patrolu bojowego na trasie linii żeglugowej tankowców na Morzu Karaibskim. Po przybyciu do Bergen w Norwegii załoga okrętu musiała jednak usunąć problemy z peryskopem, silnikami Diesla oraz naprawić niewielkie uszkodzenia odniesione podczas testów głębokiego zanurzenia. Ostatecznie U-Boot wypłynął na patrol bojowy 30 kwietnia 1945 roku. W tym samym czasie w norweskich portach znajdowało się dwanaście innych jednostek tego typu gotowych do rozpoczęcia patroli, w portach niemieckich zaś 50 okrętów przygotowywało się do wypłynięcia w rejs do Norwegii. 4 maja 1945 roku znajdujący się w drodze na Karaiby U-2511 otrzymał od admirała Dönitza rozkaz przerwania operacji, złożenia broni i powrotu do portu. Okręt powrócił do Bergen 5 maja 1945 roku.
Według relacji admirała Dönitza dowódca U-2511 Adalbert Schnee tak wspominał ów rejs:
Do Norwegii udało się także kilka innych okrętów, między innymi dowodzony przez Ericha Toppa U-2513, U-2506 dowodzony przez Horsta von Schroetera i U-2529 pod dowództwem Fritza Kallipke. 19 kwietnia 1945 roku niezidentyfikowany samolot brytyjski zaatakował i trafił U-2506, jednak von Schroeter zdołał doprowadzić swój okręt do Bergen, gdzie zastał go koniec wojny. Brytyjskie samoloty Mosquito w cieśninach Skagerrak i Kattegat zaatakowały także U-2502 dowodzony przez Heinza Franke, jednak mimo uszkodzeń zdołał on dotrzeć do Horten. 11 brytyjskich Beaufighterów zaatakowało i trafiło w cieśninie Kattegat dowodzony przez Karla Jürgena Wächtera U-2503. Pociski rakietowe i z działek samolotów ciężko uszkodziły okręt zabijając samego Wächtera, jednak ratując się załoga zdołała skierować okręt na brzeg. Tego samego dnia, również w cieśninie Kattegat, brytyjski Typhoon uszkodził U-3030 pod dowództwem Bernharda Luttmanna i zatopił dowodzony przez Horsta Slevogta U-3032.
Ogółem 22 okręty typu zostały zniszczone przez alianckie samoloty w stoczniach bądź w morzu. W ostatnich dniach wojny 85 okrętów tego typu zostało samozatopionych przez swoje załogi w ramach operacji Regenbogen, 12 zaś gotowych i nieuszkodzonych okrętów zostało zajętych przez aliantów. Cztery okręty – U-2502, U-2506, U-2511, U-3514, które dostały się pod kontrolę aliantów po kapitulacji Niemiec, zostały zatopione tuż po wojnie w ramach operacji "Deadlight".
Powojenne losy typu "XXI" i jego wpływ na konstrukcje powojenne.
Jednostki typu "XXI" były zbyt cenne, aby ulec całkowitej likwidacji w ramach operacji "Deadlight". Marynarki krajów sprzymierzonych chętnie brały udział w tej propagandowej operacji, ich dowództwa wiedziały jednak, jak ją ograniczyć. Niektóre z zatopionych okrętów tego typu, jak U-2540, które zostały wydobyte i przebudowane, służyły jeszcze wiele lat jako platformy testowe. U-2513 i U-3008 były używane do celów testowych przez flotę amerykańską do początku lat 50. U-2518 był używany przez Francję pod nazwą „Roland Morillot” do 1967 roku. U-2529, U-3017, U-3035, U-3041 i U-3515 zostały przejęte przez flotę brytyjską. W 1946 roku cztery z nich (bez U-3017) zostały przekazane Związkowi Radzieckiemu i służyły w radzieckiej marynarce, uzupełniając radzieckie zdobycze w zakresie tych okrętów w postaci nieukończonych jednostek przejętych przez Związek Radziecki w stoczniach bałtyckich.
W okresie powojennym okręty typu "XXI" były przedmiotem licznych badań, zarówno brytyjskich, radzieckich, jak i amerykańskich, stając się podstawą dla rozwoju konstrukcji tego typu jednostek w tych mocarstwach. W Stanach Zjednoczonych badania te zapoczątkowały całą naukę w zakresie sposobów zwalczania okrętów podwodnych. ZSRR wcielił do czynnej służby wszystkie cztery otrzymane jednostki "XXI" oraz wybudował ponad sto jednostek projektu "613", stanowiących w dużej mierze odwzorowanie niemieckich okrętów.
Badania amerykańskie.
United States Navy przeprowadziła intensywne testy przejętego przez siebie U-2513. Wśród obecnych na pokładzie okrętu byli najwyżsi oficerowie amerykańskiej marynarki, w tym szef operacji morskich (CNO) Chester Nimitz, służący swego czasu na okrętach podwodnych, a także prezydent Stanów Zjednoczonych Harry Truman. U-2513 operował w ten sposób do 1949 roku. Podobnym testom poddany został także drugi z okrętów typu "XXI" U-3008, który uczestniczył w nich do roku 1948.
W raporcie amerykańskiej państwowej stoczni marynarki wojennej Portsmouth Naval Shipyard z lipca 1946 roku przedstawiono dane z testów przejętych przez Stany Zjednoczone jednostek podwodnych marynarki niemieckiej, w tym okrętów U-2513 oraz U-3008. Testy przeprowadzone zostały pod nadzorem szefa operacji morskich US Navy na podstawie zarządzenia określonego w piśmie Op-23C-1-Serial 217423 z 28 maja 1945 roku.
Efektem przeprowadzonych badań obu okrętów było zastosowanie w amerykańskim programie ulepszania okrętów podwodnych GUPPY wielu rozwiązań typu "XXI": użycie zaokrąglonego dziobu, nadanie kioskowi i mostkowi bardziej opływowego kształtu, usunięcie działa pokładowego i innych wystających elementów, znaczne powiększenie pojemności baterii elektrycznych. Z U-3008 wymontowano sonar GHG w celu instalacji go w USS „Cochino”, amerykański sonar AN/BQR-2 instalowany w niektórych jednostkach GUPPY II był zaś w dużej mierze kopią GHG. Jednostki GUPPY uległy też znacznemu wyciszeniu, stwierdzono bowiem, że okręty typu "XXI" płynąc z prędkością 12 węzłów są cichsze niż najlepsze amerykańskie jednostki przy prędkości 6 węzłów. Mimo poczynionych zmian, GUPPY wciąż były głośniejsze niż okręty niemieckie. Pierwszym powojennym amerykańskim typem okrętów podwodnych były jednostki "Tang", które podobnie jak typ "XXI" zaprojektowane zostały w celu maksymalizacji sprawności podwodnej. W konstrukcji tych jednostek wykorzystano cały szereg rezultatów badań nad przejętymi okrętami typu "XXI", przenosząc do nich wiele rozwiązań zastosowanych w jednostkach niemieckich.
Obydwa amerykańskie okręty typu "XXI" były intensywnie wykorzystywane do działalności testowej. Przykładowo, w 1947 roku lista planowanych testów obejmowała 204 dni operacyjne (po 87 dni operacyjnych dla obu okrętów oraz dodatkowo 30 dni dla jednego z nich). Powodowało to konieczność zapewnienia części zamiennych dla tych jednostek, które w partii wystarczającej na 3 kolejne lata zostały 4 lutego 1946 roku wysłane z Bremerhaven w Niemczech. Głównym problemem w utrzymaniu tych jednostek było zapewnienie im sprawnych baterii akumulatorów, które początkowo były uzupełniane z zapasów dla niemieckich jednostek typu "IX", ale szybko zostały wyczerpane, produkcja ich zamienników nie była zaś ekonomicznie opłacalna. Toteż znajdujący się w gorszym stanie U-3008 został wycofany ze służby jako pierwszy, zaś jego siostrzany U-2513 dotrwał do 8 lipca 1949 roku, po wyczerpaniu resursu dostępnych akumulatorów. Początkowo obydwa okręty zostały zachowane w rezerwie w celu ewentualnego ponownego przyjęcia do służby w razie potrzeby, jednak 7 listopada 1950 roku biuro szefa operacji morskich formalnie certyfikowało je jako zbędne i latach następnych obydwie jednostki zostały użyte jako cele.
Badania radzieckie.
Po zakończeniu II wojny światowej Józef Stalin przyznał priorytet odbudowie radzieckiego przemysłu stoczniowego, aprobując także budowę wielkiej floty oceanicznej, w skład której wchodzić miały lotniskowce, krążowniki liniowe i mniejsze niszczyciele oraz okręty podwodne. Z końcem wojny radzieccy konstruktorzy i badacze skoncentrowani byli na zwiększaniu prędkości podwodnej, którą uznawali za decydujący czynnik wojny morskiej. W celu zwiększenia prędkości i utrzymania jej przez dłuższy czas konstruktorzy sowieccy zdecydowali się na zwiększenie mocy silników elektrycznych oraz pojemności baterii, umożliwienie silnikom Diesla pracy w trakcie zanurzenia okrętu oraz zaprzęgnięcie turbiny okrętowej do pracy w trakcie operacji podwodnych. Modelem prac w tym kierunku były niemieckie okręty podwodne, w tym jednostka typu "VIIC" zatopiona, a następnie wydobyta przez siły radzieckie na Bałtyku w 1944 roku (U-250), okręty znalezione w niemieckich stoczniach bałtyckich zajętych przez Armię Czerwoną oraz 10 U-Bootów – w tym 4 typu "XXI" – formalnie przyznane Związkowi Radzieckiemu na podstawie postanowień konferencji poczdamskiej.
Kilka raportów zachodnich źródeł wywiadowczych stwierdzało, iż Związek Radziecki przejął w rzeczywistości większą liczbę jednostek "XXI". M.in. amerykański Połączony Komitet Wywiadu w swoim raporcie ze stycznia 1948 roku dla Kolegium Połączonych Szefów Sztabów szacował, że Związek Radziecki ma 15 okrętów typu "XXI" w służbie operacyjnej, w ciągu następnych dwóch miesięcy może ukończyć budowę 6 kolejnych jednostek tego typu, w ciągu zaś kolejnych 18 miesięcy może dokończyć montaż z prefabrykowanych elementów kolejnych 39 jednostek.
Wiele niemieckich zakładów produkujących elementy jednostek "XXI" oraz najważniejszy – stocznia Schichau w Gdańsku, było zajętych przez wojska radzieckie. Znajdowało się w nich dużo komponentów jednostek "XXI", a w samej stoczni duża liczba niewykończonych okrętów (zbudowane już jednostki od U-3538 do U-3542 znajdowały się w stoczni na etapie końcowego wyposażania). Dodatkowo, w stoczni znajdowały się relatywnie kompletne sekcje dla co najmniej ośmiu dodatkowych okrętów. Zachodnie szacunki co do losu tych okrętów często są jednak wzajemnie sprzeczne. Według jednego z niemieckich inżynierów, co najmniej dwa niemal kompletne okręty typu "XXI" zostały zwodowane w stoczni w Gdańsku przez specjalistów radzieckich, po czym odholowane do Kronsztadu. Inny jednak z niemieckich inżynierów stwierdził, że te niedokończone U-Booty zostały pozostawione w takim stanie, w jakim się znajdowały, wszystko jednak co do nich należało – zwłaszcza wyposażenie – zostało zabrane i wysłane do testów i badań. Bliższa prawdy jest najprawdopodobniej druga z tych wersji, sowieckie dane bowiem, podobnie jak informacje przekazywane wprost przez przełożonych radzieckich biur konstrukcyjnych, wskazują, że niemieckie okręty podwodne typu "XXI" używane były do testów i prób, po czym były niszczone – często poprzez storpedowanie.
Jednostki typu "XXI" oraz elementy i materiały służące do ich budowy były badane przez dużą liczbę radzieckich instytutów naukowo-badawczych i biur konstrukcyjnych, w tym przez CKB-18 (Rubin). Pierwszą powojenną konstrukcją CKB-18 był projekt "614", będący w rzeczywistości kopią typu "XXI". Projekt ten nie został ukończony z uwagi na to, że został uznany za niewystarczająco „wiarygodny”. Projekt "614" stał się jednak bazą intensywnych studiów nad konstrukcją i inżynierskimi rozwiązaniami zastosowanymi przez konstruktorów niemieckich w typie "XXI". Doprowadziło to do rozwinięcia w ZSRR wielu technologii, zwłaszcza nowych typów stali oraz spawania elektrycznego, nowych koncepcji kontroli okrętu, niskoszumowych śrub okrętowych, instalacji absorbujących wstrząsy, powłok anechoicznych kadłuba oraz zastosowania na głowicach chrap materiałów absorbujących fale radarowe.
Podsumowanie.
Okręty typu "XXI" i ich mniejsi kuzyni, jednostki typu "XXIII", były prawdziwie rewolucyjnymi pojazdami podwodnymi. Eskadra, flotylla czy nawet flota tych okrętów nie mogła zmienić losów drugiej wojny światowej, gdyby jednak pojawiły się w dużej liczbie wcześniej niż w połowie roku 1944, czy nawet w początkach roku 1945, mogłyby znacząco spowolnić postępy zachodnich aliantów. Prawdopodobnie mogłyby opóźnić koniec wojny na Zachodzie o kilka miesięcy, czy nawet rok, co pozwoliłoby Związkowi Radzieckiemu na zajęcie jeszcze bardziej znaczącej pozycji w Europie na koniec wojny.
W latach 1944–1945 alianckie działania przeciwpodwodne prowadzone były ze zbyt wielkim rozmachem, aby przegrać nową „Bitwę o Atlantyk” toczoną przeciw jednostkom typu "XXI". Tym bardziej, że amerykańskie stocznie zdolne były do wyrównania nawet kolosalnych strat w statkach transportowych . Mimo wszystko kampania podwodna prowadzona przy użyciu bardzo zaawansowanych U-Bootów mogłaby poważnie zaszkodzić ciągłości przepływu żołnierzy, broni, materiałów i paliwa dla sił zbrojnych aliantów walczących na froncie zachodnim.
Innym czynnikiem mającym wpływ na taki scenariusz były brytyjskie i radzieckie wojska, które szybko opanowywały zakłady uczestniczące w produkcji U-Bootów oraz ich montownie w północnych Niemczech, alianckie bombowce taktyczne zaś blokowały Bałtyk, utrudniając lub nawet uniemożliwiając szkolenie załóg U-Bootów. Także ogólny chaos w Niemczech związany z postępującą destrukcją tego państwa utrudniał, a w końcu uniemożliwił działalność nowych niemieckich okrętów podwodnych. Zamiast zmiany losów wojny efektem wprowadzenia do służby okrętów podwodnych typu "XXI" było ich wejście do historii jako przodków zimnowojennych okrętów podwodnych konstruowanych w Stanach Zjednoczonych i Związku Radzieckim. Oficjalny historyk amerykańskiej marynarki wojennej Gary Weir tak pisał o tych okrętach:

</doc>
<doc id="55463" url="https://pl.wikipedia.org/wiki?curid=55463" title="Chemiczne wskaźniki pH">
Chemiczne wskaźniki pH

Chemiczne wskaźniki pH – związki chemiczne, których barwa zmienia się zależnie od pH środowiska, w którym się znajdują.
Mechanizm zmiany barwy bywa różny dla różnych wskaźników. Część z nich zmienia barwę na skutek przyłączania jonów hydroniowych (H3O+) lub hydroksylowych (OH-) i przechodzenia w formę jonową przy ściśle określonym ich stężeniu, inne zmieniają kolor na skutek zmian konformacyjnych wywołanych przez zmianę pH, wreszcie istnieją takie, które zmieniają barwę na skutek całego ciągu reakcji chemicznych "uruchamianych" przy określonym pH.
Wiele substancji dostępnych w warunkach domowych również zmienia barwę w zależności od pH. Np. napar herbaty czarnej przy pH &gt; 7,5 ma barwę ciemnobrązową, przy pH ≈ 6 barwę jasnobrązową, zaś przy pH &lt; 5,5 barwę jasnożółtą. Inne tego typu substancje naturalne to np. sok z czarnej porzeczki, czarnej jagody lub czerwonej kapusty.
Pojedyncze związki chemiczne zmieniające barwę przy zmianie pH są stosowane głównie do miareczkowania, natomiast wiele papierków wskaźnikowych jest nasączana całym zestawem związków chemicznych, dzięki czemu zmieniają one barwę w szerokim zakresie pH, umożliwiając jej wzrokowe oszacowanie.

</doc>
<doc id="55465" url="https://pl.wikipedia.org/wiki?curid=55465" title="Tritlenek siarki">
Tritlenek siarki

Tritlenek siarki (), – nieorganiczny związek chemiczny z grupy tlenków kwasowych, w którym siarka występuje na VI stopniu utlenienia.
Budowa cząsteczki.
Monomeryczna cząsteczka tritlenku siarki w stanie gazowym ma płaską budowę trójkąta równobocznego. Długość wiązań wynosi 142 pm, a kąty pomiędzy wiązaniami wynoszą po 120°.
Otrzymywanie.
Tritlenek siarki powstaje jako produkt pośredni w procesie otrzymywania kwasu siarkowego metodą kontaktową poprzez katalityczne utlenianie (z uwagi na małą szybkość reakcji pomiędzy i tlenem stosuje się katalizator w postaci , który zastąpił używaną wcześniej platynę). nie jest jednak zazwyczaj izolowany, a dalej wykorzystywany do otrzymania pożądanego kwasu.
Laboratoryjne metody otrzymywania tego tlenku obejmują odwadnianie kwasu siarkowego przy użyciu :
oraz ogrzewanie disiarczanu potasu:
a także utlenianie przy użyciu :
Właściwości.
Tritlenek siarki jest w warunkach pokojowych bezbarwną cieczą. Może występować w trzech formach: α-, β-, γ-. Poniżej temperatury 16,86 °C tworzy się forma γ jako rombowe kryształy przypominające lód, w których cząsteczki tritlenku siarki występują jedynie w postaci cyklicznych trimerów . Pod wpływem niewielkich ilości wilgoci forma γ przekształca się do formy β będąca w rzeczywistości mieszaniną kwasów polisiarkowych (gdzie "x" jest bardzo duże, około 105). Do wytworzenia się formy α (bardziej usieciowanej i przypominającej azbest) także potrzebna jest obecność wilgoci. W stanie gazowym monomeryczne cząsteczki występują w równowadze z trimerami.
Skłonność do polimeryzacji powoduje, że sprzedawany tritlenek siarki wzbogacany jest o dodatki hamujące tę reakcję. Są to zazwyczaj m.in. związki boru lub krzemu (w ilościach ok. 0,03–1,5%).
Tritlenek siarki jest bardzo reaktywny. Reaguje gwałtownie i egzotermicznie z wodą tworząc kwas siarkowy. Ma właściwości utleniające (utlenia m.in. fosfor do ) i jest silnym kwasem Lewisa. Z halogenowodorami daje odpowiednie kwasy halogenosiarkowe ().
Stały ma dość dużą lotność, przez co jego pary mogą tworzyć z wilgocią .
Zastosowanie.
Tritlenek siarki stosuje się do otrzymywania kwasu siarkowego oraz innych związków (m.in. poprzez sulfonowanie związków organicznych, np. alkilobenzenów do kwasów alkilobenzenosulfonowych). Znajduje zastosowanie także przy produkcji materiałów wybuchowych.

</doc>
<doc id="55466" url="https://pl.wikipedia.org/wiki?curid=55466" title="Lustrzanka jednoobiektywowa">
Lustrzanka jednoobiektywowa

Lustrzanka jednoobiektywowa (SLR, ang. "Single-Lens Reflex Camera") – aparat fotograficzny wyposażony w jeden obiektyw (1) i wbudowane w korpus lustro (2, na rysunku w pozycji dolnej), które kieruje światło padające przez obiektyw na matówkę (5), gdzie tworzy się obraz fotografowanego obiektu i dalej, przez soczewkę Fresnela (6) i pryzmat pentagonalny (7) lub pełniący jego rolę układ luster (pentamirror) do wizjera (8). Aby w wizjerze pojawił się prawidłowy obraz, dba się o właściwe jego obrócenie. Ważne jest, aby przy tym nie wprowadzić „odbicia lustrzanego”. W tym celu należy zachować parzystą liczbę odbić na drodze światła od obiektywu do wizjera (wymóg parzystej liczby odbić dotyczy wszelkich przyrządów optycznych zawierających lustra, lub wykorzystujących całkowite wewnętrzne odbicie). W lustrzance pokazanej na zamieszczonym schemacie, zastosowany jest pryzmat pentagonalny w wersji „odwracającej”, zawierający jedno z luster w wersji „dachowej”, będące w istocie dwoma lustrami. Taki pryzmat realizuje więc trzy odbicia, zapewniając wraz z lustrem wmontowanym w korpus aparatu, parzystą liczbę czterech odbić. Są również modele, zwłaszcza starszych aparatów średnioformatowych, w których obraz na matówce obserwuje się bezpośrednio z góry, bez pryzmatu i wizjera.
Wyjątek stanowią aparaty fotograficzne z nieruchomym zwierciadłem półprzepuszczalnym (SLT, ; np. Canon Pellix, a współcześnie Sony α55 czy α33), gdzie część światła odbija się od lustra i trafia przez soczewkę i pryzmat do wizjera, a część od razu pada na migawkę (3), zaś po jej otwarciu – na błonę światłoczułą lub matrycę światłoczułą (4). Taka konstrukcja znacząco zmniejsza opóźnienie między wciśnięciem spustu a otwarciem migawki aparatu. Eliminuje także drgania pochodzące od podnoszącego się lustra w momencie wykonywania zdjęcia, co ma duże znaczenie przy średnich czasach naświetlania (od ok. 1/60 s do ok. 1 s). Podobny efekt uzyskuje się stosując mechanizm blokady podniesionego lustra (MLU, ang. "Mirror Lock-Up") przed zrobieniem zdjęcia. Taka konstrukcja nie jest jednak pozbawiona wad, do których należy m.in. ograniczenie (o około 1/3 EV) ilości światła docierającego do materiału światłoczułego.
W lustrzankach jednoobiektywowych stosuje się zazwyczaj migawki szczelinowe, metalowe (rzadziej płócienne), o przebiegu pionowym (rzadziej poziomym), umieszczone za lustrem, jak najbliżej materiału światłoczułego. Najbardziej popularnym formatem w aparatach tradycyjnych był format małoobrazkowy (na perforowanej błonie o szerokości 35 mm naświetlany jest kadr o rozmiarach 24×36 mm), ale produkowano też jednoobiektywowe lustrzanki średnioformatowe (format klatki 45×60, 60×60 lub 60×70 mm). W przypadku cyfrowych aparatów fotograficznych jakość wykonywanych zdjęć zależna jest głównie od wielkości matrycy światłoczułej (zakładając korzystanie z tej samej optyki). Największe matryce posiadają lustrzanki pełnoklatkowe, czyli o wielkości 35 mm jak w tradycyjnych aparatach małoobrazkowych, co pozwala na uzyskanie mniejszych szumów, lepszego odwzorowania barw i wysokiej rozdzielczości wykonywanych zdjęć.
Aby umożliwić swobodną obserwację obrazu przez obiektyw, przy różnych wartościach liczby przysłony, w lustrzankach jednoobiektywowych stosuje się zazwyczaj układ automatycznej przysłony, która przez większość czasu pozostaje całkowicie otwarta, a przymyka się do nastawionej wartości samoczynnie po podniesieniu lustra, tuż przed wyzwoleniem migawki.
Często spotykanymi (choć nie obowiązkowymi) cechami lustrzanek jednoobiektywowych są również:
Podział lustrzanek jednoobiektywowych.
Ze względu na rodzaj materiału światłoczułego:
Ze względu na przeznaczenie:

</doc>
<doc id="55469" url="https://pl.wikipedia.org/wiki?curid=55469" title="Rozkład Fishera-Tippetta">
Rozkład Fishera-Tippetta

Rozkład Fishera-Tippetta – rozkład zmiennej losowej służący do wyznaczania ekstremalnych wartości zmiennej losowej w pewnym przedziale czasu. Większość losowych zjawisk naturalnych (takich jak temperatura otoczenia, prędkość wiatru) daje się dobrze opisywać tym rozkładem.
Rozkład Gumbela jest szczególnym przypadkiem rozkładu Fishera-Tippetta, dla:

</doc>
<doc id="55473" url="https://pl.wikipedia.org/wiki?curid=55473" title="Witaj, majowa jutrzenko">
Witaj, majowa jutrzenko

Witaj, majowa jutrzenko, znana też jako: "Mazurek 3 Maja", "Trzeci Maj", "Trzeci maj Litwina" – pieśń związana z Konstytucją 3 Maja, ze słowami wiersza Rajnolda Suchodolskiego.
Tekst został napisany w czasie powstania listopadowego, którego Suchodolski był uczestnikiem. Melodia jest stylizowana na mazurka.
Pieśń przywołuje pamięć Konstytucji 3 Maja, pierwszej konstytucji w Europie. Po upadku powstania listopadowego Richard Wagner użył melodii tegoż mazurka jako motywu uwertury „Polonia”. Prawdopodobnie zachwycili go podróżujący Polacy, których miał okazję spotkać. 

</doc>
<doc id="55475" url="https://pl.wikipedia.org/wiki?curid=55475" title="La Paquera de Jerez">
La Paquera de Jerez

La Paquera de Jerez, właśc. Francisca Mendez Garrido (1934 w Jerez - 26 kwietnia 2004 w Jerez), hiszpańska artystka flamenco.
Pochodziła z rodziny tradycyjnie zajmującej się flamenco, stała się z czasem jedną z popularniejszych śpiewaczek w Hiszpanii. Dysponowała potężnym głosem, który umożliwiał jej występy bez mikrofonu na arenach corridy. Nagrała kilka płyt (od lat 50.), miała na koncie również występy filmowe. W 2004 była nominowana do nagrody księcia Asturii.

</doc>
<doc id="55476" url="https://pl.wikipedia.org/wiki?curid=55476" title="Nierówność trójkąta">
Nierówność trójkąta

Nierówność trójkąta – twierdzenie matematyczne mówiące, że dla dowolnego trójkąta miara każdego boku musi być mniejsza lub równa sumie miar dwóch pozostałych. Równość zachodzi dla trójkątów "zdegenerowanych", czyli mających postać odcinka: jeden kąt ma wówczas 180°, dwa pozostałe 0°.
Nierówność trójkąta nie ogranicza się do płaszczyzny, lecz obowiązuje dla przestrzeni liczb rzeczywistych, euklidesowych, przestrzeni L"p" formula_1 i unitarnych. Występuje ona także jako aksjomat w definicjach struktur analizy matematycznej i funkcjonalnej takich jak przestrzeń unormowana, czy przestrzeń metryczna.
Przestrzeń unormowana.
W przestrzeni unormowanej formula_2 nierówność trójkąta zdefiniowana jest wzorem
czyli norma sumy dwóch wektorów jest równa co najwyżej sumie norm dwóch wektorów. Własność ta nazywana jest też podaddytywnością.
Dla liczb rzeczywistych, które są przestrzenią unormowaną za pomocą wartości bezwzględnej nierówność trójkąta ma następującą postać, prawdziwą dla dowolnych liczb rzeczywistych formula_4 oraz formula_5
Z powyżej nierówności korzysta się, aby uzyskać jak najlepsze oszacowanie sumy dwóch liczb za pomocą ich wielkości. Istnieje również oszacowanie dolne, które wyznaczane jest za pomocą odwrotnej nierówności trójkąta mówiącej, że dla dowolnych liczb rzeczywistych formula_4 oraz formula_8
W przestrzeniach unitarnych, w których norma indukowana jest przez iloczyn skalarny (jak ma to miejsce w przestrzeniach euklidesowych), nierówność trójkąta wynika z nierówności Cauchy’ego-Schwarza. Dla danych wektorów formula_10
Obustronne wyciągnięcie pierwiastka daje nierówność trójkąta.
Przestrzeń metryczna.
W przestrzeni metrycznej formula_11 nierówność trójkąta wyrażona jest za pomocą metryki:
tj. odległość między formula_4 a formula_14 jest nie większa niż suma odległości formula_4 od formula_8 oraz formula_8 do formula_18
Wnioski.
W przeciwieństwie do nierówności trójkąta następujące wnioski dają ograniczenia dolne zamiast górnych.
W terminach metryki: formula_21 Powyższe nierówności oznaczają, że norma formula_22 oraz metryka formula_23 są lipschitzowskie, a zatem ciągłe.
Przestrzeń Minkowskiego.
W standardowej czasoprzestrzeni Minkowskiego i w czasoprzestrzeni Minkowskiego rozszerzonej o dowolną liczbę wymiarów przestrzennych, założywszy uprzednio, iż wektory zerowe i czasopodobne mają ten sam kierunek, nierówność trójkąta ulega odwróceniu:
Przykładem konsekwencji tej nierówności jest paradoks bliźniąt w szczególnej teorii względności: formula_28 reprezentuje wiek brata pozostającego na Ziemi, podczas gdy wiek brata-kosmonauty, który zmienia swój układ odniesienia jest opisywany przez formula_29

</doc>
<doc id="55478" url="https://pl.wikipedia.org/wiki?curid=55478" title="Mary McGrory">
Mary McGrory

Mary McGrory (ur. 22 sierpnia 1918 w Bostonie, Massachusetts, zm. 20 kwietnia 2004 w Waszyngtonie) – amerykańska dziennikarka i publicystka .
Początkowo związana z redakcją „Boston Herald”, od 1947 z „Washington Star”. W 1954 relacjonowała przesłuchania komisji senatora McCarthy’ego.
Jako zdecydowana przeciwniczka wojny wietnamskiej i krytyk polityki Nixona znalazła się na „czarnej liście” przeciwników prezydenta. Artykuły o aferze Watergate przyniosły jej nagrodę Pulitzera w 1975.
W 1981 po zamknięciu „Washington Star” przeszła do „The Washington Post”.

</doc>
<doc id="55480" url="https://pl.wikipedia.org/wiki?curid=55480" title="Metr bieżący">
Metr bieżący

Metr bieżący (skrót: m.b. lub m b.) – jednostka miary długości odpowiadająca jednostce metr, używana w odniesieniu do przedmiotów wielowymiarowych, w których jeden z wymiarów ma szczególne znaczenie będąc miarą tego przedmiotu, pozostałe wymiary są zazwyczaj stałe i nie mają znaczenia.
Przykłady użycia:
W archiwistyce jednostka miary akt. Jest to ilość akt ułożonych ściśle przy sobie, lub leżących jedne na drugich mierzona grzbietami, która powinna mieścić się na 1 metrze półki. W rzeczywistości jest to jednostka miary niedokładna, gdyż liczba metrów bieżących - przy zachowaniu dotychczasowej liczby jednostek archiwalnych - może zmienić się wskutek oprawy akt (dochodzi grubość okładki), lub też brakowania wewnątrz jednostek. Największy jednak ubytek związany jest z długoletnim przechowywaniem akt i wynika z ubijania się papieru pod wpływem ciężaru własnego, ponieważ teczki z dokumentacją leżą na półkach z reguły jedne na drugich. Jak wynika z praktyki, zmiany takie jednak nie przekraczają 10% pierwotnej wielkości zespołu.

</doc>
<doc id="55483" url="https://pl.wikipedia.org/wiki?curid=55483" title="Witaj majowa jutrzenko">
Witaj majowa jutrzenko



</doc>
<doc id="55486" url="https://pl.wikipedia.org/wiki?curid=55486" title="Orazio Fumagalli">
Orazio Fumagalli

Orazio Fumagalli (ur. 21 lutego 1921, zm. 10 kwietnia 2004) – włoski rzeźbiarz, działający w USA.
Życiorys.
Studiował na University of Iowa, gdzie uzyskał stopnie bakałarza, magistra i doktora sztuk pięknych. W 1950 otrzymał stypendium Fundacji Fulbrighta, umożliwiające mu kontynuowanie studiów plastycznych we Włoszech. W latach 1964–1988 był związany z Uniwersytetem Stanowym Wisconsin w Stout, gdzie współtworzył Wydział Sztuk Pięknych.
Głównym tematem jego prac rzeźbiarskich była sylwetka człowieka. Laureat licznych wyróżnień, miał wiele wystaw indywidualnych; wysoko ceniony we Włoszech.

</doc>
<doc id="55487" url="https://pl.wikipedia.org/wiki?curid=55487" title="Oś optyczna soczewki">
Oś optyczna soczewki



</doc>
<doc id="55489" url="https://pl.wikipedia.org/wiki?curid=55489" title="Albert Paulsen">
Albert Paulsen

Albert Paulsen (ur. 13 grudnia 1925 w Guayaquil, zm. 25 kwietnia 2004 w Los Angeles) – aktor amerykański.
Występował w produkcjach broadwayowskich, filmowych i telewizyjnych.
Niektóre role filmowe:
Niektóre role telewizyjne:

</doc>
<doc id="55491" url="https://pl.wikipedia.org/wiki?curid=55491" title="Wskaźniki kwasowości">
Wskaźniki kwasowości



</doc>
<doc id="55494" url="https://pl.wikipedia.org/wiki?curid=55494" title="Rajnold Suchodolski">
Rajnold Suchodolski

Rajnold Suchodolski (ur. 1804, zm. 8 września 1831 w Warszawie) – poeta polski, działacz niepodległościowy, uczestnik powstania listopadowego.
Był bratem znanego malarza Januarego. W gimnazjum w Świsłoczy należał do tajnego Towarzystwa Zorzan, związanego z Towarzystwem Filaretów.
Po wybuchu powstania 1830 roku został członkiem Towarzystwa Patriotycznego. Jako żołnierz gwardii honorowej, a później jako podchorąży 5 pułku strzelców pieszych brał udział w powstaniu listopadowym. Ranny w bitwie pod Ostrołęką. Brał udział w walkach o Warszawę we wrześniu 1831, w czasie których został ponownie ciężko ranny. Umierającego poetę przewieziono do szpitala w Ujazdowie (lub do szkoły aplikacyjnej). Na wieść o zdobyciu stolicy przez Rosjan Suchodolski pozrywał bandaże z ran i zmarł z wykrwawienia.
Jego wiersze i pieśni powstańcze zostały opublikowane w zbiorku "Ulubione pieśni" w 1831. Najbardziej znanymi utworami poety są pieśni "Witaj, majowa jutrzenko" przywołująca pamięć Konstytucji 3 Maja, "Polonez Kościuszki" i "Pieśń rewolucyjna" ("").

</doc>
<doc id="55495" url="https://pl.wikipedia.org/wiki?curid=55495" title="Bitwa pod Komarowem">
Bitwa pod Komarowem

Bitwa pod Komarowem – bitwa pomiędzy bolszewicką 1 Armią Konną a polską 1 Dywizją Jazdy w trakcie wojny polsko–bolszewickiej. Największa bitwa konnicy w wojnie polsko–bolszewickiej, która stanowiła moment zwrotny na południowym froncie, porównywalny z wcześniejszą bitwą warszawską. W bitwie udział brało 6 pułków polskich i 20 radzieckich (łącznie 70 szwadronów).
Pomiędzy zagonem kawalerii polskiej na Koziatyn a zwycięstwem pod Komarowem minęły trzy miesiące. W tym czasie było kilka niepowodzeń Wojska Polskiego: odwrót spod Kijowa pod Lwów i Zamość na froncie południowym oraz odwrót na Płock, Wyszków i Radzymin na froncie północnym. 1 Armia Konna Siemiona Budionnego (cztery dywizje i jedna samodzielna brygada, ok. 30 tys. żołnierzy, 31 tys. koni, cztery pociągi pancerne – w sumie 13 brygad, w tym około połowy Kozaków) wspierana była zawsze przez dywizję piechoty. Jazda polska, o wiele słabsza od Konarmii, nie była w stanie jej zatrzymać, mogła jedynie opóźniać działania i wstrzymywać, osłaniając odwrót własnej piechoty, artylerii i taborów. W odwrocie wojsk polskich topniały siły szwadronów i pułków, ginęli szczególnie oficerowie. Odwrót trwał. Był on serią bitew i potyczek, w których strona polska cofała się. Nieprzyjaciel także ponosił straty i to nie tylko w walce. Z 1 Armii Konnej dezerterowało bardzo wielu żołnierzy, przechodząc na stronę polską. Przechodziły grupy i całe oddziały. Dezerterzy chcieli od razu walczyć z bolszewikami, wcielano ich do wielu pułków. W okresie późniejszym sformowano z nich brygadę pod dowództwem kozackiego oficera esauła (majora) Jakowlewa.
Po nieudanych próbach zdobycia Lwowa 1 Armia Konna, ponaglana rozkazami dowództwa bolszewickiego, skoncentrowała się w rejonie Sokala i stąd 27 sierpnia wyruszyła z pomocą Frontowi Zachodniemu Michaiła Tuchaczewskiego. Budionny szedł na Lublin. Po drodze chciał zdobyć Zamość. Po całej serii potyczek Konarmia liczyła ok. 7 tys. żołnierzy, 31 dział, 270 karabinów maszynowych i 7 samochodów pancernych. Marszowi 1 Armii Konnej zagrażała 3 Armia gen. Zygmunta Zielińskiego. Naczelne Dowództwo WP uznało, że zarysowuje się kolejna możliwość osaczenia i rozbicia 1 Armii Konnej. Aby skoordynować akcję przeciw Budionnemu, gen. Zielińskiemu podporządkowano Grupę gen. Stanisława Hallera (13 Dywizję Piechoty, 1 Dywizję Jazdy). 3 Armię miały wzmacniać 9, 10 i 18 Dywizja Piechoty, ściągane z północy po pogromie Tuchaczewskiego nad Wisłą. Dowodzący 3 Armią od 30 sierpnia gen. Władysław Sikorski postanowił stoczyć bój z 1 Armią Konną w rejonie Zamościa i Komarowa. Plan Sikorskiego przewidywał związanie głównych sił Budionnego pod Komarowem przez czołowe uderzenie Grupy gen. Hallera i dwustronne oskrzydlenie siłami 10 Dywizji Piechoty gen. Lucjana Żeligowskiego z rejonu Zamościa na Tyszowce oraz 2 Dywizji Piechoty Legionów płk. Michała Żymierskiego z Grabowca na Miączyn.
W skład 1 Dywizji Jazdy wchodziły dwie brygady: VI Brygada Jazdy pod dowództwem Konstantego Plisowskiego (1 pułk Ułanów Krechowieckich płk. Sergiusza Zahorskiego, 12 pułk Ułanów Podolskich rtm. Tadeusza Komorowskiego, 14 pułk Ułanów Jazłowieckich rtm. art. konnej Michała Beliny-Prażmowskiego, 1 i 2 baterie 3 dak), 7 Brygada Jazdy płk. Henryka Brzezowskiego (2 pułk Szwoleżerów Rokitniańskich rtm. Rudolfa Ruppa, 8 pułk ułanów księcia Józefa Poniatowskiego rtm. Kornela Krzeczunowicza, 9 pułk Ułanów Małopolskich mjr. Stefana Jacka Dembińskiego, 1 bateria 1 dak, 2 bateria 6 dak). Dywizję wzmacniał batalion szturmowy 1 Dywizji Jazdy kpt. Stanisława Maczka (trzy kompanie, kilka karabinów maszynowych, podwody do przewozu wojska). Siły polskie pod Komarowem liczyły ok. 1500 żołnierzy, 70 ciężkich karabinów maszynowych i 16 dział, a siły radzieckie liczyły ponad 6000 żołnierzy, około 350 ckm-ów oraz około 50 dział.
Przed bitwą.
20 sierpnia, gdy trwała Bitwa Warszawska, Budionny postanowił, zgodnie z dyrektywą Kamieniewa, zaprzestać ataków na Lwów i ruszyć wesprzeć wojska bolszewickie pod Warszawą, chcąc jednak po drodze zdobyć Zamość broniony przez 31 Pułk Strzelców Kaniowskich pod dowództwem kpt. Mikołaja Bołtucia, który wspomagała 6 Dywizja Strzelców Siczowych pod dowództwem płk. Marka Bezruczki. Umożliwiło to Grupie gen. Hallera doścignąć przeciwnika, który przez trzy dni ponawiał ataki na miasto. 29 sierpnia wieczorem pododdziały płk. Juliusza Rómmla natknęły się na tyły 1 Armii Konnej, biorąc 200 jeńców, w tym politruka 1 Armii Konnej, oraz zdobywając 7 ckm-ów, tabory i baterię armat oraz samochód. Rankiem 30 sierpnia 1 Dywizja Jazdy obsadziła miasto Huczwa. Po południu Dywizja otrzymała rozkaz gen. Hallera przesunięcia 6 Brygady Jazdy w rejon Wolica Brzozowa–Zubowice, a 7 Brygady Jazdy – do Komarowa.
Przebieg bitwy.
30 sierpnia polskie wojska broniące Zamościa odparły na przedpolu miasta atak Konarmii. W tym czasie Polacy wzięli Konarmię w kleszcze od zachodu przez załogę Zamościa, od północy przez 2 Dywizję Piechoty Legionów, od południa przez Grupę Pościgową gen. Stanisława Hallera. Grupa Pościgowa Hallera składająca się z 1 Dywizji Jazdy płk. Juliusza Rómmla i 13 Dywizji Piechoty wzięła na siebie główny ciężar walki. Zarządzono ogólne natarcie: 1 Dywizja Jazdy na Cześniki, a 13 Kresowa Dywizja Piechoty Stanisława Hallera na Zamość. 31 sierpnia o 7 rano 1 Dywizja Jazdy weszła w bezpośrednią styczność z 1 Armią Konną u zachodniego krańca bagien komarowskich we wsi Wolica Śniatycka, gdzie 7. Brygada Jazdy zdobyła wzgórze nr 255 i odparła kontratak. Budionny widząc zagrożenie okrążeniem, wydał rozkaz uderzenia w rozbieżnych kierunkach: 11 Dywizja Kawalerii (ok. 1500 żołnierzy stanu bojowego) na Komarów, a 14 Dywizja Kawalerii (ok. 1800 żołnierzy stanu bojowego) na Grabowiec (4, 6 Dywizja Kawalerii i „Osobnaja Brygada” (ok. 800 żołnierzy stanu bojowego) pozostawały w rejonie Zamościa).
Zagrożona okrążeniem 1 Armia Konna Budionnego chciała wydostać się z pułapki, lecz drogę zastąpiła im 1 Dywizja Jazdy płk. Rómmla, co doprowadziło do rozpoczęcia bitwy. Pierwszy zaatakował Batalion Szturmowy kpt. Maczka, uderzając spod wsi Waręż i wychodząc na tyły Budionnego. 7. Brygada walczyła z 11 Dywizją Konarmii, uderzając w nią kilkakrotnie konnymi szarżami. Uderzenia nie dawały rezultatu ze względu na małe stany pułków. Krwawiły pułki 7 Brygady, zwłaszcza 9 pułk ułanów, który stracił pod Komarowem 6 oficerów i blisko 100 ułanów. Wreszcie weszła do walki 6 Brygada. Do walki wchodziły kolejno pułk krechowiecki i ułani jazłowieccy. Wspiera je kolejnym uderzeniem 7 Brygada. Z prawej flanki wchodzi do walki 12 pułk ułanów – baterie prowadzą szybki ogień. W kilkadziesiąt sekund obraz bitwy zmienił się zupełnie. Budionnowcy wycofują się z pola walki pod naporem krechowiaków i 14 pułku. Konarmia była w odwrocie.
To nie był jednak koniec bitwy. Obie polskie brygady mocno się wykrwawiły. Nie można było liczyć na uzupełnienia i nie można było przejść do odwodu. Od strony Cześnik 1 Dywizję ubezpieczał 1 pułk ułanów. Między godz. 13 a 14 płk Rómmel otrzymał meldunek od lotników o odwrocie głównych sił Budionnego drogą Werbkowice – Hrubieszów, wobec czego ok. godziny 15:00 płk Rómmel rzucił do walki 6 Brygadę na Niewirków, zamierzając odciąć odwrót 1 Armii Konnej. Uderzyli krechowiacy i jazłowiacy. 12 pułk ułanów ubezpieczał prawe skrzydło od wsi Śniatycze. Lewe w Cześnikach ubezpieczał dywizjon 1 pułku ułanów wraz z konną baterią zdobytą rankiem z częścią obsługi, która zamiast do niewoli poszła od razu do walki po stronie polskiej. Tymczasem ok. 17 Budionny podjął kontruderzenie 6. Dywizją, które powstrzymała po powrocie na pole bitwy 7. Brygada Jazdy płk. Brzezowskiego. Powstrzymać ją usiłował dywizjon krechowiaków, cofający się pod naporem kozaków. Szarża dwóch polskich pułków – 8 i 9 nie trwała długo. Przeciwnik nie podjął walki. Bolszewicy przepuścili przez swoje szyki ułanów polskich i uderzyli z boków. Przez kilka minut los walki był niewiadomy. Od tyłu nadciągnął 8 pułk, potem zawrócił 9 pułk. Od strony Niewirkowa przycwałował dywizjon krechowiaków na czele z płk. Rómmlem. Z ław Kozaków coraz liczniejsze grupki odpryskiwały w tył. W końcu cała masa ustąpiła, odchodząc do lasków Woli Śniatyckiej.
O ostatecznym zwycięstwie zadecydowała szarża oddziału rotmistrza Kornela Krzeczunowicza z 8 pułkiem ułanów, która w galopie wbiła się w szeregi przeciwnika i zdobyła m.in. samochód Budionnego. Brawurowa szarża poderwała 8. pułk ułanów i szwadron 1. pułku ułanów. Po gwałtownej walce Sowieci rozpoczęli ucieczkę z pola bitwy. O szarży tej napisał dowódca 1 Dywizji Jazdy w rozkazie z 13 maja 1921 roku płk Juliusz Rómmel:
Bitwę przerwały zapadające ciemności.
Po bitwie.
Nie podjęto pościgu za wrogiem, ponieważ zapadał zmrok, a polscy żołnierze byli przemęczeni, walcząc od rana bez chwili wytchnienia. Część oddziałów 1 Armii Konnej zdołała się przebić przez słabą barierę obrony źle dowodzonej przez płk. Żymierskiego 2 Dywizji Piechoty Legionów. Jednak Konarmia została mocno osłabiona i zmieniła kierunek odwrotu.
Isaak Babel opisał ówczesny stan Konarmii: „Dowódcy przygnębieni. Groźne oznaki rozkładu armii”.
Siła bojowa 1 Armii Konnej Budionnego została bezpowrotnie złamana. 1 września pod Hrubieszowem zdołała ona jeszcze zdziesiątkować 4. pułk piechoty, nie była już jednak zdolna do działań ofensywnych. Po udziale w bolszewickiej inwazji na Polskę z 20-tysięcznej 1 Armii Konnej pozostało ok. 3 tys. żołnierzy. 25 września 1 Armia Konna Budionnego została wycofana z frontu polskiego i skierowana na front południowy. W pościgu za Konarmią kilka dni później Grupa gen. Władysława Jędrzejewskiego rozbiła brygadę Iwana Tiuleniewa.
10 października 1920 dywizja, w której służył Izaak Babel, została karnie rozwiązana z powodu szerzącego się w jej szeregach bandytyzmu.
Bitwa pod Komarowem była największą od 1813 roku bitwą kawalerii. 1 Dywizja Jazdy walczyła z dwoma dywizjami jazdy Konarmii, które zostały rozbite, tracąc 2/3 swego stanu osobowego. Straty strony polskiej to ok. 300 poległych i rannych (20% stanu bojowego 1 Dywizji Jazdy) i 500 koni. Największe straty były w 9. pułku ułanów – 120 poległych i rannych, w tym trzech dowódców szwadronów.
Siły stron w bitwie.
W bitwie po stronie polskiej walczyła:
Po stronie sowieckiej walczyła:

</doc>
<doc id="55498" url="https://pl.wikipedia.org/wiki?curid=55498" title="Jajo">
Jajo



</doc>
<doc id="55503" url="https://pl.wikipedia.org/wiki?curid=55503" title="John Anthony Parsons">
John Anthony Parsons

John Parsons (ur. 20 lutego 1938 w Oksfordzie, zm. 26 kwietnia 2004 w Miami) – brytyjski dziennikarz sportowy, zajmujący się przede wszystkim tenisem.
W wieku 14 lat zaczął pisać sprawozdania z meczów piłkarskich do „Oxford Mail”, w latach 1964–1981 współpracował z „Daily Mail” w Londynie. Od 1981 był tenisowym korespondentem „Daily Telegraph”.
Relacjonował 44 turnieje wimbledońskie; był autorem książek dotyczących tenisa i Wimbledonu, laureatem nagród dziennikarskich (m.in. tytułu osobowość medialna cyklu zawodowego kobiet WTA w 1990). Wysłannik „Daily Telegraph” na wiele największych turniejów tenisowych na świecie; zasłabł i wkrótce zmarł w trakcie jednej z podróży zawodowych (relacjonował turniej w Key Biscayne).

</doc>
<doc id="55504" url="https://pl.wikipedia.org/wiki?curid=55504" title="Hubert Selby">
Hubert Selby

Hubert "Cubby" Selby Jr. (ur. 23 lipca 1928 w Nowym Jorku, zm. 26 kwietnia 2004 w Los Angeles) – amerykański pisarz, autor powieści, także scenarzysta.

</doc>
<doc id="55507" url="https://pl.wikipedia.org/wiki?curid=55507" title="Przekształcenie geometryczne">
Przekształcenie geometryczne

Przekształcenie, odwzorowanie geometryczne – funkcja przekształcająca jeden zbiór punktów, nazywany "figurą geometryczną", w drugi zbiór punktów w przestrzeni geometrycznej (przestrzeni euklidesowej, przestrzeni rzutowej itp.).
W węższym znaczeniu jest to funkcja wzajemnie jednoznaczna przeprowadzająca przestrzeń geometryczną na siebie; ta druga definicja jest stosowana dla przekształceń geometrycznych tworzących grupy przekształceń.
O ile nie jest to powiedziane wprost, zwykle w geometrii elementarnej przyjmuje się, że przekształceniem geometrycznym jest funkcja określona na całej przestrzeni euklidesowej, zaś figurami geometrycznymi są figury płaskie lub figury przestrzenne. Najczęściej przyjmuje się, że przekształcenia geometryczne są "niezdegenerowane", tzn. różnowartościowe lub wzajemnie jednoznaczne.
Pojęcia, określenia i sposoby zapisu odnoszące się do funkcji często mogą być zastosowane do opisu przekształcenia geometrycznego, w szczególności stosowane są: "obraz", "punkt stały", "odwracalność i odwrotność".
Przykład.
Niech dane będą okrąg formula_1 i styczna z nim w punkcie formula_2 prosta formula_3 oraz punkt formula_4 będący końcem średnicy wychodzącej z punktu formula_5 Odwzorowanie formula_6 przekształcające dowolny punkt formula_7 w różny od formula_4 punkt formula_9 wyznaczony przez przecięcie odcinka formula_10 z okręgiem jest różnowartościowe, ale nie jest „na”. Punktem stałym formula_11 jest punkt formula_5 Punkt formula_4 nie jest obrazem żadnego punktu prostej formula_14
Rodzaje.
Do najważniejszych przekształceń geometrycznych wzajemnie jednoznacznych płaszczyzny można zaliczyć:

</doc>
<doc id="55509" url="https://pl.wikipedia.org/wiki?curid=55509" title="Pegaz (mitologia)">
Pegaz (mitologia)

Pegaz (gr. Pḗgasos, łac. "Pegasus") – w mitologii greckiej skrzydlaty koń zrodzony z wytoczonej krwi Meduzy po uśmierceniu jej przez Perseusza.
Zamieszkiwał okolice źródła Pirene na Akrokoryncie, gdzie napotkał go Bellerofont, który korzystając ze złotego wędzidła otrzymanego od Ateny, zdołał okiełznać rumaka. Przy jego pomocy pokonał Chimerę, zamierzając potem wznieść się na jego grzbiecie aż na szczyt Olimpu. W drodze został jednak strącony przez Zeusa i na Olimp dotarł jedynie Pegaz, służący odtąd Zeusowi, który po śmierci przeniósł go na nieboskłon jako gwiazdozbiór.
Uważany za symbol natchnienia poetyckiego i plastycznego, gdyż uderzenie jego kopyta miało otworzyć na górze Helikon (jednej z siedzib muz) źródło natchnienia – Hippokrene. 
Obecnie wizerunku Pegaza używa jako logo wiele firm.
Etymologia.
Poeta Hezjod łączy imię Pegaz z takimi słowami jak „źródło” oraz „studnia”, "pēgē". Jednakże korzenie imienia mogą podchodzić od słów z języka luwijskiego: "pihassas", co oznacza „piorun”, „błyskawica”, lub "Pihassasas" – imię jednego ze starożytnych bogów pogody. Dosłownie znaczy „bóg piorunów”, „bóg błyskawic”.
Hezjod przedstawiał jedną historię, w której Pegaz w spokoju pił wodę ze studni, kiedy to mityczny bohater o imieniu Bellerofont złapał rumaka. Wszędzie, gdzie skrzydlaty koń postawił swoje kopyto na ziemi, „inspirujące źródło buchało natychmiast”. Jedno z tych źródeł, Hippokrene („końskie źródło”) powstało u podnóża góry Helikon, z rozkazu Posejdona, aby zapobiec przed nabrzmieniem tejże góry, oraz kolejne w Troezen. Hezjod wspominał również, że Pegaz nosił błyskawice dla Zeusa.
Mitologia.
Narodziny.
Istnieje kilka wersji tego, jak narodził się skrzydlaty ogier Pegaz oraz jego brat Chrysaor. Jedna z nich opowiada, że Pegaz powstał z krwi Meduzy, której to Perseusz odciął głowę. Analogicznie do mitu, w którym Atena narodziła się z głowy Zeusa. Kolejna wersja również informuje o pozbawieniu głowy Meduzy przez Perseusza, jednak tym razem podanie informuje, że skrzydlaci bracia narodzili się z ziemi, karmieni krwią Gorgony. Jedna z wariacji tej historii utrzymuje, że byli uformowani ze zmieszanej krwi Meduzy oraz odrobiny morskiej piany, implikując tym samym rolę Posejdona, jako mającego bardzo duży udział w ich stworzeniu.
Przygody.
Pegaz wspierał bohatera imieniem Bellerofont w jego obu walkach przeciwko Chimerom oraz Amazonkom. Istnieją różne opowieści, w których to Bellerofont odnalazł Pegaza. Najbardziej popularna mówi, że Polyeidos powiedział bohaterowi, aby ten zanocował w świątyni Ateny. W nocy odwiedziła go bogini i ofiarowała mu złotą uzdę. O poranku gdy dalej dzierżył uzdę, napotkał Pegaza pijącego wodę z Pieriańskiego źródła. Kiedy koń zobaczył uzdę, zbliżył się do Bellerofonta i pozwolił mu się dosiąść. Bellerofont pokonał Chimerę na grzbiecie Pegaza. Później próbował dolecieć na Pegazie na szczyt góry Olimp, po to by zobaczyć bogów. Jednakże Zeus, niezadowolony z poczynań mitologicznego śmiałka sprawił, że Bellerofont spadł z grzbietu Pegaza i nigdy nie dotarł na szczyt góry.
Olimp.
Pegaz zostawił Bellerofonta i kontynuował swoją podróż na szczyt Olimpu, gdzie Zeus zatrzymał go w swojej niebiańskiej stajni, jako najważniejszego z koni. Pegaz przynosił Zeusowi grzmoty i błyskawice, tak, aby zawsze miał je pod ręką gdy tylko ich potrzebował. Pegaz był na tyle posłuszny Zeusowi, że zawsze był na czas gdy został zawołany oraz nigdy nie zdarzyło mu się upuścić ani zgubić broni swojego pana. Służył wiernie Zeusowi aż do końca swoich dni.
Śmierć.
Pegaz w przeciwieństwie do bogów był śmiertelny. Ze względu na swoją wierną służbę u boku Zeusa, został uhonorowany swoją własną gwiezdną konstelacją. Ostatniego dnia swojego życia, kiedy Zeus przemienił go we wspomnianą konstelację, jego jedno, małe piórko spadło na ziemię, w okolicach miasta Tars.
Dziedzictwo.
W obecnej terminologii słowo „pegaz”, jest określeniem jakiego się używa na określenie każdego skrzydlatego konia. Tuż obok mało popularnego określenia jakim jest „pterippus” (co faktycznie oznacza skrzydlatego konia).
Psychologia.
W psychoanalizie, Zygmunt Freud zinterpretował jestestwo Pegaza jako wyrażenie scen pierwotnych.
II wojna światowa.
Podczas II wojny światowej, obraz wojownika Bellerofonta, dosiadającego skrzydlatego Pegaza, został zaadaptowany przez nowo utworzone oddziały spadochronowe Wielkiej Brytanii. Insygnia widniały na mundurach w okolicy ramienia. Obraz ten jasno symbolizował wojownika przybywającego z niebios, prosto na pole bitwy. Insygnia została zaprojektowana przez sławną angielską pisarkę Daphne du Maurier, która była żoną dowódcy 1 Dywizji Powietrznodesantowej, generała Fredericka „Boya” Browninga. Bordowe tło oznaczeń było później wykorzystywane przez Siły Lotniczce, które to latem 1942 roku zaadaptowały ten kolor jako kolor swoich beretów. Podczas lądowania aliantów w Normandii, w nocy z 5 na 6 czerwca 1944 roku, „siostrzana” jednostka, brytyjska 6 Dywizja Powietrznodesantowa przechwyciła wszystkie swoje kluczowe obiekty oraz wykonała wszystkie najistotniejsze zadania i misje, wliczając w to przejęcie oraz utrzymanie punktu strategicznego jakim był most nad kanałem Caen, nieopodal Ouistreham. Ku pamięci walecznych żołnierzy, most został nazwany „mostem Pegaza”.
W komercyjnym użytku.
Pegaz był symbolem firmy Mobil, która zajmowała się poszukiwaniem, wydobyciem, rafinacją oraz eksploatacją złóż naftowych. Firma ta wykorzystywała symbol Pegaza już od 1930 roku. Skrzydlaty koń był wykorzystywany jako symbol miasta Dallas w Teksasie, gdzie górował nad całym miastem na budynku Magnolii. Znana tajwańska firma Asus zaczerpnęła swoją nazwę właśnie od imienia tego mitologicznego stworzenia, usuwając ze słowa "„pegasus”" pierwsze trzy litery. Wszystko po to, by nazwa przedsiębiorstwa mogła pojawić się na samym początku spisu w książce telefonicznej. Pegaz stanowił inspiracje dla nazwy i logo założonej w 1983 roku korporacji Pegasystems. Tureckie linie lotnicze Pegasus Airlines używają symbolu Pegaza w swoim logo oraz w nazwie swoich linii. Pegaz widnieje również w logo wytwórni TriStar Pictures. Pegaz Mail to nazwa mało popularnego klienta wiadomości e-mail.
W Polsce najczęściej kojarzony jest z poświęconym kulturze programem telewizyjnym Pegaz, a emitowanym w TVP w latach 1952–2004 i 2009.
Kultura współczesna.
Film.
Symbol Pegaza pojawił się w kilku produkcjach filmowych, wliczając w to filmy animowane takie jak "Fantazja", "Herkules" czy "Barbie i magia pegaza". Idąc dalej, pojawił się również w "Zmierzchu tytanów" i w filmie "Johnny English". W "Fantazji" Disneya pegazy są przedstawione wraz z innymi mistycznymi stworzeniami takimi jak centaury czy jednorożce. W filmie animowanym "Herkules", Pegaz jest skrzydlatym koniem, który jest najlepszym przyjacielem tytułowej postaci filmu. W "Zmierzchu tytanów", Pegaz zostaje złapany przez Perseusza, zanim ten zabił Meduzę. Ta wersja zmienia sposób w jaki Pegaz narodził się – mimo że bliższe szczegóły nie są podawane. W filmie "Barbie i magia pegaza", Pegaz jest skrzydlatym koniem który pomaga księżniczce Annice, a w obrazie "Johnny English", gdzie główną rolę gra Rowan Atkinson, Pegaz, grany przez Tima Pigott-Smitha, jest szefem Sekcji 7 Brytyjskiego Wywiadu Wojskowego, do której należy Johnny English.
Telewizja.
W telewizji, Pegaz był przedstawiany w serialu Gwiezdne Wrota: Atlantis, jako galaktyka, w obu wersjach Battlestar Galactica jako Battlestar Pegaz, który przetrwał upadek Dwunastu Kolonii Kobolu. Był również gwiezdnym statkiem, USS Pegaz, w jednym z odcinków Star Trek: . W japońskim anime Digimon Adventure 02, Patamon, może digiewoluować w Pegazmona, przy użyciu Digi-Jaja Nadziei. W serii Sailor Moon SuperS Pegaz pełni bardzo ważną rolę, jako duch Heliosa i obrońcy Złotego Kryształu. Mieszka w środku Złotego Lustra.
Utwory literackie.
Autorzy, włączając w to Julię Golding pisała o Pegazach w swoich dziełach takich jak Sekrety Syren, Wzrok Gorgona, Labirynt Minotaura czy Klątwa Chimery. Dużo również pisała Anne McCaffrey, która napisała serię książek, Dosiadać Pegaza, Pegaz w Locie i Pegaz w Kosmosie. W Narnii Pegazem został dorożkarski koń Truskawek. Incydentu z Poznania dotyczy wiersz Kazimiery Iłłakowiczówny zatytułowany "Jest w Poznaniu" (1956).
Gry video.
W grze video God of War II, Gaja, matka wszystkich tytanów błaga protagonistę Kratosa, o to, aby odnalazł Siostry Przeznaczenia w celu zmiany jego przeszłości. Daje Kratosowi do pomocy Pegaza, który ma mu pomagać w szybkich i dalekich podróżach.
Pegaz jest również więźniem Posejdona w grze wydanej na konsolę Nintendo DS Heracles: Battle With The Gods. Pegaz, gdy zostaje uwolniony od Posejdona, znowu wraca do Heraklesa.
W wielu grach serii Fire Emblem Pegazy to ciężkozbrojni jeźdźcy, również zwani rycerzami pegaza, albo „jastrzębiami” w ich udoskonalonej formie. W komputerowej grze Age of Mythology, Pegaz pojawia się jako latająca jednostka zwiadowcza.
W grze Heroes of Might and Magic III pegazy są jedną z jednostek występującą w mieście Bastion (ang. Rampart).

</doc>
<doc id="55510" url="https://pl.wikipedia.org/wiki?curid=55510" title="Ciągnik balastowy">
Ciągnik balastowy

Ciągnik balastowy jest to ciągnik drogowy dociążony odpowiednim balastem, przeznaczony do ciągnięcia wieloosiowych przyczep o dużej ładowności, lub innych pojazdów o dużej masie własnej. Ma on odpowiedni balast, który zwiększa przyczepność kół pojazdu do powierzchni drogi. Jest to bardzo istotne w przypadku ciągnięcia przyczep/pojazdów nieposiadających własnego lub sprawnego układu hamulcowego. W takim wypadku masa ciągniętego obiektu musi być mniejsza niż masa ciągnika.

</doc>
<doc id="55511" url="https://pl.wikipedia.org/wiki?curid=55511" title="Światowa Organizacja Handlu">
Światowa Organizacja Handlu

Światowa Organizacja Handlu (ang. "World Trade Organization, WTO; hiszp. "Organización Mundial del Comercio, OMC; fr. "Organisation mondiale du commerce, OMC") – organizacja międzynarodowa z siedzibą w Genewie. WTO stanowi kontynuację Układu Ogólnego w Sprawie Taryf Celnych i Handlu (GATT), została powołana w 1994 w Marrakeszu (ze skutkiem od 1 stycznia 1995), w ramach tzw. rundy urugwajskiej GATT.
Porozumienie ustanawiające Organizację spisano w językach miarodajnych: angielskim, francuskim i hiszpańskim. Depozytariuszem jest Dyrektor Generalny organizacji.
Światowa Organizacja Handlu rozpoczęła działalność 1 stycznia 1995. Polska była jednym z państw założycielskich – stosowne porozumienie ratyfikowała już w lipcu 1995. Głównym zadaniem Światowej Organizacji Handlu jest liberalizacja międzynarodowego handlu dobrami i usługami, prowadzenie polityki inwestycyjnej wspierającej handel, rozstrzyganie sporów dotyczących wymiany handlowej, przestrzegania praw własności intelektualnej. Państwa przystępujące do WTO zobowiązane są do dostosowania wewnętrznego ustawodawstwa do norm Światowej Organizacji Handlu oraz udzielania koncesji handlowych podmiotom zagranicznym.
Są tu określone sytuacje kiedy ma miejsce handel usługami:
Przewodniczącym WTO jest Ngozi Okonjo-Iweala. W sierpniu 2016 organizacja liczyła 164 członków, 24 państwa były obserwatorami. Ostatnim państwem przyjętym do organizacji był Afganistan (29 lipca 2016).
16 grudnia 2011 na konferencji ministerialnej w Genewie zdecydowano o przystąpieniu do Organizacji Rosji, Samoa, Vanuatu i Czarnogóry.
WTO nie jest organizacją wyspecjalizowaną ONZ. Współdziała z WIPO.
Organizacja miała znaczący wpływ na rozwój wolnego handlu.
Porozumienie WTO dotyczące rolnictwa.
Porozumienie dotyczące Rolnictwa ("The Agreement on Agriculture" – AoA) jest produktem negocjacji podczas Rundy Urugwajskiej GATT (General Agreement on Tariffs and Trade – Ogólnego Porozumienia o Taryfach Celnych i Handlu) odbywającej się w latach 1986–1994. Runda Urugwajska stała się podstawą założenia WTO ("World Trade Organization" – Światowa Organizacja Handlu). AoA określa zasady handlu międzynarodowego i pośrednio produkcji oraz zakazuje wykorzystywania pozataryfowych środków. Porozumienie pozwala państwom na pewną swobodę stosowania kroków, jakie pragną one podjąć w swoim sektorze rolnym. Nielimitowane wydatki są dozwolone przy programach wspierających farmerów osiągających niskie dochody i posiadających ograniczone środki w krajach rozwijających się, przy programach ubezpieczeniowych i infrastrukturalnych, publicznych giełdach żywnościowych (przy cenach światowych). Programy mające związek z dopłatami rządowymi do specjalnych plonów i poziomów produkcji dozwolone są na podstawie tzw. Blue Box, który pozwala bogatym krajom płacić swoim farmerom za redukcję produkcji.
Chociaż preambuła porozumienia nawiązuje do bezpieczeństwa żywności, to samo porozumienie stanowi niewłaściwe ramy dla realizacji tego celu. AoA jest prostą przesłanką idei, że występujące mniejsze bariery handlu pozwalają na łatwiejsze zaspokojenie popytu na żywność. Subsydia eksportowe są tego doskonałym przykładem.
Podczas Szczytu Ministerialnego w Ad-Dauha w listopadzie 2001, członkowie WTO zgodzili się na podjęcie rozmów dotyczących wielu różnorodnych negocjacji, włączając rolnictwo. Zakończenie tych wszystkich dyskusji przewidziano na styczeń 2005. Komitet WTO ds. Rolnictwa spotkał się w czerwcu 2002 w Genewie na pierwszych negocjacjach dotyczących środków wspierających eksport. Kolejne spotkanie dotyczyć będzie dostępu do rynku i wewnętrznym programom pomocowym.
Wstępne negocjacje wykazały kłopotliwe różnice występujące między grupami krajów. Grupa Cairns kontynuuje naciski w celu eliminacji wszelkich form dopłat eksportowych, istotne polepszenie dostępu do rynku (włączając w to głębokie cięcia taryfowe) oraz poważną redukcję wewnętrznego wspierania dla handlu i produkcji rolnej. Unia Europejska jest skłonna przedyskutować te problemy, lecz nie wszystkie w takiej skali i obszarze, jak Grupa Cairns. Unia wnosi także zagadnienia pozahandlowe, takie jak ochrona zwierząt, czy wynagradzanie rolników za prowadzone przez nich usługi publiczne, których rynek nie refunduje (chodzi o tzw. rolnictwo wielofunkcyjne). Zwolennikami takich płatności są także: Norwegia, Korea Południowa, Japonia i Szwajcaria.
Kraje rozwijające się są podzielone. Niektóre z nich są głównie eksporterami i należą do Grupy Cairns, inne zaś są importerami żywności i zainteresowane są zastosowaniem środków ochrony przed płynnością kosztów importu. Większość krajów rozwijających się należy raczej do importerów netto żywności niż do dużych eksporterów. Prowadzony jest duży lobbing na rzecz wzrostu dostępu do rynku i zmniejszenia dopłat w krajach rozwijających się, podczas gdy one starają się o maksimum elastyczności dla siebie, a także o ochronę poziomu życia swoich rolników i zabezpieczenie swojego eksportu na światowym rynku.

</doc>
<doc id="55512" url="https://pl.wikipedia.org/wiki?curid=55512" title="Jajko (kulinaria)">
Jajko (kulinaria)

Jajko – produkt spożywczy będący podstawą wielu potraw, który jest bogatym źródłem substancji odżywczych. W Polsce najczęściej spożywa się jaja kurze, a także kacze, gęsie, przepiórcze i indycze. Jaja drobiowe towarzyszą człowiekowi od początku jego istnienia. Jaja rybie (ikra) w postaci kawioru uważane są za wyrafinowany przysmak.
Właściwości fizykochemiczne i odżywcze jaj kurzych.
Przeciętne jajo kurze waży ok. 50 g, w tym skorupka i błony 5 g. Gęstość względna zależy od jego wieku i waha się w przedziale 1000–1096 g/dm³. Białko rozpuszcza się w wodzie, natomiast żółtko w rozcieńczonych solach. Temperatura zamarzania jaja waha się w granicach od −0,7 do +0,8 °C. Przybliżona temperatura zamarzania żółtka wynosi −0,6 °C, a białka −0,45 °C. W podwyższonych temperaturach jajko ścina się; żółtko w temperaturze 65–70 °C, a białko w 60–70 °C.
Według danych USDA National Nutrient Database, jajo kurze składa się średnio w 74,8% z wody, 12,6% z białka, 10,0% z tłuszczu (z czego 3,8% to tłuszcze jednonienasycone, 3,1% tłuszcze nasycone, 1,4% wielonienasycone, a ok. 0,42% to cholesterol), w 1,1% z węglowodanów (prawie wyłącznie cukrów prostych). 100 gramów jajek ma 147 kcal.
Jaja zawierają też dużo witamin A, D oraz niektórych witamin z grupy B.
Jaja w kulinariach.
Jako składniki potraw.
Poza tym jajka są jednym z podstawowych składników ciast i budyniów. Wchodzą także w skład wielu deserów (sufletów, kremów, lodów), sosów słodkich i wytrawnych, nadzień do quiche, kotletów, panierek, zaprawia się nimi zupy. Przygotowuje się z nich napoje, np. likier jajeczny "advocaat", "egg nog", kawa z żółtkiem, różne koktajle „odżywcze”.
Kategoryzacja jaj kurzych.
Oznakowanie na skorupce.
Klasa A.
Jaja kurze klasy A, czyli przeznaczone do handlu detalicznego, muszą być oznaczone na skorupie "numerami wyróżniającymi". Numer taki składa się z kodu systemu chowu, kodu państwa oraz oznaczenia zakładu.
Kod systemu hodowli (tzw. „systemu utrzymania kur”):
Kod państwa członkowskiego Unii Europejskiej (np. "PL") w której zarejestrowany jest zakład.
Na oznaczenie zakładu (weterynaryjny numer identyfikacyjny) składają się:
Klasyfikacja według wagi.
Od 1 sierpnia 1996 roku jaja spożywcze klasy A klasyfikowane są według wagi (określonej najczęściej na opakowaniu) w następujący sposób:

</doc>
<doc id="55513" url="https://pl.wikipedia.org/wiki?curid=55513" title="Jajko w kulturze">
Jajko w kulturze

Jaja są używane w obrzędowości i symbolice różnych kultur oraz jako elementy dekoracyjne. Jajo stanowi zalążek nowego życia, stało się więc symbolem odradzającego się życia znanym w wielu kulturach. Jest elementem mitów kosmogonicznych w większości kultur świata.
Jaja jako dekoracja.
Zwyczaj ich dekorowania znany był już w starożytności. Najstarsze przykłady liczą ponad 5000 lat. Są to pisanki z Asyrii, nieco późniejsze pochodzą z Egiptu, Persji, Rzymu i Chin. Kolorowo pomalowanymi jajkami Chińczycy obdarowywali się wraz z nadejściem wiosny.
W starożytnym Egipcie motywem zdobniczym jajek były skarabeusze z dwiema postaciami ludzkimi. W Kairze na jajkach uwieczniano wizerunki sławnych mężów. W Sudanie zamieszczane były cytaty z Koranu. Skorupki chińskich pisanek pokryte były misternymi miniaturami przedstawiającymi kwiaty wiśni, chryzantem, ptaków. Australijscy Aborygeni rzeźbili jaja strusie, traktując je jako świętość.
Na ziemiach polskich najstarsze pisanki, pochodzące z końca X wieku, odnaleziono podczas wykopalisk archeologicznych na opolskiej wyspie Ostrówek, gdzie odkryto pozostałości grodu słowiańskiego. Wzór rysowano na nich roztopionym woskiem, a następnie wkładano je do barwnika – łupin cebuli lub ochry, które nadawały im brunatnoczerwoną barwę.
Jajka zdobiono w celach magicznych. W ludowych wierzeniach zwyczaj ten uważany był za jeden z warunków zapewnienia ciągłości świata. Barwione i zdobione jajka stanowiły również szczególny element praktyk magicznych mogących zapewnić zdrowie i dorodność nie tylko ludziom ale i zwierzętom gospodarczym – w tym celu zwykło się nimi pocierać chore miejsca lub toczyć po grzbietach zwierząt.
W motywach zdobniczych ukryta była bogata symbolika: elementy solarne odwoływały się do takich wartości jak odrodzenie i wieczność, figury geometryczne były znakiem nieskończoności. Sama praktyka dekorowania skorupki miała spotęgować cudowne własności jajka.
Nie tylko w ornamentyce, ale i w barwach znajduje się wiele symboli: czerwień i biel oddają cześć domowym duchom opiekuńczym, a czerń i biel – duchom ziemi. Zieleń nawiązuje do odrodzenia przyrody i miłości, która wraz z rodzinnym szczęściem ukryta jest w brązie.
W czasie świąt Wielkiej Nocy jajka są malowane i ozdabiane (pisanki). W religii katolickiej i prawosławnej jajko związane jest z motywem zmartwychwstania Chrystusa i symbolizuje nadzieję na życie wieczne. Dominującą barwą pisanek w kościele katolickim była czerwień. Na czerwono barwili jaja wyznawcy prawosławia pierwszych wieków w Armenii, w Austrii do I wojny światowej wyłącznie czerwone były wielkanocne jajka, a w kościele prawosławnym to do dziś tradycyjny kolor pisanki.
Na pamiątkę zmartwychwstania kolor czerwony stał się symbolem zwycięstwa, radości i dobrych wiadomości. Dlatego ludowa tradycja przypisywała szczególne znaczenie rumuńskiemu przysłowiu: "kiedy zabraknie czerwonego jajka, to nastąpi koniec świata".
"Jajami norymberskimi" ze względu na kształt i miejsce produkcji nazywano pierwsze kieszonkowe zegarki.
Najdroższymi jajkami są "jaja carskie" ze złota, zdobione kamieniami szlachetnymi, projektowane i wykonywane dla rodziny cara Aleksandra III Romanowa w pracowni nadwornego złotnika Petera Carla Fabergé.
Symbolika.
"Z chaosu wyłoniło się olbrzymie jajo, z którego wykluł się świat." To jeden z najstarszych i najbardziej popularnych symboli. W wyobrażeniach wielu ludów pierwotnych wszechświat był monstrualnym jajem, które uformował wszechmocny i niewidzialny Bóg.
Jajo pojawia się również w mitach śródziemnomorskich, oznaczając nieboskłon, na który składa się siedem sfer. Zmienione przez Noc jajo wydało Erosa. Z jaja powstała Ziemia, ze skorupy Niebo. Także z jaja, jakie zniosła uwiedziona przez Zeusa Leda, wykluli się Dioskurowie, Helena Trojańska i Klitajmestra.
W fińskim eposie Kalevala kaczka złożyła sześć złotych jaj i siódme żelazne. Wpadły one do wody, a z okruchów powstały ziemia,
niebo, z żółtek wyszło słońce, z białka księżyc, z pstrych plam gwiazdy, a z ciemnych cząstek jajek odpłynęły chmury.
Tradycje wielu kultur podkreślały wspólny rytm jaja ze światem, Słońcem, płodnością, zmartwychwstaniem. Było ono znakiem powrotu wiosny, domem. Używane w magii leczniczej i oczyszczającej uwalniało swą mocą siły witalne. W owalnym kształcie zamknięta była nadzieja na odradzanie się życia.
U Słowian jajko związane było z kultem boga słońca, było symbolem solarnym, symbolem nowego życia, narodzin. Było również uważane za potężny amulet przeciw czarom i złym mocom, występowało więc w obrzędach wiosennych i ku czci zmarłych. Z kultury ludowej, w której jajko pełniło rolę talizmanu zabezpieczającego przed złem lub "zaklinacza dobrego", symbolu zdrowia i życia, miłości i płodności wyrósł zwyczaj święcenia wielkanocnych pisanek. W procesie chrystianizacji pisankę włączono do elementów symboliki wielkanocnej. Nadal jednak w swej pierwotnej symbolice (wynikającej ze słowiańskiej tradycji) jajka zdobione są przed Jarymi Godami, obchodzonymi współcześnie przez rodzimowierców słowiańskich.
Jajko wielkanocne jest znakiem nowego życia, przezwyciężeniem śmierci porównanym do przebijania skorupki. Wykluwający się kurczak dla chrześcijan symbolizuje zwycięstwo życia, jest znakiem Chrystusowego i ludzkiego zmartwychwstania. Jajko jest nadzieją, próbą cierpliwości, której należy się poddać, aby zobaczyć ukryte wewnątrz pisklę.
Dzielenie się jajkiem podczas śniadania wielkanocnego ma odniesienie do wigilijnego opłatka. Jajko pełni rolę podarunku, którego intencją jest życzenie pomnażania sił witalnych. Pisanka jest rodzajem "bileciku miłosnego", który subtelnie oddaje uczucia dziewczyny do obdarowanego chłopca.
Jajko jako symbol religijny.
Jajko jest również ważnym symbolem w wielu wierzeniach i religiach.
Umieszczane w grobowcach egipskich i rzymskich było znakiem i nadzieją na powrót do życia. Również w kulturze chrześcijańskiej, zwłaszcza w prawosławiu, w Niedzielę Wielkanocną składano przy grobach pisanki, dzieląc się w ten sposób z przodkami radością ze zmartwychwstania Chrystusa. W prawosławiu na Białorusi dzień ten nazywa się "Radaunica" i przypada na wtorek po drugiej niedzieli wielkanocnej. Zwyczaj ten miał swe korzenie w pogańskich Zaduszkach obchodzonych w okresie przesilenia wiosennego, na które później chrześcijaństwo nałożyło święta Wielkiej Nocy, wykorzystując jednak symbolikę dawnych wierzeń. Do obrzędowości tej należy również krakowska Rękawka.
W symbolice judaizmu, obok specjalnego rodzaju precli, ważną rolę odgrywa jajko. Jajka są przypomnieniem nieustannego trwania i cykliczności życia. Jako znak przerwanego istnienia, są podawane na żydowskich stypach. Ale są równocześnie wyrazem nadziei, której nie wolno tracić.
Zabawy z jajkami.
"Walatka" (zwana też "na wybitki") to osadzona w polskiej tradycji zabawa wielkanocna. Dwie osoby "stukają się" jajkami trzymanymi w dłoni – wygrywa ten, którego jajko nie pękło. Zamiast uderzania jajkami o siebie można je toczyć po stole.
Wielkanocnym zwyczajem, który wiąże się z pradawnym wierzeniem w słońce tańczące na niebie u progu wiosny, jest wrzucanie tzw. "tańczącego jaja" do źródła.
W wielu regionach Europy zachodniej zachował się zwyczaj, że podczas śniadania wielkanocnego rozbija się skorupki jaj monetami, uderzając jajkiem o jajko czy jajkiem o czoło.
W Meksyku popularne jest rozbijanie o głowę "carcarones", wydmuszek wypełnionych konfetti. Zwyczaj ten wywodzi się ze starej meksykańskiej zabawy, znanej do dziś, zwanej Piniatą.
Świecki rodowód ma argentyńska ludowa zabawa ze śpiewem "Zepsute jajko" (hiszp. "Huevo podrido"), polegająca na usiłowaniu podrzucenia papierowej kulki ("zepsutego jajka") jednemu z uczestników zabawy.
Jajko w sztukach plastycznych.
Motyw jajka w malarstwie spotyka się u Dalego, Magritte'a, Witkiewicza, Mikulskiego. Uważane za "kolebkę życia, najdoskonalszą formę na świecie" przewija się w twórczości rumuńskiego rzeźbiarza Konstantego Brancusi. Fasadę muzeum Salvadore Dali w Figueres na północy Katalonii wieńczy zaprojektowana przez artystę attyka w kształcie olbrzymich jaj. Jajko jako symbol wykorzystywali w swej twórczości Bosch, Breughl i wielu innych. Dziełami sztuki są wspomniane wcześniej "jaja Fabergé". 
W 2019 roku w historycznym gmachu głównym Uniwersytetu Wrocławskiego artysta Tomasz Urbanowicz zaprojektował i wykonał szklane jajo artystyczne, mierzące ponad 5 metrów wysokości, które pełni funkcję portierni.
W żargonie malarskim jajko używane jest w powiedzeniu "jajecznica ze szczypiorkiem" dla określenia pstrokatego łączenia barw.
W Polsce największą kolekcję jaj, liczącą ponad tysiąc sztuk, ma pani Halina Kaczmarczyk z Wilkowic w województwie śląskim. W jej posiadaniu znajdują się jajka z całego świata wykonane z najróżniejszych materiałów, np. z drewna, szklane lub ceramiczne. Motyw jajka wykorzystuje również we własnej twórczości przeplatając go w malarstwie i ceramice. Jej twórczość i specyficzne hobby pozostaje nieznane dużej części społeczeństwa.
Techniczne zastosowanie jaj.
Jaj (czasem wyłącznie żółtka, ewentualnie wraz z pakułami, nawozem itp.) używano w średniowieczu jako dodatku do zaprawy wapiennej przy wznoszeniu szczególnie ważnych budowli (np. katedr gotyckich).
Jajko było dawniej cennym i popularnym spoiwem farb temperowych. Sama nazwa tempery, znanej już w starożytności, oznaczała technikę opartą na jajku. Emulsję naturalną, jaką było jajko, stosowano w malarstwie sztalugowym i ściennym. Bardziej cenione były tempery oparte na samym żółtku.
Jaja w kulturze masowej.
Jajka (oprócz pomidorów i – ostatnio – papieru toaletowego; mogą być zgniłe, a przynajmniej nieświeże) są popularnym wyrazem niezadowolenia – używane są do obrzucania szczególnie nielubianych polityków, lub miernych artystów.
Nietypowe jaja bywają obiektem kolekcjonerstwa i rywalizacji: największe na świecie jajo kurze zostało złożone na białoruskiej farmie w obwodzie grodzieńskim – waży ono 160 gramów (i bije poprzedni włoski rekord – 146 gramów). Rekordowe jajo dołączyło do białoruskiej kolekcji zawierającej już jajko najmniejsze (15 gramów), jajko z trzema żółtkami oraz jajko w kształcie matrioszki.
Jajko w reklamie.
Amerykańska firma EggFusion opracowała metodę laserowego druku na skorupach jaj: promień lasera graweruje rowek na skorupie. Tworzenie reklam na jajkach to zastosowanie uboczne prac nad trwałym umieszczeniem daty i kodu na jajkach. Prace te zostały podjęte w wyniku fali zatruć salmonellą. Opracowane kodowanie nazwano Fresh &amp; Traceability Coding (kodowanie świeżości i identyfikacji). Do kodu dodano informację reklamową: „On-egg Messaging” i tak powstały jajka reklamowe.

</doc>
<doc id="55531" url="https://pl.wikipedia.org/wiki?curid=55531" title="Andrzej Zimniak">
Andrzej Zimniak

Andrzej Zimniak (ur. 3 października 1946 w Warszawie) – polski fizykochemik i pisarz science fiction. Doktor chemii, pracownik naukowo-dydaktyczny w Zakładzie Technologii Leków na Wydziale Farmaceutycznym Warszawskiego Uniwersytetu Medycznego.
Życiorys.
Ukończył XIV Liceum Ogólnokształcące im. Stanisława Staszica w Warszawie (matura 1964) oraz Politechnikę Warszawską na Wydziale Chemicznym Politechniki Warszawskiej. W roku 1976 uzyskał stopień doktora w dziedzinie chemii. Jest współautorem 43 publikacji naukowych oraz dwóch patentów. Pracuje w Zakładzie Technologii Leków na Wydziale Farmaceutycznym Warszawskiego Uniwersytetu Medycznego. Specjalizuje się w badaniach budowy związków biologicznie czynnych metodami spektralnymi.
Literacko debiutował w 1980 opowiadaniem "Pojedynek" opublikowanym w tygodniku studenckim „Politechnik”. Jego debiutem książkowym był zbiór opowiadań "Szlaki istnienia". Od tego czasu opublikował przeszło 70 opowiadań i nowel w książkach i na łamach rozmaitych czasopism, m.in. Fantastyki, Feniksa, Młodego Technika, Nowej Fantastyki, Odgłosów, Problemów, Przeglądu Technicznego i Science Fiction. Większość z nich wydał w ośmiu zbiorach autorskich, a także w antologiach. Jego opowiadanie Klatka pełna aniołów opublikowano także w przekładzie na czeski, angielski i francuski. Opublikował też trzy powieści fantastycznonaukowe ("Marcjanna i aniołowie", "Biały rój" i "Władcy świtu"), a także zbiór esejów na temat futurologii oraz tomik fraszek.
Jest członkiem Stowarzyszenia Pisarzy Polskich, pomysłodawcą i "spiritus movens" Nagrody Literackiej im. Jerzego Żuławskiego.
Twórczość.
Wydał 13 książek (8 zbiorów opowiadań, 3 powieści, zbiór esejów oraz tomik fraszek):
Opowiadania jego autorstwa znalazły się także w kilkunastu antologiach oraz dziełach zebranych.
Opowiadanie "Klatka pełna aniołów" z roku 1994 przyniosło mu nominację do Nagrody im. Janusza A. Zajdla.
Życie prywatne.
Andrzej Zimniak interesuje się nurkowaniem, fotografią, podróżami i eksploracją wulkanów. Jest żonaty i ma jedno dziecko.

</doc>
<doc id="55533" url="https://pl.wikipedia.org/wiki?curid=55533" title="Służba specjalna">
Służba specjalna

Służba specjalna – umundurowana i uzbrojona struktura państwowa o zadaniach wywiadowczych lub kontrwywiadowczych wchodząca w skład sił zbrojnych albo stanowiąca niewojskowy organ ochrony bezpieczeństwa i porządku publicznego lub jego część i uprawniona do stosowania technik operacyjnych lub do prowadzenia czynności rozpoznawczych w celu uzyskiwania informacji kluczowych dla zapewnienia wewnętrznego i zewnętrznego bezpieczeństwa narodowego, ich przetwarzania, analizowania i przekazywania najważniejszym organom państwa (np. w warunkach polskich bezpośrednio Prezesowi Rady Ministrów albo działającemu z jego upoważnienia ministrowi odpowiedzialnemu za koordynowanie służb specjalnych, w przypadku służb wojskowych za pośrednictwem Ministra Obrony Narodowej, ponadto z upoważnienia ww. organów również Prezydentowi RP lub pozostałym członkom Rady Ministrów).
W państwach demokratycznych służby specjalne są nadzorowane i kontrolowane także przez organy innych niż władza wykonawcza rodzajów władzy państwowej (ustawodawczej, np w Polsce Komisja ds. Służb Specjalnych Sejmu, a także sądowniczej) oraz przez niezależne instytucje takie jak Najwyższa Izba Kontroli, Rzecznik Praw Obywatelskich i społeczeństwo obywatelskie. 
Słuzby specjalne rutynowo stosowały w przeszłości i niekiedy nadal stosują techniki niedozwolone oficjalnie nawet przez prawo ich państwa macierzystego, jak przekupstwo, szantaż, tortury, skrytobójstwo, nielegalny handel bronią i narkotykami, dezinformacja, dywersja.
Podział służb specjalnych.
Służby specjalne dzieli się na dwie zasadnicze grupy:
W niektórych przypadkach pojedyncza służba specjalna wykonuje łącznie funkcje wywiadowcze i kontrwywiadowcze. Tak było np. w przeszłości w Polsce, gdy zarówno Urząd Ochrony Państwa (UOP) jak i Wojskowe Służby Informacyjne (WSI) spełniały obie te funkcje jednocześnie.

</doc>
<doc id="55535" url="https://pl.wikipedia.org/wiki?curid=55535" title="Odległość przedmiotowa">
Odległość przedmiotowa



</doc>
<doc id="55536" url="https://pl.wikipedia.org/wiki?curid=55536" title="Jaja Fabergé">
Jaja Fabergé

Jaja Fabergé (ros. яйца Фаберже, trl. "jajca Fabjerże") – dzieła sztuki złotniczej z czasów Aleksandra III Romanowa i Mikołaja II. Nazwa dzieł pochodzi od nazwiska ich twórcy, złotnika Petera Carla Fabergé.
Jaja Fabergé na dworze Romanowów.
Wykonywane w pracowni nadwornego jubilera na zamówienie cara jako prezent wielkanocny. Były wykonywane ze złota, srebra, kamieni szlachetnych, kości słoniowej, masy perłowej i zdobione emalią.
Pierwsze jajko wielkanocne w pracowni Fabergé powstało w 1884 na zlecenie Aleksandra III jako prezent dla żony cara Marii. Po śmierci Aleksandra III jego syn, Mikołaj II, kontynuował tradycję zamawiania jednego jajka na Wielkanoc. W środku jajka zazwyczaj kryła się niespodzianka, która aż do momentu otworzenia podarunku była objęta ścisłą tajemnicą.
Fabergé inspirował się wydarzeniami historycznymi, np. wojnami czy otwarciem kolei transsyberyjskiej. Zdobił swoje dzieła miniaturami carskich rezydencji, wizerunkami członków rodziny. Dekoracja jajka koronacyjnego ofiarowanego przez Mikołaja II żonie Aleksandrze w 1897 nawiązywała do sukni koronacyjnej carycy (ornament siatki), w środku ukryta była złota miniatura karety koronacyjnej, z siedzeniami z rubinu, szybkami z górskiego kryształu i koroną na dachu.
W 1900 roku jaja Fabergé wystawiono na Wystawie Światowej w Paryżu. Jajka zostały nagrodzone złotymi medalami, a Fabergé otrzymał Legię Honorową i stał się sławny w całej Europie. Do wybuchu rewolucji powstały 54 jaja carskie.
Spis jaj Fabergé.
Pierwszych dziesięć carskich prezentów wielkanocnych w kształcie jajka zostało wykonanych na zamówienie Aleksandra III.
Były to:
Od 1895 roku przedsiębiorstwo Fabergé wytwarzało każdego roku dwa carskie prezenty wielkanocne w kształcie jajka. Zamawiającym był car Mikołaj II, który w ten sposób kontynuował tradycję zapoczątkowaną przez swojego ojca Aleksandra III. Jeden carski prezent wielkanocny był darem dla matki,- carycy Marii Fiodorowny, a drugi był prezentem dla jego żony Aleksandry Fiodorowny.
W latach 1904-1905 z powodu wojny nie zamówiono carskich prezentów wielkanocnych.
W 1917 roku dwór jak zwykle zamówił dwa carskie prezenty wielkanocne. Dramatyczne wydarzenia rozpoczynającej się rewolucji spowodowały, że nigdy nie zostały one doręczone Mikołajowi II.
W latach 1898–1904 przedsiębiorstwo Fabergé wykonało serię jajek wielkanocnych na zamówienie Aleksandra Kelcha, milionera, właściciela syberyjskich kopalń złota i platyny. Były one przeznaczone na prezenty dla Barbary Kelch. Jajka rodziny Kelch dorównują jakością cesarskim prezentom wielkanocnym. W sumie Fabergé wykonał siedem jajek dla Barbary Kelch.
Oprócz wymienionych powyżej przedsiębiorstwo Faberge wykonała wiele dzieł w formie jajek. W większości mają one skromniejszą dekorację.
Spadkobiercy.
Synowie Fabergé nie kontynuowali dzieła i w 1951 za 25 tys. dolarów sprzedali markę i technologię rosyjskiemu emigrantowi Samowi Rubinowi, producentowi perfum z USA. W 1989 spółkę Fabergé Inc (wraz z marką Elizabeth Arden) za 1,5 mld dolarów zakupił koncern Unilever. We współpracy z koncernem jajka wyrabiał niemiecki jubiler Victor Mayer, który wykonał m.in. jedyne jajko z bursztynu ofiarowane miastu Gdańsk. W 2009 prawa zakupiło południowoafrykańskie przedsiębiorstwo Pallinghurst Resours.
Współczesne jaja Fabergé.
Pierwszą współczesną wersją było tzw. jajko pokoju wykonane dla Gorbaczowa w 1991 roku. Znane jest „jajko milenijne” z 2000 roku. Ostatnim słynnym dziełem jest „jajko faz Księżyca”.
Zachowały się 42 jaja carskie.
28 listopada 2007 na aukcji w domu Christie’s jajko z zegarem i kogutem, wykonane w 1902 roku dla jednego z Rotszyldów, zostało sprzedane za rekordową sumę 18,5 mln dolarów. Z jajka co godzinę wyskakuje miniaturowy kogut, który sygnalizuje godzinę.

</doc>
<doc id="55538" url="https://pl.wikipedia.org/wiki?curid=55538" title="Montparnasse">
Montparnasse

Montparnasse -– południowo-zachodnia dzielnica ("quartier") Paryża, położona głównie na terenie XIV dzielnicy tego miasta. Rejon ten rozpoczyna się od granic ogrodu Luksemburskiego i rozciąga się w kierunku południowo-zachodnim, aż do granic administracyjnych ścisłego Paryża.
W latach 30. XX w. przeniosła się do tej dzielnicy „bohema artystyczna”, wcześniej okupująca Montmartre, która następnie opuściła ją na początku lat 50. przenosząc się głównie do dzielnicy Le Marais, ze względu na rozbudowę centrum biznesu (Wieża Montparnasse) i wzrost kosztów utrzymania.
W latach 70. XX w. dzielnica ta podupadła, gdyż wielki biznes przeniósł się do dzielnicy La Défense. W latach 90. XX w. podjęto jednak starania nad odzyskaniem starego charakteru tej dzielnicy, co się częściowo udało.
Aktualnie Montparnasse, z wyjątkiem okolic Wieży Montparnasse, ma charakter spokojnej, średnio zamożnej dzielnicy mieszkaniowej, oddalonej od zgiełku ścisłego śródmieścia. Stała się ponownie popularna wśród artystów – ale są to obecnie głównie ludzie związani ze sztuką filmową (np: Catherine Deneuve, Roman Polański i wielu innych).
W samym centrum dzielnicy znajduje się Wieża Montparnasse, która jest wysokim, na wpół opuszczonym wieżowcem biurowym, z którego rozciąga się jednak jedna z najładniejszych panoram miasta. Niedaleko od Wieży znajduje się największy w Paryżu węzeł komunikacyjny Gare du Montparnasse, łączący stację metra, RER i SNCF, a także cmentarz Montparnasse, miejsce pochówku wielu wybitnych Francuzów. Wokół Wieży znajduje się rodzaj centrum rozrywkowego Paryża, z licznymi restauracjami, kawiarniami, teatrami i kinami, który stanowi tańszą alternatywę dla centrum rozrywkowego znajdującego wzdłuż bulwaru Clichy, po drugiej stronie miasta.

</doc>
<doc id="55540" url="https://pl.wikipedia.org/wiki?curid=55540" title="Andrzej Zajączkowski">
Andrzej Zajączkowski

Andrzej Zajączkowski (ur. 27 maja 1922 w Lublinie, zm. 16 grudnia 1994 w Warszawie) – polski socjolog, antropolog kulturowy, historyk kultury, afrykanista. Od 1978 profesor Polskiej Akademii Nauk i Uniwersytetu Warszawskiego, od 1981 kierownik Zakładu Krajów Pozaeuropejskich PAN. Specjalizował się w socjologii historycznej i socjologii krajów rozwijających się. Przewodniczył komitetowi redakcyjnemu rocznika „Acta Asiatica Varsoviensia”, w latach 1984–1994 był redaktorem naczelnym rocznika „Hemispheres. Studies on Cultures and Societies”. Wykładał na uczelniach w Ghanie i Ugandzie.

</doc>
<doc id="55541" url="https://pl.wikipedia.org/wiki?curid=55541" title="Aleksander Świętochowski">
Aleksander Świętochowski

Aleksander Świętochowski, ps. „Władysław Okoński”, „Poseł Prawdy”, „O.Remus”, „Oremus”, „Liber”, „Gezyasz”, „Nauczyciel” i in. (ur. 18 stycznia 1849 w Stoczku Łukowskim, zm. 25 kwietnia 1938 w Gołotczyźnie) – polski pisarz, publicysta, filozof i historyk, aforysta, krytyk, publicysta polityczny, działacz społeczny.
Życiorys.
W młodości uczęszczał do szkół w Siedlcach i Lublinie, gdzie ukończył gimnazjum. Studia w Szkole Głównej i na Cesarskim Uniwersytecie Warszawskim odbywał w latach 1866–1870 na wydziale filologiczno-historycznym. W 1874 roku wyjechał do Lipska, gdzie na tamtejszej uczelni uzyskał doktorat z filozofii (praca "O powstaniu praw moralnych"). Powrócił do Warszawy, gdzie publikował artykuły w „Przeglądzie Tygodniowym”. Współpracę z redakcją zakończył w 1878 roku jednocześnie rozpoczynając pracę w redakcji dziennika „Nowiny” (do 1881 roku).
Po odejściu z „Nowin” założył tygodnik „Prawda”, który redagował do roku 1902 (cykl felietonów "Liberum veto"). W latach 1908–1912 redagował miesięcznik „Kultura Polska”, następnie „Humanista Polski” współpracował też z „Myślą Narodową”. Oprócz artykułów społeczno-politycznych i krytycznoliterackich pisywał tam również felietony pod pseudonimem „Poseł Prawdy”. Poza publicystyką uprawiał też twórczość dramaturgiczną i nowelistyczną.
Prowadził także działalność społeczno-oświatową. Za największe dzieło swojego życia w tej dziedzinie uważał powstanie jeszcze pod rozbiorami szkół rolniczych w Gołotczyźnie – szkoły gospodarstwa domowego dla dziewcząt wiejskich (1909) założonej przez właścicielkę wsi Aleksandrę Bąkowską i 3 lata później szkoły rolniczej dla chłopców o nazwie "Bratne". Należał do czołowych ideologów i przywódców pozytywizmu warszawskiego.
W latach (1906–1913) założył i był prezesem Towarzystwa Kultury Polskiej. Był gorącym rzecznikiem postępu, oświaty, kultury, walczył o równe prawa dla kobiet, Żydów, zwalczał konserwatyzm, wstecznictwo i klerykalizm.
Od 1912 roku do śmierci mieszkał w Gołotczyźnie, gdzie związał się wspólną ideą i głębszym uczuciem osobistym z Aleksandrą Bąkowską (z żoną od wielu lat był w faktycznej i całkowitej separacji). W 1921 r. związał się zaś z zaledwie 20-letnią wówczas, więc młodszą o ponad 50 lat, Marią Żydowo, z którą ożenił się w 1932 roku, zaraz po śmierci żony. Zmarł 25 kwietnia 1938 roku w Gołotczyźnie. Pochowany jest na cmentarzu w Sońsku k. Ciechanowa. Wdowa, Maria Świętochowska (później Grossman) prowadziła do 1959 roku muzeum poświęcone pisarzowi. Zmarła 14 stycznia 2004 roku w wieku 101 lat.
Jego syn Ryszard Świętochowski był działaczem politycznym. Od 1984 roku Aleksander Świętochowski jest patronem założonej przez siebie szkoły w Gołotczyźnie – aktualnie Zespołu Szkół Centrum Kształcenia Rolniczego.
Poglądy literackie i polityczne.
Jego manifest "My i wy" (1871) i "Praca u podstaw" (1873) zawierają główne założenia programowe pozytywizmu. W życiu wyznawał liberalizm, a w okresie międzywojennym był publicystą opozycyjnym wobec sanacji.
Twórczość Świętochowskiego obejmuje dramaty o tematyce filozoficzno-moralnej oraz historii idei.
W roku 1927 otrzymał nagrodę literacką miasta Łodzi. W końcowym etapie życia, zmienił poglądy. Jako inteligencki radykał i lewicujący liberał, skierował się w prawą stronę, zbliżając się do Narodowej Demokracji.
Twórczość.
Wydania zbiorowe "Pism" (1896–1900), II. wyd. (1908–1909), 7 t. zawiera: I–II. "Obrazki powieściowe", III. "Bajki", IV–VI. "Utwory dramatyczne", VII. "Duchy", cz. I–III. (cz. IV–VI. w r. 1909 jako VIII. t. "Pism", poemat dramatyczny prozą, główne dzieło Świętochowskiego). "Pamiętnik" drukowany w „Wiadomościach literackich” (1931/1932). Wydał ponadto: "Genealogia teraźniejszości" (1936), powieść "Twinko" (1936).
Książka dla młodzieży: "Czcigodni Polacy. Charaktery" (1923).
Dramaty:
Utwory powieściowe:
Studia filozoficzne:

</doc>
<doc id="55542" url="https://pl.wikipedia.org/wiki?curid=55542" title="Techniki operacyjne">
Techniki operacyjne

Techniki operacyjne – zespół technik i metod służących służbom specjalnym do pozyskiwania niejawnych informacji, ochrony własnych informacji niejawnych, infiltrowania i sekretnego sterowania grupami ludzi oraz prowadzenia różnego rodzaju działań dywersyjno-szpiegowskich .
Techniki te można podzielić na:
W Polsce uprawnionymi instytucjami do stosowania technik operacyjnych są: Policja, Straż Graniczna, Żandarmeria Wojskowa, Agencja Bezpieczeństwa Wewnętrznego, Agencja Wywiadu, Służba Kontrwywiadu Wojskowego, Służba Wywiadu Wojskowego, Centralne Biuro Antykorupcyjne, Służba Celno-Skarbowa.

</doc>
<doc id="55543" url="https://pl.wikipedia.org/wiki?curid=55543" title="Józef Wysocki (duchowny)">
Józef Wysocki (duchowny)

Józef Wysocki (ur. 17 października 1940 w Jartyporach) – polski duchowny rzymskokatolicki, doktor teologii, biskup pomocniczy warmiński w latach 1989–1992, biskup pomocniczy elbląski w latach 1992–2015, od 2015 biskup pomocniczy senior diecezji elbląskiej.
Życiorys.
Urodził się 17 października 1940 w Jartyporach. W 1959 złożył egzamin dojrzałości w Technikum Torfowym w Elblągu. W latach 1959–1965 odbył studia filozoficzno-teologiczne w Wyższym Seminarium Duchownym „Hosianum” w Olsztynie. Święceń prezbiteratu udzielił mu 13 czerwca 1965 w konkatedrze św. Jakuba w Olsztynie biskup Tomasz Wilczyński, delegat prymasa Polski z uprawnieniami biskupa rezydencjalnego w Olsztynie. W latach 1975–1979 odbył studia magisterskie w Instytucie Studiów nad Rodziną Akademii Teologii Katolickiej w Łomiankach. Stopień doktora teologii praktycznej małżeństwa i rodziny uzyskał w 1986 na Wydziale Teologicznym Akademii Teologii Katolickiej w Warszawie na podstawie dysertacji "Pastoralne aspekty paschalnych obrzędów domowych współczesnej rodziny polskiej", której promotorem był biskup Kazimierz Majdański.
Jako wikariusz pracował kolejno w parafiach: św. Brunona w Bartoszycach (1965–1970), katedralnej św. Jakuba w Olsztynie (1970–1975), św. Brunona w Giżycku (1975–1978) i Najświętszego Serca Pana Jezusa w Olsztynie (1979–1981), gdzie jednocześnie był wikariuszem-współpracownikiem parafii Chrystusa Odkupiciela Człowieka w Olsztynie. W latach 1981–1983 pełnił funkcje administratora (proboszcza) parafii św. Jana Chrzciciela w Bartoszycach i kapelana miejscowego zakładu karnego. Następnie w latach 1983–1992 był proboszczem parafii św. Wojciecha w Ełku, w latach 1983–1989 piastował ponadto stanowisko dziekana dekanatu Ełk.
W 1970 został członkiem diecezjalnej rady duszpasterskiej. W 1986 objął urząd wikariusza biskupiego dla wschodnich terenów diecezji warmińskiej (wikariat ełcki). W 1987 został członkiem diecezjalnej rady ds. ekonomicznych i przewodniczącym diecezjalnej komisji ds. rodzin. Zorganizował i pełnił funkcję dyrektora Teologicznego Studium Małżeństwa i Rodziny w Ełku. W 1986 otrzymał godność szambelana papieskiego.
6 kwietnia 1989 papież Jan Paweł II mianował go biskupem pomocniczym diecezji warmińskiej ze stolicą tytularną Praecausa. Święcenia biskupie otrzymał 29 kwietnia 1989 w bazylice katedralnej Wniebowzięcia Najświętszej Maryi Panny we Fromborku. Udzielił mu ich kardynał Józef Glemp, prymas Polski, z towarzyszeniem Kazimierza Majdańskiego, biskupa diecezjalnego szczecińsko-kamieńskiego, i Edmunda Piszcza, biskupa diecezjalnego warmińskiego. Jako zawołanie biskupie przyjął słowa „"Scio cui credidi"” ("Wiem, komu zawierzyłem"). 20 kwietnia 1989 objął w diecezji urząd wikariusza generalnego. Ponadto w kurii biskupiej pełnił funkcje przewodniczącego wydziału duszpasterskiego i diecezjalnej rady ds. rodziny.
25 marca 1992 został przeniesiony na urząd biskupa pomocniczego nowo ustanowionej diecezji elbląskiej. Tego samego dnia objął funkcję wikariusza generalnego diecezji. W 1992 wszedł w skład kolegium konsultorów. Objął funkcję przewodniczącego Komisji ds. II Ogólnopolskiego Synodu Plenarnego w diecezji elbląskiej. Ponadto był dyrektorem Diecezjalnego Domu Formacyjnego Rodzin w Stagniewie. W 1993 został prepozytem kapituły katedralnej w Elblągu. 31 października 2015 papież Franciszek przyjął jego rezygnację z obowiązków biskupa pomocniczego elbląskiego.
W Wyższym Seminarium Duchownym w Olsztynie prowadził wykłady z teologii praktycznej małżeństwa i rodziny, w Wyższym Seminarium Duchownym w Elblągu z teologii pastoralnej, a w Pomezańskim Kolegium Teologicznym z pedagogiki rodziny. Założył i objął stanowisko redaktora naczelnego czasopism katolickich „Martyria” i „Wspólnota. Aby stanowili jedno”.
W ramach Konferencji Episkopatu Polski został członkiem Komisji Misyjnej, Komisji ds. Duszpasterstwa Rodzin i Rady ds. Rodziny.

</doc>
<doc id="55544" url="https://pl.wikipedia.org/wiki?curid=55544" title="National Security Agency">
National Security Agency

National Security Agency (NSA) – amerykańska wewnętrzna agencja wywiadowcza koordynująca m.in. zadania wywiadu elektronicznego, powstała w kwietniu 1952 roku na bazie struktury działającej od 1949 roku, Agencji Bezpieczeństwa Sił Zbrojnych (Armed Forces Security Agency – AFSA).
Zadania.
NSA przechwytuje i analizuje dane obcych państw w zakresie łączności radiowej, telefonicznej, internetowej oraz emisji wszelkiego rodzaju urządzeń radiolokacyjnych i systemów naprowadzania pocisków rakietowych. Podstawą technicznej infrastruktury szpiegowskiej jest system Echelon. NSA koordynuje wszelkie działania Stanów Zjednoczonych w zakresie kryptoanalizy i kryptobezpieczeństwa. Jej dwa podstawowe zadania to łamanie systemów kodowych i szyfrowych innych państw oraz ochrona bezpieczeństwa systemów informacyjnych (ang. "Information System Security" – INFOSEC) łączności amerykańskiej, w tym łączności Białego Domu. Koordynacją współpracy NSA z Siłami Zbrojnymi Stanów Zjednoczonych zajmuje się Centralna Służba Bezpieczeństwa (ang. "Central Security Service" – CSS), utworzona w 1972. Szef CSS (jest nim szef NSA) kontroluje także działania rozpoznania radiotechnicznego, tzw. COMINT ("Communications Intelligence") oraz rozpoznania radioelektronicznego, tzw. ELINT ("Electronic Intelligence"), wszystkich rodzajów sił zbrojnych.
Utworzenie NSA.
Agencja Bezpieczeństwa Krajowego wywodzi się z działającej od 20 maja 1949 roku Agencji Bezpieczeństwa Sił Zbrojnych AFSA.
Centralna Agencja Wywiadowcza (CIA), początkowo miała być główną instytucją zajmującą się nasłuchem i przechwytywaniem korespondencji, lecz Departament Obrony uważał, że rola agencji w tej dziedzinie powinna ograniczać się do analizowania. Tymczasem dochodziło do konfliktów między Departamentem Stanu a poszczególnymi rodzajami sił zbrojnych, odbiorcami danych COMINT. W istocie Armed Forces Security Agency–AFSA stała się kolejną (czwartą) służbą kryptologiczną rywalizującą ze swoimi odpowiednikami w siłach lądowych, marynarce wojennej i siłach powietrznych. W związku z tym w grudniu 1951 roku została powołana przez prezydenta Trumana specjalna grupa, która miała znaleźć metodę rozwiązania zaistniałych problemów.
W rezultacie tego, w kwietniu 1952 roku na podstawie rozkazu wykonawczego, na bazie struktury Agencji Bezpieczeństwa Sił Zbrojnych AFSA, utworzono Agencję Bezpieczeństwa Krajowego. W ciągu kilku lat Agencja Bezpieczeństwa Krajowego, którą potem umieszczono w Fort Meade, stała się największą fabryką wywiadowczą w wolnym świecie.
Siedziba – Fort Meade.
Siedziba NSA mieści się w Fort Meade ("Fort George G. Meade"), 5 mil na północny wschód od miasteczka Laurel w stanie Maryland (przy autostradzie pomiędzy Baltimore i Waszyngtonem).
Nazwa centrali wywodzi się od imienia i nazwiska byłego generała Unii w czasie wojny secesyjnej, George’a Gordona Meade’a. Zajmująca powierzchnię 260 ha siedziba NSA jest najbardziej widoczną częścią światowego kompleksu jej dóbr, w skład którego wchodzą stacje naziemne w Sugar Grove w zachodniej Wirginii, tereny w stanie Waszyngton, Anchorage na Alasce i za granicą od Argentyny po Australię i Chińską Republikę Ludową.
Agencja kieruje stamtąd globalną siecią dozoru źródeł emisji fal elektromagnetycznych, posługując się satelitami, samolotami i systemem stacji naziemnych. W Fort Meade znajduje się miejsce na parking samochodowy na ok. 18 tys. pojazdów; NSA dysponuje wydzielonym zjazdem z jednej z głównych autostrad, z którego korzystać mogą jedynie pracownicy agencji. "Fort Meade" jest głównym ośrodkiem studiów kryptologicznych NSA, komputerowe centrum badawcze uważane jest za największe skupisko matematyków na świecie. Zatrudniająca w Fort Meade i jego okolicach ok. 20 tysięcy osób Agencja Bezpieczeństwa Narodowego jest największym pracodawcą w stanie Maryland; niewykluczone, że w skali globalnej zatrudnia nawet 100 tysięcy osób. Fort Meade jest drugim co do wielkości odbiorcą elektryczności w stanie Maryland; z corocznego budżetu NSA 21 milionów dolarów amerykańskich jest przekazywanych na jej opłacenie.
Współpraca (UKUSA).
NSA szeroko współpracuje z agencjami wywiadowczymi w kraju i agencjami wywiadu sojuszników Stanów Zjednoczonych. Dzięki tajnemu porozumieniu zawartemu w 1947 roku, tzw. porozumienie UKUSA ("United Kingdom – United States of America Security Agreement") łączy operacje wywiadu radiowego Australii, Kanady, Nowej Zelandii, Stanów Zjednoczonych i Wielkiej Brytanii, m.in. z brytyjską Centralą Łączności Rządowej (Government Communications Headquarters), kanadyjską Służbą Bezpieczeństwa Łączności (Communications Security Establishment), australijskim Zarządem Łączności Ministerstwa Obrony (Defence Signals Directorate) oraz nowozelandzkim Biurem Bezpieczeństwa Łączności Państwowej (Government Communications Security Bureau). Mimo współpracy dzięki porozumieniu UKUSA, nie brakowało takich wypadków jak chowanie przed sobą ważnych informacji i wzajemne podejrzenia. W siedzibie CIA utworzono specjalny sztab (Sztab D) do takich właśnie przedsięwzięć.
W wydanej w 1991 roku książce „Łowca Szpiegów” ("Spycatcher"), która jest pamiętnikiem jednego z oficerów brytyjskiej Tajnej Służby MI5, można przeczytać:
Przestrzeń kosmiczna.
W przestrzeni kosmicznej NSA monitoruje dwie kategorie sztucznych satelitów Ziemi – komercyjne satelity i satelity rozpoznawcze ELINT.
Drukarnia i wytwórnia.
W siedzibie Narodowej Agencji Bezpieczeństwa działa wielka drukarnia NSA i wytwórnia mikroprocesorów dla potężnego parku komputerowego agencji, która prowadzi także Narodową Szkołę Kryptologiczną.
Stacje nasłuchowe.
NSA utrzymuje stacje nasłuchowe w prowincji Xinjang, na północno-zachodnim końcu Chińskiej Republiki Ludowej, w pobliżu granicy z dawnym Związkiem Radzieckim. W czasie zimnej wojny wykorzystywane były one do monitorowania radzieckich poligonów rakietowych i jądrowych.
Tajność NSA.
NSA została powołana jako tajna. Rozporządzenie prezydenta Stanów Zjednoczonych, Harry’ego S. Trumana z 24 października 1952 roku, powołujące do życia NSA, było ściśle tajne. Utajniony pozostaje statut agencji (poza opublikowanym w 1984 roku niewielkim fragmentem dotyczącym zwolnienia NSA z pewnych ograniczeń w korzystaniu z danych rozpoznania radiotechnicznego, COMINT). Kierownictwo agencji dokłada wszelkich starań, aby pozostać w cieniu. Przez całe lata zapytani o miejsce pracy członkowie jej personelu nie mieli prawa wymieniać nazwy i musieli odpowiadać np. „w Departamencie Obrony (DoD)”. Cywilnych pracowników agencji obowiązują liczne ograniczenia, wolno im np. korzystać wyłącznie z pomocy dentystów sprawdzonych przez biuro ochrony NSA, muszą także informować o zawarciu przez krewnych związku małżeńskiego z cudzoziemcem lub cudzoziemką. Tak wysoki stopień utajnienia doprowadził z czasem do humorystycznego tłumaczenia skrótu NSA jako "No Such Agency" (ang. nie ma takiej agencji).
Mimo tajemnicy, jaką otacza się agencja, z biegiem lat ujawnione zostały niektóre efekty jej pracy, jak np. nagrania rozmów Leonida Breżniewa z najwyższej rangi dostojnikami radzieckimi, prowadzonych przez telefon zainstalowany w limuzynie I sekretarza KPZR, pogawędek dyktatora Panamy, Manuela Antonia Noriegi, z kochanką, przechwycone informacje, które pozwoliły zidentyfikować Libijczyków ponoszących odpowiedzialność za zamach bombowy na samolot pasażerski linii Pan Am, w 1988 roku, nagrania rozmów telefonicznych kolumbijskiego lorda kokainowego, Pablo Escobara, umożliwiające zlokalizowanie jego miejsca pobytu.
Dezerterzy.
Pierwsze jawne informacje o charakterze działalności Agencji Bezpieczeństwa Narodowego nadeszły z niespodziewanego źródła – z Moskwy.
We wrześniu 1960 roku dwaj pracownicy NSA (kryptoanalitycy), William H. Martin i Bernon F. Mitchell, zbiegli do Związku Radzieckiego. Na konferencji prasowej oskarżyli rząd Stanów Zjednoczonych o działania przeciwko Związkowi Radzieckiemu. Powiedzieli m.in. także o współpracy służb specjalnych USA i Wielkiej Brytanii, Kanady, Australii i Nowej Zelandii. Dodali również, że NSA prowadzi rutynowy nasłuch łączności ponad 40 państw, m.in. Związku Radzieckiego, Polski, Czechosłowacji i innych państw bloku wschodniego, ale też swoich sojuszników, w tym Francji, Włoch i Turcji. W 1963 roku w Moskwie pojawił się kolejny pracownik NSA, Victor N. Hamilton.
Hamilton od 1957 roku pracował w NSA jako analityk. Urodzony w Libii, ożenił się z Amerykanką i wyjechał do USA, gdzie otrzymał obywatelstwo amerykańskie. Po 18 miesiącach jego pracy w NSA agencja zorientowała się, że Hamilton ma problemy ze zdrowiem psychicznym, lecz nie zwolniono go z powodu jego znajomości języków obcych, w tym arabskiego. Hamilton pracował w sekcji Bliskiego Wschodu wydziału ALLO, "All Other Countries". Jego obowiązki polegały na przechwytywaniu i analizie łączności takich krajów jak: Iran, Irak, Liban, Jordania, Arabia Saudyjska, Jemen, Libia, Maroko, Tunezja, Grecja, Turcja i Etiopia.
Hamiltona z NSA zwolniono w kwietniu 1959 roku z powodu depresji. Nagle w lipcu 1963 roku Hamilton pojawił się w stolicy Związku Radzieckiego, Moskwie. Tam bardzo głośno obnosił się z sekretami Agencji Bezpieczeństwa Narodowego. W wywiadach dla gazet i telewizji radzieckiej oświadczył, że on i jego koledzy trudnili się łamaniem kodów i szyfrów dyplomatycznych oraz podsłuchem łączności ONZ. Po wywiadach w moskiewskiej telewizji jakikolwiek słuch o Victorze Hamiltonie zaginął. Dopiero w 1992 roku organizacja Akr Project zajmująca się poszukiwaniem żołnierzy amerykańskich sił zbrojnych wziętych do niewoli lub zaginionych podczas działań wojennych odnalazła Wiktora Hamiltona w Szpitalu Specjalnym numer 5, w Troickoje pod Moskwą. Władze szpitala określiły go jako pacjenta cierpiącego na paranoję i inne zaburzenia psychiczne. Poinformowali, że Hamilton nie chce poddać się kuracji i jest świadom rozpadu Związku Radzieckiego.
Ustawa o inwigilacji zagranicznych służb wywiadowczych.
"Foreign Intelligence Surveillance Act", ustawa o inwigilacji zagranicznych służb wywiadowczych, uchwalona w 1976 roku przez Kongres Stanów Zjednoczonych, określa zasady tajnej inwigilacji osób podejrzanych o działalność szpiegowską w Stanach Zjednoczonych. Inne prawa odnoszące się do NSA ograniczają zakres podsłuchu stosowanego przez agencję do łączności zagranicznej, co oznacza, że jeden z rozmówców powinien znajdować się na terytorium USA, a drugi poza nim. Monitorowanie obywateli własnego państwa jest zakazane. NSA może natomiast bez ograniczeń podsłuchiwać łączność instytucji co prawda mieszczących się na terytorium kraju, ale eksterytorialnych, jak np. ambasad i konsulatów. Specjalny nakaz jest konieczny w przypadku pracownika danej ambasady rozmawiającego przez telefon mieszczący się poza eksterytorialnym terytorium placówki dyplomatycznej. Bodźcem do wprowadzenia regulacji prawnych ograniczających stosowanie podsłuchu przez NSA i poddających tego rodzaju praktyki kontroli z zewnątrz były rezultaty dochodzenia prowadzonego przez kongres w 1975 roku w sprawie operacji wywiadu wewnętrznego NSA (Shamrock – zob. Operacja Shamrock). Okazało się, że prawie przez 30 lat amerykańskie agencje rządowe zajmujące się podsłuchem otrzymywały (na mocy porozumień z kompaniami telekomunikacyjnymi) zapisy wszystkich telefonów zagranicznych. W ramach jednej fazy operacji Shamrock (Minaret), na tzw. "watch list" znalazło się ok. 1800 obywateli amerykańskich. Wśród nich byli tacy ludzie jak: Martin Luther King jr, aktorka Jane Fonda, piosenkarka Joan Baez oraz słynny pediatra, dr Benjamin Spock. Podczas trwania operacji Shamrock Agencja Bezpieczeństwa Narodowego sporządziła teczki 75 tysięcy obywateli amerykańskich.
Nowe zadania.
Po rozpadzie Związku Radzieckiego i zakończeniu zimnej wojny NSA, podobnie jak CIA czy DIA oraz inne agencje wywiadowcze Stanów Zjednoczonych, szuka dla siebie innych nowych zadań w rodzaju gromadzenia danych ELINT.
Tym razem celem są przemytnicy narkotyków, jak np. Pablo Escobar, który został zabity 2 grudnia 1993 roku przez specjalny oddział kolumbijskiej policji (przy tym także byli agenci DEA), po tym, jak został namierzony przez specjalistów z NSA i CIA.
Bardzo ważnym celem NSA stała się także walka z międzynarodowym terroryzmem, zwłaszcza po atakach bombowych na ambasady amerykańskie w Kenii i Tanzanii oraz ataku terrorystycznym na niszczyciel rakietowy "USS Cole" w porcie Aden w Jemenie 12 października 2000 roku. Po samobójczych atakach terrorystycznych na World Trade Center i Pentagon z 11 września 2001 roku terroryzm zajął miejsce pierwszoplanowe.

</doc>
<doc id="55545" url="https://pl.wikipedia.org/wiki?curid=55545" title="Antonow">
Antonow

Państwowe Przedsiębiorstwo Antonow (ukr. Державне підприємство «Антонов») – ukraińskie przedsiębiorstwo zajmujące się produkcją, projektowaniem i serwisowaniem samolotów oraz przewozami lotniczymi. Jest następcą radzieckiego biura konstrukcyjnego Antonowa, specjalizującego się głównie w projektowaniu dużych samolotów transportowych, oraz zakładów lotniczych Awiant w Kijowie, działających obecnie jako Zakład Lotniczy Antonow. 
Zakłady wchodzące w jego skład zbudowały do tej pory około 22 000 samolotów (prefiks An-), z których wiele jest użytkowanych do tej pory w byłym Związku Radzieckim i w krajach rozwijających się.
Historia.
Początkiem przedsiębiorstwa Antonow było utworzenie w czasach ZSRR w 1946 roku w Nowosybirsku biura doświadczalno-konstrukcyjnego nr 153 (ros. "opytno-konstruktorskoje biuro", OKB-153), kierowanego przez generalnego konstruktora Olega Antonowa aż do jego śmierci w 1984 roku. W 1952 roku biuro to zostało przeniesione do Kijowa. Kolejnym długoletnim generalnym konstruktorem po Antonowie był Piotr Bałabujew (do 2005 roku). Biuro znane było w czasach ZSRR z konstruowania udanych i masowo produkowanych przez państwowy przemysł lotniczy samolotów transportowych oznaczonych skrótem An-, jak An-2, An-12, An-26, w tym wielkich samolotów An-22, An-124 i An-225.
W 1985 roku biuro otrzymało imię O.K. Antonowa ("OKB imieni O.K. Antonowa"), natomiast w 1991 roku przekształcono go w Lotniczy Kompleks Naukowo-Techniczny (ANTK) im. O.K. Antonowa. Po rozpadzie ZSRR ANTK Antonow znalazł się na Ukrainie, która podjęła próby konsolidacji państwowego przemysłu lotniczego i przystosowania go do warunków gospodarki rynkowej, łącząc biuro konstrukcyjne z odrębnymi do tej pory zakładami produkcyjnymi. W latach 2005–2007 istniało Narodowe Zjednoczenie „Antonow”, w skład którego weszły ANTK im. O.K. Antonowa, zakład lotniczy Awiant w Kijowie, Charkowski Zakład Lotniczy i zakład nr 140, zajmujący się głównie remontami samolotów. Zastąpił je utworzony 14 marca 2007 roku Państwowy Koncern Budowy Samolotów „Awiacyja Ukrainy” ("Авіація України"), przemianowany 30 października 2008 roku na Państwowy Koncern Budowy Samolotów „Antonow” (ukr. Державний авіабудівний концерн "Антонов", ang. State aircraft building concern "Antonov"). W skład koncernu nadal wchodziły wymienione cztery podmioty.
1 lipca 2009 roku w skład ANTK im. O.A. Antonowa włączono zakład Awiant, znany następnie jako Zakład Lotniczy Antonow, jako jego filię produkcyjną. W tym czasie dzięki kooperacji z Rosją podjęto produkcję samolotów rodziny An-148/An-158. Nazwę ANTK zmieniono następnie 22 stycznia 2010 roku na Państwowe Przedsiębiorstwo „Antonow” (ukr. "Derżawne pidpryjemstwo (DP) "Antonow"", ang. "Antonov Company").
15 czerwca 2015 roku właścicielem spółki został koncern Ukroboronprom (Ukraiński Przemysł Obronny). W tym roku też stanęła produkcja lotnicza koncernu wskutek trudności finansowych i braku zamówień. Przez kolejne lata główną część przychodów koncernu zapewniały należące do niego linie lotnicze Antonov Airlines, zajmujące się przewozami ciężkich i dużych ładunków przy pomocy samolotów konstrukcji Antonowa. W 2016 roku Ukroboronprom ogłosił utworzenie w swojej strukturze Ukraińskiej Korporacji Lotniczej (UAK), która połączyła wszystkie ukraińskie przedsiębiorstwa produkujące samoloty.
19 lipca 2017 rząd Ukrainy wydał dekret o zlikwidowaniu koncernu Antonow, jednak nie wywołało to skutków w sferze Państwowego Przedsiębiorstwa Antonow.

</doc>
<doc id="55546" url="https://pl.wikipedia.org/wiki?curid=55546" title="Echelon">
Echelon

Echelon – globalna sieć wywiadu elektronicznego. System powstał przy udziale Stanów Zjednoczonych, Wielkiej Brytanii, Kanady, Australii i Nowej Zelandii w ramach porozumienia AUSCANNZUKUS i jest zarządzany przez amerykańską służbę wywiadu NSA. Echelon posiada na całym świecie urządzenia techniczne do przechwytywania wiadomości, między innymi w kanałach telekomunikacji.
Jedna z baz nasłuchowych systemu znajduje się w Menwith Hill w Północnym Yorkshire w Wielkiej Brytanii, niedaleko Harrogate. Oficjalnie jest to baza wojskowa Wielkiej Brytanii, jednak część terenu jest dzierżawiona stronie amerykańskiej.
System gromadzi i analizuje transmisje fal elektromagnetycznych przez urządzenia elektroniczne z całego świata – urządzenia telekomunikacyjne, informatyczne, telefaksy, e-maile, transfery plików, rozmowy telefoniczne, komputery, radary, satelitów rozpoznawczych, s. telekomunikacyjnych itp. Raport Parlamentu Europejskiego przewidywał w tym kontekście możliwość m.in. przechwytywania ekranów komputerów z odległości na podstawie ich promieniowania oraz rozmów w pomieszczeniach na podstawie zdalnej analizy drgań szyb. System gromadzi i przetwarza miliardy przekazów elektronicznych na dobę. Jest to tylko niewielki ułamek całej komunikacji elektronicznej – jedynie w Stanach Zjednoczonych wykonuje się prawie 4 mld samych tylko rozmów telefonicznych na dobę. Zebrane lokalnie informacje z całego świata przesyłane są do centrali w Fort Meade, gdzie znajduje się główna siedziba NSA. Superkomputery dokonują analizy materiału, dostosowanej do regionu: językowej, tworzą słownik haseł i stanu materiału: ustalają rodzaj kompresji, algorytm szyfrowania.
W roku 1991 amerykańskie służby wywiadowcze miały przedłużyć nowy program działania po rozpadzie bloku wschodniego, który uwzględniał zmienioną sytuację geopolityczną. Głównym zadaniem amerykańskich służb specjalnych miał być odtąd wywiad gospodarczy. Potwierdziły to zarówno badania Unii Europejskiej, jak też wypowiedzi byłego dyrektora centrali wywiadu (DCI), tym samym szefa CIA, Roberta Jamesa Woolseya w jego artykule z 17 marca 2000 w Wall Street Journal.
System Echelon był też prawdopodobnie bezpośrednim źródłem informacji o korupcji przy wartym 6 miliardów dolarów przetargu na samoloty dla Arabii Saudyjskiej. W efekcie ogłoszenia NSA przetarg stracił europejski Airbus. Dla ułatwienia pracy szpiegowskiej systemu Echelon władze amerykańskie obłożyły embargiem niektóre techniki szyfrowania, np. PGP.

</doc>
<doc id="55547" url="https://pl.wikipedia.org/wiki?curid=55547" title="Ciąg wektorowany">
Ciąg wektorowany

Ciąg wektorowany – rozwiązanie konstrukcyjne pozwalające na zmianę (w pewnym zakresie) kierunku wektora siły ciągu silnika odrzutowego i rakietowego względem własnej osi podłużnej. Kierowanie wektorem ciągu uzyskuje się przez zmianę kąta pomiędzy osiami symetrii dyszy wylotowej a pozostałej części silnika. Zmianę ustawienia kierunku dyszy lub tylko jej elementów wykonują siłowniki. Próby zbudowania samolotu z ciągiem wektorowanym, w którym do uzyskania zmiany kierunku wektora ciągu porusza się całym silnikiem nie wyszły poza fazy badań eksperymentalnych. Podczas załogowych lotów na Księżyc, w programie Apollo, człon zniżania modułu księżycowego miał przegubowo zawieszony silnik, w którym zmianę wektora ciągu uzyskiwano poprzez poruszanie całym silnikiem.
Samoloty wyposażone w silniki z wektorowanym ciągiem odznaczają się podwyższoną manewrowością przez co mogą wykonywać figury akrobacyjne wymagające dużej zwrotności, jak np. tzw. "kobra", mają też możliwość wykonywania skróconych lub całkowicie pionowych startów i lądowań (VTOL i STOL). Rozwiązanie to ma jednak również wady, wśród których na pierwszy plan wysuwają się trudności w kontroli wyposażonego w wektorowany ciąg samolotu, co wymaga najnowocześniejszych elektronicznych systemów kontroli aerodynamiki płatowca oraz wektora ciągu, o bardzo dużym stopniu niezawodności.
Odmiana silników z wektorowanym ciągiem (Rolls-Royce Bristol Pegasus 101) używana jest w brytyjskim samolocie Harrier będącym pierwszym samolotem wyposażonym w to rozwiązanie. Wektorowanie ciągu polega w tym przypadku na obrocie całych dysz silnika (samolot posiada jeden silnik z kilkoma dyszami). Dzięki temu Harrier ma możliwość wykonywania lotu charakterystycznego dla śmigłowców: zawisu, przemieszczeń bocznych a także lotu do tyłu.
Innym przykładem statku powietrznego wykorzystującym ciąg wektorowany jest amerykański V-22 Osprey. Jest to statek powietrzny posiadający na końcach nieruchomych skrzydeł silniki, które mają możliwość wykonywania obrotu dookoła osi łączącej oba silniki.
Wektorowanie ciągu stosowane jest także w śmigłowcach i w tym przypadku jest związane ze specyfiką tych statków powietrznych. Wektorowanie ciągu uzyskuje się tu poprzez sterowanie – pochylanie i przechylanie – wirnikiem nośnym. Zmienny wektor ciągu został też po raz pierwszy zastosowany także w silnikach rakietowych – we wchodzącym w skład amerykańskiego systemu antybalistycznego "Ballistic Missile Defense" – pocisku Kinetic Energy Interceptor (KEI), w którym każdy z trzech stopni napędowych dysponuje własnym systemem wektorowania ciągu.

</doc>
<doc id="55549" url="https://pl.wikipedia.org/wiki?curid=55549" title="Jacek Jezierski (duchowny)">
Jacek Jezierski (duchowny)

Jacek Jezierski (ur. 23 grudnia 1949 w Olsztynie) – polski duchowny rzymskokatolicki, doktor nauk teologicznych, biskup pomocniczy warmiński w latach 1994–2014, biskup diecezjalny elbląski od 2014, administrator apostolski "sede vacante" archidiecezji gdańskiej w latach 2020–2021.
Życiorys.
Urodził się 23 grudnia 1949 w Olsztynie. Kształcił się w tamtejszym Liceum Ogólnokształcącym nr 2. Egzamin dojrzałości złożył w 1967. W latach 1967–1974 odbył studia filozoficzno-teologiczne w Wyższym Seminarium Duchownym „Hosianum” w Olsztynie. W ich trakcie w latach 1968–1970 odbył zasadniczą służbę wojskową w jednostce kleryckiej w Bartoszycach. Święcenia diakonatu otrzymał 28 lutego 1972 przez posługę biskupa diecezjalnego warmińskiego Józefa Drzazgi, który 16 czerwca 1974 w kościele Najświętszego Serca Pana Jezusa w Olsztynie udzielił mu również święceń prezbiteratu. W 1976 na Wydziale Teologicznym Katolickiego Uniwersytetu Lubelskiego otrzymał magisterium-licencjat z teologii. Studia w zakresie teologii dogmatycznej kontynuował w latach 1978–1981 na tym samym wydziale, a w latach 1981–1982 na Papieskim Uniwersytecie Gregoriańskim w Rzymie. Doktorat nauk teologicznych uzyskał w 1986 na Sekcji Teologii Dogmatycznej Wydziału Teologicznego Katolickiego Uniwersytetu Lubelskiego na podstawie dysertacji "Nauka Stanisława Hozjusza o Słowie Bożym".
W latach 1974–1977 był wikariuszem w parafii Matki Bożej Nieustającej Pomocy w Malborku, następnie w latach 1977–1978 parafii św. Mikołaja w Elblągu. Od 1977 do 1981 pełnił posługę duszpasterza głuchych i niewidomych w Elblągu. W kurii biskupiej piastował funkcje asystenta (delegata biskupiego) ds. ruchów religijnych w diecezji, członka rady wydawniczej, cenzora ksiąg religijnych. Był także wiceprzewodniczącym diecezjalnej Komisji Synodu Plenarnego. W 1992 został mianowany kanonikiem rzeczywistym warmińskiej kapituły katedralnej.
Od 1982 był pracownikiem olsztyńskiego seminarium duchownego. W latach 1982–1983 pełnił w nim funkcję prefekta, następnie w latach 1983–1993 był ojcem duchownym, a w latach 1983–1994 wykładowcą teologii duchowości. W latach 1993–1994 był wicedyrektorem Instytutu Kultury Chrześcijańskiej im. Jana Pawła II w Olsztynie. Wykłady prowadził również w Wyższym Warmińskim Studium Katechetycznym w Gietrzwałdzie, Studium Teologii dla Świeckich przy Instytucie Kultury Chrześcijańskiej im. Jana Pawła II w Olsztynie, Wyższej Szkole Pedagogicznej w Olsztynie, Kolegium Teologicznym w Kaliningradzie i na Wydziale Teologii Uniwersytetu Warmińsko-Mazurskiego w Olsztynie.
19 lutego 1994 papież Jan Paweł II mianował go biskupem pomocniczym archidiecezji warmińskiej ze stolicą tytularną Liberalia. Święcenia biskupie otrzymał 5 marca 1994 w konkatedrze św. Jakuba w Olsztynie. Udzielił mu ich kardynał Józef Glemp, prymas Polski, któremu towarzyszyli Edmund Piszcz, arcybiskup metropolita warmiński, i Tadeusz Gocłowski, arcybiskup metropolita gdański. Jako zawołanie biskupie przyjął słowa „"Veritas Christi liberat"” ("Prawda Chrystusa wyzwala"). Zrezygnował z ustanowienia herbu biskupiego. W 1994 objął urząd wikariusza generalnego archidiecezji, a także został ustanowiony prepozytem warmińskiej kapituły katedralnej. W latach 1998–1999 był członkiem Zespołu Ministerstwa Edukacji Narodowej ds. Utworzenia Uniwersytetu w Olsztynie. Zainicjował prace archeologiczne w katedrze fromborskiej, podczas których odnaleziono doczesne szczątki Mikołaja Kopernika.
10 maja 2014 papież Franciszek ustanowił go biskupem diecezjalnym diecezji elbląskiej. Diecezję objął kanonicznie 28 maja 2014, zaś 8 czerwca 2014 odbył ingres do katedry św. Mikołaja w Elblągu. W 2016 zwołał I synod diecezji elbląskiej.
13 sierpnia 2020 papież Franciszek mianował go administratorem apostolskim "sede vacante" archidiecezji gdańskiej. Zarząd nad archidiecezją sprawował od 14 sierpnia 2020 do 25 marca 2021.
W ramach Konferencji Episkopatu Polski w 1995 objął funkcję przewodniczącego Komisji Charytatywnej, w latach 1998–2008 i 2018–2023 był przewodniczącym Zespołu ds. Dialogu Ekumenicznego z Kościołem Polskokatolickim. Został ponadto delegatem ds. Ekumenicznej Inicjatywy „Theobalt”, a także członkiem Rady ds. Ekumenizmu (w której w 2021 objął funkcję przewodniczącego), Rady Ekonomicznej i Zespołu ds. Ruchów Intronizacyjnych.
W 2019 konsekrował biskupa pomocniczego elbląskiego Wojciecha Skibickiego.

</doc>
<doc id="55550" url="https://pl.wikipedia.org/wiki?curid=55550" title="Henry Pybus Bell-Irving">
Henry Pybus Bell-Irving

Henry Pybus Bell-Irving (ur. 21 stycznia 1913 w Vancouver, zm. 21 września 2002 tamże) – kanadyjski działacz państwowy.
W latach 1978-1983 sprawował funkcję gubernatora porucznika Kolumbii Brytyjskiej. Plemię Indian Nasga nadało mu tytuł honorowego wodza.
Podczas II wojny światowej dowodził siłami kanadyjskimi wyzwalającymi Holandię. Kawaler Orderu Imperium Brytyjskiego, Distinguished Service Order oraz Orderu Kolumbii Brytyjskiej.

</doc>
<doc id="55552" url="https://pl.wikipedia.org/wiki?curid=55552" title="Marszałek polny">
Marszałek polny

Marszałek polny (czasem marszałek polowy lub feldmarszałek) – najwyższy stopień wojskowy w wielu armiach lądowych świata. W Wielkiej Brytanii "Field Marshal", w Niemczech "Feldmarschall" lub "Generalfeldmarschall", w Rosji "Фельдмаршал". 
W Siłach Zbrojnych Rzeczypospolitej Polskiej od 1920 najwyższym stopniem wojskowym jest marszałek Polski (nie ma stopnia marszałka polnego). 

</doc>
<doc id="55553" url="https://pl.wikipedia.org/wiki?curid=55553" title="Iona Campagnolo">
Iona Campagnolo

Iona Campagnolo, z domu Hardy (ur. 18 października 1932) – kanadyjska działaczka polityczna.
W 1976 wybrana po raz pierwszy do parlamentu federalnego z ramienia partii liberalnej. Sprawowała funkcję parlamentarnego sekretarza ministra ds. Indian i rozwoju Północy, następnie w latach 1976-1979 była ministrem ds. sportu amatorskiego i kultury fizycznej w rządzie Pierre Trudeau. W 1982 jako pierwsza kobieta została prezydentem partii liberalnej.
W 1984 poniosła porażkę w wyborach do parlamentu, w 1986 zrezygnowała z ubiegania się o ponowny wybór na funkcję prezydenta partii. Była aktywną komentatorką życia politycznego, ponadto pełniła funkcję kanclerza Uniwersytetu Północnej Kolumbii Brytyjskiej.
W 2001 została mianowana pierwszą kobietą – gubernatorem porucznikiem Kolumbii Brytyjskiej.
W 1973 otrzymała tytuł Członka, a w 2008 Oficera Orderu Kanady.

</doc>
<doc id="55555" url="https://pl.wikipedia.org/wiki?curid=55555" title="Jose Giovanni">
Jose Giovanni

Jose Giovanni (ur. 22 czerwca 1923 w Paryżu, zm. 24 kwietnia 2004 w Lozannie, Szwajcaria), francuski reżyser filmowy i pisarz.
W młodości jako przewodnik górski działał w ruchu oporu; po II wojnie światowej był członkiem gangu rabunkowego. Został aresztowany po jednym z napadów, w czasie którego zmarł poszkodowany; Giovanniego skazano na karę śmierci, po apelacjach został ułaskawiony. W ostatnich latach życia, nawiązując do swojej przeszłości, działał na rzecz walki z przestępczością młodocianych oraz stworzenia szansy powrotu do społeczeństwa byłych więźniów.
Autor 20 powieści i ponad 30 scenariuszy filmowych; wyreżyserował kilkanaście filmów i telewizyjnych przedstawień teatralnych.
Niektóre filmy:

</doc>
<doc id="55556" url="https://pl.wikipedia.org/wiki?curid=55556" title="Ha-Mossad le-Modiin ule-Tafkidim Meyuhadim">
Ha-Mossad le-Modiin ule-Tafkidim Meyuhadim



</doc>
<doc id="55559" url="https://pl.wikipedia.org/wiki?curid=55559" title="Ahmed Yassin">
Ahmed Yassin



</doc>
<doc id="55562" url="https://pl.wikipedia.org/wiki?curid=55562" title="Yassin">
Yassin



</doc>
<doc id="55564" url="https://pl.wikipedia.org/wiki?curid=55564" title="Roman Czarnomski">
Roman Czarnomski

Roman Aleksander Czarnomski herbu Jastrzębiec, niekiedy zwany Czarnocki (ur. 28 lutego 1800 w Tłuchówku koło Lipna, zm. 28 kwietnia 1892 w Paryżu) – oficer Wojska Polskiego i generał Komuny Paryskiej.
Był prawdopodobnie bliskim krewnym generała Franciszka Czarnomskiego (1783–1855). W 1830 r. był podporucznikiem Pułku 2 Strzelców Konnych Najjaśniejszej Cesarzowej i Królowej Aleksandry w Łowiczu. Uczestniczył w powstaniu listopadowym, gdzie wyróżnił się w bitwie pod Stoczkiem.
W czasie tzw. Wiosny Ludów uczestniczył w powstaniu wielkopolskim 1848 r. (dosłużył się wtedy stopnia majora) i w zrywie badeńskim 1849 r. Działał potem jako oficer turecki (dowódca pułku kozaków osmańskich) w latach 1855–1856 (został wówczas awansowany przez gen. Wł. Zamoyskiego na stopień pułkownika).
Po wybuchu powstania styczniowego powrócił do Polski i był w latach 1863–1864 generalnym organizatorem województwa płockiego. Po upadku powstania zbiegł do Francji, gdzie zaciągnął się do armii Drugiego Cesarstwa. Jako oficer francuski walczył w wojnie francusko-niemieckiej.
W 1871 r. brał udział w tworzeniu Komuny w Paryżu, od której władz otrzymał stopień generała i zadanie organizowania oddziału kawalerii. Był członkiem sztabu gen. W. Wróblewskiego. Po klęsce Komuny Paryskiej został skazany na galery. Po ogłoszonej w 1883 r. amnestii osiadł w Paryżu, gdzie zmarł w 92. roku życia.

</doc>
<doc id="55568" url="https://pl.wikipedia.org/wiki?curid=55568" title="OOB">
OOB



</doc>
<doc id="55569" url="https://pl.wikipedia.org/wiki?curid=55569" title="OdeB">
OdeB



</doc>
<doc id="55570" url="https://pl.wikipedia.org/wiki?curid=55570" title="ODEB">
ODEB



</doc>
<doc id="55571" url="https://pl.wikipedia.org/wiki?curid=55571" title="Order Of Battle">
Order Of Battle



</doc>
<doc id="55572" url="https://pl.wikipedia.org/wiki?curid=55572" title="Order of Battle">
Order of Battle



</doc>
<doc id="55577" url="https://pl.wikipedia.org/wiki?curid=55577" title="Albrecht Meklemburski">
Albrecht Meklemburski

Albrecht Meklemburski szw. "Albrekt av Mecklenburg" (ur. ok. 1338–1340, zm. 31 marca lub 1 kwietnia 1412) – król Szwecji w latach 1364–1389 i książę Meklemburgii od 1386 do swojej śmierci jako Albrecht III.
Życiorys.
Był drugim synem księcia meklemburskiego Albrechta II Wielkiego i jego żony Eufemii, siostry króla Szwecji Magnusa II Erikssona.
W 1364 wybrany królem Szwecji, na co nie zgodziła się większość szlachty. W efekcie siłą zagarnął tron. Wyjątkowo niepopularny władca. Znienawidzony zwłaszcza w Finlandii, po ograniczeniu praw Finów i pozbawieniu szlachty fińskiej majątków. Wprowadził poddaństwo wśród chłopów. W 1374 w Finlandii wybuchło powstanie. Chłopi zabijali nowo zamieszkałą szlachtę (w majątkach zagarniętych przez Albrechta). Powoli tracił kontrolę nad Królestwem Szwecji. Był niepopularny wśród swojego wojska. Spokój przywrócił szwedzki możnowładca Bo Jonsson Grip.
W 1384, dwa lata przed swoją śmiercią Grip spisał testament. Przekazywał w nim wszystkie zamki i zastawy stanom szwedzkim, a zarząd powierzał specjalnej komisji złożonej z możnowładców świeckich i duchownych. Wykonanie tego testamentu stało się bezpośrednią przyczyną konfliktu między królem Albrechtem, który starał się obalić jego postanowienia pod pozorem obrony interesów wdowy po zmarłym, Małgorzaty Dume, i jego poddanymi.
Tak napięta sytuacja doprowadziła do tego, że już w 1387 opozycyjnie nastawieni możnowładcy szwedzcy rozpoczęli negocjacje z królową Danii i Norwegii Małgorzatą I. Doprowadziły one w marcu 1388 roku do podpisania układu w Dalaborg nad jeziorem Wener, w którym poddawali się pod jej protekcję i czynili z niej wykonawczynią testamentu Bo Jonssona Gripa. Oznaczało to jawny bunt przeciw władzy Albrechta. Zakończył się on zwycięstwem opozycji szwedzkiej wspieranej przez wojska duńsko-norweskie nad niemieckimi oddziałami króla w decydującej bitwie pod Falköping (24 lutego 1389), a sam Albrecht dostał się do niewoli.
Kolejne 6 lat spędził uwięziony na zamku Lindholm w Skanii. Dopiero 26 września 1395 zawarto za pośrednictwem Hanzy porozumienie między Albrechtem a Małgorzatą I. W zamian za odzyskanie wolności obiecywał on wypłacenie 60000 grzywien okupu. Hanza w zamian za poręczenie wypłaty w ciągu 3 lat, otrzymywała w zastaw Sztokholm od Albrechta. Jeżeli po upływie okresu poręczenia Małgorzata nie otrzymałaby całości sumy, Hanza miała przekazać jej to miasto.
Albrecht został pochowany w klasztorze cystersów w Doberanie.

</doc>
<doc id="55578" url="https://pl.wikipedia.org/wiki?curid=55578" title="Harry Holt">
Harry Holt

Harry Holt (1911 – 14 kwietnia 2004 w Casselberry, Floryda), amerykański twórca filmów animowanych.
Współpracował z Waltem Disenyem przy produkcji znanych filmów, m.in. "Królewna Śnieżka i siedmiu krasnoludków" i "Lady and the Tramp". Był jednym z głównych projektantów Walt Disney World w Orlando.

</doc>
<doc id="55579" url="https://pl.wikipedia.org/wiki?curid=55579" title="Dagoberto González">
Dagoberto González

Dagoberto González (ur. 1930, zm. 19 kwietnia 2004 w Caracas) – polityk wenezuelski, lider związkowy.
Stał na czele organizacji związkowych – Federacji Związków Handlowych Wenezueli oraz międzynarodowej Konfederacji Robotników Ameryki Łacińskiej. Zasiadał w Kongresie Wenezueli jako senator.

</doc>
<doc id="55584" url="https://pl.wikipedia.org/wiki?curid=55584" title="Dysproporcjonowanie">
Dysproporcjonowanie

Dysproporcjonowanie (dysmutacja) – rodzaj przemiany chemicznej, w której jedno indywiduum chemiczne (pierwiastek, jon lub związek chemiczny) ulega jednoczesnej przemianie chemicznej do dwóch różnych produktów.
Przykłady reakcji dysproporcjonowania:
W biochemii ta reakcja nazywana bywa dysmutacją. Enzymy ją przeprowadzające to dysmutazy (np. dysmutaza ponadtlenkowa), ale inne enzymy także przeprowadzają reakcje dysproporcjonowania (np. katalaza).
Reakcja odwrotna do dysproporcjonowania to komproporcjonowanie lub synproporcjonowanie.

</doc>
<doc id="55587" url="https://pl.wikipedia.org/wiki?curid=55587" title="Marian McCargo">
Marian McCargo

Marian McCargo Bell (ur. 18 marca 1932 w Pittsburghu, zm. 7 kwietnia 2004 w Santa Monica) – amerykańska aktorka i tenisistka.
Studiowała w West Hills College w Bostonie. Występowała m.in. w znanym westernie "Undefeated" (1969) u boku Johna Wayne’a i Rocka Hudsona.
Niektóre inne role:
Była dwukrotnie zamężna, z pierwszego małżeństwa miała czterech synów, w tym aktora Williama Mosesa. Jej drugi mąż, republikański kongresmen Alphonzo Bell, któremu towarzyszyła w licznych kampaniach wyborczych, zmarł trzy tygodnie po jej śmierci.
Nekrolog w „Los Angeles Times” przypisywał jej bogatą karierę tenisową w młodości, m.in. zdobycie Pucharu Wightman i wygraną w 1950 w mistrzostwach USA nad przyszłą wielką mistrzynią Maureen Connolly. Connolly odpadła wówczas jednak z Doris Hart, a nazwiska McCargo nie ma ani na listach reprezentantek USA w Pucharze Wightman, ani nawet w czołowych dziesiątkach amerykańskiego rankingu kobiecego w latach 1948–1970.

</doc>
<doc id="55614" url="https://pl.wikipedia.org/wiki?curid=55614" title="Wojna Wizygotów z Arabami">
Wojna Wizygotów z Arabami



</doc>
<doc id="55618" url="https://pl.wikipedia.org/wiki?curid=55618" title="Paul Wolfowitz">
Paul Wolfowitz

Paul Dundes Wolfowitz (ur. 22 grudnia 1943 w Nowym Jorku) – amerykański polityk, wiceminister obrony Stanów Zjednoczonych, były prezes Banku Światowego (2005–2007).
Życiorys.
Był drugim dzieckiem profesora Jacoba Wolfowitza i Lillian Dundes (polskich Żydów).
Paul Wolfowitz był wykładowcą na Uniwersytecie Yale (jednym z jego studentów był Lewis Libby, późniejszy bliski współpracownik polityczny, którego wtedy poznał). Jest neokonserwatystą znanym ze swoich jastrzębich poglądów oraz gorącym zwolennikiem proizraelskiego nastawienia polityki amerykańskiej. Stał się jednym z głównych architektów wojny w Iraku.
Od 1 czerwca 2005 piastował stanowisko prezesa Banku Światowego. 17 maja 2007 podał się do dymisji, gdy wewnętrzna komisja etyki uznała, że Wolfowitz postąpił nieetycznie, przyznając awans i podwyżkę swojej kochance. 25 czerwca Zarząd Banku Światowego zatwierdził na prezesa jedynego kandydata, Roberta Zoellicka. Objął on urząd 1 lipca.
Doktryna Wolfowitza.
„Doktryna Wolfowitza” to nieoficjalna nazwa nadana dokumentowi "Defense Planning Guidance" z 1992, którego autorami byli Wolfowitz i Libby. Dokument w zamierzeniu nie miał być upubliczniany, ale przedostał się do The New York Times i po opublikowaniu przez tę gazetę jego założeń 8 marca 1992 stał się przedmiotem publicznych kontrowersji.
Choć administracja amerykańska odcinała się od niego, istnieje pogląd, że jest on fundamentem doktryny Busha. Dokument zaleca prowadzenie agresywnej, jednostronnej polityki zagranicznej, włącznie z wojnami prewencyjnymi. Celem takiej polityki miało być zachowanie mocarstwowości przez Stany Zjednoczone.
W 2018 filmie "Vice", w reżyserii Adama McKaya, w postać Wolfowitza wcielił się Eddie Marsan.

</doc>
<doc id="55621" url="https://pl.wikipedia.org/wiki?curid=55621" title="Łukasz Górka (zm. 1573)">
Łukasz Górka (zm. 1573)

Łukasz III Górka herbu Łodzia (ur. około 1533, zm. 23 stycznia 1573) – wojewoda poznański od 1565, wojewoda kaliski od 1563, wojewoda łęczycki od 1558, wojewoda brzeskokujawski od 1554, starosta buski i gnieźnieński, starosta Koła w 1553 roku, starosta Wielenia i Wronek w latach (1551)–1557–1568–(1573), luteranin.
Życiorys.
Był synem Andrzeja I Górki i Barbary z Kurozwęckich. Jego nauczycielami byli Jan z Koźmina i Eustachy Trepka. Swoją działalność na niwie publicznej rozpoczął, wraz z sekretarzem Mateuszem Poleyem, od starań o uruchomienie żeglugi na Warcie. Ten problem sprawił, że utrzymywał bliskie stosunki z książętami pomorskimi, margrabią Janem z Koźmina oraz elektorem brandenburskim, który ustąpił w tej kwestii (prawdopodobnie dlatego, że był zadłużony u Górków).
W 1554 Łukasz III otrzymał kasztelanię, a rok później urząd wojewody brzeskiego. W Poznaniu podejmował u siebie Zofię Jagiellonkę udającą się do przyszłego męża – księcia Brunszwiku. Na prośbę przyjaciela rodu, księcia Albrechta Hohenzollerna, wyekwipował i posłał do Inflant oddział 150 kopijników. W 1558 został wojewodą łęczyckim, w 1563 kaliskim, a w 1565 poznańskim. Jesienią 1570 poseł do niektórych z książąt niemieckich, później, podczas bezkrólewia na zjeździe w Łowiczu w 1572 opowiedział się za wydaleniem Commendoniego, jako zwolennika Habsburgów. Nie zdołał do tego przekonać jednak szlachty ani na zwołanym przez siebie sejmiku w Środzie Wielkopolskiej ani na zjeździe senatorów wielkopolskich w Radziejowie, ani też na zjeździe całej szlachty wielkopolskiej w Kole.
Początkowo był bratem czeskim. W 1554 r. Łukasz Górka wraz z Janem Tomickim kaszt. rogozińskim i Jakubem Ostrorogiem uprowadzili z ratusza w Poznaniu kilku mieszczan skazanych za kacerstwo i uniemożliwili wykonania na nich kary śmierci. Został jednak usunięty ze zboru (ok. 1563) za rozpustę, po tym wydarzeniu przystał do luteran zostając przywódcą tej grupy wyznaniowej w Wielkopolsce. Odebrał tzw. „czynsze wrocławskie” nadane Kościołowi katolickiemu przez swojego dziadka Łukasza II. Następnie wypędził bernardynów z Sierakowa, a kolegiaty w Kórniku i Szamotułach zmienił na luterańskie zbory. W swoim poznańskim pałacu w 1563 również umieścił zbór luterański, a także organizował synody luteran i braci czeskich w 1560, 1566, 1567, 1568 oraz 1580. Mimo wszystko biskup Stanisław Hozjusz liczył, że dzięki bliskim kontaktom Łukasza III z poznańskimi jezuitami uda się przekonać magnata do powrotu na łono kościoła katolickiego. Te liczne kontakty opiekuna protestantów z duchowieństwem katolickim sprawiły, że po jego śmierci krążyła wręcz pogłoska, że konając wołał katolickiego księdza, którego nie dopuściło do jego łoża najbliższe otoczenie magnata. Gdy kapituła poznańskiej katedry nie wyraziła zgody na pochówek w rodzinnym grobowcu znajdującym się w jednej z katedralnych kaplic, jego bracia Andrzej II i Stanisław usiłowali wedrzeć się z trumną do kościoła siłą, lecz zostali odparci. Ostatecznie spoczął w Szamotułach, skąd później przeniesiono go do Kórnika, gdzie spoczywa do dziś. Jego żoną była Halszka (Elżbieta) z Ostroga.
Pochowany w kolegiacie w Kórniku.

</doc>
<doc id="55628" url="https://pl.wikipedia.org/wiki?curid=55628" title="Danae (mitologia)">
Danae (mitologia)

Danae ( Danáē, ) – postać z mitologii greckiej. Córka Akrizjosa, króla Argos i Eurydyki córki Lakedajmona i Sparty.
W związku z przepowiednią, że zginie z ręki wnuka, Akrizjos zamknął Danae w spiżowej komnacie. Jednak za sprawą Zeusa, który przyjął postać złotego deszczu, Danae została matką herosa Perseusza. Król, dowiedziawszy się o tym, kazał zamknąć Danae z Perseuszem w skrzyni i wrzucić do morza. Jednak dzięki pomocy Zeusa matka i dziecko przeżyli. Zostali wyłowieni przez Diktysa, brata tyrana Polidektesa, w pobliżu wyspy Serifos. Według jednej z wersji Diktys zaprowadził Danae do Polidektesa, który poślubił ją. Według innej wersji Polidektes zakochał się w Danae i by uniknąć obecności jej syna, wysłał go po głowę Meduzy. Podczas jego nieobecności Polidektes usiłował uwieść Danae. Po powrocie Perseusz zamienił w kamień Polidektesa za pomocą głowy Meduzy, a jego królestwo oddał w ręce Diktysa. Później zawiózł Danae do Argos do jej matki Eurydyki, a sam udał się na poszukiwanie Akrizjosa.
Według mitu italskiego Danae i Perseusz zostali wyłowieni u wybrzeży Lacjum, gdzie Danae wyszła za Pilumnusa i założyła miasto Ardeę.

</doc>
<doc id="55629" url="https://pl.wikipedia.org/wiki?curid=55629" title="Uriel Górka">
Uriel Górka

Uriel Górka herbu Łodzia (ur. ok. 1435 – zm. 21 stycznia 1498 w Karlowych Warach) – biskup poznański w 1479 roku, kanclerz koronny w latach 1473–1479, scholastyk łęczycki w 1477 roku, kanonik krakowski w 1477 roku, kanonik włocławski w 1470 roku, prepozyt gnieźnieński w latach 1468–1479, prepozyt poznański w 1454 roku, kanonik gnieźnieńskiej kapituły katedralnej od 1453 roku, kanonik poznański w latach 1449–1465, kustosz łęczycki w 1449 roku, starosta Drahimia przed 1493 rokiem, starosta Pobiedzisk w latach 1475–1498, starosta Wałcza w latach 1493-(1498).
Życiorys.
Syn Łukasza I i Katarzyny Szamotulskiej. Już jako dziecko został przeznaczony do stanu duchownego. Pomimo słabego zdrowia do 1453 studiował na Akademii Krakowskiej, a następnie we Włoszech i Niemczech, aby ponownie podjąć studia w Bolonii (w 1463). Ojciec postarał się dla niego o liczne prebendy kościelne: w 1449 został kanonikiem poznańskim, w 1453 gnieźnieńskim i łęczyckim, w 1467 płockim, sandomierskim i krakowskim. W 1454 otrzymał prepozyturę poznańską, a w 1468 gnieźnieńską. Taka kumulacja godności w ręku jednej osoby wymagała specjalnego zezwolenia Kurii Rzymskiej.
W 1473 dzięki poparciu ojca otrzymał kanclerstwo koronne, pomimo że dotychczas nie pracował w królewskiej kancelarii. W 1478 przebywał w Rzymie jako poseł królewski. Podczas tego pobytu uzyskał od papieża urząd kolektora opłat papieskich na archidiecezję gnieźnieńską, który sprawował prawdopodobnie do 1486. W tym okresie nawiązał liczne stosunki z domami bankierskimi Europy Zachodniej, a zwłaszcza norymberskimi, oraz mieszczaństwem polskim i włoskim w polskich miastach. W latach 1473–1474 był administratorem archidiecezji gnieźnieńskiej i sprawując tę funkcję na żądanie króla zwołał do Łęczycy synod prowincjonalny, który ustalił powinności płatnicze kleru wobec państwa.
Po śmierci w 1479 Andrzeja Bnińskiego objął obiecane mu biskupstwo poznańskie, rezygnując jednocześnie z urzędu kanclerza koronnego. Okres jego urzędowania na tronie biskupim w Poznaniu jest słabo udokumentowany, wiadomo jednak, że sprawował mecenat nad artystami. Sprowadził również płyty z zakładu Vischera na groby swój i ojca. Zamówił też serwis w zakładzie Albrechta Dürera.
Był świadkiem wydania przywileju piotrkowskiego w 1496 roku.
W swoich dobrach próbował hodowli winorośli. Jego jedynym spadkobiercą był bratanek, Łukasz II Górka. Zmarł podczas pobytu kuracyjnego w Karlovych Varach w dniu 21 stycznia 1498.

</doc>
<doc id="55631" url="https://pl.wikipedia.org/wiki?curid=55631" title="Humphrey Searle">
Humphrey Searle

Humphrey Searle (ur. 26 sierpnia 1915 w Oksfordzie, zm. 12 maja 1982 w Londynie) – brytyjski kompozytor i teoretyk muzyki.
Był uczniem Antona von Weberna, tworzył m.in. opery, balety i symfonie.

</doc>
<doc id="55632" url="https://pl.wikipedia.org/wiki?curid=55632" title="Siewieromorsk">
Siewieromorsk

Siewieromorsk – miasto zamknięte w północnej części Rosji (obwód murmański). 50 076 mieszkańców (2010). Założone na początku XX wieku jako Wajenga (Ваенга).
Miasto leży na półwyspie Kolskim nad Morzem Barentsa. Jest główną bazą Floty Północnej rosyjskiej marynarki wojennej.
W mieście rozwinął się przemysł spożywczy.
Katastrofa.
13 maja (według innych źródeł 17 maja) 1984 roku, w leżącym na obrzeżach Siewieromorska, głównym składzie amunicji radzieckiej Floty Północnej Okolnaja, doszło do eksplozji.
Naciskane o jakiekolwiek wiadomości radzieckie władze, nie udzieliły żadnych informacji. Żadne doniesienia na ten temat nie pojawiły się również w sowieckich mediach. Amerykańscy dyplomaci i attachés wojskowi dowiedzieli się o wypadku z otrzymanych z Waszyngtonu raportów i nie dysponowali informacjami z żadnego niezależnego źródła.
Z zebranych na podstawie danych satelitarnych, relacji przebywających w rejonie zdarzenia podróżnych oraz innych źródeł wynika, że w serii potężnych eksplozji zniszczone zostały wielkie ilości amunicji, składowanej w głównym magazynie sowieckiej Floty Północnej. Według doniesień, w katastrofie zginęło od 200 do 300 osób, w dużej części członków personelu technicznego, wysyłanych do akcji ratunkowej polegającej na rozbrajaniu i unieszkodliwianiu zagrożonej eksplozją amunicji, wśród wywołanych wybuchami pożarów. Zabiegi te zakończyły się niepowodzeniem, doprowadzając do trwających wiele godzin „łańcuchowych” eksplozji składowanych pocisków, przechowywanych w zbyt wielkich ilościach, zbyt blisko siebie.
Według amerykańskiego czasopisma Jane’s Defence Weekly, była to największa katastrofa, jaka zdarzyła się w sowieckiej flocie od czasów II wojny światowej. Poziom strat, zniszczonych w eksplozjach pocisków i amunicji był tak wysoki, że przez następne pół roku sowiecka flota przestała się liczyć jako realna siła bojowa.
Według szacunkowych danych w trakcie zdarzenia zostało zniszczonych 580 z 900 znajdujących się w posiadaniu floty rakiet ziemia-powietrze SA-N-1 i SA-N-3 oraz prawie 320 z 400 zdolnych do przenoszenia ładunków nuklearnych pocisków SS-N-3 i SS-N-12.
Mimo podejrzeń, że wśród wybuchających pocisków mogła się znajdować amunicja nuklearna, w wyniku przeprowadzonych badań nie stwierdzono występowania promieniowania radioaktywnego ani żadnych śladów wybuchu atomowego.
Cytowane przez NASA sowieckie źródła podawały, że przyczyną katastrofy było „oświetlenie” składów wiązką promieni radaru pozahoryzontalnego (OTH). Według innych przyczyną katastrofy było zaprószenie ognia od nieostrożnie wyrzuconego niedopałka papierosa.
Odniesienia religijne.
Niektórzy autorzy katoliccy wskazują na zbieżność jednej z podawanych dat katastrofy (13 maja 1984 r.) z rocznicą objawień fatimskich oraz nieodległym czasowo wydarzeniem - oddaniem Rosji Niepokalanemu Sercu Maryi przez papieża Jana Pawła II, zgodnie z życzeniem Maryi wyrażonym w przedmiotowych objawieniach.

</doc>
<doc id="55633" url="https://pl.wikipedia.org/wiki?curid=55633" title="Maciej Krakowski">
Maciej Krakowski

Maciej Romuald Krakowski (ur. 7 grudnia 1924 w Pabianicach, zm. 28 kwietnia 2004) – polski elektrotechnik, profesor Politechniki Łódzkiej, oficer.
Życiorys.
W czasie wojny wiosną 1944 roku wstąpił do partyzantki, gdzie brał czynny udział w walkach w rejonie Garwolina. We wrześniu 1944 wstąpił do Wojska Polskiego i ukończył podchorążówkę piechoty uzyskując stopień podchorążego.
Po zakończeniu wojny, gdy w 1945 roku powstawała Politechnika Łódzka, na własną prośbę wystąpił z wojska, aby rozpocząć studia na Wydziale Elektrycznym, które ukończył w 1951 roku ze specjalnością Maszyny i Transformatory. W 1950 roku rozpoczął pracę w Zakładzie Podstaw Elektrotechniki jako zastępca asystenta.
W 1956 roku uzyskał stopień doktora nauk technicznych i w tym samym czasie rozpoczął samodzielne studia matematyczne, publikują oprócz artykułów z elektrotechniki teoretycznej prace w czasopismach matematycznych, głównie w „Zastosowaniach matematyki”. W 1959 został przyznany mu tytuł docent, w 1972 roku profesora nadzwyczajnego, a w 1983 roku profesora zwyczajnego.
Do 1978 roku związany był z Wydziałem Elektryczny PŁ, pracując w latach 1965–1970 jako kierownik w Zakładzie (następnie Katedrze) Podstaw Elektrotechniki PŁ, a następnie w Instytucie Podstaw Elektrotechniki pełniąc funkcję kierownika zespołu dydaktycznego Elektrotechniki Teoretycznej i zespołu naukowo-badawczego Teorii Pola elektromagnetycznego. W 1978 roku przeszedł do Ośrodka Elektronicznej Techniki Obliczeniowej, przekształconego w 1980 roku w Instytut Informatyki PŁ, gdzie w latach 1983 – 1987 pełnił funkcję zastępcy kierownika.
Specjalizował się w teorii pola elektromagnetycznego w środowiskach przewodzących – początkowo była to analiza zjawisk w obwodach ziemnopowrotnych, która została podsumowana w unikatowej monografii „Obwody ziemnopowrotne”. Ponadto jego zainteresowania naukowo-badawcze obejmowała analiza prądów wirowych i strat wiroprądowych w ciałach przewodzących oraz zastosowania nowych metod obliczeniowych w tych dziedzinach.
Autor około 100 prac, m.in. „Obwody ziemnopowrotne” (1979), „Elektrotechnika teoretyczna” (1979, dwie części: „Obwody liniowe i nieliniowe” i „Pole elektromagnetyczne”) oraz dziesięciu skryptów. Wypromował 13 doktorów.
W latach 1964–1966 pełnił funkcje prodziekana ds. studenckich na Wydziale Elektrycznym PŁ, w latach 1987–1991 prodziekana Wydziału Fizyki Technicznej, Informatyki i Matematyki Stosowanej PŁ.
Członek Polskiego Towarzystwa Elektrotechniki Teoretycznej i Stosowanej oraz Polskiego Towarzystwa Cybernetycznego. Odznaczony m.in. Krzyżem Kawalerskim Orderu Odrodzenia Polski, laureat nagród resortowych.

</doc>
<doc id="55635" url="https://pl.wikipedia.org/wiki?curid=55635" title="Aleksander Gutsze">
Aleksander Gutsze

Aleksander Romuald Gutsze (ur. 26 września 1933, zm. 28 kwietnia 2004) – polski fizyk. Specjalizował się w fizyce doświadczalnej, radiospektroskopii fizykochemii powierzchni oraz radiospektroskopii układów biologicznych.
Życiorys.
Był profesorem Akademii Medycznej im. Ludwika Rydygiera w Bydgoszczy, kierownikiem Katedry i Zakładu Biofizyki tej uczelni oraz wielokrotnym dziekanem Wydziału Farmaceutycznego.
Odznaczenia.
Odznaczony Krzyżem Oficerskim Orderu Odrodzenia Polski (2001).

</doc>
<doc id="55640" url="https://pl.wikipedia.org/wiki?curid=55640" title="Armata uniwersalna">
Armata uniwersalna



</doc>
<doc id="55641" url="https://pl.wikipedia.org/wiki?curid=55641" title="Niszczyciele rakietowe typu Charles F. Adams">
Niszczyciele rakietowe typu Charles F. Adams

Niszczyciele rakietowe typu Charles F. Adams – amerykańskie niszczyciele rakietowe, które zaczęły wchodzić do służby w roku 1960. Zbudowano 23 jednostki tego typu dla US Navy, ponadto trzy zmodyfikowane dla Niemiec i trzy dla Australii. Były to pierwsze okręty na świecie zaprojektowane od początku jako niszczyciele rakietowe.
Historia.
Impulsem dla powstania tych jednostek było opracowanie systemu rakietowego woda-powietrze Tartar, o mniejszych wymiarach, niż poprzedni Terrier, co umożliwiło jego instalację na okrętach wyporności ok. 3000 ton. Pierwsze okręty należące do nowej klasy niszczyciela rakietowego zaprojektowano na bazie zmodyfikowanych planów dużych niszczycieli klasycznych typu Forrest Sherman. Budowę okrętów autoryzowano w 1957 roku. 16 czerwca 1958 położono stępkę pod pierwszy okręt, nazwany „Charles F. Adams” (oznaczenie DDG-2), który dał nazwę całej serii.
Począwszy od 1958 roku zbudowano 29 okrętów tego typu, z czego 23 dla marynarki wojennej USA (US Navy), 3 dla marynarki australijskiej i 3 dla marynarki RFN. Okręty niemieckie i australijskie różniły się nieco szczegółami i wyposażeniem elektronicznym. W marynarce amerykańskiej pierwszy okręt USS „Charles F. Adams” (DDG-2) wszedł do służby 10 września 1960, ostatnie okręty serii w 1964. Od 1965 wchodziły do służby jednostki australijskie (nazywane też typem Perth), a w latach 1969 – 1970 niemieckie (nazywane też typem Lütjens).
Głównymi epizodami służby niszczycieli tego typu była blokada Kuby podczas kryzysu kubańskiego w 1962 i udział w
wojnie wietnamskiej (1964-1972). Kilka z nich służyło jeszcze podczas wojny w Zatoce Perskiej w 1991, aczkolwiek nie biorąc udziału w walce.
W latach 80. okręty tego typu zaczęto wycofywać z marynarki amerykańskiej, niewielką ich część wówczas zmodernizowano. Modernizacjom poddano też okręty australijskie i niemieckie. Ostatni niszczyciel tego typu USS „Goldsborough” wycofano z US Navy 29 kwietnia 1993. Australijskie niszczyciele zostały wycofane ze służby w latach 1999-2001, a niemieckie do 2003. W 1992, 4 amerykańskie niszczyciele zostały przekazane Grecji. 3 z nich już wycofano, natomiast ostatni „Kimon” (ex- USS „Semmes”) był ostatnim niszczycielem typu Charles F. Adams pozostającym w służbie do czerwca 2004 r.
Obecnie trwają starania w celu przekształcenia pierwszego okrętu tej
klasy (DDG-2) w okręt muzeum.

</doc>
<doc id="55644" url="https://pl.wikipedia.org/wiki?curid=55644" title="A piacere">
A piacere

A piacere (wł. "dowolnie", "swobodnie", "według upodobania"; wym. a piaczere; także: a piacimento, a piatschere, a piatschiménto) – termin muzyczny, tekstowy element notacji muzycznej będący oznaczeniem i wskazówką wykonawczą, zezwalającą (a nawet nakazującą) wykonawcy na duże odstępstwa od określonych w zapisie nutowym tempa oraz (rzadziej) rytmu, zgodnie ze swoim gustem.

</doc>
<doc id="55645" url="https://pl.wikipedia.org/wiki?curid=55645" title="Słuch absolutny">
Słuch absolutny

Słuch absolutny, słuch doskonały – umiejętność zapamiętywania wysokości dźwięków pozwalająca na rozpoznawanie ich bez odwoływania się do dźwięku wzorcowego.
Słuch absolutny bywa korzystny w zawodzie muzyka, zwłaszcza u grających na instrumentach smyczkowych oraz stroicieli fortepianów. Badania przeprowadzone przez naukowców pod kierunkiem dr. Keitha Schneidera sugerują, że za słuch absolutny odpowiadają określone geny. Posiadaczami słuchu absolutnego byli prawdopodobnie Mozart i Beethoven.

</doc>
<doc id="55646" url="https://pl.wikipedia.org/wiki?curid=55646" title="Morze, nasze morze">
Morze, nasze morze

Morze, nasze morze – polska pieśń hymniczna, znana również pod tytułami „Marynarka Wojenna” lub „Chociaż każdy z nas jest młody”.
Słowa i melodię napisał na przełomie lat 20. i 30. XX w., oficer oświatowy WP – kpt. Adam Kowalski (1896–1947).
Jej powstanie związane było z tworzeniem Polskiej Marynarki Wojennej, budową miasta i portu Gdynia.
Trafność tekstu oddającego uczucia i stosunek społeczeństwa polskiego do tej kwestii, a z czasem coraz bardziej zaostrzające się stosunki polsko-niemieckie spowodowały, że pieśń nabrała nowych znaczeń. W połączeniu z żywą, łatwo wpadającą melodią pieśń szybko stała się niezwykle popularna i często wykonywana podczas najprzeróżniejszych polskich uroczystości patriotyczno-narodowych, szczególnie w końcu lat 30.
Dziś można ją usłyszeć w wersji zmodyfikowanej po II wojnie światowej, podkreślającej pośrednio znaczne wydłużenie granicy morskiej Polski (z ok. 140 do ok. 440 km), którego symbolem stał się „polski” Gdańsk („nie odbierze Gdyni nam” – „nie odbierze Gdańska nam”), co miało szczególne znaczenie do grudnia 1970 r., kiedy to ówczesna Niemiecka Republika Federalna uznała nienaruszalność polskich granic ustanowionych po II wojnie.
Pieśń „Morze, nasze morze” jest dziś głównym utworem marszowym Orkiestry Reprezentacyjnej Polskiej Marynarki Wojennej, wykonywanym podczas oficjalnych uroczystości oraz na jej koncertach i pokazach musztry paradnej.
Znana i wykonywana jest jej lokalna, nawiązująca do miejsca powstania, wersja 8 Flotylli Obrony Wybrzeża stacjonującej w Świnoujściu. Zamiast „nie odbierze Gdańska nam” śpiewają tam – „nie odbierze Wyspy nam”, co również u zarania jej powstania miała związek z nieporozumieniami polsko-niemieckim w sprawie przebiegu granicy pomiędzy tymi państwami w tym rejonie.

</doc>
<doc id="55647" url="https://pl.wikipedia.org/wiki?curid=55647" title="Xmms">
Xmms



</doc>
<doc id="55648" url="https://pl.wikipedia.org/wiki?curid=55648" title="Lorem ipsum">
Lorem ipsum

Lorem ipsum – tekst składający się z łacińskich i quasi-łacińskich wyrazów, mający korzenie w klasycznej łacinie, wzorowany na fragmencie traktatu Cycerona „O granicach dobra i zła” ("De finibus bonorum et malorum") napisanego w 45 p.n.e. Tekst jest stosowany do demonstracji krojów pisma (czcionek, fontów), kompozycji kolumny itp. Po raz pierwszy został użyty przez nieznanego drukarza w XVI wieku.
Tekst w obcym języku pozwala skoncentrować uwagę na wizualnych aspektach tekstu, a nie jego znaczeniu.
W łacinie niektóre z często występujących w językach nowożytnych liter używane były sporadycznie (k, z), bądź nie było ich wcale (w, j), stąd niektóre wariacje tego tekstu mogą zawierać także wyrazy z tymi literami, aby również i one były zademonstrowane.
Fragment używany do demonstracji tekstu:
Wersja oryginalna.
Oryginalna wersja tekstu Cycerona z pogrubionymi fragmentami używanymi do demonstracji tekstu:

</doc>
<doc id="55649" url="https://pl.wikipedia.org/wiki?curid=55649" title="Rakietotorpeda">
Rakietotorpeda

Rakietotorpeda – system uzbrojenia okrętów służący do zwalczania okrętów podwodnych. W jego skład wchodzi rakieta przenosząca torpedę.
Po wystrzeleniu z okrętu, rakietotorpeda napędzana silnikiem rakietowym leci na żądaną odległość, gdzie wpada do wody i uwalnia torpedę. Torpeda następnie poszukuje okrętu podwodnego i samonaprowadza się na niego. Zależnie od typu, rakietotorpeda po wystrzeleniu leci torem balistycznym (np. ASROC) lub jako pocisk skrzydlaty (np. Ikara, Malafon). Część rakietotorped zamiast torpedy może przenosić atomową bombę głębinową. 
Rakietotorpedy stanowią uzbrojenie części niszczycieli, fregat i krążowników rakietowych (profil lotu woda - głębina wodna) oraz części okrętów podwodnych (głębina wodna - głębina wodna). Rakietotorpedy stanowiące uzbrojenie okrętów podwodnych wystrzeliwane są spod wody nad powierzchnię, po czym po przeleceniu zadanej odległości ponownie wpadają do wody. 
Rakietotorpeda umożliwia zwalczanie okrętów podwodnych na większych odległościach niż klasyczne torpedy lub miotacze bomb głębinowych - kilkanaście do kilkudziesięciu kilometrów od okrętu. Jest przy tym znacznie szybsza, co minimalizuje ryzyko, że wykryty okręt podwodny zdoła zmienić pozycję. Na współczesnych okrętach podobnymi możliwościami dysponują jeszcze śmigłowce pokładowe - dlatego rakietotorpedy jako broń rozpowszechniły się jedynie w średnim stopniu i nie we wszystkich marynarkach. 
Najpowszechniej używanymi na okrętach nawodnych rakietotorpedami są amerykańskie ASROC, wystrzeliwane na starszych okrętach z ośmioprowadnicowej wyrzutni kontenerowej, na nowszych - z uniwersalnych wyrzutni dla pocisków przeciwlotniczych Standard, w tym pionowych wyrzutni VLS. Część rakietorped (zwłaszcza dla okrętów podwodnych) może być wystrzeliwana ze zwykłych wyrzutni torpedowych. 
Główne typy rakietotorped dla okrętów nawodnych (chyba że zaznaczono inaczej; w nawiasie data wejścia systemu do służby):

</doc>
<doc id="55651" url="https://pl.wikipedia.org/wiki?curid=55651" title="Hymn do Bałtyku">
Hymn do Bałtyku

"Hymn do Bałtyku" – polska pieśń hymniczna poświęcona Morzu Bałtyckiemu.
Utwór powstał w 1919, w związku z odzyskaniem przez Polskę niepodległości i uzyskaniem otwartego dostępu do morza - Bałtyku. Autorem słów jest Stanisław Rybka-Marius, natomiast melodię napisał Feliks Nowowiejski. Hymn odgrywa ważną rolę w tradycji polskiej Marynarki Wojennej. Jest jedną z najważniejszych pieśni na Wybrzeżu, wykonywaną zazwyczaj podczas ważnych uroczystości państwowych i wojskowych.

</doc>
<doc id="55653" url="https://pl.wikipedia.org/wiki?curid=55653" title="Ustawa o Nowej Fundlandii">
Ustawa o Nowej Fundlandii

Ustawa o Nowej Fundlandii – "An Act to confirm and give effect to Terms of Union agreed between Canada and Newfoundland" lub w skrócie "Newfoundland Act" – ustawa uchwalona przez Parlament Kanady 23 marca 1949 r. i zatwierdzona przez króla Jerzego VI. Ustawa o Nowej Fundlandii uchwalała przystąpienie Nowej Fundlandii do Konfederacji Kanady oraz określała tego warunki. Ustawa weszła w życie 1 lipca 1949 r.
Ustawa zawierała 50 artykułów i załącznik określający granice okręgów wyborczych.
Pod dokumentem podpisali się:
Ze strony Kanady: Louis St. Laurent, Brooke Claxton.
Ze strony Nowej Fundlandii: Albert Walsh, Frederick Gordon Bradley, Philip Gruchy, John McVoy, Joseph Smallwood, Gordon Winter.

</doc>
<doc id="55655" url="https://pl.wikipedia.org/wiki?curid=55655" title="Stocznia Schichaua w Gdańsku">
Stocznia Schichaua w Gdańsku

F. Schichau GmbH (niem. "Schichau-Werft Danzig") – stocznia w Gdańsku, funkcjonująca w latach 1891-1945, założona przez Ferdinanda Schichaua. Była jedną z najważniejszych stoczni budujących okręty w Niemczech. Powstawały w niej statki oceaniczne, okręty wojenne i wielkie statki pasażerskie.
Historia.
Niemiecki przemysłowiec Ferdinand Schichau (1814-1896) utworzył w 1854 stocznię w Elblągu. Ponieważ stocznia dobrze prosperowała, ale w miarę rozwoju zakładu położenie Elbląga nad rzeką stało się przeszkodą, tamującą możliwość budowy większych statków i okrętów, Schichau zdecydował otworzyć filię swojego przedsiębiorstwa w Gdańsku. 14 lutego 1889 zakupił w Gdańsku teren o powierzchni 50 ha, w sąsiedztwie Stoczni Cesarskiej i linii kolejowej. Nierówny i bagnisty teren wymagał niwelacji, podwyższenia i umocnienia. W 1890 Schichau przystąpił do budowy zakładu, która szła sprawnie. W pierwszym etapie wybudowano dwie pochylnie i basen wyposażeniowy, później zakład się rozwinął. Stocznia kooperowała z zakładem elbląskim. Już w 1891 wyposażono w stoczni kadłub torpedowca "Pelican" dla Austro-Węgier, zbudowany w Elblągu.
Stocznia w Gdańsku oficjalnie rozpoczęła działalność w styczniu 1892. Pierwszym okrętem zbudowanym w niej od początku była korweta "Gefion" dla marynarki Niemiec, zwodowana 
w obecności cesarza Wilhelma II 31 maja 1893.
Stocznia szybko zyskała liczne zamówienia Marynarki Cesarskiej na okręty oraz armatorów prywatnych na duże statki handlowe. Od 1903 budowano też na eksport – głównie dla Rosji i państw skandynawskich. Na jej korzyść działała tania siła robocza na wschodzie ówczesnych Niemiec. W efekcie, przedsiębiorstwo Schichaua stało się na przełomie XIX i XX w. największą niemiecką stocznią prywatną, obok Germaniawerft Kruppa w Kilonii.
Jako pierwsze duże okręty zbudowano pancerniki "Kaiser Barbarossa" i "Wettin". W 1908 wodowano krążownik lekki "Kolberg", jako pierwszy okręt napędzany turbinami parowymi zbudowanymi przez przedsiębiorstwo Schichaua. W 1915 zwodowano największy okręt tam zbudowany – drednot "Baden" (wyporność 32.200 ton). W 1917 zwodowano kadłub jeszcze większego krążownika liniowego "Graf Spee" (35.300 t), który jednak nie został ukończony.
W 1905 na terenie stoczni stanął żuraw pływający "Długi Henryk" z charakterystycznym, mocno zakrzywionym ramieniem. W styczniu 1914 przy basenie wyposażeniowym stoczni stanął wielki, charakterystyczny dźwig, zwany "młotowym", o wysokości 60 metrów i nośności 250 ton. Umożliwiał on przenoszenie na budowany statek dużych elementów i stał się charakterystycznym elementem panoramy miasta. Po zakończeniu działań wojennych na terenie Gdańska, w marcu 1945, dźwig został pocięty przez Rosjan i wywieziony do nieznanego miejsca.
Po I wojnie światowej stocznia znalazła się na terenie Wolnego Miasta Gdańska, co pociągnęło zerwanie ścisłych więzi z zakładem w Elblągu. Zakaz budowy okrętów w Gdańsku oraz upadek rynku rosyjskiego źle wpłynęły na sytuację stoczni, lecz przetrwała ona, budując statki handlowe. W 1922 ukończono dla Wielkiej Brytanii statek pasażerski "Columbus", wodowany jeszcze w 1913, będący największym statkiem zbudowanym w Gdańsku (33.526 BRT, służył następnie jako "Homeric". Drugi statek bliźniaczy, zwodowany w 1922, także pod nazwą "Columbus", był przez kilka lat największym statkiem niemieckim.
Pod koniec lat 20. produkcja zaczęła wzrastać. Z powodu niewykorzystanych jednak w pełni mocy, stocznia zajmowała się też remontami. Z powodu zakazu budowy okrętów, budowała jedynie pod koniec lat 30. jednostki pomocnicze dla niemieckiej marynarki Kriegsmarine, m.in. okręty zaopatrzeniowe.
Po wybuchu II wojny światowej i wcieleniu Gdańska do Niemiec w 1939, stocznia stała się jednym z głównych ośrodków produkcji okrętów podwodnych. Do czasu zdobycia miasta przez armię radziecką w stoczni zbudowano 64 U-Booty typu "VII" i 30 typu "XXI" (licząc te, które zostały wcielone do Kriegsmarine).
Prawdopodobnie stocznia przetrwała wojnę w dobrym stanie, ale potem jej wyposażenie zostało w całości wywiezione do ZSRR.
Po II wojnie światowej Gdańsk został włączony do Polski, jednak dawna stocznia Schichaua została oficjalnie przekazana Polsce przez Rosjan (bez wyposażenia) dopiero 26 lipca 1945. Została przejęta przez państwo i połączona z sąsiadującą dawną państwową Stocznią Cesarską w Stocznię Gdańską. Obecna brama nr 3 Stoczni Gdańskiej jest dawną główną bramą Stoczni Schichaua, a tzw. basen Konopnickiej jest pierwszym basenem wyposażeniowym stoczni Schichaua.

</doc>
<doc id="55659" url="https://pl.wikipedia.org/wiki?curid=55659" title="Tikál">
Tikál

Tikál, Tical – ruiny miasta Majów położone na terenie Gwatemali w departamencie Petén, w gminie San Andrés, na północny wschód od jeziora Petén Itzá. 
W 1979 stanowisko archeologiczne w Tikál wraz z otaczającym je parkiem narodowym zostało wpisane na listę światowego dziedzictwa UNESCO.
Położenie.
Tikál leży w północnej Gwatemali, w departamencie Petén, w gminie San Andrés, 30 km na północ od jeziora Petén Itzá. Ok. 20 km na północ od Tikál leżało mniejsze miasto Uaxactún.
Nazwa.
Według amerykańskiego archeologa Williama R. Coe (1920–2009) „Tikál” to tradycyjna nazwa ruin miasta bez konkretnego znaczenia. Według niemieckiego odkrywcy Teoberto Malera (1842–1917) „Tikál” znaczy „miejsce, gdzie słychać głosy duchów”. W języku maya „ti” znaczy „miejsce” a „k'al” znaczy „duchy”.
Według jednych badaczy oryginalny glif oznaczający nazwę miasta przedstawia zawiązany tobołek – ciężar Bogów, symbol czasu i jest interpretowany jako symbol 20-letniego okresu Kʼatun – w Tikál wzniesiono wiele kompleksów bliźniaczych piramid w odstępach 20 lat, w tym by uczcić koniec Kʼatun. To w zestawieniu z „ti” i „k'al” zrodziło tłumaczenie „miejsce odliczania Kʼatun”. 
Według innego badacza Davida Stuarta, glif ukazuje upięte włosy – „mutul” (pol. „kwiat”).
Historia.
Ślady pierwszego osadnictwa w Tikál pochodzą z ok. 600 roku p.n.e. a pierwszych budowli z ok. 300 roku p.n.e.
Miasto zostało założone w początkowym okresie klasycznym, w III wieku i wykształciło się jako największy ośrodek Majów w okresie 300–900 n.e. 
Pierwotne centrum kulturowe znajdowało się pod silnymi wpływami Teotihuacán (do ok. 400 roku). W tym okresie rozpoczęto wznoszenie w mieście pierwszych piramid w stylu talud-tablero. Okres największego rozkwitu przypada na VII–VIII wiek. W IX w. miasto zostało opuszczone. Ostatnia datowana stela pochodzi z 889 roku. 
W okresie największej świetności miasto miało ok. 60 tys. mieszkańców, a tereny rolnicze wokół ośrodka zamieszkiwało ok. 30 tys. osób. Władcy Tikál pochodzili z jednej dynastii – na przestrzeni wieków odnotowano ich 39. 
Prace archeologiczne.
Ukryte w dżungli ruiny zostały odkryte pod koniec XVII w. przez hiszpańskich misjonarzy. Pierwsza naukowa ekspedycja została zorganizowana przez rząd Gwatemali w 1848 roku pod kierownictwem Modesto Méndeza, komisarza Petén i przy udziale gubernatora Petén Ambrosio Tuta i artysty Eusebio Lary. Sprawozdanie w wyprawy ukazało się w Niemczech w 1853 roku. 
Badania archeologiczne były prowadzone już w XIX w. – w Tikál pracowali m.in. Gustav Bernoulli (1834–1878), Alfred Percival Maudslay (1850–1931), Teoberto Maler (1842–1917), Alfred Tozzer (1877–1954), Raymond Merwin (1881–1928) i Sylvanus Morley (1883–1948). Systematyczne wykopaliska prowadzono w latach 1952–1970 i w roku 1980. 
W latach 1956–1967 prace prowadzone przez muzeum uniwersyteckie Uniwersytetu Pensylwanii – „Projekt Tikál” – pozwoliły na zmapowanie terenu.
Stanowisko archeologiczne w Tikál.
Badania pozwoliły na odkrycie sześciu wysokich piramid schodkowych ze wzniesionymi na nich świątyniami i innych grup budowli połączonych ze sobą drogami procesyjnymi. Wśród nich odkryto liczne stele upamiętniające kolejnych władców Tikál. Powierzchnia centrum Tikál wynosi 16 km² z ok. 3000 obiektami, m.in. 3 akropolami, 5 traktami sacbé, 9 rezerwuarami, boiskiem, licznymi świątyniami, pałacami, rezydencjami i 200 pomnikami. Wokół miasta na obszarze ok. 60 km² odkryto pozostałości domów mieszkalnych i gospodarstw rolnych.
W centrum miasta, przy Wielkim Placu znajdują się ruiny dwóch świątyń zwanych świątynią I i świątynią II oraz zabudowania Akropolu Północnego i Akropolu Centralnego. 
Świątynia I o wysokości ok. 45 m nazywana jest także Świątynią Wielkiego Jaguara, zlokalizowana została po wschodniej stronie, z którą sąsiaduje Plac Wschodni. Po stronie zachodniej znajduje się nieco niższa, o wysokości ok. 42 m świątynia II – najbardziej całościowo odrestaurowany obiekt tego typu w Tikál. Czas ich powstania określany jest na ok. 700 rok. 
Akropol Północny skrywa pozostałości stu budowli wznoszonych jedna na drugiej. Ruiny oznaczone 5D–22 zdobią rzeźbione maski. 
Akropol Centralny to ruiny wielu budowli, przede wszystkim pałacowych, skupionych wokół niewielkich dziedzińców. Na Pałacu Malera (5D–65) odkryto malunki. Obiekt 5D–43 – platforma ze świątynią – w północno-wschodniej części akropolu to jedyna w pełni odrestaurowana tego budowla tego tyou w Tikál.
Na północny wschód od Akropolu Centralnego wznosi się kompleks F.
Między Akropolem Centralnym a świątynią I leży niewielkie, odrestaurowane boisko. Na południe od Akropolu Centralnego znajduje się świątynia V.
W pobliżu Akropolu Centralnego, na południowo-zachodnim krańcu znajdują się Plac Zaginionego Świata ("Mundo Perdido") oraz Plac Siedmiu Świątyń. 
Na północ od Placu Zaginionego Świata leżą ruiny dwupiętrowego Pałacu Nietoperza, zwanego także Pałacem Okien, oraz świątyni III z ok. 810 roku. 
Na zachód od Pałacu Nietoperza znajduje się kompleks N, datowany na ok. 711 rok, gdzie znaleziono dobrze zachowaną stelę 16 i ołtarz 5.
Na zachód od centrum wznosi się ruina najwyższej, mierzącej 65 m (najwyższa w Nowym Świecie)), piramidy ze świątynią IV zwaną też Świątynią Dwugłowego Węża. Czas jej powstania określa się na ok. 741 rok. 
Na północy leży kompleks H z ruinami kilku świątyń oraz kompleks P z ok. 751 roku, gdzie znaleziono stelę 20 i ołtarz 8. Między kompleksem H a Wielkim Placem znajduje się kompleks O, zaś między kompleksem H a kompleksem F leżą kompleksy R (ok. 790 roku) i Q (ok. 771 roku) z piramidami bliźniaczymi. 
Na południowy wschód od Wielkiego Placu leży kompleks G z pozstałościami budowli z 29 komnatami.
Na południowy wschód od kompleksu G znajduje się świątynia VI (Tikál), nazywana Świątynią Inskrypcji z uwagi na umieszczenie w jej centralnej części dachu długiego napisu. Czas jej powstania określany jest na ok. 766 rok. 
Poszczególne grupy budowli połączone są ze sobą drogami procesyjnymi:
Pod ruinami mogą znajdować się struktury starsze o 10 tys. lat.
W 1979 stanowisko archeologiczne w Tikál wraz z otaczającym je parkiem narodowym zostało wpisane na listę światowego dziedzictwa UNESCO.

</doc>
<doc id="55660" url="https://pl.wikipedia.org/wiki?curid=55660" title="Teotihuacan">
Teotihuacan



</doc>
<doc id="55665" url="https://pl.wikipedia.org/wiki?curid=55665" title="Ekspansja dna oceanicznego">
Ekspansja dna oceanicznego

 
Ekspansja dna oceanicznego (spreading) w geologii – proces rozrastania się dna oceanicznego w rejonie grzbietu śródoceanicznego.
Rozrost dna oceanicznego.
W miejscu gdzie przebiega grzbiet oceaniczny, występuje "strefa spreadingu", czyli rozrastania się skorupy oceanicznej. Grzbiety oceaniczne tworzą sieć wokół całej Ziemi. Można zaobserwować w tej strefie bardzo silny wulkanizm oraz częste trzęsienia ziemi. Wiek skorupy oceanicznej rośnie symetrycznie od grzbietu w stronę otaczających kontynentów, co potwierdzają liniowe anomalie magnetyczne. Podobnie rośnie wiek oraz miąższość osadów.
Spreading został odkryty przez Samuela Warrena Careya w 1958 r.
Kompensacja rozrostu dna oceanicznego.
Na podstawie teorii tektoniki płyt uznaje się, że sumaryczna powierzchnia dna oceanu w przybliżeniu nie zmienia się, ponieważ nie zmienia się powierzchnia Ziemi. Starsza skorupa oceaniczna, znajdująca się w większej odległości od grzbietu śródoceanicznego, musi być więc pochłaniana w procesie subdukcji. Najstarsze fragmenty skorupy zachowane na dnie dzisiejszych oceanów mają wiek ok. 200 mln lat i pochodzą z wczesnej jury. Jeszcze starsza skorupa oceaniczna (o wieku do 280 milionów lat) jest zachowana na dnie Morza Śródziemnego, będącego pozostałością Oceanu Tetydy. Fragmenty skorupy oceanicznej starszej niż jurajska występują także na kontynentach, w formie ofiolitów.
Mechanizm.
Przyczyna spreadingu nie jest jednoznacznie wskazana. Najbardziej prawdopodobnymi mechanizmami napędzającymi ten proces są: ciągnienie płyty przez płat opadający w strefie subdukcji, oraz istnienie wznoszącego prądu konwekcyjnego w płaszczu ziemskim pod strefami spreadingu. Płyty tektoniczne są ciągnięte przez gęsty, wychłodzony płat zapadający się w głąb Ziemi w strefie subdukcji, co powoduje powstanie naprężeń i wymusza ruch materii w płaszczu. Wznoszący się w innym miejscu strumień konwekcyjny wypycha gorętsze, lżejsze skały i magmę bliżej powierzchni, co skutkuje osłabieniem skorupy i powstaniem miejsca, w którym rozsuwają się płyty oceaniczne.
Ruch materii w pobliżu strefy subdukcji, wymuszony przez zanurzającą się w płaszczu płytę, może tworzyć niewielką komórkę konwekcyjną po stronie płyty, pod którą następuje subdukcja i powodować tzw. spreading załukowy ponad obszarem, w którym materia wznosi się ku powierzchni.
Spreading poza Ziemią.
Utwory powierzchniowe związane z procesami spreadingu zaobserwowano też na powierzchni lodowej skorupy Enceladusa, księżyca Saturna. Tzw. „tygrysie pasy” w okolicy bieguna południowego są utworami podobnymi do grzbietów oceanicznych, choć zjawiska w nich zachodzące mają charakter nie wulkaniczny, ale kriowulkaniczny.

</doc>
<doc id="55667" url="https://pl.wikipedia.org/wiki?curid=55667" title="A priori">
A priori

A priori (łac. „z góry”, „uprzedzając fakty”, „z założenia”) – wyrażenie, które w filozofii Zachodu od czasów Immanuela Kanta nabrało powszechnego znaczenia na określenie tego, co pierwotne, uprzednie lub wcześniejsze i niepodlegające dowodzeniu – stało się antonimem określenia "a posteriori" dla tego, co wtórne. Jest to w pewnym sensie równoważne określeniu „założenie”.
Przykładowo, poznanie "a priori" jest poznaniem czystym, wynikającym z samego faktu poznania, niezakłóconym doświadczeniem, czyli wiedzą z innych podobnych doznań.
Możemy wyróżnić 3 znaczenia terminu "a priori":
Pierwsze wystąpienie określenia "a priori" znajduje się w dziełach XIV-wiecznego logika Albera Saksońskiego, gdzie argument "a priori" oznaczał „od przyczyny do efektu”. Podobne definicje odnaleźć można u późniejszych filozofów, aż do czasów Leibniza, jak też w kontekstach niefilozoficznych do czasów współczesnych. Należy zaznaczyć, że filozofowie czasów średniowiecznych słowo „przyczyna” rozpatrywali sylogistycznie.
Spór o epistemologiczny aspekt zdań "a priori".
Wedle niektórych (Hume'a czy neopozytywistów) zdania "a priori" nie wyrażają żadnej wiedzy o świecie, będąc jedynie rezultatem konwencji terminologicznych – czyli zdanie to utożsamia się ze zdaniem analitycznym. Według innych (Kartezjusza, Leibniza, Kanta czy fenomenologów) zdanie "a priori" wyprzedzają wszelkie doświadczenie zmysłowe, a wyrażają przy tym wiedzę o realnym świecie – czyli są to tzw. zdania syntetyczne a priori. Jest to spór z dziedziny epistemologii, czyli teorii poznania, który jest formułowany w terminach semantyki przy pomocy takich zwrotów, jak zdanie analityczne, zdanie logicznie konieczne czy zdanie semantyczne.

</doc>
<doc id="55670" url="https://pl.wikipedia.org/wiki?curid=55670" title="A vista">
A vista

a vista (spotykane też w formie prima vista lub a prima vista) z wł. w dosłownym tłumaczeniu znaczy „na pierwszy rzut oka”. W terminologii muzycznej oznacza pierwsze wykonanie danego utworu muzycznego przez wykonawcę czytającego z nut, bez przygotowania, czyli bez wcześniejszego zaznajomienia się z zapisem nutowym tego utworu.
Możliwość grania "a vista" świadczy o doskonałym przygotowaniu warsztatowym muzyka i jego dużym doświadczeniu, a przede wszystkim o jego biegłości w czytaniu zapisu nutowego na instrumencie lub głosem. Śpiewanie nut "a vista" wchodzi w skład podstawowego przedmiotu praktycznego obowiązkowego na wszystkich poziomach kształcenia muzycznego, zwanego solfeżem, którego celem jest doskonalenie słuchu muzycznego.
Czytanie nut "a vista" jest szczególnie przydatną umiejętnością wśród akompaniatorów czy muzyków sesyjnych.

</doc>
<doc id="55672" url="https://pl.wikipedia.org/wiki?curid=55672" title="Kąt skierowany">
Kąt skierowany

Kąt skierowany, kąt zorientowany – para uporządkowanych półprostych o wspólnym początku, z których pierwszą nazywamy ramieniem początkowym, a drugą ramieniem końcowym kąta skierowanego.
Dwa kąty skierowane o ramionach uporządkowanych w odwrotnej kolejności nazywamy kątami skierowanymi przeciwnymi.
Kąt skierowany utworzony przez wektory u oraz v to kąt o ramieniu początkowym o kierunku i zwrocie identycznym z u, oraz ramieniu końcowym o kierunku i zwrocie identycznym z v.
Miara kąta skierowanego może przyjmować wartości dodatnie lub ujemne. Zależy to od zwrotu kąta skierowanego, czyli od kierunku w którym należy obrócić ramię początkowe, aby otrzymać ramię końcowe. Przypisanie wartości dodatnich, bądź ujemnych do jednego z kierunków jest arbitralne, o ile jesteśmy konsekwentni w jego stosowaniu. Tradycyjnie wartość dodatnią przypisuje się kątom o zwrocie zgodnym z kątem o ramieniu początkowym na dodatniej półosi OX układu współrzędnych i ramieniu końcowym na dodatniej półosi OY. Oznacza to obrót ramienia końcowego przeciwnie do ruchu wskazówek zegara w stosunku do położenia ramienia początkowego (potocznie "w lewo").
Kąt dodatni wraz z kątem ujemnym o tej samej wartości (ale ramionach uporządkowanych w odwrotnej kolejności) to kąty skierowane przeciwne.
Kąty skierowane o zgodnym zwrocie, utworzone przez wektory u1, v1 oraz u2, v2 mają też zgodny zwrot wektorów u1×v1, oraz u2×v2, gdzie × to iloczyn wektorowy.

</doc>
<doc id="55675" url="https://pl.wikipedia.org/wiki?curid=55675" title="Konwencja Narodowa Nowej Fundlandii">
Konwencja Narodowa Nowej Fundlandii

Konwencja Narodowa Nowej Fundlandii ("Newfoudland National Convention") – ciało przedstawicielskie w Nowej Fundlandii wyłonione w bezpośrednich wyborach w roku 1946 i działające do roku 1947. Konwencja nie miała mocy ustawodawczej, lecz jedynie opiniotwórczą. Jej zadaniem było przedstawienie propozycji sposobu zakończenia brytyjskich rządów komisarycznych nad wyspą.
W skład konwencji wchodziło 45 przedstawicieli wybranych w jednomandatowych okręgach wyborczych, pokrywających Nową Fundlandię i pozostającą pod jej administracją część półwyspu Labrador. Do wyborów startowali oni jako niezależni posłowie, nie związani z żadnymi partiami politycznymi, których działalność na wyspie była zawieszona w okresie zarządu komisarycznego.
Pierwsze posiedzenie Konwencji odbyło się 11 września 1946 r. Po wyborze przewodniczącego konwencji, którym został Cyril Fox (a po jego nagłej śmierci Frederick Gordon Bradley), konwencja podzieliła się na szereg komitetów, zajmujących się różnymi aspektami życia na wyspie. Każdy z komitetów miał obowiązek opracować raporty, które były dyskutowane w czasie debat plenarnych. Debaty te były transmitowane przez publiczne radio i cieszyły się powszechnym zainteresowaniem mieszkańców wyspy. 
W czasie niekiedy burzliwych obrad delegaci podzielili się na dwie ostro zarysowane grupy. Pierwsza z nich - "The Responsible Government League", której liderem został Peter Cashin, optowała za powrotem wyspy do statusu dominium. Druga grupa - "The Confederate Association", której liderem był Joseph Smallwood, optowała za unią z Kanadą, czyli przystąpieniem do Konfederacji. Z czasem z partii zwolenników niezależności politycznej odłączyła się grupa, której przewodził Chasley Crosbie. Nosiła ona nazwę "Economic Union Party" – Partia Unii Ekonomicznej. Podobnie jak "RGL", optowała ona za niezależnością, lecz postulowała zbliżenie (unię gospodarczą) ze Stanami Zjednoczonymi. 
W początku roku 1947 Konwencja uzyskała od władz brytyjskich mandat na reprezentowanie Nowej Fundlandii na arenie międzynarodowej. Konwencja wysłała dwie delegacje, najpierw do Londynu, a potem do Ottawy, w celu wybadania intencji Wielkiej Brytanii i Kanady oraz podjęcia wstępnych negocjacji. Wyniki obu podróży przedstawiono na posiedzeniu Konwencji, które odbyło się w październiku 1947. Mimo że delegacja londyńska powróciła do kraju bez zdecydowanego poparcia Londynu (głównie oczekiwano wsparcia ekonomicznego), a Kanada przyrzekła znaczną pomoc dla chwiejnej gospodarki wyspy, konwencja pozostała podzielona w swych dążeniach i nie zdołała uzgodnić jednolitego stanowiska. Ostatecznie zalecono przeprowadzenie referendum, w którym mieszkańcy Nowej Fundlandii i Labradoru mieli się wypowiedzieć za jedną z dwóch dominujących opcji, po czym Konwencja się rozwiązała.
Zobacz też: historia Nowej Fundlandii.

</doc>
<doc id="55676" url="https://pl.wikipedia.org/wiki?curid=55676" title="Minister Policji (Księstwo Warszawskie)">
Minister Policji (Księstwo Warszawskie)

Minister Policji w Księstwie Warszawskim był jednoosobową naczelną władzą państwową, do której należało "zapobieganie wypadkom szkodliwym i bezprawiom, tudzież czuwanie nad bezpieczeństwem i porządkiem publicznym", w szczególności zabezpieczenie wolności, własności, spokoju i "wygody" ludności, ochrona urządzeń i własności publicznej, więziennictwo, cenzura prasy, śledzenie osób podejrzanych, włóczęgów, żebraków i kierowanie ich do robót publicznych, ochrona przeciwpożarowa, zapobieganie epidemiom, nadzór nad higieną w miastach i stanem dróg publicznych, zapobieganie wszelkiego rodzaju fałszerstwom. Zakres uprawnień ministra zazębiał się z ministrem spraw wewnętrznych (mimo przejęcia od niego w 1810 r. kompetencji w szeregu zagadnień) i sądownictwem karnym. Minister policji był członkiem Rady Ministrów.
Minister opisane wyżej zadania wykonywał z pomocą swego urzędu, Ministerium Policji, o niezbyt rozbudowanej strukturze (wyodrębnione było tylko biuro paszportowe). Większość personelu ministerstwa stanowili funkcjonariusze "policji sekretnej". Ministerstwu bezpośrednio podporządkowany był Prezydent Policji Warszawy.
Akta zostały odziedziczone przez Komisję Rządową Spraw Wewnętrznych Królestwa Polskiego i podzieliły dzieje jej dokumentacji aktowej. Do dzisiaj w częściowo ocalałych aktach tej ostatniej zachowały się trzy jednostki archiwalne Ministerium Policji.

</doc>
<doc id="55677" url="https://pl.wikipedia.org/wiki?curid=55677" title="Kościół św. Anny w Warszawie (Śródmieście)">
Kościół św. Anny w Warszawie (Śródmieście)

Kościół św. Anny w Warszawie ("pobernardyński", "akademicki") – świątynia rzymskokatolicka znajdująca się przy Krakowskim Przedmieściu 68 w dzielnicy Śródmieście, główny ośrodek duszpasterstwa akademickiego w Warszawie.
Historia.
Kościół powstał przy klasztorze bernardynów, który został ufundowany przez księżną Annę Fiodorównę. Ona to w 1454 za pośrednictwem Jana Kapistrana sprowadziła do Warszawy pierwszych zakonników. Do Warszawy przybyło sześciu braci pod przewodnictwem o. Jakuba z Głogowa. Budowę rozpoczęto w 1454 roku w stylu gotyckim. Ściany kościoła wybudowane zostały jako mur pruski z zastosowaniem cegły, niedługo później stanął klasztor. Zgodnie z przyjętą przez zakon zasadą, zespół klasztorny powstał poza murami miejskimi, u wylotu jednego z głównych traktów wychodzących z miasta. Przy kościele powstał cmentarz (pierwotnie przeznaczony dla zakonników, od 1643 publiczny).
Biskup poznański Jędrzej z Bnina wprowadził doń zakonników 4 grudnia 1454 r. Był to drugi, po krakowskim, klasztor bernardynów w Polsce. Prowincja polska zakonu powstała w 1467, a pierwszym prowincjałem był o. Maryjan z Jeziorka, zaś drugim bł. Władysław z Gielniowa. W 1507 spalił się kościół i klasztor. Ówczesny gwardian "Antoni z Biecza" rozpoczął odbudowę, zakończył Jan z Komorowa, ale następny pożar (1515) spowodowany umyślnym podpaleniem, zniszczył "prawie całe przedmieście", w tym kościół i klasztor.
Głównymi fundatorami nowego kościoła byli: księżna Anna Radziwiłłówna, Beata z Tęczyńskich Odrowążowa i Jan Lubrański biskup poznański. Powstała trzecia nawa po lewej stronie – z funduszy księżnej Anny oraz z funduszy bp. Lubrańskiego "chór z nakryciem i sklepieniem". Odbudowę zakończono w 1533. Znaczenie kościoła i klasztoru było ówcześnie tak duże, że przedmieście Warszawy, na terenie którego zbudowano kościół, nazywane "czerskim", zaczęto nazywać "suburbium bernardinorum, seu cracoviensium (przedmieście bernardyńskie, albo krakowskie)", potem dopiero w związku z bramą wyjazdową do Krakowa pozostała już tylko nazwa "krakowskie przedmieście". 20 lutego 1578 przed kościołem św. Anny margrabia Jerzy Fryderyk von Ansbach złożył hołd lenny Stefanowi Batoremu.
Bullą papieską Sykstusa V z 22 października 1586 wprowadzono do kościoła arcybractwo św. Anny. Królowa Anna Jagiellonka ufundowała w 1578 okazałą dzwonnicę ze słynnymi w owym okresie w całej Koronie dzwonami. Nadto królowa (pisownia oryginalna) 16 listopada 1611 przed kościołem św. Anny margrabia brandenburski, elektor Jan Zygmunt Hohenzollern złożył hołd lenny Zygmuntowi III Wazie.
W czasie potopu szwedzkiego kościół nie został zniszczony i pomimo że na jakiś czas zmienił się w fortecę, do czasu wyrzucenia zeń wroga przez Czarnieckiego po "morderczej" bitwie przed nim, to "gmach święty urągał się grozie wojennej i stał jakby na straży miasta, sam jeden wpośród pustki". Ale w 1657 podczas kolejnego oblężenia Warszawy przez wojska Rakoczego, sprzymierzone ze szwedzkimi, i kiedy bliskie było zawarcie układów gwarantujących miastu i kościołom względne bezpieczeństwo (pisownia oryginalna):
Do klasztoru wrócili zakonnicy w 1660 i w pierwszej kolejności wybudowali sobie dom mieszkalny. Sumptem głównie Jana Wielopolskiego kasztelana wojnickiego, który przeznaczył na ten cel po 5000 złotych rocznie, ruszyła w 1663 odbudowa według projektu Giovanniego Gisleniego i przy udziale Tytusa Burattiniego. Trwała siedem lat. Kaplicę bł. Władysława z Gielniowa odnowiła rodzina Kretkowskich herbu Dołęga. Arcybractwo św. Anny odnowiło ołtarz patronki, nieznany jest fundator odnowy ołtarza głównego. Chór murowany i organy powstały za Augusta II. Twórcą organów był o. Antoni z Głogowy, zaś jego pomocnikiem Klemens z Sierpska i to jemu przypisuje się autorstwo instrumentu.
"Studium generale varsaviense", seminarium bernardyńskie, w 1676 podniesiono do rangi "studium primae classis", najwyższej w kraju.
W 1701 w ogrodzie klasztoru wybudowano łazienki.
Stanisław Kostka Potocki, przy poparciu króla Stanisława Augusta i walnym udziale mieszczanina warszawskiego Józefa Kwiecińskiego, zebrał fundusze na przebudowę fasady kościoła. Tenże Kwieciński ufundował także kaplicę Matki Bożej Sokalskiej i "wyznaczył fundusz dla ogrzewania jej" (kaplicy) "w czasie zimy". Fasadę zaprojektował i nadzorował prace (1778–1788) Piotr Aigner.
9 maja 1794, po zdjęciu święceń kapłańskich, przed kościołem został powieszony skazany na karę śmierci targowiczanin biskup inflancki Józef Kazimierz Kossakowski.
Prusacy założyli przy kościele odwach. W latach 1819−1821 Piotr Aigner przebudował ceglaną dzwonnicę świątyni na kampanilę w formach renesansu włoskiego zwieńczoną glorietą, a po przeciwnej stronie fasady dobudował pierzeję odwachu z dwiema kondygnacjami kolumnowo-arkadowych krużganków.
Ks. Franciszek Morański w 1830 położył fundamenty pod kaplicę Loretańską, w której umieszczono obraz przeniesiony wcześniej z kaplicy Loretańskiej przy klasztorze bernardynów na Pradze. Nad kaplicą umieszczono rzeźbę Matki Bożej dłuta Tadeusza Czajkowskiego. Figurę przeniósł do kaplicy (15 sierpnia 1837) arcybiskup Stanisław Choromański.
W 1846 zostały "gmachy frontowe zupełnie wyporządzone i cały kościół ślicznym kamiennym kolorem obciągnięty został", sprzed kościoła usunięte zostały barierki, "a chodnik pokryty smołowcem".
Po 1864 zaprzestano przyjmować do nowicjatu nowych braci.
Kościół został spalony w 1944 roku. Zniszczeniu podczas wojny uległ dach, ocalały mury oraz dzwonnica. W 1945 roku Biuro Odbudowy Stolicy urządziło w budynku składnicę przedmiotów wydobywanych z gruzów Starego Miasta. Renowacja świątyni miała miejsce w latach 1946–1962.
29 kwietnia 1949, podczas budowy Trasy W-Z, biegnącej tunelem pod Krakowskim Przedmieściem, ul. Senatorską i Miodową, zauważono osuwanie się skarpy wiślanej. Apsyda i część prezbiterium świątyni znalazły się w ruchu. Do prac zabezpieczających, które trwały dzień i noc, zmobilizowano ok. 400 osób. Akcją kierował Wacław Żenczykowski. Wykorzystano metody zeskalania podłoża opracowane przez Romualda Cebertowicza. Grunt wokół budowli umocniono żelbetowymi słupami i elektroosmozą, fundamenty opasano żelbetowym wieńcem, a od strony wykopu kościół podparto betonowymi skarpami. Zastrzyki cementowe pod ciśnieniem ok. 8 atmosfer wykonano na głębokości ok. 8 metrów w 120 miejscach. Całość robót zakończono 18 maja, tj. po 20 dniach. Tempo i skala akcji ratunkowej były niespotykane w historii polskich prac konserwatorskich.
W 2009, podczas prac remontowych, zauważono pojawienie się nowych rys na budynku kościoła. Przeprowadzone ekspertyzy wykazały, że nie ma zagrożenia dla struktury świątyni. Założono urządzenia monitorujące ewentualne ruchy budowli.
Podczas okupacji niemieckiej oraz w pierwszych latach powojennych władze Polskiego Państwa Podziemnego, wykorzystując zwyczaj licznego odwiedzania Grobów Pańskich przez mieszkańców Warszawy, wybrały kościół św. Anny na miejsce patriotyczno-religijnych prezentacji, dających Polakom szczególne pokrzepienie. Symbolika Grobów Wielkanocnych była związana z aktualną sytuacją okupowanego kraju. Do tradycji tej nawiązywano również w latach 80. XX wieku. Autorem projektów plastycznych Grobów w latach 1940–1946 i 1980–1988 był plastyk Stanisław Miedza-Tomaszewski.
Ze względu na swoje położenie w bliskim sąsiedztwie czterech spośród głównych uczelni Warszawy: Uniwersytetu Warszawskiego, Akademii Sztuk Pięknych, Uniwersytetu Muzycznego Fryderyka Chopina oraz Akademii Teatralnej, świątynia od 1928 pełni funkcję kościoła akademickiego (od 1815 pełnił ją kościół Wizytek). Obecnie nazywany jest Centralnym Ośrodkiem Duszpasterstwa Akademickiego.
3 czerwca 1979 Jan Paweł II odbywający swą pierwszą pielgrzymkę do ojczyzny spotkał się z młodzieżą, wygłosił homilię i poświęcił przyniesione przez młodzież krzyże. Wydarzenie to upamiętnia tablica przy wejściu do kościoła.
Na dzwonnicy znajduje się dostępny dla zwiedzających taras widokowy.
Architektura świątyni.
Wielokrotnie przebudowywany (1518–1533, ok. 1620 i 1660–1667) jest mieszanką różnych stylów architektonicznych: prezbiterium jest gotyckie, orientowane (zwrócone w kierunku wschodnim), trójścienne. Wnętrze zostało zbarokizowane w latach 1750–1753, a późnobarokowe polichromie wykonał bernardyn ks. Walenty Żebrowski. Fasada w 1788 uzyskała styl klasycystyczny, zaś dzwonnica z 1818 zbudowana jest w stylu neorenesansowym. W 1830 roku zbudowano kaplicę Loretańską. Jest to kościół jednonawowy, z licznymi bocznymi ołtarzami, mającymi funkcję grzebalną.
W przylegającym do kościoła, wzniesionym w 1514 przez Jana z Komorowa budynku klasztornym, w krużganku prowadzącym do zakrystii, można obejrzeć jedyne zachowane w Warszawie sklepienie kryształowe.
Duszpasterze.
Z kościołem św. Anny związani byli lub są następujący duszpasterze:

</doc>
<doc id="55679" url="https://pl.wikipedia.org/wiki?curid=55679" title="Inżynieria społeczna (politologia)">
Inżynieria społeczna (politologia)

Inżynieria społeczna, inżynieria socjalna, socjotechnika () – w politologii, socjologii i marketingu: zespół technik służących osiągnięciu określonych celów poprzez manipulację społeczeństwem. Innymi słowy jest to celowe przekształcanie społeczeństwa.
Stanowi jedną z najważniejszych form oddziaływania aparatu państwowego, partii politycznych i elity władzy na tych:
Socjotechnika może być stosowana dla dobra społeczeństwa, zaś reżimy totalitarne wykorzystały socjotechnikę do utrzymania władzy. Manipulacja prowadziła często do rozniecania negatywnych uczuć jak strach, agresja i nienawiść.
Rozumienie socjotechniki.
Socjotechnika może być rozumiana jako:
Kulturowe rozumienie socjotechniki.
Socjotechnika może być rozumiana jako autonomiczna dziedzina kultury, kształtująca tę kulturę jako forma inwencji i aktywności cywilizacyjnej. Występuje we wszystkich typach cywilizacji w roli czynnika stymulującego i organizującego układy i procesy kulturowe. „Historia dostarcza badaczom socjotechniki rozlicznych dowodów świadczących, że opisywanie i wyjaśnianie tej dziedziny zjawisk wymaga interpretacji kulturowej” – ocenia Janusz Goćkowski.
Jest metodą budowania i przekazywania reguł i sposobów oddziaływania na grupy i jednostki.
Zajmuje się zarówno instytucjami, jak i konkretnymi jednostkami; ważne są zarówno aspekt zbiorowej realizacji, jak i indywidualnej twórczości – wzajemnie od siebie zależne. „...wszelka indywidualna inspiracja tylko wtedy może stać się rzeczywistością kulturową, jeśli może ukształtować opinię publiczną grupy, znaleźć materialny środki wyrazu i wcielić się w tę instytucję” – twierdzi Bronisław Malinowski.
Badania struktur i funkcji instytucji zajmujących się socjotechniką oddziaływania na grupy i jednostki pozwalają na wyróżnienie pojęcia kultury socjotechnicznej.
Kulturę socjotechniczną można wyjaśniać jako:
Dla badań nad kulturą socjotechniczną istotne znaczenie mają:
Kultury socjotechniczne podzielić można konserwujące, reformujące i rewolucjonizujące społeczeństwo – a więc takie, których celem jest stabilizacja lub modyfikacja, a nawet metamorfoza porządku cywilizacyjnego, na który oddziałują instytucje danej kultury.
Cechy socjotechniki.
Według Jacka Kurczewskiego socjotechnika może być rozumiana jako:
Można wyróżnić, zdaniem Adama Podgóreckiego, trzy spojrzenia na socjotechnikę:
Podstawę socjotechniki stanowią elementarne dyrektywy, zarówno te mniej pewne (zaczerpnięte z wiedzy potocznej i literatury), jak i te bardziej pewne (opierające się na twierdzeniach poszczególnych nauk społecznych).
„Teoria socjotechniczna to zbiór skutecznych wypowiedzi celowościowych uporządkowanych ze względu na wymogi praktycznej działalności społecznej”, jak stwierdza Jacek Kurczewski.
Oddziaływanie socjotechniczne.
Celem zabiegów socjotechnicznych może być uzyskanie pożądanego stanu rzeczy odnoszącego się do:
Oddziaływanie na jednostkę może być dokonywane czterema drogami:
Głównym celem decydenta, któremu socjotechnik ma służyć radą, jest wywoływanie określonych zachowań ludzkich, a „rola socjotechnika polega między innymi właśnie na tym, by pomóc decydentowi w zdaniu sobie sprawy, wobec jakiego stoi wyboru”, jak pisze Klemens Szaniawski. Socjotechnik dostarcza niezbędnych informacji, decydent na ich podstawie podejmuje określone działania.
Socjotechnik wobec osoby, która nie akceptuje celu oddziaływania, nie wykazuje gotowości do jego osiągnięcia lub nie ma odpowiedniej motywacji podejmuje środki nagradzające, karzące i neutralnie emocjonalnie. Idąc za tym wyróżnia się socjotechnikę nagradzania, socjotechnikę karania i oddziaływania neutralne emocjonalnie. Socjotechnika nagradzania i socjotechnika karania mają właściwości opisywane w psychologii pod nazwą teorii uczenia.
Innym sposobem podziału sytuacji, w których zachodzą kształtowania, jest odróżnienie sytuacji dokonywującej się za pośrednictwem świadomości lub poza nią.
Psychotechnika a socjotechnika.
Zasadnicze różnice:
W oddziaływaniu psychotechnicznym chodzi o dokonanie zmian w danej jednostce i tylko w tej jednostce.
Psychotechnika może być niekiedy używana do celów społecznych, a socjotechnika może być używana do celów psychotechnicznych.
Socjotechnika w totalitaryzmie.
Cechy ogólne.
Państwa totalitarne dzięki połączeniu kontroli nad życiem społecznym z propagandą mogą stosować socjotechnikę w sposób pozornie niedostępny w społeczeństwach demokratycznych, lecz o podobnym polu działania. Władza totalna może kształtować myśli swoich obywateli.
Władza totalitarna może kształtować umysły obywateli zamieniając ich w bezmyślnych wykonawców jej woli. W takim społeczeństwie odpowiedniej selekcji faktów dokonuje powołana do tego celu cenzura, która służy ograniczeniu aspiracji obywateli. Równanie w dół jest korzystne dla totalitarnego społeczeństwa. Kontrola nad mediami (prasa, radio, kino i telewizja) pozwala na stosowanie najbardziej brutalnych technik manipulacji. Inżynieria społeczna daje władzy narzędzia potrzebne do preparowania uprawdopodobnionych kłamstw i wmawianie społeczeństwu domniemanych osiągnięć rządzącej partii. Sztaby speców od propagandy pracują nad sloganami mającymi utrwalić przywiązanie społeczeństwa do przywódcy. Oparte na socjotechnice organizowanie masowych imprez (wieców, pochodów) pozwala totalitarnym rządom na przekonanie obywateli, że wszyscy podzielają oficjalną ideologię.
Inżyniera społeczna w wydaniu państwowym często odwołuje się do skrajnych uczuć. W tym celu tworzone są negatywne i pozytywne stereotypy. Przedstawiciele władzy pokazywani są w budującym tle emocjonalnym, jako herosi walczący o dobro całego społeczeństwa. W stosunku do nich budowane są uczucia przywiązania i wdzięczności. Powstaje kult przywódcy wzmacniany pozytywnymi obrazami i powtarzanymi stale sloganami.
Aby pokazać siebie w lepszym świetle władza totalitarna musi wskazać negatywne grupy odniesienia. Ich stereotyp budowany jest często poprzez tworzenie nowomowy. Przywódca reżimu doszukuje się w społeczeństwie grupy ludzi, którzy mają być wrogami. Są oni ośmieszani i uznawani za gorszych przez powszechnie uznane autorytety. Potem wrogowie niszczeni są fizycznie przez aparat represji.
Historyczne przykłady.
Zarówno faszyści, naziści, jak i komuniści wykorzystywali socjotechnikę do promowania swojej ideologii. Po zdobyciu władzy poziom manipulacji społeczeństwami jeszcze się podnosił.
Hitler dzięki umiejętnemu stosowaniu socjotechniki potrafił wykorzystać słabość niemieckiego systemu demokratycznego. Ukazywał się wyborcom jako geniusz, który wyprowadzi ich naród z kryzysu spowodowanego Wielkim Krachem. Socjotechnika umożliwiła mu zdobycie władzy w demokratycznych wyborach. Budowanie kultu wodza było tu najważniejsze. Hitlera ukazywano zawsze wśród tłumów zwolenników pozdrawiających go charakterystycznym gestem podniesionej prawej ręki i słowami „Heil Hitler”. Niemcy byli zafascynowani tym obrazem jedności wzmacnianym przez slogan: "Ein Volk, ein Reich, ein Führer".
Podobne techniki były stosowane przez włoskich faszystów.
Po zdobyciu władzy hitlerowcy przejęli kontrolę nad mediami. Stworzyli ministerstwo propagandy, na czele którego stanął Joseph Goebbels. Socjotechnika w wykonaniu tego polityka stała się niemal sztuką. Aby stworzyć pozytywny stereotyp Niemcy zostali otoczeni obrazami wysportowanych przedstawicieli aryjskiej rasy panów.
Dla utrzymania totalitarnej władzy konieczne stało się wskazanie negatywnej grupy odniesienia. Hitler namalował przed swoimi rodakami obraz podstępnego Żyda, który wbił im "nóż w plecy" podczas I wojny światowej. Filmowcy kształtowali negatywne tło emocjonalne tworząc filmy ukazujące Izraelitów jako przestępców i degeneratów spiskujących potajemnie przeciwko czystej rasowo części społeczeństwa. Propaganda porównywała ich do zarazy, którą trzeba wytępić, aby oczyścić naród niemiecki. Tylko dzięki zbudowaniu odpowiedniego stereotypu możliwe stało się zorganizowanie holokaustu. Poddani inżynierii społecznej SS-mani pracujący w komorach gazowych nie mieli żadnych wątpliwości, że działają dla dobra niemieckiego narodu.
Socjotechnika nie mniej ważna była w komunistycznych państwach totalitarnych. Przywódcy dzięki upaństwowieniu całej gospodarki mieli absolutną kontrolę nad społeczeństwem. Stosując socjotechniczne chwyty przywódcy partii mogli przekonać obywateli, że zagrożeniem są wrogowie wewnętrzni. W bolszewickiej Rosji negatywną grupą odniesienia byli burżuje rozpoznawani po dłoniach niezniszczonych ciężką pracą. Kiedy nadeszły czasy Stalina podstawowym trikiem socjotechnicznym stało się budowanie jego wizerunku. Wodza narodu pokazywano wyłącznie w pozytywnym tle emocjonalnym. Był to kult jednostki. Propaganda tworzyła negatywny stereotyp "kułaka", który nie chce oddać swojej ziemi państwu, czy "wroga ludu" knującego z "amerykańskimi imperialistami". W Polsce komuniści też odwoływali się do podobnych metod. Urządzając masowe święta budowano pozytywny stereotyp ciężko pracującego górnika czy innych przedstawicieli "ludu pracującego miast i wsi". Organizacja 1-majowych pochodów miała przekonać naród, że wszyscy popierają partię komunistyczną.

</doc>
<doc id="55680" url="https://pl.wikipedia.org/wiki?curid=55680" title="Inżynieria społeczna (informatyka)">
Inżynieria społeczna (informatyka)

Socjotechnika (również inżynieria społeczna) – stosowanie środków psychologicznych i metod manipulacji mających na celu przekazanie lub wyłudzenie określonych informacji bądź nakłonienie do realizacji określonych działań.
Marketing internetowy.
W marketingu internetowym inżynieria społeczna wykorzystywana jest w celu podniesienia wskaźnika SEM lub SEO. Na przykład użyciem większej ilości pacynek. Tak zwanych farm botów. Na portalach społecznościowych z pomocą dostępnych funkcji tworzone są grupy użytkowników nie-powiązanych lub powiązanych wspólnym czynnikiem (np. miejscowość, zainteresowania, wiek). Następnie wykorzystywane są skrypty automatyzujące udostępnianie treści - boty rozpoczynają aktywność internetową zachęcająca do interakcji użytkownika z udostępnianą informacją (np: światopoglądem, produktem, usługą, fake newsem).
Politologia.
W politologii socjotechnika może zostać użyta do przekazywania informacji społeczeństwu w celu:
Bezpieczeństwo.
Hakerzy często wykorzystują niewiedzę bądź łatwowierność użytkowników systemów informatycznych, aby pokonać zabezpieczenia odporne na wszelkie formy ataku. Wyszukują przy tym najsłabszy punkt systemu bezpieczeństwa, którym jest człowiek.
Oszuści komputerowi często podają się za inne osoby, aby wyłudzić od swoich ofiar cenne dane. Cracker może dla przykładu podać się za administratora banku i przesłać ofiarom adres swojej strony, która łudząco przypomina stronę banku internetowego. Dzięki opanowaniu inżynierii socjalnej oszust wie, że przeciętny użytkownik nigdy nie sprawdza, czy strona jego banku jest oznaczona kłódką symbolizującą nawiązanie bezpiecznego połączenia. Nieostrożni klienci pozostawiają internetowemu złodziejowi swoje dane, które ten może wykorzystać do oczyszczenia ich kont z pieniędzy. Działanie opisane w tym przykładzie określane jest mianem phishingu.
Mimo wysokich kosztów ponoszonych przez większe przedsiębiorstwa na zapewnienie bezpieczeństwa, które obejmują zakup wyspecjalizowanej infrastruktury (np. zapora sieciowa) czy zatrudnianie najlepszych administratorów dbających o stałe aktualizowanie oprogramowania, wysiłki mogą okazać się bezowocne, jeżeli każdy pracownik nie zostanie poddany szkoleniu uczącemu go technik obrony przed inżynierią społeczną.
Stosowanie technik inżynierii społecznej w celu uzyskania dostępu do danych w sposób nieuprawniony (bez zgody drugiej strony lub bez postanowienia wydanego przez prawomocny organ) jest przestępstwem ściganym przez prawo polskie. Podszywanie się pod inną osobę oraz przejmowanie informacji niejawnych jest zagrożone karą pozbawienia wolności. Instytucje publiczne oraz przedsiębiorstwa muszą wprowadzać systemy uwierzytelniania osób kontaktujących się z pracownikami przedsiębiorstwa elektronicznie. Konieczne jest ciągłe podnoszenie kwalifikacji wszystkich pracowników posiadających dostęp do informacji niejawnych w zakresie zasad bezpieczeństwa teleinformatycznego.

</doc>
<doc id="55682" url="https://pl.wikipedia.org/wiki?curid=55682" title="Aleksander Potocki (1756–1812)">
Aleksander Potocki (1756–1812)

Aleksander Potocki herbu Pilawa (ur. w 1756, zm. 10 maja 1812 w Koniecpolu) – hrabia, wolnomularz, minister policji Księstwa Warszawskiego.
Życiorys.
Syn Ignacego Potockiego i Józefy Petroneli z Sułkowskich. W 1784 roku poseł województwa podolskiego. W 1790 roku był członkiem Komisji Porządkowej Cywilno-Wojskowej województwa krakowskiego dla powiatów ksiąskiego i lelowskiego. Towarzysz Kawalerii Narodowej, członek Zgromadzenia Przyjaciół Konstytucji Rządowej. Był komisarzem ze stanu rycerskiego w Komisji Policji Obojga Narodów w 1792 roku.
W latach 1793-1802 zaangażowany w sprawy likwidacji zbankrutowanych banków warszawskich. Przeciwnik konfederacji targowickiej. W 1794 przyłączył się do powstania kościuszkowskiego, zwolennik umiarkowanej orientacji, członek Sądu Najwyższego Kryminalnego Koronnego, który skazał przywódców konfederacji targowickiej. Od 1793 związany z masonerią. W okresie okupacji pruskiej działał w Warszawskim Towarzystwie Przyjaciół Nauk i Eforacie Liceum Warszawskiego Samuela Lindego. 15 stycznia 1807 r. mianowany został dyrektorem policji w Komisji Rządzącej, zaś 5 października został ministrem policji Księstwa Warszawskiego. Członek Izby Edukacyjnej Księstwa Warszawskiego w 1808 roku.
W 1809 został kawalerem Orderu Świętego Stanisława. 24 listopada 1811 został zmuszony do podania się do dymisji z tego stanowiska za krytykę polityki francuskiej. Mianowany w zamian został senatorem-wojewodą i otrzymał wysoką dożywotnią rentę.
Od 14 lutego 1807 r. był także członkiem Izby Edukacyjnej, od 27 grudnia 1811 r. członkiem Dyrekcji Edukacyjnej. 22 marca 1810 został jednym z wysokich dostojników loży Wielkiego Wschodu Narodowego Księstwa Warszawskiego, później został wiceprezesem Towarzystwa Rolniczego.
21 marca 1809 został kawalerem Orderu Orła Białego.
21 września 1778 został mężem Teresy Ludwiki z Czapskich, córki wojewody malborskiego Michała Czapskiego, która wniosła mu dobra Koniecpol i Chrząstów z przyległościami. Miał syna Michała oraz córki: Joannę i Józefę.
Publikacje.
Opublikował:

</doc>
<doc id="55685" url="https://pl.wikipedia.org/wiki?curid=55685" title="Kevin Mitnick">
Kevin Mitnick

Kevin David Mitnick, znany też pod pseudonimem "Condor" (ur. 6 sierpnia 1963 w Los Angeles) – jeden z najbardziej znanych komputerowych włamywaczy. Za swoje przestępstwa został skazany na wieloletnie pozbawienie wolności. 15 lutego 1995 roku, przy pomocy dziennikarza komputerowego Johna Markoffa i Tsutomu Shimomury aresztowało go FBI. Został oskarżony o włamanie na terenie USA do kilku ważnych systemów komputerowych. Nigdy jednak nie zarzucono mu czerpania korzyści materialnych z crackingu.
Po aresztowaniu Mitnick spędził w areszcie cztery lata i pięć miesięcy przed wydaniem wyroku. Przetrzymywano go w całkowitej izolacji, o czym żartował: "żebym nie mógł zainicjować zmasowanego ataku nuklearnego z więziennego aparatu telefonicznego". Wielu ludzi uznało go za bohatera walczącego z bezwzględnymi korporacjami, co zaowocowało stworzeniem ruchu Free Kevin. Zakończył odbywanie wyroku w styczniu 2000 roku, ale zakaz używania Internetu obejmował go do 21 stycznia 2003. Wieczorem 21 stycznia 2003 roku, w telewizyjnym programie na żywo "The Screen Savers" w Tech TV Mitnick po raz pierwszy od uwolnienia wszedł na stronę internetową. Był to blog jego dziewczyny.
Jako włamywacz Mitnick jest znany z wykorzystywania inżynierii społecznej.
Życiorys.
Dzieciństwo.
Mitnick urodził się 6 sierpnia 1963 roku w dzielnicy Van Nuys. Dorastał w Los Angeles jednak wielokrotnie zmieniał miejsce zamieszkania. Był wychowywany jako jedynak przez matkę Rochell (Shelly) Kramer. Ojciec, Alan Mitnick, opuścił go rozwodząc się z matką i przeprowadzając się do innego stanu, gdy Kevin miał 3 lata. Alan Mitnick był pierwszym z 3 mężów Kramer. Drugi z nich – były oficer – molestował jej syna. To małżeństwo trwało niespełna rok. Trzecie małżeństwo, z Howardem Jaffee, rozpadło się, gdy Mitnick miał 7 lat.
Młody Mitnick interesował się CB radiem i sposobem działania firm telekomunikacyjnych. Otrzymał licencję krótkofalowca, dzięki zdaniu egzaminu pisemnego w Federalnej Komisji Komunikacji. W wieku 13 lat Mitnick uzyskał możliwość bezpłatnego korzystania z przejazdów autobusowych na terenie całej sieci komunikacji miejskiej okręgu Los Angeles. Dokonał tego nakłaniając kierowcę autobusu do podania mu miejsca, w którym mógł zakupić kasownik. Zdobył go płacąc 15 dolarów. Następnie udał się do zajezdni autobusowej i w koszu na śmieci znalazł kilka bloczków niewykorzystanych biletów.
Inżynieria społeczna stanie się później dla Mitnicka główną metodą uzyskiwania informacji, w tym także haseł dostępu i elektronicznych numerów seryjnych telefonów.
Książki.
Kevin Mitnick wraz z dziennikarzem Williamem L. Simonem napisał 3 książki. Każda z nich została przetłumaczona na język polski i cieszyła się bardzo dużym zainteresowaniem:
Biografie.
Poza autobiografią, napisaną przy współudziale Billa Simona, życie hakera opisało także kilku innych dziennikarzy.
Książka Jonathana Littmana "Ścigany – rozmowy z Kevinem Mitnickiem" (przekład Tomasz Misiorek) opisuje okoliczności aresztowania i uwięzienia Mitnicka oraz złudne bezpieczeństwo sieci publicznych.
Biografia Kevina Mitnicka oraz okoliczności jego zatrzymania zostały również opisane w książce pt. "Hacker i samuraj" autorstwa Jeffa Goodella (przekł. Andrzej Ceynowa), wydanej nakładem Gdańskiego Wydawnictwa Psychologicznego w 1996 roku.
W roku 2000 ukazał się film "Takedown" (pol. "Obława"), znany w Stanach Zjednoczonych pod nazwą "Track down". Przedstawia on kilkanaście miesięcy z życia hackera poprzedzających moment jego zatrzymania przez FBI. Został nakręcony na podstawie książki o tym samym tytule autorstwa Johna Markoffa i Tsutomu Shimomury. Odbiór filmu w USA był tak słaby, że nie zdecydowano się na emisję kinową. Wydanie DVD ukazało się 28 sierpnia 2004 roku. Film emitowano jednak w kinach w Finlandii, we Francji, Islandii, Norwegii, Japonii, Australii i na Węgrzech.
Odniesienia w kulturze masowej.
Gry komputerowe.
W grze Grand Theft Auto III studia Rockstar Games w jednej ze stacji radiowych (Chatterbox) można usłyszeć rozmówcę krzyczącego "Free Kevin!" (ang. "Uwolnić Kevina!") zanim DJ zdejmuje go z anteny. W kolejnej grze z serii GTA zatytułowanej w stacji radiowej WCTR można usłyszeć tego samego paranoidalnego rozmówcę mówiącego, że mógłby „uruchomić atak nuklearny gwiżdżąc w telefon” (ang. "launch a nuclear attack by whistling into a phone"), co jest nawiązaniem do zarzutów stawianych Mitnickowi przed jego aresztowaniem.
Mitnick jest wspomniany w jednym z maili w grze .
W grze wideo "" z 2004 roku jedna z postaci nazywa się Mitnick i dostarcza graczowi zadania związane z hakerstwem.
W studia Telltale Games Max w pewnym momencie rzuca komentarzem „Dlaczego nie możemy znaleźć jakiegoś ukrywającego się kryminalisty... na przykład Kevina Mitnicka!”.
Mitnick na konferencji DEF CON 2014.
Na corocznej konwencji hakerów DEF CON w Las Vegas Kevin Mitnick stwierdził, że potrafi ukraść tożsamość dowolnego z uczestników w 3 minuty. Dowiódł tego odnajdując Numer ubezpieczenia społecznego jednego z ochotników wybranego spośród słuchaczy.
Film i telewizja.
W 2000 roku Skeet Ulrich i Russell Wong zagrali odpowiednio Kevina Mitnicka i Tsutomu Shimomurę w filmie "Takedown" (znanym poza USA jako "Hakers 2" lub "Obława"), który opierał się na książce "Takedown" autorstwa Johna Markoffa i Tsutomu Shimomura. DVD został wydany we wrześniu 2004 roku. Dokument o nazwie "Freedom Downtime" został wyprodukowany przez "2600: The Hacker Quarterly" w odpowiedzi na Takedown.
Mitnick jest opisywany przez nauczyciela informatyki w 11. odcinku drugiego sezonu serialu "Impersonalni" produkowanego przez stację CBS.
W 6. odcinku drugiego sezonu anime Black Lagoon przynależny do organizacji ""The Lagoon company" haker Benny po udanym włamaniu stwierdza, że "jest wspaniały jak Kevin Mitnick"".

</doc>
<doc id="55687" url="https://pl.wikipedia.org/wiki?curid=55687" title="Niewiadoma">
Niewiadoma

Niewiadoma – określenie wielkości poszukiwanej, której wartość liczbowa jest zależna od różnych mierzalnych czynników, która może zostać zastąpiona symbolem niewiadomej (szukanej) i znaleziona doświadczalnie lub przez rozwiązanie równań lub nierówności.
Symboli niewiadomych, w postaci liter alfabetu łacińskiego lub greckiego, używa się najczęściej do oznaczania liczb, wektorów, funkcji, macierzy itp. Nie każdy symbol literowy w zagadnieniach matematycznych musi być niewiadomą, szczególnie w równaniach używanych w fizyce. Część wielkości reprezentowanych przez symbole może być dana a część mogą stanowić stałe. Użycie liter zamiast liczb w przypadku wielkości danych zapewnia ogólność wzorów i równań, które mogą być użyte do innych danych. Jednak ze względów zachowania poprawności zapisu działań matematycznych – przyjęło się, aby do oznaczania niewiadomych nie używać symboli nomenklatury stałych matematycznych (np. formula_1 lub formula_2).
Niewiadome stosowane są na szeroką skalę w dziedzinach powiązanych z modelowaniem matematycznym – to jest m.in. fizyką i chemią. Można wyróżnić wiele typów niewiadomych, w zależności od ich doboru. Najbardziej ogólny jest podział pod względem zależności czasowej. Stąd wyróżniamy stałe niewiadome niezależne od czasu oraz niewiadome zależne od czasu zwane zmiennymi niewiadomymi. Niewiadome ograniczone na danych przedziałach mogą być również częścią składową innych niewiadomych – wtenczas noszą nazwę parametrów.

</doc>
<doc id="55688" url="https://pl.wikipedia.org/wiki?curid=55688" title="Siły Powietrzne">
Siły Powietrzne

Siły Powietrzne (SP) – jeden z pięciu rodzajów Sił Zbrojnych Rzeczypospolitej Polskiej, obok Wojsk Lądowych, Marynarki Wojennej, Wojsk Specjalnych i Wojsk Obrony Terytorialnej. Ich głównymi zadaniami są prowadzenie operacji mających na celu uzyskanie przewagi w powietrzu i wspieranie oddziałów innych rodzajów Sił Zbrojnych. Składają się z Wojsk Lotniczych, Wojsk Obrony Przeciwlotniczej i Wojsk Radiotechnicznych.
Prekursorem Sił Powietrznych było lotnictwo Błękitnej Armii podczas I wojny światowej. Do 1 lipca 2004 roku Siły Powietrzne nosiły nazwę Wojska Lotnicze i Obrony Powietrznej (WLOP), które z kolei utworzono 1 lipca 1990 roku przez połączenie dwóch rodzajów sił zbrojnych: Wojsk Lotniczych i Wojsk Obrony Powietrznej Kraju.
Historia.
Lotnictwo II Rzeczypospolitej.
1918–1922.
Historia Sił Powietrznych zaczyna się z końcem I wojny światowej. W 1918 roku funkcjonowało kilka polskich eskadr stworzonych w innych państwach. W Rosji istniała eskadra przy oddziałach generała Józefa Dowbor-Muśnickiego, rozformowana w maju 1918 roku. We Francji pięć eskadr lotniczych powstało przy armii generała Józefa Hallera. Znalazły się w Polsce wraz z wyposażeniem w 1919 roku.
Siły Powietrzne zaczęto tworzyć w listopadzie 1918 roku. Początkowo opierały się na maszynach zdobycznych lub pozostawionych przez armie zaborców (niemiecką lub austriacką). Najwięcej sprzętu zdobyli powstańcy wielkopolscy w bitwie o Ławicę, rozegranej 6 stycznia 1919 roku, w której zdobyto kilkaset rozmontowanych i zakonserwowanych samolotów bojowych i balonów obserwacyjnych. Zdobyty sprzęt miał wartość 200 milionów marek niemieckich i stanowił największy łup wojenny w dziejach polskiego oręża. Na zdobytych samolotach LVG 9 stycznia 1919 roku poznańska eskadra zbombardowała 25-kilogramowymi bombami lotnisko we Frankfurcie nad Odrą, wykonując bombardowanie 6 samolotami, zrzucając łącznie 900 kg bomb. Na sprzęcie zdobytym na Ławicy walczono później o Lwów podczas walk polsko-ukraińskich oraz podczas wojny polsko-bolszewickiej 1919–1920. Od 1919 roku kupowano samoloty za granicą. W wyniku tego w 1920 roku Siły Powietrzne posiadały mieszankę samolotów brytyjskich, francuskich, niemieckich, austriackich i włoskich z okresu I wojny światowej. Głównie były to:
1923–1932.
W 1925 roku utworzono Oficerską Szkołę Lotnictwa w Grudziądzu, w 1927 przeniesioną do Dęblina.
Po wojnie z ZSRS przestarzałe samoloty wycofywano, a ich miejsce zajęły nowe, zakupione głównie we Francji. W latach 1924–1926 podstawowym myśliwcem został SPAD 61C1 (280 sztuk), lekkimi bombowcami kolejno: Potez XV (245 sztuk), Breguet XIX (250 sztuk) i Potez XXV (316 szuk), który był produkowany w Polsce na licencji. Cięższe bombowce to Farman F-68BN4 Goliath, a później Fokker F.VIIB/3m, również produkowany w Polsce. Później, na licencji czeskiej, wyprodukowano 50 samolotów Avia BH-33 pod nazwą PWS-A. Lotnictwo morskie do połowy lat trzydziestych używało francuskich łodzi latających, głównie Schreck FBA-17H, LeO H.13, LeO H.135B3 i Latham 43. Od początku lat trzydziestych lotnictwo polskie zaczęto wyposażać w samoloty polskiej konstrukcji, produkowane w Polsce. Pierwszym myśliwcem polskiej konstrukcji był następca PWS-A, samolot PWS-10, którego 80 egzemplarzy używano od 1932 roku.
1933–1938.
W 1933 roku do służby weszły myśliwce PZL P.7a, wyprodukowane w liczbie około 150 sztuk, a następnie około 50 egzemplarzy PZL P.11a. W latach 1935–1936 jednostki wyposażono w myśliwce PZL P.11c (około 150 sztuk). Niestety, nowoczesne w 1935 roku samoloty cztery lata później były już przestarzałe. Rozwinięcie tych konstrukcji w postaci PZL P.24 było kierowane wyłącznie na eksport. Jedynie PZL.23 Karaś (166 sztuk) i PZL.37 Łoś (36 sztuk) względnie odpowiadały standardom ówczesnej broni. Prototyp PZL.50 Jastrząb nie doczekał się produkcji seryjnej. Podobny los spotkał ciężkie myśliwce PZL.38 Wilk i PZL.48 Lampart.
Do 1939 roku lotnictwo zorganizowane było w 6 pułków:
1939.
24 sierpnia 1939 roku pułki lotnicze zlikwidowano. Eskadry przydzielono do poszczególnych armii oraz brygad. Według danych z 1 września 1939 roku ogólna liczba samolotów wojskowych lotnictwa polskiego wynosiła 745, z czego w oddziałach bojowych 400 maszyn. Pozostałe 345 stanowiło sprzęt rezerwowy.
Skład lotnictwa bojowego:
Z wyjątkiem Łosi sprzęt ten ustępował pod każdym względem samolotom niemieckiej Luftwaffe, a eskadry łącznikowe były niemal bezbronne.
Mimo prawie ośmiokrotnej przewagi liczebnej nieprzyjaciela, w walkach powietrznych poniósł on poważne straty. Już 1 września brygada pościgowa zestrzeliła w rejonie Warszawy 14 samolotów niemieckich, a nazajutrz piloci 142. eskadry (4. pułk lotniczy) w rejonie Chełmży – 7. Ogółem w okresie od 1 do 17 września polscy piloci zestrzelili na pewno 126 samolotów niemieckich, prawdopodobnie jeszcze 10 i uszkodzili 14. Ponadto polskie załogi bombowe zestrzeliły 11 maszyn, a artyleria przeciwlotnicza – kolejne kilkadziesiąt.
Według archiwalnych źródeł niemieckich Luftwaffe straciła bezpowrotnie w kampanii polskiej około 247 samolotów, w tym 91 w wypadkach lotniczych, a niemal tyleż zostało uszkodzonych.
Lotnictwo polskie straciło około 70% sprzętu i wielu lotników. 17 września do Rumunii przeleciały 43 samoloty P.7 i P.11 oraz część Łosi. Pomiędzy 17 a 20 września większość lotników polskich przekroczyła granicę rumuńską i węgierską.
Plany na rozbudowę do roku 1942.
Wobec pogarszającej się sytuacji politycznej przed wybuchem wojny, władze polskie postanowiły rozbudować lotnictwo i wprowadzić na wyposażenie nowe typy samolotów krajowej, jak i również zagranicznej produkcji.
Na wiosnę 1940 roku przewidziany był stan sił powietrznych:
Razem więc: 30 eskadr pościgowo-myśliwskich, 18 eskadr bombowych, 14 eskadr liniowych/rozpoznawczych, 18 eskadr obserwacyjnych/towarzyszących, 3 eskadry morskie.
Na rok 1942 zatem przewidziano poniższą organizację sił powietrznych (uchwaloną przez KSUS / Komitet do Spraw Uzbrojenia i Sprzętu):
Razem więc: 32 eskadry pościgowo-myśliwskie, 21 eskadr bombowych, 20 eskadr liniowych/rozpoznawczych, 28 eskadr obserwacyjnych/towarzyszących, 1 pluton łącznikowy.
Polskie Siły Powietrzne na Zachodzie.
1940 (Francja).
Po upadku Polski zaczęto tworzyć nowe jednostki we Francji. Jedyną jednostką sformowaną przed atakiem Niemiec na Francję był dywizjon 1/145, wyposażony w myśliwce Caudron CR.714 (przerobione na wojskowe samoloty sportowe, była to jedyna jednostka używająca tych maszyn). Polskich pilotów przydzielano do dywizjonów francuskich i tak zwanych kluczy kominowych. Latali na wielu typach maszyn, jednak najwięcej z nich na myśliwcach Morane-Saulnier MS.406.
Lotnictwo ludowego Wojska Polskiego.
Początki lotnictwa ludowego Wojska Polskiego sięgają 7 lipca 1943 roku, kiedy to dowódca 1 Dywizji Piechoty im. Tadeusza Kościuszki pułkownik dyplomowany Zygmunt Berling wydał rozkaz dzienny nr 43 o sformowaniu między innymi 1 Samodzielnej myśliwskiej eskadry lotniczej. Na miejsce formowania wybrano lotnisko Grigoriewskoje położone w obwodzie riazańskim na terytorium ZSRR.
20 sierpnia 1943 roku eskadrę rozwinięto do rozmiarów pułku, któremu nadano nazwę: 1 pułk lotnictwa myśliwskiego „Warszawa”.
1 kwietnia 1944 roku przystąpiono do formowania 2 pułku nocnych bombowców „Kraków”. 31 października zorganizowano Dowództwo Lotnictwa Frontu Wojska Polskiego. Wymieniony organ dowodzenia, z gen. Fiodorem Połyninem na czele, powstał w wyniku przemianowania radzieckiego dowództwa 6 Armii Lotniczej.
Po zakończeniu wojny (10 maja 1945 roku), polskie lotnictwo wojskowe przebazowano z terenu Niemiec do stałych miejsc postoju w kraju. Dysponowało wówczas następującymi jednostkami:
Jednostki samodzielne
Pod koniec 1945 roku na stanie sił powietrznych znajdowały się 643 samoloty (152 Jak-9 wszystkich wersji, 177 Ił-2 wszystkich wersji, 121 Pe-2 wszystkich wersji, 36 UT-2, 138 Po-2, 11 C-47, 4 Li-2, 2 Szcze-2, 1 P-39, 1 Bf 108).
Po wojnie nadal rozwijano polskie lotnictwo. Z ZSRR dostarczono bombowce Pe-2 i Tu-2 (w 1950 roku) oraz bombowce treningowe USB-1 i USB-2. W 1949 roku do służby wprowadzono przebudowane na bombowce treningowe samoloty transportowe Li-2sb. W 1950 roku przeszkolono pierwszych pilotów na samolotach odrzutowych (Jak-17); do uzbrojenia weszły transportowce Ił-12 oraz samoloty treningowe Jak-18 i treningowe bombowce UTB-2. W 1951 roku pojawiły się pierwsze odrzutowce – Jak-23 i MiG-15 (również w wersji dwumiejscowej UTIMiG-15), a w 1961 roku następca MiG-a-15 – MiG-17.
Poza dostawami z ZSRR Polska podjęła również produkcję licencyjną: MiG-ów-15 (jako Lim-1, w 1952 roku) i MiG-ów-15bis (jako Lim-2, od 1957 roku). W 1955 roku rozpoczęto produkcję MiG-ów-17 (jako Lim-5). W 1964 roku powstało krajowe rozwinięcie tego samolotu – szturmowy Lim-6bis.
Jedyny odrzutowy bombowiec, Ił-28, wszedł do służby w 1952 roku. Siedem lat później Polska otrzymała niewielką liczbę samolotów MiG-19, a w 1963 roku podstawowym samolotem myśliwskim stał się MiG-21. W 1979 roku do służby trafiła mała liczba samolotów MiG-23, a w roku 1989 – MiG-29.
Od 1949 roku podstawowym samolotem szturmowym był Ił-10 (od 1951 roku również wersja treningowa UIł-10). Począwszy od roku 1965 lotnictwo szturmowe zaczęło używać odrzutowców, początkowo Su-7, następnie Su-20 (1974) i Su-22 (1984).
Jedyny odrzutowy samolot szkolny, PZL TS-11 Iskra, zastąpił tłokowe Junak-2 (w służbie od 1952 roku), Junak-3 (1954) i TS-8 Bies (1958). Następca Iskry, PZL I-22 Iryda, przez pewien czas znajdował się w małej liczbie w wyposażeniu Wojsk Lotniczych, lecz ciągłe problemy sprawiły, że wszystkie Irydy wróciły do fabryki w celu dokonania modyfikacji i obecnie nie znajdują się w wyposażeniu wojska.
Od 1951 roku funkcję samolotu wielozadaniowego spełniał Jak-12, w 1955 roku dołączył do niego An-2, a później również Wilga-35P.
Samoloty transportowe i pasażerskie to kolejno: Ił-14 (od 1955 roku), Ił-18 (1961), An-12B (1966), An-26 (1972), Jak-40 (1973) i Tu-154.
W okresie powojennym polskie lotnictwo zostało również wyposażone w śmigłowce: wielozadaniowy SM-1 (licencja Mi-1) od 1956 roku, wielozadaniowy Mi-4 od 1958 roku, wielozadaniowy SM-2 od 1960 roku, Mi-2 i Mi-8 (później również Mi-17) od 1968 roku, a także szturmowy Mi-24 od 1976 roku. W użyciu znalazły się również amfibijny Mi-14 i ciężki transportowy Mi-6.
W 1954 Wojska Lotnicze połączono z Wojskami Obrony Powietrznej Kraju, tworząc Wojska Lotnicze i Obrony Przeciwlotniczej Obszaru Kraju. Nowa formacja skupiała zarówno jednostki lotnicze, jak i przeciwlotnicze. W 1962 rozdzielono je ponownie na Wojska Lotnicze i Wojska Obrony Powietrznej Kraju jako odrębne rodzaje sił zbrojnych. Ta struktura funkcjonowała nieprzerwanie przez 28 lat.
1990–2004.
1 lipca 1990 roku ponownie połączono oba elementy, tworząc Wojska Lotnicze i Obrony Powietrznej.
2004–2010.
W roku 2006 do uzbrojenia weszły dwa nowe typy maszyn: na początku roku lekki śmigłowiec PZL SW-4, 9 listopada zaś – pierwsze samoloty F-16C/D, które w przetargu na myśliwiec wielozadaniowy pokonały Gripena i Mirage’a 2000.
16 stycznia 2009 roku wycofano ze służby ostatni z 12 samolotów transportowych An-26. 24 marca przekazano pierwszy z pięciu samolotów transportowych C-130 Hercules.
Po 10 kwietnia 2010 roku Ministerstwo Obrony Narodowej wyczarterowało na cztery lata dwa samoloty Embraer 175 od PLL LOT do przewozu najważniejszych osób w państwie; samoloty te są cywilne, obsługują je cywile i nie są oznaczone szachownicą lotniczą.
Po 2011.
W 2011 r. wykonano prace, których celami były poprawienie bezpieczeństwa wykonywania zadań lotniczych oraz optymalizacja szkolenia. Wdrożone zostały działania naprawcze i profilaktyczne, którymi objęte zostały wszystkie jednostki organizacyjne lotnictwa Sił Powietrznych oraz pozostałych Rodzajów Sił Zbrojnych. Przeprowadzono gruntowną analizę wszystkich dokumentów normujących szkolenie lotnicze, opracowano nowe dokumenty oraz wprowadzono szereg poprawek i uzupełnień do programów i instrukcji. Zmieniono także organizację bezpieczeństwa i ubezpieczenia lotów podnosząc standard funkcjonowania lotnisk. Pracę nad systemem problematyki bezpieczeństwa zostały zwieńczone opracowaniem czterech dokumentów: „Regulaminu Lotów RL 2010”, „Instrukcji Organizacji Lotów 2010”, „Instrukcji Ruchu Lotniczego Sił Zbrojnych RP” oraz „Instrukcji organizacji lotniczej łączności radiowej Sił Zbrojnych RP – wydanie II”. Dokonano zmian zapisów w instrukcjach użytkowania statków powietrznych, dotyczących ich doposażenia w nowe urządzenia i agregaty.
Wprowadzono codzienny nadzór nad pracą służb Hydrometeorologicznej Sił Zbrojnych RP. Zakończono rozbudowę sieci WAN Meteo – RL.
Przeprowadzono ćwiczenia Sił Powietrznych pod kryptonimem „Orzeł-11”, które odbyły się we wrześniu 2011 r. Zasadniczym celem ćwiczeń było przygotowanie dowództw oraz jednostek Sił Powietrznych do realizacji działań bojowych w ramach wydzielonego Komponentu Powietrznego, a także jego zabezpieczenia i wsparcia podczas prowadzenia połączonej operacji obronnej kraju. Ćwiczenie odbyło się przy współdziałaniu z Komponentem Lądowym i Morskim, Inspektoratem Wsparcia Sił Zbrojnych, Żandarmerią Wojskową oraz Polską Agencją Żeglugi Powietrznej. Przeprowadzono je na obszarze Rzeczypospolitej Polskiej z wykorzystaniem ośrodków poligonowych w Ustce, Nadarzycach, Drawsku Pomorskim, na poligonach morskich znajdujących się w strefie obrony Marynarki Wojennej oraz w jednostkach uczestniczących.
Siły Powietrzne współorganizowały największe w Polsce pokazy lotnicze Radom Air Show 2011, z udziałem samolotów wojskowych i cywilnych z całego świata. W pokazach wzięło udział 160 statków powietrznych, w tym 116 w pokazie dynamicznym, a 44 w statycznym. Łącznie zaprezentowano 261 lotników i 57 statków powietrznych.
Nastąpiła certyfikacja Komponentu Lotniczego „Jastrząb” składającego się z czterech samolotów F-16 Jastrząb, personelu obsługi oraz ochrony wojsk, jako Sił Zdolnych do Przerzutu w ramach operacji NATO. Komponent lotniczy musiał przejść certyfikację według programu TACEVAL. Program ten ma za zadanie zweryfikowanie zdolności do podjęcia działań bojowych przez okres wyznaczony przez dowództwo NATO, w warunkach ograniczonej pomocy ze strony państwa-gospodarza.
W październiku 2011 r. odbył się kurs szkoleniowo-metodyczny kierowniczej kadry lotnictwa Sił Zbrojnych RP „Zlot 2011”. Celem było kreślenie roli dowódców poszczególnych szczebli dowodzenia podczas realizacji zadań, ocena poziomu umiejętności pilotażowych i bojowych kierowniczej kadry lotnictwa Sił Zbrojnych RP.
2 września 2016 roku ogłoszone zostały dwie niezależne procedury przetargowe przez Inspektorat Uzbrojenia MON celem pozyskania samolotów do przewozu VIP-ów. Celem zakupu są trzy średnie maszyny, w tym jedna używana i dwie nowe. Wymagana liczba miejsc wynosi nie mniej niż 65 foteli, zasięg minimalny 5500 kilometrów, loty transatlantyckie bez międzylądowania z minimum 30 pasażerami, w konfiguracji do przewozu VIP-ów, posiadanie systemów łączności niejawnej, obrony i ochrony. Samoloty używane mają mieć silniki nie starsze niż 5 lat, a liczbę miejsc w średnich maszynach nie mniejszą niż 132. Zasięg samolotów przy pełnym obciążeniu ma pozwolić na przelot nad Atlantykiem z międzylądowaniem.
W październiku 2016 roku zdecydowano, że przetarg na dwa małe samoloty dla VIP-ów wygrywa Gulfstream G550, gdyż druga oferta nie spełnia wymogów. W dniu 15 listopada 2016 roku Szef IU MON gen. bryg. Adam Duda i Jeffrey Crosby, reprezentujący przedsiębiorstwo Gulfstream Aerospace, podpisali umowę na dostawę maszyn.
21 czerwca 2017 roku pierwsza maszyna Gulfstream G550 wylądowała na Lotnisku Chopina w Warszawie i została przekazana 1. Bazie Lotnictwa Transportowego. Samolot otrzymał imię „Książę Józef Poniatowski”. Następny samolot, o imieniu „Generał Kazimierz Pułaski”, został odebrany 29 lipca 2017 roku na lotnisku w Bydgoszczy.
31 stycznia 2020 roku w Dęblinie, szef MON podpisał umowę na zakup 32 wielozadaniowych samolotów piątej generacji F-35 dla Sił Powietrznych. Wartość umowy wynosi 4,6 mld USD. Jej przedmiotem jest dostawa 32 samolotów F-35A wraz z pakietem szkoleniowym i logistycznym.
14 kwietnia 2021 Ministerstwo Obrony Narodowej poinformowało o podpisaniu umowy z rządem USA, dotyczącej zakupu 5 używanych samolotów transportowych C-130H Hercules, które uzupełnić mają dotychczas eksploatowane samoloty C-130E. Maszyny zakupiono poprzez procedurę EDA. Samoloty trafią do 33. Bazy Lotnictwa Transportowego. 27 lipca 2022 roku samolot szkolny TS-11 Iskra został oficjalnie wycofany ze służby w Siłach Powietrznych.
Dowódcy polskich sił powietrznych.
Szef Sekcji Żeglugi Napowietrznej
Podstawy prawne.
Podstawami prawnymi utworzenia powietrznego segmentu polskich Sił Zbrojnych Rzeczypospolitej Polskiej są Konstytucja Rzeczypospolitej Polskiej oraz akty prawne niższego rzędu, w tym przede wszystkim ustawa o powszechnym obowiązku obrony Rzeczypospolitej Polskiej z dnia 21 listopada 1967 r. (Dziennik Ustaw z 2012 roku poz. 461). Zgodnie z artykułem 3 ust. 3 ustawy o powszechnym obowiązku obrony RP, w skład Sił Zbrojnych wchodzą jako ich rodzaje: Wojska Lądowe, Siły Powietrzne, Marynarka Wojenna i Wojska Specjalne, zaś na podstawie art. 3 ust 4a tej samej ustawy, Siłami Powietrznymi dowodzi Dowódca Sił Powietrznych. Przepis ten nie narusza jednak postanowień prawa w zakresie cywilnego zwierzchnictwa nad Siłami Zbrojnymi przez Prezydenta Rzeczypospolitej Polskiej, sprawowanego za pośrednictwem Ministra Obrony.
Ustawa z 21 czerwca 2013 r. o zmianie ustawy o urzędzie Ministra Obrony Narodowej oraz niektórych innych ustaw zlikwidowała stanowisko Dowódcy Sił Powietrznych. Od 1 stycznia 2014 r. dowódcami rodzajów Sił Zbrojnych są Dowódca Generalny Rodzajów Sił Zbrojnych i Dowódca Operacyjny Rodzajów Sił Zbrojnych, którym podlegają poszczególne jednostki wojskowe SP.
Dowództwo.
Z dniem 1 stycznia 2014 na podstawie ustawy o zmianie ustawy o urzędzie Ministra Obrony Narodowej oraz niektórych innych ustaw (Dz.U. z 2013 r. poz. 852) dowództwo Sił Powietrznych uległo likwidacji, a jego zadania przejęło Dowództwo Generalne Rodzajów Sił Zbrojnych.
Uzbrojenie i wyposażenie.
Wojska Lotnicze.
&lt;hr&gt;
Amunicja.
Podstawowymi rodzajami uzbrojenia Sił Powietrznych są amunicja służąca do zwalczania z powietrza celów powietrznych oraz do zwalczania celów lądowych.

</doc>
<doc id="55689" url="https://pl.wikipedia.org/wiki?curid=55689" title="Amyrtajos">
Amyrtajos

Amyrtajos (egip. "Amenirdisu") – jedyny faraon z XXVIII dynastii, prawdopodobnie syn Pausirisa i wnuk Libijczyka, Amyrtajosa z Sais, jednego z przywódców powstania Inarosa, przeciwko władzy perskiej. Panował w latach 404-399 p.n.e.
Życiorys.
Wiadomości o tym władcy są stosunkowo nieliczne. Podobnie jak jego dziadek, jeszcze przed rokiem 414 p.n.e. stanął na czele powstania ludności egipskiej przeciwko władzy satrapy perskiego Artakserksesa. Dzięki wsparciu Sparty i konfliktom wewnętrznym w imperium perskim, po śmierci Dariusza II udało się mu w końcu wywalczyć niepodległość kraju w 404 p.n.e.
W swojej polityce wewnętrznej dążył do zjednoczenia pod swoją władzą całego Egiptu, zwalczając liczne bunty, wywoływane przez innych pretendentów do tronu. Obawiał się również interwencji perskiej, co było jednym z powodów zamordowania Tamosa, Egipcjanina w służbie perskiego buntownika Cyrusa.
Nie są znane okoliczności przejęcia władzy przez Neferitesa i nową dynastię. Przypuszcza się, że zmiana dynastii rządzącej miała gwałtowny przebieg.

</doc>
<doc id="55690" url="https://pl.wikipedia.org/wiki?curid=55690" title="Tamos">
Tamos

Tamos (zmarł w 400 p.n.e.) - egipcjanin, perski namiestnik Jonii, admirał, dowódca floty egipskiej w służbie buntownika perskiego i brata królewskiego Cyrusa.
Po pokonaniu armii buntowniczej przez Artakserksesa II w 400 p.n.e., Tamos jako jeden z jej dowódców uciekł wraz z synem i podległą mu flotą do ojczystego Egiptu. Został zamordowany na rozkaz faraona Amyrtajosa, bojącego się perskiej interwencji i pragnącego zagarnąć przywieziony przez Tamosa skarb.

</doc>
<doc id="55692" url="https://pl.wikipedia.org/wiki?curid=55692" title="Ignacy Sobolewski">
Ignacy Sobolewski

Ignacy Sobolewski (ur. 1770, zm. 8 października 1846 w Quarto kolo Genui) – polski hrabia, polityk, wolnomularz, członek Komisji Najwyższej Egzaminacyjnej przy Radzie Stanu Królestwa Kongresowego w 1830 roku, radca stanu w Radzie Stanu Księstwa Warszawskiego w 1812 roku.
W 1791 sekretarz poselstwa polskiego w Paryżu. Członek Izby Najwyższej Wojennej i Administracji Publicznej w 1806 roku. W latach 1807–1811 sekretarz Rady Stanu Księstwa Warszawskiego, a od 24 listopada 1811 do maja 1813 r. minister policji. W 1812 roku jako członek Towarzystwa Królewskiego Gospodarczo-Rolniczego przystąpił do Konfederacji Generalnej Królestwa Polskiego. W Królestwie Polskim minister-sekretarz stanu (1815–1824), minister sprawiedliwości (1825–1830).
Był komandorem maltańskim odznaczonym Orderu Świętego Stanisława i Orderem Orła Białego (oba w 1812), a także rosyjskim Orderem św. Aleksandra Newskiego z brylantami.
Był Wielkim Jałmużnikiem Wielkiego Wschodu Narodowego Polski w latach 1811–1812. Członek loży wolnomularskiej Bouclier du Nord w 1818 roku. Tytuł hrabiowski otrzymał od dworu rosyjskiego w 1824. W 1830 wyjechał na kurację i nie było go w kraju podczas powstania listopadowego. Po upadku powstania powrócił do Warszawy, ale wkrótce znów wyjechał za granicę i osiadł we Włoszech.

</doc>
<doc id="55693" url="https://pl.wikipedia.org/wiki?curid=55693" title="Nierówność Bernoulliego">
Nierówność Bernoulliego

Nierówność Bernoulliego – jedna z najbardziej znanych i podstawowych nierówności w matematyce. Jej nazwa pochodzi od nazwiska Jakoba Bernoulliego, który wykorzystywał tę nierówność w swoich badaniach.
Sformułowanie.
Jeżeli formula_1 to:
oraz:
Dla formula_4 obie strony nierówności są równe, natomiast dla formula_5 równość w każdej z nierówności zachodzi wtedy i tylko wtedy, gdy formula_6
Szczególny przypadek nierówności Bernoulliego otrzymuje się dla formula_7 będącego liczbą naturalną – często mianem nierówności Bernoulliego określa się tę jej szczególną wersję:
dla formula_9 naturalnych.

</doc>
<doc id="55694" url="https://pl.wikipedia.org/wiki?curid=55694" title="Ayrton Senna">
Ayrton Senna

Ayrton Senna da Silva (ur. 21 marca 1960 w São Paulo, zm. 1 maja 1994 w Bolonii) – brazylijski kierowca wyścigowy, trzykrotny mistrz świata Formuły 1. Wystartował w stu sześćdziesięciu grand prix, zdobył 610 punktów, osiemdziesiąt jeden razy stawał na podium, z czego czterdzieści jeden razy na najwyższym jego stopniu. Sześćdziesiąt pięć razy zdobył pole position. Jeździł w zespołach Toleman, Lotus, McLaren i Williams.
Po poważnym wypadku podczas Grand Prix San Marino na torze Imola, zmarł w szpitalu w Bolonii we Włoszech w wyniku obrażeń mózgu. Oficjalny moment śmierci wzbudza kontrowersje, niektórzy lekarze uznają, że Senna zginął nie w wypadku na torze, lecz w drodze do szpitala, a w szpitalu jego czynności życiowe były podtrzymywane przez maszynę, aż do momentu jej odłączenia.
Przez wielu ekspertów i zawodników uważany za najlepszego kierowcę F1 wszech czasów. Jest jedną z najbardziej rozpoznawalnych osób związanych z Formułą 1.
Życiorys.
Początki kariery.
Pochodził z zamożnej rodziny. Zachęcany przez ojca, biznesmena i entuzjastę wyścigów, Senna zasiadł w swoim pierwszym gokarcie w wieku czterech lat. Zaczął się ścigać w kartingu w wieku 13 lat. W 1977 wygrał Kartingowe Mistrzostwa Ameryki Południowej. Rok później obronił tytuł. W latach 1978-1981 zdobywał gokartowe Mistrzostwo Brazylii, dwukrotnie był też Wicemistrzem Świata (1979, 1980) w Kartingu.
W 1981 roku udał się do Europy i rozpoczął rywalizację w Brytyjskiej Formule Ford 1600, którą wygrał. Przyjął także nazwisko rodowe matki – Senna, ponieważ da Silva jest bardzo powszechnym nazwiskiem w Brazylii. W 1982 dalej ścigał się w Europejskiej i Brytyjskiej Formule Ford 2000, obie wygrał. Wygrał także w prestiżowym Grand Prix Makau. W 1983 walczył z Martinem Brundle w Brytyjskiej Formule 3 o zapewnienie sobie miejsca w zespole Toleman, startującym w Formule 1.
Formuła 1.
Toleman (1984).
Sezon 1984.
Swój debiutancki sezon zakończył na dziewiątej pozycji w zespole Toleman. Podczas Grand Prix Monako dał pokaz swoich wyjątkowych umiejętności jazdy w deszczu. Startując z 13 pozycji zajął drugie miejsce w przerwanym wyścigu. Na podium stawał jeszcze dwukrotnie zdobywając trzecie miejsce w GP Wielkiej Brytanii i GP Portugalii.
Lotus (1985–1987).
Sezon 1985.
W sezonie 1985 Senna związał się z zespołem Lotus (przez co został ukarany przez stajnię Toleman za potajemne negocjacje absencją na dwa wyścigi). Podczas deszczowej Grand Prix Portugalii odniósł swoje pierwsze zwycięstwo, powtórzył to jeszcze w Grand Prix Belgii. Ostatecznie zajął dobre, czwarte miejsce w klasyfikacji generalnej.
Sezon 1986.
Sezon 1986 to kolejne dwie wygrane podczas Grand Prix Hiszpanii i Grand Prix Stanów Zjednoczonych. Sezon zakończył ponownie na czwartej pozycji w klasyfikacji generalnej.
Sezon 1987.
Dwa wygrane wyścigi w sezonie 1987 zapewniły Sennie trzecie miejsce w klasyfikacji generalnej. W całym sezonie dziewięciokrotnie stawał na podium. Był to jego ostatni sezon w barwach Lotusa.
McLaren (1988–1993).
Sezon 1988.
Sezon 1988 został zdominowany przez Sennę i Prosta w samochodach McLarena napędzanych silnikami Hondy. Stajnia z Woking wygrała 15 z 16 wyścigów sezonu. Senna wygrał osiem wyścigów i zdobył swój pierwszy tytuł Mistrza Świata Formuły 1. W klasyfikacji generalnej wyprzedził Prosta o 3 punkty.
Sezon 1989.
W sezonie 1989 nie udało mu się zdobyć kolejnego tytułu, został wicemistrzem oddając tytuł w ręce Prosta. Wygrał w sześciu wyścigach, a tylko podczas trzech nie zdobył pole position. Narastający konflikt z Prostem miał swoją kulminację podczas GP Japonii – przedostatniej eliminacji mistrzostw. Szeroko komentowana była sprawa wątpliwej dyskwalifikacji Senny. Doszło do zderzenia pomiędzy kierowcami zespołu McLaren, w wyniku której Francuz wycofał się z wyścigu, a Senna ominął szykanę Casio wracając na tor. Wygrał wyścig w dramatycznej końcówce jednak po długich obradach sędziowie uznali, że Senna złamał regulamin. Wynikiem tego Brazylijczyk został zdyskwalifikowany oraz zawieszony na 6 miesięcy.
Sezon 1990.
Od sezonu 1990 Prost przeniósł się do stajni Ferrari. Zakończył się tym samym okres konfliktów i napiętej sytuacji w zespole, spowodowanej sprzeczkami z Brazylijczykiem. Mimo nieukończenia ostatnich trzech wyścigów Senna zdobył swój drugi tytuł mistrzowski. Wyprzedził drugiego w klasyfikacji Prosta o 7 punktów. Podobnie jak w poprzednim sezonie podczas GP Japonii doszło do zderzenia pomiędzy Senną a Prostem. Tym razem niedługo po starcie wyścigu Senna zderzył się z Prostem przez co obaj kierowcy odpadli z wyścigu.
Sezon 1991.
Tytuł w 1991 zdobył jeszcze łatwiej. W klasyfikacji generalnej wyprzedził o 24 punkty drugiego Nigela Mansella. Zwyciężył siedmiokrotnie, lecz już w drugiej części sezonu zaznaczyła się technologiczna przewaga Williamsa.
Po raz pierwszy wygrał Grand Prix Brazylii. Siedem okrążeń przed końcem wyścigu w bolidzie Senny zacięła się skrzynia biegów. Miał do dyspozycji tylko szósty bieg. Dzięki dużej przewadze nad resztą zawodników udało mu się wygrać kończąc wyścig 3 sekundy przed Riccardo Patrese. Na okrążeniu zjazdowym zemdlał z powodu ogromnego wysiłku. Dostał skurczu mięśni ramion oraz karku i nie był w stanie wyjść z bolidu.
Pod koniec sezonu Prost na jeden sezon wycofał się z F1.
Sezon 1992.
Sezon 1992 to początek problemów McLarena i całkowitej dominacji stajni Williams-Renault. Senna musiał się wycofać z siedmiu wyścigów i ostatecznie zajął czwartą pozycję w klasyfikacji generalnej, przegrywając nie tylko z kierowcami Williamsa, ale i też z młodym wówczas Michaelem Schumacherem. Wygrał tylko trzykrotnie.
Pod koniec 1992 roku Senna chciał porzucić F1. Przed Bożym Narodzeniem zaczął testować Indy Car. Próbował również przejść do zespołu Williams-Renault, jednak do zespołu przyszedł powracający do F1 Alain Prost, przez co nie mógł reprezentować tego zespołu. Po negocjacjach z McLarenem Senna zgodził się jednak na kontrakty na pojedyncze wyścigi w następnym sezonie F1.
Sezon 1993.
W sezonie 1993 wypadł lepiej, zostając wicemistrzem i wygrywając pięciokrotnie, ustępując Prostowi który po rocznej przerwie wrócił do Formuły 1 zdobywając tytuł mistrzowski. Między innymi podczas GP Europy w Donington Park – w wyścigu który przeszedł do historii. W strugach deszczu zniszczył wręcz niedoścignione Williamsy Prosta i Hilla. Jedynym kierowcą, którego Senna nie zdążył zdublować był Hill.
Piąty raz z rzędu, a szósty raz w karierze, wygrał GP Monako i pobił rekord wygranych na tym torze należący do Grahama Hilla. W tym sezonie odniósł swoje ostatnie 41. w karierze zwycięstwo w ostatnim wyścigu sezonu Grand Prix Australii.
Ayrton zakończył swoją współpracę z zespołem McLaren. Jeździł dla tej stajni w 96 wyścigach i zdobył dla niej trzy tytuły Mistrza Świata Kierowców oraz cztery tytuły Mistrza Świata Konstruktorów. Po sezonie z Formułą 1 rozstał się ostatecznie Alain Prost, co spowodowało, że jego miejsce w zespole Williams w przyszłym sezonie miał zająć Senna.
Williams (1994).
Sezon 1994.
W związku z przejściem do dominującego wówczas w Formule 1 zespołu Williams do nowego sezonu Senna przystąpił z nadziejami na czwarty tytuł mistrza świata. Jednak współpraca z nowym zespołem nie układała się od początku sezonu, gdyż nowy bolid FW16 był pozbawiony systemów kontroli trakcji i aktywnego zawieszenia (które w latach 1992-1993 dawały Williamsowi ogromną przewagę, a od 1994 roku były zabronione) przez co okazał się konstrukcją wyjątkowo nieudaną. Senna nie ukończył pierwszych dwóch wyścigów, zdobywając w obydwu pole position. 1 maja 1994 wystartował, również z pole position (wywalczył je po raz 65.) do trzeciego wyścigu sezonu i ostatniego w swoim życiu.
Wypadek na torze Imola.
Dla wielu kierowców początek sezonu był nieudany i większość miała zamiar przerwać złą passę w pierwszej europejskiej eliminacji, którą było Grand Prix San Marino na torze Imola.
W piątek, 29 kwietnia o 13:15 w czasie treningu wypadek miał Rubens Barrichello. Brazylijczyk wleciał w stos opon po tym, kiedy wjechał zbyt szybko w zakręt i auto wybiło się z krawężnika. Barrichello stracił przytomność i nie pamięta wypadku, lecz wyszedł z niego bez szwanku. Ten wypadek rozpoczął dyskusję na temat bezpieczeństwa w Formule 1.
W sobotę, 30 kwietnia podczas kwalifikacji Austriak Roland Ratzenberger na swoim szybkim okrążeniu na zakręcie Villeneuve’a przy prędkości ok. 320 km/h uderzył frontalnie w betonową ścianę. Bolid odbił się i obracając się wokół własnej osi sunął przez ok. 100 metrów aż zatrzymał się na następnym zakręcie. Już w tym czasie widać było, że Ratzenberger musiał być poważnie ranny, ponieważ jego głowa bezwładnie opadała na boki pod własnym ciężarem. Wszystko widziały miliony telewidzów na żywo w EuroSporcie. Ekipy ratunkowe przybyły na miejsce niemal natychmiast. Kwalifikację przerwano. Kibice pamiętają, jak lekarze przeprowadzali długą reanimację. Chwilę po zdarzeniu na miejscu pojawił się Ayrton Senna, wyraźnie zszokowany. Brazylijczyk wszystko widział na ekranie w padoku. Gdy tylko udało się przywrócić akcję serca, Ratzenbergera wniesiono do helikoptera i przetransportowano do szpitala w Bolonii. Niedługo po wypadku przyszła wiadomość: Roland Ratzenberger nie żyje. Po wypadku Ayrton Senna zdążył wypowiedzieć się na temat braku bezpieczeństwa w F1.
Następnego dnia o 14:00 wyścig ruszył z Senną na czele. Już w pierwszej minucie wyścigu doszło do poważnego wypadku. Pedro Lamy uderzył w stojący Benetton J.J. Lehto’a. Kawałki karoserii były porozrzucane w odległości 100 metrów, a koło jednego z bolidów oderwało się i poleciało w trybuny raniąc 9 osób. Na tor wjechał Safety Car. Przez kolejne trzy okrążenia stawka podążała za samochodem bezpieczeństwa, którym był Opel Vectra Turbo. Jednak jego niska prędkość była później kwestionowana, jako że jadące za nim bolidy, ze względu na niską prędkość traciły ciśnienie w oponach. Senna podjechał wtedy do Vectry i nerwowo gestykulując zachęcał do zwiększenia prędkości.
Gdy służby porządkowe uprzątnęły prostą startową, Safety Car opuścił tor. Senna i Michael Schumacher szybko oddalili się od pozostałych kierowców. Na drugim okrążeniu po restarcie wyścigu obaj wjechali w bardzo długi zakręt Tamburello. Z kamery umieszczonej w samochodzie Schumachera widać było słupy iskier wydobywające się spod Williamsa Ayrtona. Chwilę po tym, gdy obaj kierowcy wyjeżdżali z zakrętu, samochód Senny nagle z nieznanych przyczyn zamiast skręcić w lewo skierował się lekko na prawo po czym uderzył w betonową ścianę. Fragmenty biało-niebieskiego Williamsa wystrzeliły w górę. Bolid odbił się i sunąc bokiem po piasku zatrzymał się kilkanaście metrów od zakrętu. Porządkowi wybiegli na tor wymachując żółtymi flagami, jednak gdy Senna nie wychodził z wraku zamieniono je na czerwone, które oznaczają przerwanie wyścigu. Powodem tego tragicznego wypadku była najprawdopodobniej awaria kolumny kierownicy. W bolidzie Senny znaleziono zakrwawioną austriacką flagę, którą kierowca miał później wnieść ku czci Rolanda Ratzenbergera.
Po kilku minutach ekipa ratunkowa była na miejscu i wyciągnęła Sennę z wraku auta. Trwała reanimacja, całe wydarzenie filmowały helikoptery telewizji RAI. Kierowca stracił 2 litry krwi. Na torze wylądował śmigłowiec – ten sam, który dzień wcześniej transportował Ratzenbergera do szpitala. Ayrton Senna także został zabrany do kliniki w Bolonii. W trakcie transportu dwukrotnie ustała akcja serca.
Po uprzątnięciu miejsca wypadku wyścig wznowiono. Pod koniec zawodów doszło do kolejnego wypadku. Mechanicy źle zamontowali prawe tylne koło w bolidzie Michele’a Alboreto, które podczas wyjazdu z pit-lane oderwało się, i wystrzeliło raniąc dwóch mechaników Ferrari i Lotusa.
Wyścig zakończył się i kierowcy ustawili się na podium. Pierwsze miejsce zajął Michael Schumacher, drugi był Nicola Larini, trzeci zaś Mika Häkkinen.
O 16:30 przyszły pierwsze informacje na temat stanu zdrowia Ayrtona Senny. Brazylijczyk miał uszkodzenia mózgu, z objawami wstrząsu krwotocznego, spowodowanego uszkodzeniem tętnicy skroniowej, i znajdował się w głębokiej śpiączce. Nie stwierdzono żadnych zewnętrznych obrażeń klatki piersiowej ani brzucha. Neurochirurg, który zbadał Sennę w szpitalu stwierdził, że nie było potrzeby wzywania chirurgów, ponieważ obrażenia dotyczyły wyłącznie czaszki. O godzinie 18.05 dr Maria Teresa Fiandri ogłosiła, że Senna jest w stanie śmierci klinicznej. Pozostawał jednak podłączony do aparatury podtrzymującej pracę serca.
„Elektroencefalogram Ayrtona Senny nie wykazuje żadnej aktywności. Kontynuujemy oddech zastępczy przy użyciu respiratora. Utrzymujemy go przy życiu zgodnie z włoskim prawem. Nie ma już żadnej nadziei”, oznajmiła Dr Fiandri osłupiałym dziennikarzom. Niedługo po godzinie 19 wydano kolejny, ostatni już komunikat w sprawie stanu Senny: O 18.40 Ayrton Senna zmarł.
W sądzie założono wiele spraw zaraz po wypadku. Toczyły się one latami. Przeprowadzano śledztwo mające na celu wyjaśnić, czy Frank Williams jest odpowiedzialny za nieumyślne spowodowanie śmierci. Sprawa zakończyła się dopiero 13 kwietnia 2007 roku. W werdykcie numer 15050 orzeczono co następuje: „Ustalono, że wypadek został spowodowany awarią kolumny kierowniczej. Awaria ta była efektem źle zaprojektowanych i źle skonstruowanych modyfikacji. Odpowiedzialność za to spada na Patricka Heada, winnego pominiętej kontroli”. Mimo że Head został uznany winnym, nie aresztowano go, ponieważ we Włoszech zarzut nieumyślnego spowodowania śmierci ulega przedawnieniu po siedmiu latach i sześciu miesiącach, a końcowy werdykt został ogłoszony trzynaście lat po wypadku.
Śmierć Ayrtona Senny została uznana przez brazylijskich fanów narodową tragedią, brazylijski rząd ogłosił trzydniową żałobę narodową. Uroczystość pogrzebowa odbyła się 5 maja 1994 na cmentarzu w São Paulo. Pogrzeb miał charakter państwowy. Uczestniczyli w nim Prezydent Brazylii Itamar Franco, odwieczny rywal Brazylijczyka z toru Alain Prost, szef brazylijskiej federacji motorowej oraz rzesze fanów mistrza Formuły 1. Pogrzeb odbył się o 14:30 czasu lokalnego i był transmitowany przez stacje telewizyjne na całym świecie.
2 maja 1994 został pośmiertnie odznaczony Krzyżem Wielkim Narodowego Orderu Zasługi dla Brazylii, a 3 maja Krzyżem Wielkim Orderu Ipirangi stanu São Paulo.
Upamiętnienie.
Angielski piosenkarz Chris Rea napisał piosenkę „Saudade” ku pamięci kierowcy. Także ku pamięci Senny piosenkę "Bezpowrotnie" zaśpiewała Kasia Kowalska.
Ayrton Senna jest patronem ulicy w Wałbrzychu. Przy tej ulicy mieści się też prywatne Muzeum Górnictwa i Sportów Motorowych, poświęcone częściowo Ayrtonowi Sennie.
Od jego nazwiska pochodzi nazwa jednego z supersamochodów McLarena (McLaren Senna).

</doc>
<doc id="55699" url="https://pl.wikipedia.org/wiki?curid=55699" title="Nierówność liniowa">
Nierówność liniowa



</doc>
<doc id="55700" url="https://pl.wikipedia.org/wiki?curid=55700" title="Hokkaido">
Hokkaido

Hokkaido ( "Hokkaidō"; ajn. "Mosir", dawniej "Ezo" lub "Yezo") – największa pod względem powierzchni jednostka podziału administracyjnego Japonii, w skład której wchodzi druga pod względem wielkości wyspa tego państwa. Od Honsiu oddziela ją cieśnina Tsugaru, ale obie wyspy są połączone podwodnym tunelem Seikan. Największym miastem i zarazem stolicą tego dystryktu (regionu administracyjnego i jednocześnie geograficznego) jest Sapporo.
Historia.
Hokkaido, które do okresu Edo zwane było przez Japończyków Ezo, było ojczyzną Ajnów. Oni sami swą wyspę zwali "Ainu Moshiri", co w ich języku oznacza „wyspę człowieka” ("ainu" to „człowiek”, "moshiri" oznacza „wyspa, świat”). Wiele miejscowości do dziś nosi nazwy z języka Ajnów, np. Sapporo.
Pierwsi japońscy osadnicy z Honsiu pojawili się na wyspie w okresie Muromachi (1336–1537).
W 1781 r. Ajnowie wzniecili powstanie, dosyć szybko i okrutnie stłumione. W 1802 r. rozpoczęła się kolonizacja wyspy przez Japończyków. W Hakodate powstał urząd administracyjny, tworzono obozy pracy dla więźniów.
W 1868 r. (początek okresu Meiji), grupa poddanych Tokugawy dowodzona przez Takeaki Enomoto ogłosiła niepodległość wyspy, która jako państwo miała się nazywać Republiką Ezo. Przetrwała jednakże zaledwie do 1869 roku.
Przez kilka następnych lat Hokkaido było podzielone na 4 prefektury. W latach 1869–1883 istniał tu "Kaitakushi" (Urząd ds. Rozwoju, zwany też Urzędem ds. Kolonizacji). Nasilił się wtedy napływ osadników z pobliskiej wyspy Honsiu. W ciągu kilkudziesięciu lat liczba ludności zwiększyła się od 120 tys. do miliona. Ajnom zabroniono kultywowania swoich tradycji i stali się oni obywatelami drugiej kategorii.
W badaniach nad kulturą i zwyczajami tego ludu wsławił się Bronisław Piłsudski, brat Józefa Piłsudskiego, który został zesłany na rosyjską wyspę Sachalin, na której również żyli Ajnowie. W 1998 r. uchwalono ustawę poddającą ochronie kulturę Ajnów.
W 1972 r. w Sapporo odbyła się olimpiada zimowa.
Geografia.
Wyspa Hokkaido, stanowiąca główny obszar prefektury o tej samej nazwie, położona jest na północnym krańcu Japonii, w pobliżu Rosji. Otoczona jest Morzem Japońskim, Morzem Ochockim i Oceanem Spokojnym. W centrum wyspy znajdują się liczne góry i wzgórza wulkaniczne. Na wybrzeżach dominują równiny. Główne miasta to Sapporo oraz Asahikawa w środkowej części regionu i Hakodate w południowej. Powierzchnia wyspy wynosi 77 984,49 km2 i stanowi ona ponad 93% powierzchni prefektury.
Najbardziej na południe wysuniętą częścią wyspy jest półwysep Oshima.
Do prefektury Hokkaido zalicza się wiele małych wysepek, m.in. Rishiri, Okushiri, Rebun. Japończycy do tej prefektury zaliczają także kilka południowych Wysp Kurylskich, o które prowadzą spór z Rosją: Iturup (jap. Etorofu), Kunaszyr (Kunashiri), Szykotan (Shikotan) i wysepki Habomai. Powierzchnia prefektury wynosi 83 424,44 km2, w tym powierzchnia jej części znajdującej się we władaniu Japonii 78 421,39 km2, a części znajdującej się we władaniu Rosji 5 003,05 km2 . Łącznie małe wysepki będące we władaniu Japonii, wchodzące w skład prefektury mają powierzchnię 436,9 km2 (0,56% tej części prefektury).
W 2020 r. prefekturze mieszkało 5 228 885 osób w 2 471 140 gospodarstwach domowych. Podana liczba ludności dotyczyła jedynie terenów będących we władaniu Japonii (bez obszarów będących we władaniu Rosji), tym samym gęstość zaludnienia wynosiła 66,7 os./km2 . W 2010 r. w prefekturze mieszkało 5 507 456 osób, w 2 424 073 gospodarstwach domowych.
25 września 2003 roku o godzinie 19:50:07 czasu UTC blisko wybrzeży wyspy wystąpiło trzęsienie ziemi o magnitudzie 8 w skali Richtera. Trzęsienia ziemi są częste w tym rejonie.
Klimat.
Na Hokkaido panuje klimat umiarkowany, morski. Lato jest tu chłodniejsze niż w pozostałych regionach Japonii, co przyciąga turystów z pozostałych jej części. Zima jest dosyć surowa i trwa 4–5 miesięcy, na ogół z bardzo obfitymi opadami śniegu. Średnia temperatura w najcieplejszym miesiącu w roku – sierpniu wynosi od +17 °C do +22 °C, natomiast w najchłodniejszych styczniu i lutym od -12 °C do -4 °C w zależności od wysokości i szerokości geograficznej. Podczas zimy zamarza Morze Ochockie, czyniąc północne wybrzeże niezdatnym do żeglugi i uniemożliwiając rybakom wypływanie na połów.
Podprefektury.
Hokkaido jest prefekturą podzieloną na 14 podprefektur. Urzędy w poszczególnych podprefekturach wykonują takie same zadania, jak prefektury w innych regionach kraju. Poniżej znajduje się lista wszystkich podprefektur. Obecny podział administracyjny i nowe nazewnictwo zostały ustanowione 1 kwietnia 2010 r. Dotychczasowe jednostki administracji "shichō" zostały zastąpione jednostkami o nazwach "shinkō-kyoku" (pięć) i "sōgō-shinkō-kyoku" (dziewięć).
Podprefektury "shinkō-kyoku" to:
Podprefektury "sōgō-shinkō-kyoku" to:
Główne miasta.
Największym miastem Hokkaido jest jego stolica, Sapporo. Inne większe miasta to Hakodate na południu i Asahikawa w środkowej części wyspy.
Obszary chronione.
Na Hokkaido jest wiele obszarów zalesionych, dzikiej przyrody, włączając w to:
Ekonomia.
Hokkaido jest głównym producentem ryżu w Japonii oraz przoduje w połowach ryb, a także w uprawach warzyw, rozwija się tu przemysł drzewny i papierniczy oraz leśnictwo. Lokalną ekonomię napędza także browar Sapporo. Duże zyski zapewniają także turyści, którzy tłumnie zjeżdżają latem do gorących źródeł, a zimą – by uprawiać sporty zimowe.

</doc>
<doc id="55701" url="https://pl.wikipedia.org/wiki?curid=55701" title="Równanie liniowe">
Równanie liniowe

Równanie liniowe – równanie algebraiczne stopnia pierwszego.
Poniższe równania są liniowe:
Poniższe równania nie są liniowe:
Można też mówić o równaniu liniowym ze względu na wybrane niewiadome – oznacza to, że niewiadome te występują w równaniu w potędze 1. Na przykład równanie formula_9 jest liniowe ze względu na formula_11 lecz nie jest liniowe ze względu na formula_12
Dowolne równanie liniowe o jednej niewiadomej daje się zapisać w postaci:
gdzie formula_14 jest niewiadomą, formula_15 i formula_16 są pewnymi wiadomymi liczbami (lub innymi elementami ciała, w jakim rozpatruje się równanie). Jeśli formula_17 to takie równanie zawsze ma dokładnie jeden pierwiastek (inaczej mówiąc, jedno rozwiązanie), który można znaleźć za pomocą wzoru formula_18 Jeśli formula_19 to wszystkie liczby (elementy ciała) są pierwiastkami tego równania. Jeśli formula_20 to równanie nie ma żadnego pierwiastka. Należy jednak powiedzieć, że jeżeli formula_21 to stopień tego równania jest nie pierwszym, a zerowym albo w ogóle nieistniejącym, co nie odpowiada podanej wyżej definicji równania liniowego; jednak często takie równania również są traktowane jako liniowe; zaś przyjmując powyższą definicję, można powiedzieć, że równanie liniowe z jedną niewiadomą zawsze ma dokładnie jeden pierwiastek.
Równanie liniowe, które posiada więcej niż jedną niewiadomą, w typowym przypadku ma nieskończenie wiele rozwiązań i nigdy nie może być oznaczonym (czyli mieć dokładnie jedno rozwiązanie). Jakie przypadki przy jakich warunkach są możliwe, można badać, wychodząc z teorii układów równań liniowych, ponieważ równanie można rozpatrywać jako układ o jednym równaniu.

</doc>
<doc id="55702" url="https://pl.wikipedia.org/wiki?curid=55702" title="Wielki głód w Irlandii (1845–1849)">
Wielki głód w Irlandii (1845–1849)

Wielki głód (, ) – klęska głodu, która dotknęła Irlandię w latach 1845−1849. Głód został spowodowany przez pierwotniaka grzybopodobnego – "Phytophthora infestans", który gwałtownie rozprzestrzeniał się w Europie w połowie XIX wieku i spowodował masowe straty w uprawach ziemniaków. Populacja Irlandii zmniejszyła się wówczas o 20%, doszło również do wielkiej fali emigracji – Irlandię opuściły 2 miliony ludzi.
Historia.
W 1845 roku przywleczona do Irlandii ze Stanów Zjednoczonych choroba ziemniaków (zaraza ziemniaka) zniszczyła zbiory. Jednak interwencja rządu brytyjskiego (Irlandia była wówczas w unii z Wielką Brytanią) nie uchroniła kraju przed głodem. W roku następnym (1846) zaraza nie ustąpiła, ale nowy rząd brytyjski nie zareagował. To wówczas powstało irlandzkie powiedzenie: "Bóg zesłał na nas zarazę ziemniaczaną, ale to Anglicy dali nam głód". Zniszczenie zbiorów ziemniaków samo w sobie nie oznaczało jeszcze braku żywności w kraju, gdyż pola były w tym roku pełne zboża. Jednak irlandzcy chłopi musieli je sprzedawać, aby opłacać czynsze za dzierżawę ziemi (bardzo wysokie i bezlitośnie egzekwowane). W efekcie wielu mieszkańców wyspy nie miało co jeść (ziemniaki stanowiły wówczas podstawowe pożywienie w tym kraju). Głód i choroby zaczęły zbierać straszliwe żniwo. W roku 1848 klęska głodu trwała dalej, a liczba ofiar sięgnęła miliona. Irlandzka organizacja rewolucyjna Młoda Irlandia próbowała wzniecić powstanie, ale nim wybuchło, aresztowani zostali przywódcy tej organizacji. Tymczasem Irlandczycy zaczęli masowo emigrować z dotkniętego klęską kraju – głównie do Ameryki. W latach 1845–1850 wyjechało z wyspy około miliona jej mieszkańców. W roku 1849 zaraza ostatecznie ustąpiła, ale jeszcze przez dwa lata wywołane głodem choroby zabijały ludzi.
Ostateczna liczba ofiar sięgnęła liczby półtora miliona osób. W ciągu 10 lat nastąpił znaczny spadek liczby ludności wyspy. Podczas gdy w roku 1841 Irlandię zamieszkiwało około 8,2 miliona ludzi, a w 1845 prawie 9 milionów, to w 1851 już tylko 6,5 miliona. Sytuację dodatkowo pogorszyła przeprowadzona po wielkim głodzie reforma agrarna, w ramach której konfiskowano zadłużone grunty (najczęściej zadłużeni byli ci właściciele ziemscy, którzy dobrodusznie zrezygnowali z pobierania czynszu od głodujących dzierżawców).

</doc>
<doc id="55704" url="https://pl.wikipedia.org/wiki?curid=55704" title="Zaraza ziemniaka">
Zaraza ziemniaka

Zaraza ziemniaka – choroba ziemniaka wywołana przez "Phytophthora infestans". Należy do grupy chorób zwanych fytoftorozami. Czasami (rzadko) poraża także inne gatunki roślin z rodziny psiankowatych.
Występowanie i szkodliwość.
W skali świata zaraza ziemniaka prowadzi do utraty 8–10% plonu. W Polsce, przy ochronie jedynie 40% powierzchni plantacji średnie straty plonu to 20–25%. Globalne straty w uprawach ziemniaka szacuje się na 6,7 mld USD rocznie. Koszt fungicydów zużywanych na walkę z chorobą to około 1 mld USD na rok.
Epidemia zarazy ziemniaka w Irlandii w latach czterdziestych XIX wieku była przyczyną wielkiego głodu. Efektem epidemii była śmierć głodowa lub emigracja ponad 2 milionów Irlandczyków. Zaraza rozprzestrzeniła się także na inne kraje Europy, znacząco ograniczając zbiory pod koniec XIX wieku.
Zaraza ziemniaczana niszczy części nadziemne roślin oraz bulwy, zarówno w czasie wegetacji, jak i po zbiorze. Poraża początkowo stolony, które gniją, następnie przenosi się na bulwy, wywołując ich psucie się i spadek plonów także w fazie przechowywania. Patogen wytwarza jednokomórkowe zarodniki, przenoszone przez wiatr na inne rośliny.
"Phytophthora infestans" poraża także pomidora, wywołując u niego zarazę ziemniaka na pomidorze.
Objawy.
Na brzegach liści pojawiają się wodniste, początkowo żółtawo-brunatne,a potem brunatne i stopniowo powiększające się plamy. W czasie wilgotnej pogody na dolnej stronie liści pojawia się biały nalot utworzony przez sporangiofory i powstające na nich zarodniki. W czasie suchej pogody choroba ulega zahamowaniu, biały nalot zanika, ale liście zasychają i marszczą się. Brunatne plamy i biały nalot grzybni pojawia się także na łodygach. Czasami najpierw pojawia się nalot na liściach, później na łodygach, czasami odwrotnie, lub równocześnie. W czasie suchej pogody nalot na łodygach nie znika. Na bulwach ziemniaka objawy pojawiają się dopiero w okresie zbioru, lub później, podczas ich przechowywania. Mają postać nieregularnego kształtu szarosinych plam i wgłębień, pod którymi miąższ bulwy przebarwia się na rdzawobrunatny kolor i zaczyna gnić. Początkowo gnijąca część bulwy jest twarda, później jednak wskutek zakażenia innymi drobnoustrojami staje się mokra i miękka.
Okres pojawienia się choroby na nadziemnych częściach roślin zależy od pogody. W Polsce zazwyczaj następuje to w lipcu lub sierpniu, ale w niektórych latach już w czerwcu, a w niektórych nie pojawia się wcale.
Epidemiologia.
Zakażenie zarazą bulw ziemniaka następuje podczas wykopków ziemniaków, gdy dochodzi do bezpośredniego kontaktu z nadziemnymi częściami roślin, na których występują zarodniki. Wnikają one do bulw przez przetchlinki lub rany. Nie dochodzi do zakażeń podczas przechowywania bulw. Rozprzestrzenianiu się epidemii na polach sprzyjają duże jednorodne odmianowo obszary. Znaczenie mają też czynniki klimatyczne, pogodowe i glebowe. "Phytophthora infestans" rozprzestrzenia się szybko w warunkach wysokiej wilgotności powietrza, połączonej z częstymi opadami oraz przy temperaturze powyżej 10 °C.
Patogen wywołujący zarazę ziemniaka cechuje się w stosunku do innych przedstawicieli rodzaju wyjątkowo dużym genomem, którego wielkość oszacowano na 240 milionów par zasad. Około 74% DNA to odcinki powtarzalne. Cechy te prawdopodobnie umożliwiają szybką ewolucję i związaną z tym adaptację patogenu do gospodarza. Za odporność roślin ziemniaka odpowiadają co najmniej trzy geny R, pozostające w relacji do locus awirulencji patogenu Avr3b-Avr10-Avr11.
Geny odporności na patogen znaleziono także u "Solanum bulbocastanum". Gatunek o liczbie chromosomów 2n = 2x = 24 nie jest jednak w stanie krzyżować się z odmianami uprawnymi. Gen RB nadający odporność został sklonowany. Możliwe jest uzyskanie metodami inżynierii genetycznej odmiany cisgenicznej wykazującej się odpornością na zarazę ziemniaka. Odmiana taka nie byłaby objęta surowymi regulacjami prawnymi, obowiązującymi w Unii Europejskiej, dotyczącymi transgenicznych roślin.
Ochrona.
Ochrona przed zarazą ziemniaka jest bardzo trudna. Konieczna jest ochrona kompleksowa:
W populacji "Phytophthora infestans" obserwuje się stosunkowo szybkie pojawienie się odporności na stosowane środki chemicznej ochrony roślin.
Trwają prace nad wyhodowaniem odmian ziemniaka odpornych na wywołujący chorobę patogen. Geny odporności znaleziono u dzikiego ziemniaka – "Solanum demissum". Gatunek ten był wykorzystany do zmniejszenia wrażliwości odmian uprawnych na początku XX wieku. Uzyskane odmiany nie są jednak odporne na wszystkie szczepy "Phytophthora infestans", a dodatkowo szybko doszło do złamania mechanizmów odpornościowych w wyniku ewolucji.

</doc>
<doc id="55705" url="https://pl.wikipedia.org/wiki?curid=55705" title="Nierówność stopnia pierwszego">
Nierówność stopnia pierwszego



</doc>
<doc id="55706" url="https://pl.wikipedia.org/wiki?curid=55706" title="Mannheim">
Mannheim

Mannheim (wym. "MAF:" , ) – miasto na prawach powiatu w Niemczech, w kraju związkowym Badenia-Wirtembergia, w rejencji Karlsruhe, siedziba regionu Rhein-Neckar. Leży u ujścia Neckaru do Renu, na wysokości 97 m n.p.m., ok. 70 km na południe od Frankfurtu nad Menem, naprzeciwko Ludwigshafen am Rhein, z którym między innymi tworzy jeden organizm miejski i przemysłowy. Liczy 311 831 mieszkańców (stan na 2021 rok), powierzchnia miasta wynosi 144,9 km².
Mannheim jest też ważnym centrum naukowo-kulturalnym. Znajdują się tu liczne szkoły wyższe (m.in. uniwersytet zał. 1907), muzea: Reiss-Engelhorn-Museen, Städtische Kunsthalle, biblioteki, planetarium. Miasto jest siedzibą dużych wydawnictw książkowych, takich jak Brockhaus. Odbywają się tu międzynarodowe festiwale filmów krótkometrażowych.
Historia.
Mannheim prawa miejskie otrzymał w 1607 r. Od 1720 r. miasto było rezydencją elektorów Palatynatu. W 1803 r. włączone zostało do Badenii.
Mannheim posiada zachowany zabytkowy układ urbanistyczny (I poł. XVIII wieku) na planie szachownicy – „kwadratowe miasto” – złożonej ze 144 pól. W starym centrum miasta ulice nie posiadają nazw, a jedynie oznaczenia siatki pól np. D7, L4 itd. Liczne zabytki barokowe z XVIII wieku. Największy w Niemczech pałac, rezydencja elektorów Palatynatu w latach 1720–1803 (zbudowany 1720–1760), w kaplicy znajdują się freski Cosmasa Damiana Asama. Kościół jezuitów (1738–1760), ratusz (1701–1711).
Miasto w czasie swoich podróży po Europie odwiedzał m.in. Wolfgang Amadeusz Mozart, który szczególnie cenił sobie walory tutejszej orkiestry przeniesionej później wraz z dworem elektorskim do Monachium. Kompozytor przebywał tutaj czterokrotnie, szczególnie przyjaźniąc się z rodziną kapelmistrza Christiana Cannabicha, gdzie udzielał lekcji także jego córce Rosie. Mozart zaprzyjaźniony był również z tutejszymi muzykami, czego owocem jest "Koncert na obój i orkiestrę C-dur KV 314" podarowany przez niego Friedrichowi Rammowi. Twórcą tej orkiestry, jej sławy i głównym kompozytorem szkoły mannheimskiej był Johann Stamitz. Mannheim pod rządami elektora Karla Theodora przeżywał w ogóle swój kulturalny rozkwit, będąc nie tylko jednym z ówczesnych europejskich ważniejszych ośrodków muzycznych, lecz także stanowiąc główny ośrodek literackiego nurtu Sturm und Drang ("Okres burzy i naporu"). Tutaj też w wybudowanym w 1777 roku Teatrze Narodowym odbyła się prapremiera "Zbójców" Friedricha Schillera (1782).
Pod koniec II wojny światowej Mannheim zostało zajęte 29 marca 1945 przez wojska amerykańskie.
Dzielnice.
Mannheim dzieli się na 17 dzielnic.
Gospodarka.
Mannheim to drugie co do wielkości miasto Badenii-Wirtembergii. Ważny port śródlądowy (przeładunek 8,6 mln t w 1988) i port lotniczy. Przemysł maszynowy (silniki, maszyny rolnicze), środków transportu (fabryka Mercedes-Benz), elektrotechniczny, chemiczny (w tym farmaceutyczny), precyzyjny, włókienniczy i spożywczy. Znajduje się tu rafineria ropy naftowej, duża elektrownia cieplna (1 650 MW) oraz elektrownia wodna.
Na dzień 30 września 2011 roku w Mannheimie zarejestrowanych było 3467 przedsiębiorstw. Zatrudnianych w nich było około 29 000 osób. Obrót wyniósł 1,89 miliarda euro.
Transport.
Transport kolejowy.
Dworce i przystanki kolejowe: Mannheim Hauptbahnhof, Mannheim-Handelshafen, Mannheim-Neckarstadt, Mannheim-Luzenberg, Mannheim-Waldhof, Mannheim-Käfertal, Mannheim-Neckarau, Mannheim-Rheinau, Mannheim-Seckenheim, Mannheim-Friedrichsfeld. Na terenie Mannheimu i sąsiedniej miejscowości Heidelberg funkcjonuje S-Bahn Rhein-Neckar. Mannheim obsługują również pociągi dalekobieżne ICE.
Współpraca międzynarodowa.
Miejscowości partnerskie:

</doc>
<doc id="55707" url="https://pl.wikipedia.org/wiki?curid=55707" title="Grupa cykliczna">
Grupa cykliczna

Grupa cykliczna – grupa generowana przez pojedynczy element nazywany jej "generatorem" (grupa cykliczna może mieć wiele generatorów, ale każdy z nich samodzielnie generuje tę grupę). Oznacza to, że poprzez "cykliczne" iterowanie (wielokrotne złożenie) działania grupowego na generatorze lub jego odwrotności można uzyskać dowolny element tej grupy; w notacji multiplikatywnej elementy są więc potęgami generatora, a w notacji addytywnej – jego wielokrotnościami.
Grupę cykliczną formula_1 daje się zatem przedstawić jako
gdzie formula_3 jest (pewnym wybranym) generatorem grupy formula_4 W szczególności może się zdarzyć, iż formula_5 będzie dla pewnego formula_6 równe elementowi neutralnemu formula_7 – w tym wypadku grupa zawiera skończenie wiele elementów; jeżeli taka sytuacja nie zachodzi, to grupa ma nieskończenie wiele (dokładnie: przeliczalnie wiele) elementów. Najmniejszą grupą cykliczną jest grupa trywialna zawierająca tylko jeden element; najmniejszą grupą niecykliczną jest grupa Kleina (nazywana również „czwórkową”) rzędu formula_8
Grupy cykliczne należą do najprostszych i najlepiej poznanych grup: skończone i nieskończone grupy cykliczne mają tę samą strukturę co (odpowiednio) grupy addytywne formula_9 dla formula_10 (zob. arytmetyka modularna) oraz formula_11 (zob. liczby całkowite). W szczególności stanowią one „budulec” niektórych rodzajów grup przemiennych, zob. klasyfikacje grup przemiennych o skończonej liczbie elementów oraz grup przemiennych o skończonej liczbie generatorów.
Grupa multiplikatywna dowolnego ciała skończonego (tj. zbiór elementów odwracalnych, czyli niezerowych, z mnożeniem) jest grupą cykliczną; w szczególności grupa multiplikatywna formula_12 pierścienia klas reszt modulo formula_13 jest cykliczna dla dowolnej liczby pierwszej formula_14 Ogólniej, formula_15 jest cykliczna wtedy i tylko wtedy, gdy formula_16 lub jest postaci formula_17 lub formula_18 dla nieparzystej liczby pierwszej formula_13 i liczby naturalnej formula_20 Z drugiej strony dowolna grupa rzędu będącego liczbą pierwszą jest cykliczna.
Zastosowania.
Własności grup cyklicznych leżą u podstaw wielu mechanizmów kryptograficznych, m.in. protokołu wymiany kluczy Diffiego-Hellmana, czy schematu szyfrowania z kluczem publicznym ElGamal (będącego jego rozszerzeniem); oba algorytmy wykorzystują żywotnie prostotę obliczania funkcji wykładniczej w grupach cyklicznych oraz trudność obliczeń w przypadku logarytmu dyskretnego, czyli zagadnienia odwrotnego do wspomnianego.
Z chińskiego twierdzenia o resztach dla grup cyklicznych wynika tożsamość struktur (izomorfizm) grupy formula_21 oraz grupy iloczynu prostego formula_22 i formula_9 (podobnie dla grup formula_24 oraz formula_25 i formula_15). Spostrzeżenie to znajduje zastosowanie w wielu obszarach matematyki stosowanej, również w kryptografii (np. współdzieleniu tajemnicy, implementacjach algorytmu Rivesta-Shamira-Adlemana), czy obliczeniach rozproszonych. Wiele algorytmów kryptograficznych (w tym RSA) zasadza się na trudności rozkładu na czynniki liczby formula_27 który umożliwia wgląd w strukturę grupy formula_15 jako iloczynu prostego grup cyklicznych (por. klasyfikacja skończonych grup przemiennych).

</doc>
<doc id="55708" url="https://pl.wikipedia.org/wiki?curid=55708" title="Lubiąż">
Lubiąż

Lubiąż (niem. "Leubus") – wieś (w latach 1249–1844 miasto) w Polsce położona w województwie dolnośląskim, w powiecie wołowskim, w gminie Wołów, przy przeprawie przez Odrę, w odległości 54 km od Wrocławia.
Podział administracyjny.
W latach 1954–1972 wieś należała i była siedzibą władz gromady Lubiąż. W latach 1973–1977 miejscowość była siedzibą gminy Lubiąż. W latach 1945–1998 miejscowość położona była w województwie wrocławskim.
Demografia.
Lubiąż w 1844 roku utracił prawa miejskie, posiadając jedynie 572 mieszkańców. Ponad półtora wieku później miejscowość była zamieszkana przez 2180 osób (stan na 31.12.2006). Według Narodowego Spisu Powszechnego (III 2011 r.) liczyła 2365 mieszkańców. Jest największą miejscowością gminy Wołów.
Nazwa.
Pierwsza wzmianka o miejscowości w formie "Lubens" pochodzi z 1175 roku. Nazwa była później notowana także w formach "Lubens" (1177), "Lubens" (1200-01), "Lubens" (1205), "Lvbens" (1217), "Lubes", "Lubensis" (1225), "Lubicensis" (1253), "Lubes" (1254), "Lubens" (1269-73), "Leubus" (1281), "Leubus" (1284), "Leubus" (1292), "Lubens" (1293), "Leubeys", "Lubicensis" (ok. 1300), "Leubus" (1329), zu "Lubens" (1338), "Lubus" (1395), "Leubes" (1537), "Leubus" (1601), "Leubus" (1292), "Leubus", "Lubensis", "Lubense" (1679), "Leubus" (1787), "Leubus" (1845), "Leubus", "Lubiąż" (1941), "Leubus" – "Lubiąż", -"a", "lubiąski" (1946).
Nazwa pochodzi od nazwy osobowej *"Lubięga" i została utworzona przez dodanie przyrostka -"jь". Nazwa została zniemczona początkowo jako "Lubens", później "Leubus".
Historia.
W 1163 roku nastąpiło tu pierwsze na Śląsku osadzenie zakonu cystersów. Dokonał tego książę śląski Bolesław Wysoki. W roku 1212, położona 2 km na północ od klasztoru osada Lubiąż, uzyskała prawo zbytu produktów klasztornych i ostatecznie w 1249 r. została podniesiona do rangi miasta. Jednocześnie wokół klasztoru rozwinęło się oddzielne osiedle o charakterze wiejskim. Obie miejscowości posiadały odrębność administracyjną i były aż do połączenia w XX wieku znane jako "Leubus Städtel" (Miasteczko Lubiąż) i "Leubus Dorf" (Wieś Lubiąż).
Miasteczko nigdy nie rozwinęło się w większy ośrodek i w 1844 r. utraciło prawa miejskie, posiadając jedynie 572 mieszkańców. Niekorzystnym dla Lubiąża wydarzeniem było także przejęcie w 1741 r. Śląska przez niechętne katolickim zakonom państwo pruskie. W roku 1810 zakon został sekularyzowany, a w jego murach umieszczono w 1830 r. zakład dla umysłowo chorych. W latach 1902–1910 został on przeniesiony do nowoczesnego kompleksu szpitalnego wybudowanego w północnej części osady, składającego się z kilkunastu gmachów rozmieszczonych w obszernym parku.
Od 1942 w miejscowości przebywali internowani obywatele Luksemburga.
W 1945 r. miejscowość została zajęta przez wojska radzieckie, a następnie przekazana Polsce. Dotychczasowa ludność Lubiąża została wysiedlona do Niemiec. Po wojnie na prowizorycznym cmentarzu poległych żołnierzy radzieckich wzniesiono pomnik ku czci żołnierzy Armii Czerwonej.
Zabytki.
Do wojewódzkiego rejestru zabytków wpisane są:

</doc>
<doc id="55711" url="https://pl.wikipedia.org/wiki?curid=55711" title="Neferites I">
Neferites I

Neferites I - władca starożytnego Egiptu, pierwszy faraon XXIX dynastii.
Doszedł do władzy jesienią 399 p.n.e., najprawdopodobniej po uwięzieniu i straceniu poprzedniego faraona Amyrtajosa. Panował w latach 399-393 p.n.e. Stolicą jego stało się Mendes.
Początkowo prowadził aktywną politykę zagraniczną, skierowaną przeciwko Persji. Wyrazem jej było przymierze zawarte przez Neferitesa z królem Sparty Agesilaosem, przypieczętowane wysłaniem przez Egipt pomocy w postaci 500 tysięcy korców zboża i wyposażenia dla 100 trójrzędowców. Flota wioząca to zaopatrzenie została jednak przyłapana koło Rodos przez flotę dowodzoną przez ateńskiego najemnika w służbie perskiej Konona i rozbita.
Po tej porażce Neferites wycofał się z aktywnej polityki zagranicznej, kierując uwagę na sprawy wewnętrzne. Rozwinął w tym czasie intensywną działalność budowlaną.

</doc>
<doc id="55712" url="https://pl.wikipedia.org/wiki?curid=55712" title="Komedia ludzka">
Komedia ludzka

Komedia ludzka (oryg. fr. "La Comédie Humaine") – cykl powieści i opowiadań francuskiego pisarza Honoriusza Balzaka składający się z ponad 130 utworów, w których wielokrotnie pojawiają się te same postacie, a jest ich ponad 2000.
Balzak potraktował człowieka jako gatunek przyrodniczy i rozpatruje jego odmiany występujące w różnych środowiskach. Bazą danych Balzaka były luźne, odręczne notatki, ustawicznie przenoszone z jednego miejsca pobytu do innego.
Jądrem cyklu jest powieść "Ojciec Goriot", od której zaczęła się koncepcja "Komedii ludzkiej". Pomysł polegał na zaludnieniu tymi samymi postaciami cyklu utworów.
Styl utworów Balzaka odznacza się licznymi obszernymi opisami tła historycznego oraz środowiska, co odzwierciedla zasadnicze założenie autora, że istnieje wzajemna zależność między charakterem jednostki a otoczeniem.
Siłą napędową jego postaci jest dążenie do kariery i zdobycie pieniędzy. Sprawy finansowe Balzak znał z własnego doświadczenia. Opisy operacji kredytowych (weksle, długi, wierzyciele, egzekucje) mogą służyć jako przykłady podręcznikowe z ekonomii.
Mało który pisarz poświęcił tyle miejsca w swych dziełach pieniądzowi, ponieważ to pieniędzmi jest wyłożona droga do sukcesu, władzy i luksusu.
Obok pieniądza ważnym tematem jest miłość. Balzak zgłębił duszę (psychikę) kobiety, jak mało który pisarz. Po pierwszych sukcesach literackich Balzak prowadził bujne życie towarzyskie, był ulubieńcem pań z towarzystwa, które nie szczędziły mu swych wdzięków. On za to, chcąc zaimponować kochankom, wydawał więcej, niż zarabiał. Tonął więc w długach i ratował się, biorąc zaliczki na powieści, których jeszcze nie napisał.
Struktura "Komedii ludzkiej" – Balzak przedstawił założenia do cyklu w obszernej przedmowie do tomu I "Komedii ludzkiej", podpisanej przez niego w lipcu 1842, gdzie napisał między innymi: "Jeżeli Georges Leclerc de Buffon stworzył wspaniałe dzieło, próbując dać w jednej książce całokształt zoologii, czyż nie można by podobnego dzieła dokonać dla społeczeństwa?"
Tam również znajdujemy przewidziany przez niego podział, w którym wykazano również utwory wydane później:
Utwory wydane w ramach "Komedii ludzkiej":

</doc>
<doc id="55717" url="https://pl.wikipedia.org/wiki?curid=55717" title="Neutrofil">
Neutrofil

Neutrofil, granulocyt obojętnochłonny – rodzaj komórek układu odpornościowego. Neutrofile stanowią 50–75% leukocytów i najliczniejszą populację wśród granulocytów. Pełnią one zasadniczą rolę w działaniu układu immunologicznego nieswoistego i są pierwszą linią obrony organizmu przed drobnoustrojami chorobotwórczymi. Ich znaczenie polega głównie na zdolności do szybkiego reagowania, dzięki obecności odpowiednich receptorów na powierzchni komórki i możliwości bezpośredniego uruchomienia szeregu mechanizmów niszczących patogeny.
Neutrofile są produkowane w szpiku kostnym i uwalniane do krwi. Są fagocytami, które przede wszystkim występują w świetle naczyń krwionośnych. W odpowiedzi na szkodliwe dla organizmu czynniki, głównie infekcje bakteryjne, migrują szybko do miejsc zakażenia. Podążając za sygnałami chemotaktycznymi, przenikają przez ścianę naczyń i poprzez tkankę śródmiąższową docierają tam gdzie znajdują się patogeny i niszczą je. Zaczynają działanie już w początkowej, ostrej fazie zapalenia i stanowią główny składnik ropy, nadając jej białawo-żółtawą barwę.
Rozwój neutrofilów.
Neutrofile pochodzą, jak wszystkie krwinki, od komórek macierzystych szpiku. Kolejnymi stadiami rozwojowymi są:
Zasadniczo neutrofile krążą we krwi do kilkunastu godzin, po czym ulegają apoptozie lub przechodzą do tkanek. W tkankach mogą przeżyć jeszcze od kilkunastu do kilkudziesięciu godzin, po czym także ulegają apoptozie. Śmierć neutrofilów jest także nieuchronnym skutkiem ich aktywacji, zatem po wypełnieniu swych funkcji obronnych komórki te nie odnawiają zapasu białek bakteriobójczych, lecz giną.
Morfologia dojrzałego neutrofila.
Kształt i wielkość neutrofilów są względnie stałe – w stanie niepobudzonym mają kształt kulisty i średnicę od 12 do 15 mikrometrów. Kształt jądra komórkowego neutrofilów zależy od ich wieku. U dojrzałych neutrofili jest ono segmentowane i podzielone na 2–5 fragmentów, otaczających położoną w środku komórki centriolę. Ocenę procentową liczby płatów jądra wykorzystuje się do oceny intensywności produkcji neutrofilów i nazywa się tzw. liczbą (wzorem) Arnetha.
Chromatyna w jądrze jest wyraźnie podzielona na hetero- i euchromatynę, przy czym wzór jej kondensacji jest także dosyć charakterystyczny. Niezwykle ważne natomiast, nie tylko ze względów morfologicznych, ale również czynnościowych, są ziarnistości wewnątrzkomórkowe neutrofilów.
Ziarnistości wewnątrzkomórkowe.
W cytoplazmie neutrofilów spotyka się trzy rodzaje ziarnistości:
Po pobudzeniu neutrofila dochodzi do uwolnienia ziarnistości do fagolizosomu, dzięki czemu zamknięte w nim mikroorganizmy mogą zostać zabite. Wiele mediatorów zawartych w ziarnistościach może się wydostawać na zewnątrz komórki, zaś ich wykrycie może być użyte w diagnostyce stanu zapalnego.
Funkcja i mechanizm działania neutrofilów.
W walce z drobnoustrojami neutrofile wykorzystują 3 główne mechanizmy działania:
Aktywacja.
Żeby neutrofile mogły sprawnie działać, muszą być najpierw aktywowane. Aktywacja tych komórek zachodzi dwustopniowo, zaś jej oznaką jest zmiana kształtu komórki na dwubiegunowy, przy czym na jednym z biegunów wytwarzają się liczne pseudopodia (nibynóżki).
Pierwszym etapem aktywacji jest tzw. preaktywacja, która dopiero przygotowuje komórkę do dalszego działania. Preaktywacja jest wywoływana przez endogenne czynniki występujące w organizmie gospodarza, głównie cytokiny. Główną rolę odgrywają tutaj TNF-alfa oraz jedna z chemokin – CXCL8 (znana również pod nazwą "Interleukina 8"). CXCL8 poprzez receptory chemokin, które ulegają ekspresji w błonie komórkowej neutrofila, działają chemotaktycznie przemieszczając neutrofile z krwi do tkanek i w tkankach (np. do ogniska infekcji).
Preaktywacja „uczula” komórkę na działanie innych związków, takich jak występujące jedynie w bakteriach N-formylowane peptydy bakteryjne. Przyłączenie się tych substancji powoduje w komórce wzrost stężenia wapnia, cAMP oraz 1,4,5-trisfosforanu inozytolu i diacyloglicerolu. Wszystkie te czynniki są wewnątrzkomórkowymi przekaźnikami informacji i wywołują zmianę kształtu komórki, jej ruch oraz umożliwiają zachodzenie opisanego poniżej procesu fagocytozy.
Fagocytoza i degranulacja.
Jednym z głównych procesów, które umożliwiają eliminację patogenów przez neutrofile jest fagocytoza. Proces ten polega na pochłonięciu całych patogenów lub też dużych cząstek pochodzących w wyniku ich rozpadu i praktycznie całkowitym strawieniu ich we wnętrzu komórki. W ogólnym zarysie fagocytoza przebiega w ten sposób, że najpierw neutrofil przyłącza się do patogenu za pośrednictwem odpowiednich receptorów, po czym patogen jest pochłaniany i zamykany w pęcherzyku zwanym fagosomem. Z kolei do fagosomu przyłącza się lizosom, zawierający we wnętrzu enzymy umożliwiające rozkład patogenu, co skutkuje powstaniem fagolizosomu, w którym te procesy przebiegają. Zabicie patogenu jest ułatwiane dodatkowo wydzieleniem do fagolizosomu białek zawartych we wspomnianych już ziarnistościach – proces ten nosi nazwę degranulacji wewnątrzkomórkowej, dla odróżnienia od degranulacji zewnątrzkomórkowej, która polega na wydzieleniu zawartości ziaren do środowiska otaczającego komórkę. Dodatkowym i z wielu powodów niezwykle istotnym zjawiskiem jest wybuch tlenowy, polegający na tworzeniu reaktywnych form tlenu, głównie wolnych rodników, które są niezwykle silnymi substancjami o znaczeniu bakteriobójczym. Wybuch tlenowy jest indukowany aktywacją neutrofilów i stanowi dopełnienie działalności białek pochodzących z ziarnistości wewnątrzkomórkowych.
Receptory, które odgrywają zasadniczą rolę w procesie fagocytozy neutrofilów można podzielić na dwa rodzaje:

</doc>
<doc id="55718" url="https://pl.wikipedia.org/wiki?curid=55718" title="Mieloblast">
Mieloblast

Mieloblasty – pierwsze rozróżnialne morfologicznie stadia rozwojowe granulocytów. Komórki te są podobne do innych komórek występujących w szpiku kostnym. Mają one kształt kulisty i średnicę w zakresie 15-20 mikrometrów.
Jądro mieloblastów, zajmujące około 4/5 objętości komórki, ma kształt okrągły, chromatyna nie jest w ogóle skondensowana i wybarwia się na kolor jasnobłękitny lub czerwonawy za pomocą barwnika Wrighta. Dwie dodatkowe cechy pozwalają natomiast odróżnić mieloblasty od innych komórek szpiku, zwłaszcza limfoblastów:
W cytoplazmie mieloblastów, barwiącej się na jasnoniebiesko, nie wyróżnia się żadnych ziarnistości, co pozwala na odróżnienie ich od kolejnego stadium rozwojowego granulocytów – promielocytu.

</doc>
<doc id="55719" url="https://pl.wikipedia.org/wiki?curid=55719" title="Promielocyt">
Promielocyt

Promielocyty – są drugim w kolejności stadium w szeregu rozwojowym granulocytów i rozwijają się z mieloblastów.
Rozmiary promielocytów są podobne do rozmiarów mieloblastów (12-20 mikrometrów). Najistotniejszym wydarzeniem zachodzącym podczas wytworzenia tych komórek jest pojawienie się tzw. ziarnistości azurofilnych, barwiących się czernią Sudanu, które będą stanowić 10-20% wszystkich ziarnistości dojrzałych granulocytów wszystkich trzech rodzajów. Jądro promielocytów nadal zawiera nieskondensowaną chromatynę, ale widoczne są już początki jej agregacji. Stosunek objętości jądra do objętości cytoplazmy spada i wynosi 1:2.

</doc>
<doc id="55720" url="https://pl.wikipedia.org/wiki?curid=55720" title="Bryzgowia">
Bryzgowia

Bryzgowia () – kraina historyczna w południowo-zachodnich Niemczech, między Renem a Schwarzwaldem, obecnie w kraju związkowym Badenia-Wirtembergia.
W starożytności była to część granicznego regionu cesarstwa rzymskiego, tzw. "Agri Decumates". W 260 roku została opanowana przez germańskich Alemanów. We wczesnym średniowieczu Bryzgowia była hrabstwem we władaniu rodziny Zähringen. W 1120 roku został założony Fryburg Bryzgowijski jako wolne miasto handlowe. W XIV wieku większość terytorium Bryzgowii znalazła się we władaniu Habsburgów. W 1457 roku we Fryburgu założono uniwersytet. Obszary Bryzgowii zostały spustoszone podczas wojny chłopskiej (1525) i wojny trzydziestoletniej (1618–1648). W 1679 roku traktat w Nijmegen oddał Fryburg Bryzgowijski Francji, Habsburgowie odzyskali go w roku 1697. Pokój w Preszburgu z 1805 roku podzielił hrabstwo pomiędzy Badenię i Wirtembergię. Od roku 1806 cała Bryzgowia znalazła się w Badenii.

</doc>
<doc id="55721" url="https://pl.wikipedia.org/wiki?curid=55721" title="Mielocyt">
Mielocyt

Mielocyty są trzecim z kolei morfologicznie wyróżnialnym stadium rozwojowym granulocytów. Komórki te osiągają średnicę 16-24 mikrometrów i rozwijają się z promielocytów.
Jądro zaczyna zatracać swój kulisty kształt, chromatyna natomiast staje się w mielocytach bardziej skondensowana. Także jąderka stają się mniej wyraźne, zaś stosunek jądra do cytoplazmy wynosi 1:1. W cytoplazmie tych komórek zaczyna dominować inny niż w promielocytach rodzaj ziaren – pojawiają się ziarnistości kwaso-, zasado- i obojętnochłonne, co pozwala na zróżnicowanie się tych komórek do określonego typu granulocytu (odpowiednio: kwaso-, zasado- lub obojętnochłonnego).

</doc>
<doc id="55722" url="https://pl.wikipedia.org/wiki?curid=55722" title="Metamielocyt">
Metamielocyt

Metamielocyty – jeszcze nie w pełni dojrzałe komórki szeregu granulocytarnego, rozwijające się z mielocytów. U człowieka mają średnicę 10-14 μm , a stosunek objętości jądra komórkowego do cytoplazmy wynosi 1:1. Metamielocyty posiadają charakterystyczne dla poszczególnych rodzajów granulocytów ziarnistości pierwszo- i drugorzędowe, dlatego wśród metamielocytów można rozróżnić komórki będące prekursorami neutrofilów, bazofilów oraz eozynofilów .
Metamielocyty są stadium rozwoju granulocytów, na którym wyraźnie zapoczątkowana zostaje fragmentacja jądra, charakterystyczna dla form dojrzałych. Objawia się to tym, że jądro metamielocytu przyjmuje kształt od nerkowatego po kształt litery "V". Chromatyna staje się też silnie skondensowana, przy czym zaczyna wykazywać wzór kondensacji podobny do obserwowanego w dojrzałych komórkach , nie obserwuje się występowania jąderek . Metamielocyty, w przeciwieństwie do poprzedzających je mielocytów, nie ulegają już podziałom komórkowym i dojrzewają do kolejnego stadium - pałeczki. Bezpośrednio przed wejściem w stadium pałeczki w metamielocytach pojawiają się ziarnistości trzeciorzędowe, stanowiące jednak mniejszość. Również ziarna azurofine stanowią jedynie 25-33% wszystkich ziarnoistości .
W typowych rozmazach krwi metamielocyty nie występują lub występują w bardzo małych ilościach , natomiast w szpiku kostnym, gdzie zachodzi rozwój granulocytów, stanowią one ok. 13-22% komórek .

</doc>
<doc id="55723" url="https://pl.wikipedia.org/wiki?curid=55723" title="Pałeczka">
Pałeczka



</doc>
<doc id="55724" url="https://pl.wikipedia.org/wiki?curid=55724" title="Apostrofa">
Apostrofa

Apostrofa (gr. "apostrophḗ" – "zwrot") – składniowa figura retoryczna, charakteryzująca się bezpośrednim zwrotem do osoby, bóstwa, idei, wydarzenia, pojęcia lub przedmiotu (dochodzi wówczas do personifikacji adresata wypowiedzi). Dominuje styl podniosły, czasami patetyczny. Apostrofa zazwyczaj jest skierowana do osób, przedmiotów, zjawisk itd., które nie pełnią roli tematu utworu. Dzięki temu można ją wyraźnie wyodrębnić z tekstu.
Pierwsze znane apostrofy wywodzą się z twórczości Homera, później pojawiały się w wierszowanej epice. W okresie średniowiecza apostrofy stosowano praktycznie we wszystkich utworach, niezależnie od gatunku. W XIX wieku zaistniała także w liryce. W "Odzie do młodości" Mickiewicza bezpośredni zwrot do młodości wystąpił aż czterokrotnie. W "Beniowskim" Słowackiego apostrofa sygnalizowała rozpoczęcie dygresji.
W mowie potocznej apostrofa to każda część zdania rozpoczynająca się wołaczem lub mianownikiem w funkcji wołacza. Bywa wykorzystywana w mowach okolicznościowych, przemówieniach itd. 

</doc>
<doc id="55725" url="https://pl.wikipedia.org/wiki?curid=55725" title="Granulocyty">
Granulocyty

Granulocyty (PMN lub PML – ang. "polymorphonuclear leukocytes", polimorfojądrowe leukocyty) – rodzaj leukocytów, które w cytoplazmie zawierają liczne ziarnistości oraz posiadają podzielone na segmenty (segmentowane) jądro komórkowe. 
W zależności od pochłaniania określonych barwników wyróżnia się trzy rodzaje granulocytów:
Pochłanianie barwników o określonej kwasowości lub zasadowości jest cechą różnicującą te komórki nie tylko morfologicznie, ale także funkcjonalnie, dlatego każda z subpopulacji granulocytów pełni także określone, odmienne od pozostałych, funkcje w odpowiedzi immunologicznej organizmu.
Ich liczba w rozmazie krwi przed 4. dniem życia i po 4. roku życia powinna przewyższać liczbę limfocytów. Zwiększenie liczby granulocytów obojętnochłonnych we krwi i w tkance świadczy zwykle o infekcji bakteryjnej, zwłaszcza jeśli wzrasta liczba białych krwinek pałeczkowatych (powyżej 5%).
Granulocyty obojętnochłonne, a w nieco mniejszym stopniu kwasochłonne, zdolne są do fagocytozy i z tego względu bywają nazywane "mikrofagami" (w odróżnieniu od "makrofagów").
Prawidłowy skład procentowy w rozmazie krwi obwodowej:

</doc>
<doc id="55726" url="https://pl.wikipedia.org/wiki?curid=55726" title="Odpowiedź immunologiczna">
Odpowiedź immunologiczna



</doc>
<doc id="55727" url="https://pl.wikipedia.org/wiki?curid=55727" title="Funkcja złożona">
Funkcja złożona



</doc>
<doc id="55728" url="https://pl.wikipedia.org/wiki?curid=55728" title="Władysław Lech Terlecki">
Władysław Lech Terlecki

Władysław Lech Terlecki (ur. 18 maja 1933 w Częstochowie, zm. 3 maja 1999 w Warszawie) – polski pisarz, scenarzysta, autor powieści i opowiadań, w tym historycznych, związanych tematycznie z powstaniem styczniowym ("Spisek", "Dwie głowy ptaka", "Powrót z carskiego sioła", "Rośnie las", "Lament"), słuchowisk, utworów dramatycznych i filmowych oraz scenariuszy. Od roku 1958 do końca życia mieszkaniec Komorowa pod Warszawą.
Życiorys.
Absolwent II LO im. R. Traugutta w Częstochowie. W 1951 roku przyjęty na studia polonistyczne na Uniwersytecie Wrocławskim, których nie ukończył. Debiut literacki w tygodniku „Dziś i Jutro” w roku 1953. W latach 1954-1958 redaktor w „WTK” i „Dziś i Jutro”. W latach 1958-1968 redaktor działu prozy w dwutygodniku „Współczesność”. Od 1967 przez pewien czas redaktor literacki w Polskim Radiu. W latach siedemdziesiątych współpracował nieoficjalnie z RWE. W 1972 otrzymał Nagrodę im. Kościelskich. Był członkiem Stowarzyszenia Pisarzy Polskich i Stowarzyszenia Pracowników Radia Wolna Europa w Warszawie.
Został pochowany na Cmentarzu Wojskowym na Powązkach (kwatera C23-4-3).
Twórczość.
Autor reportaży, nowel, powieści i opowiadań, słuchowisk, dramatów i publicystyki, m.in.:

</doc>
<doc id="55731" url="https://pl.wikipedia.org/wiki?curid=55731" title="Kraker">
Kraker



</doc>
<doc id="55732" url="https://pl.wikipedia.org/wiki?curid=55732" title="Powtórzenie">
Powtórzenie

Powtórzenie (łac. "repetitio") − figura retoryczna, zabieg stylistyczny polegający na wielokrotnym użyciu tego samego elementu językowego (wyrazu, zespołu wyrazów, wersów lub zwrotek) celem uzyskania rytmizacji, podkreślenia znaczenia, zwiększenia ekspresji.
Przykład: „Zieleń, zieleń, coraz więcej zieleni i przestrzeni”.
Rodzaje powtórzeń:

</doc>
<doc id="55733" url="https://pl.wikipedia.org/wiki?curid=55733" title="Wrota Baldura">
Wrota Baldura



</doc>
<doc id="55739" url="https://pl.wikipedia.org/wiki?curid=55739" title="System of a Down">
System of a Down

System of a Down, często skracane do SOAD czy System – amerykański zespół wykonujący szeroko pojętą muzykę rockową i metalową. Grupa została założona w 1994 roku w Glendale w stanie Kalifornia przez muzyków pochodzenia ormiańskiego. Działalność zespołu została zawieszona w 2006. W 2010 roku formacja wznowiła działalność.
Historia.
Na początku lat 90. Serj Tankian grał na keyboardzie w zespole, który dzielił salę prób z zespołem, w którym grał Daron Malakian. Obydwaj chodzili do szkoły Rose and Alex Pilibos, ale znali się tylko ze słyszenia. Szybko zauważyli, że mają ze sobą dużo wspólnego i razem założyli zespół o nazwie Soil (1992–1994), który później zmienił nazwę na System of a Down. Z biegiem czasu do zespołu doszedł Shavo Odadjian, poprzedni menadżer zespołu, oraz Ontronik Khachaturian. Po kontuzji dłoni jego miejsce zajął John Dolmayan. W 1998 zespół wydał swój debiutancki album "System of a Down".
Kolejny album zespołu to "Toxicity" wydany w 2001. Odrzucone, niezmiksowane utwory z sesji nagraniowej zostały wykradzione ze studia i wpuszczone do sieci jako album "Toxicity II". Jako odpowiedź został wydany album "Steal This Album!", zawierający zmiksowane i poprawione utwory nielegalnie krążące w internecie. W 2005 został wydany album "Mezmerize", a pół roku później "Hypnotize". Działalność zespołu została zawieszona w 2006, ponieważ muzycy rozpoczęli pracę nad projektami solowymi. Serj Tankian wydał album Elect the Dead w 2007 roku, Daron Malakian i John Dolmayan założyli formację Scars on Broadway i 29 lipca 2008 roku wydali debiutancki album, natomiast Shavo Odadjian dołączył do grupy Achozen. W 2010 roku formacja wznowiła działalność.

</doc>
<doc id="55740" url="https://pl.wikipedia.org/wiki?curid=55740" title="C4">
C4

C4 (Composition 4) – rodzaj plastycznego materiału wybuchowego. Składa się z właściwego materiału wybuchowego, spoiwa, masy plastycznej i (w ostatnich czasach) substancji znakujących. Materiałem wybuchowym w C4 jest heksogen (heksahydro-1,3,5-trinitro-1,3,5-triazyna), który stanowi ponad 90% masy C4. Spoiwem jest poliizobutylen (ok. 2%), a plastyfikatorem jest sebacynian di(2-etyloheksylu) (ok. 5%). Dodaje się również niewielkie ilości (ok. 1,5%) oleju silnikowego. Czasem jako spoiwo stosowany jest adypinian dioktylu (DOA). W USA substancją znakującą jest DMDNB (2,3-dimetylo-2,3-dinitrobutan). 
C4 uzyskuje się z mieszaniny roztworu heksogenu (RDX) ze spoiwem rozpuszczonym w rozpuszczalniku. Rozpuszczalnik jest następnie usuwany, a mieszanina jest filtrowana i osuszana. Końcowy produkt to biaława substancja o konsystencji miękkiej glinki. C4 jest udoskonaleniem substancji wybuchowych z czasów II wojny światowej, w których heksogen był mieszany z olejami mineralnymi lub lecytyną, w celu uzyskania charakterystyki plastycznych materiałów wybuchowych. Mieszaniny te miały jednak pewne wady, których nie ma C4.
C4 jest obok C, C2 i C3 jednym z wielu materiałów wybuchowych wynalezionych w latach 60. XX wieku. Różnice między nimi polegają na różnej zawartości heksogenu. Litera „C” jest skrótem od , czyli „skład”. Stąd czasem spotykane oznaczenie "Composition 4". Z kolei samo słowo "composition" jest używane do oznaczania także stałych materiałów wybuchowych np. "Composition A" czy "Composition B", stąd dla odróżnienia od plastycznego C4 stosuje się oznaczenie "Composition C-4".
C4 jest znany głównie ze swej dużej plastyczności umożliwiającej wepchnięcie go w szczelinę w murze, czy nadanie mu dowolnego pożądanego kształtu. Zaletą C4 jest też jego niezawodność i wytrzymałość. Materiał można zdetonować tylko przy pomocy detonatora lub spłonki, gdyż jest niewrażliwy na przestrzelenie pociskiem, uderzenie, cięcie, czy podpalenie.
C4 jest także używany jako ładunek pośredni przy detonacji materiałów wybuchowych trudnych do pobudzenia. Ze względu na swoją plastyczność oklejany jest (w niewielkich ilościach) wokół ładunków innego rodzaju. Takie pobudzenie słabszych materiałów wybuchowych pozwala znacznie efektywniej wykorzystać ich siłę.

</doc>
<doc id="55744" url="https://pl.wikipedia.org/wiki?curid=55744" title="Hammerfall">
Hammerfall

HammerFall – szwedzka grupa muzyczna wykonująca power metal utworzona w roku 1993 w Göteborgu.
Historia.
Zespół "HammerFall" powstał 1993 roku w szwedzkim mieście Göteborg z inicjatywy Oscara Dronjaka oraz Jespera Strömblada we współpracy z Niklasem Sundinem i Mikaelem Stannem, muzykami grupy Dark Tranquillity. Początkowo pierwszym wokalistą tego zespołu był Mikael Stanne, jednakże od 1996 roku aż do dzisiaj na jego miejsce tego typu rolę muzyczną pełni Joacim Cans, z kolei Oscar Dronjak jest w chwili obecnej jedynym członkiem zespołu, który gra utwory muzyczne od początku istnienia grupy.
Debiutancki album grupy zatytułowany "Glory To The Brave" ukazał się w roku 1997. Wydawnictwo utrzymywało się m.in. na niemieckiej liście Top 100 przez ponad dwa miesiące, a magazyn „Rock Hard” obwołał go albumem roku. W rok później ukazał się kolejny album zatytułowany "Legacy of Kings" (1998). Rok później skład opuścił Patrik Räfling, którego zastąpił Anders Johansson.
Na następnym wydawnictwie pt. "Renegade" muzycy zaprezentowali muzykę heavymetalową w klasycznej formie. Płyta ukazała się w 2000 roku. 28 października 2002 roku został wydany album "Crimson Thunder". 4 marca 2005 roku ukazał się album zatytułowany "". Z kolei w 2006 roku została wydana płyta pt. "Threshold". W roku 2007 ze względu na 10 lat istnienia pierwszego albumu o nazwie "Glory To The Brave" zespół wydał kompilację piosenek pod tytułem "Steel Meets Steel – Ten Years of Glory" składająca się z dwóch płyt, natomiast rok później ukazała się również druga kompilacja o nazwie "Masterpieces" zawierająca aż 18 utworów muzycznych.
6 marca 2007 roku grupę opuścił basista Magnus Rosén. Na jego miejsce 10 kwietnia powrócił Fredrik Larsson, członek tego zespołu w latach 1994–1997. 2 kwietnia 2008 śladami Magnusa podążył gitarzysta Stefan Elmgren, który zakończył karierę muzyczną i zajął się zawodowo pilotażem samolotów. Został on zastąpiony przez Pontusa Norgrena. W 2009 roku został wydany album "No Sacrifice, No Victory". W 2011 roku ukazała się kolejna płyta zespołu pt. "Infected". W 2014 roku ukazał się 10. album o nazwie (r)Evolution, jednak zaraz po jej wydaniu zespół opuszcza perkusista Anders Johansson, a na jego miejsce przychodzi David Wallin, gdyż Anders po 15 latach aktywności w tym zespole doszedł do wniosku, że stracił swoją chęć do dalszego działania na wzięcie udziału w trasach koncertowych oraz nagrywaniu kolejnych albumów. W międzyczasie zespół opuszcza Fredrik Larsson, gdyż postanowił wziąć sobie urlop i poświęcić czas rodzinie. Na jego miejsce zgodził się przyjść były gitarzysta Stefan Elmgren i zespół rozpoczyna trasę koncertową, która promuje ich nowy album. Po niedługim czasie urlopu Fredrik Larsson powraca do zespołu i bierze udział w kolejnych koncertach z zespołem.

</doc>
<doc id="55745" url="https://pl.wikipedia.org/wiki?curid=55745" title="Autekologia">
Autekologia

Autekologia – dział ekologii zajmujący się badaniem wzajemnych związków pomiędzy zwierzętami i roślinami, a otoczeniem w jakim się znajdują (środowisko, środowisko nieożywione, środowisko przyrodnicze). 
W tych związkach badany jest udział i reakcje pojedynczego organizmu, w przeciwieństwie do synekologii, gdzie zbiorowością organizmów wchodzących w interakcje ze środowiskiem nieożywionym są zbiorowości organizmów takie jak populacje, biocenozy (fito lub zoocenozy), a nawet większe jednostki jak ekosystemy czy nawet całe biomy.
Podział ekologii na autekologię i synekologię ma obecnie znaczenie historyczne. Został zastąpiony przez podział na ekologię populacyjną i ekologię ewolucyjną (wchodzące w zakres ekologii gatunku). 

</doc>
<doc id="55747" url="https://pl.wikipedia.org/wiki?curid=55747" title="Krwawa niedziela (Dublin 1920)">
Krwawa niedziela (Dublin 1920)

Krwawa niedziela – termin używany na określenie krwawych wydarzeń, jakie zaszły w Dublinie 21 listopada 1920 roku w trakcie wojny o niepodległość Irlandii (1919–1921), w wyniku których zabitych zostało 27 osób, zaś rannych 60-70.
Za przyczynę krwawej niedzieli przyjmuje się wydanie przez Michaela Collinsa, przywódcę IRA, rozkazu zabicia brytyjskich agentów wywiadu z tzw. grupy "Cairo Gang". Rankiem 21 listopada 1920 roku członkowie IRA dokonali egzekucji na 13 agentach tajnej służby. W odpowiedzi na to, RIC ("Royal Irish Constabulary") zastrzeliło dwóch więźniów IRA pod zarzutem „próby ucieczki”. Po południu brytyjskie oddziały pomocnicze RIC – "Black and Tans", otoczyły stadion zapełniony kibicami futbolu gaelickiego w Croke Park w Dublinie, na którym odbywał się mecz między zespołami Tipperary i Dublinu. "Black and Tans" otworzyli ogień w stronę tłumu, zabijając 12 osób, w tym jednego piłkarza, kobietę i dziecko oraz raniąc następne 60.

</doc>
<doc id="55748" url="https://pl.wikipedia.org/wiki?curid=55748" title="Clive Cussler">
Clive Cussler

Clive Eric Cussler (ur. 15 lipca 1931 w Aurorze, zm. 24 lutego 2020 w Scottsdale) – amerykański pisarz, autor bestsellerowych powieści sensacyjno-przygodowych i odkrywca podwodny.
Życiorys.
Clive Cussler urodził się w Aurorze w stanie Illinois, a dorastał w kalifornijskiej Alhambrze. Uczęszczał do Pasadena City College, ale po dwóch latach zaciągnął się do US Air Force w czasie wojny koreańskiej – służył jako mechanik i inżynier pokładowy Military Air Transport Service (Wojskowe Służby Transportu Powietrznego). Po zwolnieniu z wojska zajmował się układaniem haseł reklamowych. Został dyrektorem działów w dwóch wiodących agencjach reklamowych. W tym czasie napisał oraz wyprodukował radiowe i telewizyjne reklamy, które zdobyły liczne międzynarodowe nagrody (m.in. na festiwalu filmowym w Cannes).
Cussler zaczął pisać w 1965, a pierwszą powieść z Dirkiem Pittem opublikował w 1973 roku. Jego pierwszą niebeletrystyczną pracą była książka "Podwodni Łowcy" ("The Sea Hunters"), która została wydana w 1996 roku. Rada wydziału SUNY Maritime College (Kolegium Morskiego State University of New York) uznała tę publikację za swoistą „rozprawę naukową” i w maju 1997 nagrodziła autora tytułem doktora (PhD). Był to pierwszy, od czasu założenia college’u (1874), przypadek nadania takiego tytułu za książkę popularnonaukową – pracę niebędącą formalną rozprawą doktorską.
Cussler założył Narodową Agencję Badań Podwodnych i Morskich (NUMA – National Underwater and Marine Agency). Jest to placówka zajmująca się badaniami morza i historii marynistyki. Cussler z grupą ekspertów morskich i wolontariuszy NUMA odnalazł do tej pory ponad 60 wraków mających znaczenie historyczne. Po zweryfikowaniu odkryć NUMA zrzeka się praw do wraku na rzecz uniwersytetów lub państw związanych ze znaleziskami.
Clive Cussler był nie tylko prezesem NUMA, ale również członkiem Klubu Badaczy (The Explorers Club) w Nowym Jorku i Królewskiego Towarzystwa Geograficznego w Londynie. Był również laureatem Nagrody Lowella Thomasa za wybitne dokonania w dziedzinie badań podmorskich.
Pisarz był także znanym kolekcjonerem klasycznych samochodów, które znajdują się w muzeum jego imienia, mającym siedzibę w miejscowości Arvada w stanie Kolorado.
Książki Cusslera osiągnęły milionowe nakłady. Zostały przetłumaczone na ponad 40 języków i wydane w więcej niż 100 krajach.
Publikacje.
Przygody Dirka Pitta.
Współautorem tytułów 18-24 jest syn Clive’a Cusslera – Dirk.
Z archiwów NUMA.
Współautorem pierwszych ośmiu powieści jest Paul Kemprecos, pozostałych zaś – Graham Brown. Ta seria książek skupia się na Kurcie Austinie, kierowniku Zespołu do Zadań Specjalnych w NUMA oraz jego przygodach. Pojawiają się tu niektóre postacie z serii o Dirku Pitcie (m.in. James Sandecker, Rudi Gunn, Hiram Yaeger oraz St. Julien Perlmutter). W epizodach występuje również Dirk Pitt.
Z archiwów „Oregona”.
Współautorami powieści tego cyklu są Craig Dirgo, Jack Du Brul i Boyd Morrison. Seria skupia się na statku „Oregon”, który został po raz pierwszy przedstawiony w powieści "Potop". Stary, przerdzewiały i niewzbudzający podejrzeń frachtowiec jest w rzeczywistości nowoczesnym okrętem szpiegowskim, dowodzonym przez Juana Cabrillo. Załoga wykonuje tajne misje dla CIA. W powieściach pojawiają się m.in. Dirk Pitt i Kurt Austin.
Opowieści o Isaacu Bellu.
Ta seria książek różni się od pozostałych powieści Cusslera. Akcja toczy się na początku XX w. Głównym bohaterem jest Isaac Bell, błyskotliwy śledczy z Agencji Detektywistycznej van Dorna. Od drugiej części współautorem jest Justin Scott.
Sam i Remi Fargo.
Cykl powieściowy, którego bohaterami są Sam i Remi Fargo, poszukiwacze przygód i skarbów. Jak zwykle u Cusslera, akcja książek toczy się w różnych rejonach świata. Współautorem trzech pierwszych tytułów jest Grant Blackwood, czwartego i piątego – Thomas Perry, szóstą i siódmą część współtworzył Russell Blake, a od części ósmej drugim autorem jest Robin Burcell.

</doc>
<doc id="55749" url="https://pl.wikipedia.org/wiki?curid=55749" title="Niejednolity dostęp do pamięci">
Niejednolity dostęp do pamięci

Niejednolity dostęp do pamięci, NUMA (od ) – architektura komputerowa wykorzystywana do realizacji przetwarzania współbieżnego.
Architektura NUMA charakteryzuje się tym, że udostępnia użytkownikowi spójną logicznie przestrzeń adresową, chociaż pamięć jest fizycznie podzielona. Komputery zbudowane w tej architekturze zawierają co najmniej dwa procesory, z których każdy kontroluje określoną pulę pamięci operacyjnej. Niejednolitość czasu dostępu do pamięci polega na tym, że dany procesor w krótszym czasie uzyskuje dostęp do pamięci operacyjnej obsługiwanej przez niego samego, niż do pamięci kontrolowanej przez pozostałe procesory.
Non-Uniform Memory Access – architektura z niejednolitym dostępem do pamięci.
Non-Uniform Memory Access lub Non-Uniform Memory Architecture (NUMA) jest sposobem organizacji dostępu do pamięci komputera stosowanej w maszynach wieloprocesorowych, gdzie czas dostępu do pamięci zależy od miejsca pamięci względem procesora. Pod NUMA, procesor może uzyskać dostęp do własnej pamięci lokalnej szybciej niż do innych, tzn. pamięci lokalnej obsługiwanej przez inne procesory lub pamięci współdzielonej pomiędzy procesorami.
Logicznie, architektury NUMA wywodzą się od symetrycznych architektur wieloprocesorowych (SMP). Ich komercyjny rozwój nastąpił dzięki Burroughs (później Unisys), Convex Computer (później Hewlett-Packard), Silicon Graphics, Sequent Computer Systems, Data General i Digital w latach 90. Techniki opracowane przez te przedsiębiorstwa później były wykorzystywane w różnych systemach operacyjnych typu Unix, a także w pewnym stopniu w Windows NT.
Koncepcja.
Nowoczesne procesory działają znacznie szybciej niż pamięć operacyjna, z którą współpracują. Na początku rozwoju szybkich komputerów i superkomputerów, procesor zazwyczaj działał wolniej niż jego pamięć, aż do przekroczenia linii wydajności w 1970 roku. Wiele superkomputerów z lat 80. i 90. koncentrowało się bardziej na zapewnieniu szybkiego dostępu do pamięci niż użycia wydajniejszych procesorów, co pozwalało im pracować z dużymi zbiorami danych z prędkością, której inne systemy nie mogły osiągnąć.
Ograniczenie liczby dostępów do pamięci było kluczem do uzyskania wysokiej wydajności z nowoczesnego komputera. Dla procesorów przetwarzających oznaczało to instalację coraz większej ilości szybkiej pamięci cache i korzystania z coraz bardziej zaawansowanych algorytmów w celu uniknięcia chybionych odwołań do pamięci podręcznej ("cache misses"). Ale gwałtowny wzrost wielkości systemów operacyjnych i aplikacji na nich działających zahamował rozwój systemów z wykorzystaniem cache. Wieloprocesorowe systemy sprawiają, że problem jest znacznie większy. System może wstrzymać kilka procesorów w tym samym czasie, w szczególności, że tylko jeden procesor może uzyskać dostęp do pamięci w tym czasie.
NUMA próbuje rozwiązać ten problem poprzez zapewnienie odrębnej pamięci dla każdego procesora, unikając spadku wydajności, kiedy to kilka procesorów próbuje połączyć się z tą samą pamięcią. Dla problemów związanych z rozsyłaniem danych (wspólne dla serwerów i podobnych aplikacji), NUMA może poprawić wydajność jednej współdzielonej pamięci w przybliżeniu proporcjonalnie do liczby procesorów (lub oddzielnych banków pamięci).
Oczywistym jest, że dane nie są przydzielane tylko do jednego zadania, co oznacza, że więcej niż jeden procesor może wymagać tych samych danych. Dla wsparcia takich przypadków, systemy NUMA zawierają dodatkowy sprzęt lub oprogramowania do przenoszenia danych pomiędzy bankami. Ta operacja powoduje spowolnienie procesorów związanych z tymi bankami, więc ogólny wzrost szybkości z uwagi na NUMA będzie zależeć w dużej mierze od specyfiki zadań uruchamianych w systemie w danej chwili.
Cache coherent NUMA (ccNUMA) – architektura NUMA ze spójną pamięcią podręczną.
Prawie wszystkie architektury procesorów używają małych, bardzo szybkich, niewspółdzielonych pamięci podręcznych zwanych cache, do których rdzenie procesorów mają wielokrotnie krótszy czas dostępu. Utrzymanie spójności pamięci cache procesora, w kontekście pamięci współdzielonej w architekturze NUMA, jest bardzo trudne.
Mimo powyższego nawet prostsze do zaprojektowania i budowy systemy "non-cache-coherent" NUMA okazały się wyjątkowo trudne do zaprogramowania w standardowym modelu programowania architektury von Neumanna. W rezultacie wszystkie komputery NUMA sprzedawane na rynku używają specjalnego sprzętu, aby utrzymać spójność pamięci cache i nazywa się je "cache-coherent NUMA" – w skrócie ccNUMA.
W przypadku gdy więcej niż jedna pamięć podręczna odwzorowuje ten sam obszar pamięci wspólnej, zazwyczaj spójność pamięci podręcznej realizowana jest za pomocą wewnątrzprocesorowej komunikacji pomiędzy kontrolerami pamięci podręcznej. Z tego powodu ccNUMA wypada słabo, gdy wiele procesorów próbuje uzyskać dostęp do tego samego obszaru pamięci, w krótkim odstępie czasu. System operacyjny wspiera NUMA w celu zmniejszenia częstości tego rodzaju dostępów przez podział czasu procesora i pamięci w sposób przyjazny dla NUMA, unikając blokowania i szeregowania algorytmów. Alternatywnie, protokoły spójności cache, takie jak protokół MESIF próbują ograniczyć komunikację do minimum niezbędnego do zachowania spójności cache.
Obecne systemy ccNUMA mogą być realizowane bez zewnętrznej logiki, za pomocą odpowiedniego chipsetu dla wsparcia NUMA. Przykładami aktywnych chipsetów ccNUMA są SGI Shub (Super hub), Intel E8870, HP sx2000 (stosowane w serwerach Integrity i Superdome), ostatnie w systemach NEC oparte na procesorach Itanium. Wcześniejsze systemy ccNUMA, takie jak te z Silicon Graphics, były oparte na procesorach MIPS i DEC Alpha 21364 (EV7).
Intel zapowiedział wprowadzenie NUMA do swoich serwerów x86 i Itanium pod koniec 2007 roku, wraz z procesorami Nehalem i Tukwila. Obie rodziny procesorów dzielą wspólne chipsety; komunikacja między procesorami realizowane są poprzez połączenia QuickPath Interconnect (QPI).
NUMA czy przetwarzanie klastrowe.
Niektórzy uważają NUMA za bardzo ściśle powiązaną formę klastrów komputerowych. Dodanie stronicowanej pamięci wirtualnej do architektury klastra może umożliwić wdrożenie NUMA w przypadku, gdy sprzętowe NUMA nie jest dostępne. Opóźnienie transmisji danych między węzłami NUMA opartymi na oprogramowaniu (np. vSMP) jest kilka rzędów wielkości większe niż w NUMA sprzętowym.

</doc>
<doc id="55750" url="https://pl.wikipedia.org/wiki?curid=55750" title="Minister Sprawiedliwości (Księstwo Warszawskie)">
Minister Sprawiedliwości (Księstwo Warszawskie)

Minister Sprawiedliwości w Księstwie Warszawskim był jednoosobową naczelną władzą administracyjno-sądową. Choć uprawnienia ministra wobec władz sądowych obejmowały tylko porządek służbowy i administrację sądownictwa, to w praktyce mógł ingerować również w orzecznictwo. W kwestii rozstrzygania wątpliwości prawnych mógł zwracać się do króla za pośrednictwem Rady Stanu. Minister miał wielki wpływ na skład całego aparatu wymiaru sprawiedliwości, gdyż to on proponował kandydatów do nominacji lub zatwierdzenia przez króla.
Minister sprawiedliwości był członkiem Rady Ministrów.
Przez cały okres działalności – od 5 października 1807 r. do maja 1813 r. funkcję ministra sprawował Feliks Franciszek Łubieński, który starał się – z powodzeniem – rozszerzać zakres rzeczywistych kompetencji swego resortu.
Minister opisane wyżej zadania wykonywał z pomocą swego urzędu, Ministerium Sprawiedliwości, wyróżniającego się spośród innych ministerstw sprawnością w funkcjonowaniu i doskonałą organizacją.
Akta Ministerium zostały odziedziczone przez Komisję Rządową Sprawiedliwości Królestwa Polskiego i podzieliły losy jej dokumentacji aktowej.

</doc>
<doc id="55751" url="https://pl.wikipedia.org/wiki?curid=55751" title="Wojna w Korei">
Wojna w Korei



</doc>
<doc id="55752" url="https://pl.wikipedia.org/wiki?curid=55752" title="Równania równoważne">
Równania równoważne

Równania równoważne – równania, które mają ten sam zbiór rozwiązań.
Poniższe równania są równoważne:
Przy założeniu, że formula_5 może przyjmować wartości rzeczywiste równoważne są też równania:
W dziedzinie liczb zespolonych równania te równoważne nie są.
Poniższe równania nie są równoważne:
Metoda równań równoważnych polega na takim przekształcaniu danego równania, aby na każdym etapie otrzymywać równanie prostsze, lecz równoważne danemu. Dochodząc w końcu do równania, którego rozwiązanie jest znane, mamy pewność, że jest to rozwiązanie równania wyjściowego.

</doc>
<doc id="56049" url="https://pl.wikipedia.org/wiki?curid=56049" title="Obiektyw pryzmatyczny">
Obiektyw pryzmatyczny

Obiektyw pryzmatyczny – obiektyw, w którym układ soczewek zastąpiono pryzmatem, lub układem pryzmatów, gdzie ich ścianki nie są płaskie, tak jak w tradycyjnych pryzmatach, lecz mają kształt krzywizn odpowiadających krzywiznom soczewek.
Obiektywy pryzmatyczne stosowane są tam, gdzie jest zbyt mało miejsca dla tradycyjnych obiektywów. Miniaturowe obiektywy pryzmatyczne stosowane są w aparatach cyfrowych wbudowanych np. w telefony komórkowe.

</doc>
<doc id="56058" url="https://pl.wikipedia.org/wiki?curid=56058" title="The Allman Brothers Band">
The Allman Brothers Band

The Allman Brothers Band – amerykański zespół rockowy założony w marcu 1969 w Jacksonville na Florydzie. Reprezentował style i gatunki, takie jak hard rock, jazz rock, southern rock, folk rock i country rock, jam rock i blues rock. Był jedną z bardziej znaczących i wpływowych grup rockowych XX wieku.
Muzycy zespołu, już przed powstaniem grupy, ale i w pierwszych latach jej istnienia, intensywnie pracowali jako muzycy studyjni, grając dla całej gamy współczesnych im gwiazd muzyki rockowej i popowej. Spośród muzyków tworzących grupę wyróżniał się jej frontman Duane Allman, który został okrzyknięty jednym z najlepszych gitarzystów bluesowych swego pokolenia.
Historia.
Grupę założyli bracia Allmanowie: Gregg (instrumenty klawiszowe) i Duane (gitara), którzy wcześniej grali w zespole R&amp;B-owym The House Rockers. W 1964 utworzyli formację Allman Joys, z którą dokonali pierwszych nagrań studyjnych. Ponadto występowali przez krótki czas w grupie Five Minutes, a w latach 1977–1978 występowali jako muzycy sesyjni zespołu The Hour Glass, z którą nagrali albumy: "The Hour Glass" (1967) i "Power of Love" (1968). Nagrali też album z zespołem 31st of February.
W 1969 stworzyli zespół The Allman Brothers Band, której nadali nazwę od swojego nazwiska (pol. "Zespół braci Allmanów"). Dołączyli do nich: gitarzysta Dickey Betts, basista Barry Oakley i perkusista Butch Trucks. W pierwszych latach istnienia wydali w tym składzie dwa albumy: "The Allman Brothers Band" (1969) i "Idlewild South" (1970), które zostały docenione przez krytyków. Dziennikarz magazynu „Rolling Stone” George Kimball opisał grupę jako „najlepszy rockandrollowy zespół jaki powstał w tym kraju w ciągu ostatnich pięciu lat”. Przełomowym momentem w ich karierze był koncert, który dali w "Fillmore East" w Nowym Jorku. Występ, zarejestrowany i wydany na płycie pt. "At Fillmore East" (1971), ukazał zespół jako jedną z najlepszych rockowych grup koncertowych. Muzycy podczas koncertów, wprowadzając typowe dla jazzu elementy improwizacji, rozwijali swoje krótkie studyjne utwory w długie, niekiedy sięgające 40 minut, improwizowane solówki instrumentalne oraz jamy.
29 października 1971 Duane Allman zginął w wypadku motocyklowym. W listopadzie 1972 w niemal identycznych okolicznościach zmarł basista Berry Oakley. Zespół z czasem skompletował nowy skład – do grupy dołączył basista Lamar Williams, a dotychczasowy drugi gitarzysta Dickey Betts został wysunięty na czoło. Jego styl gitarowy, w którym wyraźnie słuchać wpływy muzyki country, nadał grupie nowe brzmienie. Ponadto do zespołu dołączył drugi klawiszowiec, Chuck Leavell, co znacznie pogłębiło dotychczasowe brzmienie zespołu. W 1973 formacja w nowym składzie osiągnęła szczyt popularności, występując na festiwalu "Grad Prix Rececorse" w Watkin’s Glen w stanie Nowy Jork, gdzie dała wielogodzinny koncert dla 600 tys. słuchaczy. W tym okresie wydała kilka albumów: "Brothers and Sisters" (1973), "Win, Lose or Draw" (1975), "The Road Goes on Forever" (1975) i "Wipe the Windows, Check the Oil, Dollar Gas" (1976). Niedługo później rozpoczął się kryzys w grupie, związany z tarciami wewnętrznymi i problemami z narkotykami (Allman zeznawał przeciwko współpracownikowi, Johnowi Herringowi, w sprawie o handel narkotykami, co podzieliło członków formacji), który doprowadził do rozwiązania się zespołu w 1976.
Zespół powrócił w październiku 1978, ale w odświeżonym składzie – do Allmana, Bettsa, Johansona i Trucksa dołączyli gitarzysta Dan Toler i basista David Goldflies. W 1981 doszło do kolejnych roszad w Allman Brothers Band: z grupy odszedł Johanson, dołączyli perkusista David Toler i klawiszowiec Mike Lawler oraz powrócił klawiszowiec i wokalista Chuck Leavell. W tym samym roku premierę miał kolejny album zespołu pt. "Brothers of the Road", a także składanka przebojów pt. "The Best of Allman Brothers Band". W następnym roku zespół ponownie się rozpadł.
Ponowny powrót na scenę nastąpił w 1989, a do Allmana, Bettsa, Johansona i Trucksa dołączyli: gitarzysta Warren Haynes, klawiszowiec Johnny Neal i basista Allen Woody. Okres lat 90. można uznać za najbardziej płodny artystycznie w historii grupy. Zespół zaznaczył swoje istnienie w XXI wieku nowymi, znakomitymi albumami i trasami koncertowymi. Grupa odzyskała formę, nagrywając serię albumów docenionych przez krytyków: "Dreams" (1989) i "Seven Turns" (1990) i koncertowy "Live at Ludlow Garage 1970" (1990).
W 2014 Warren Haynes i Derek Trucks ogłosili odejście z zespołu. Ostatni koncert formacji odbył się 28 października 2014 roku w Beacon Theater w Nowym Jorku.
Do największych przebojów grupy należały: „Whipping Post”, „Midnight Rider”, „Revieval”, „Blue Sky”, „Ramblin’ Man”, „In Memory of Elizabeth Reed”, „Les Bres in A Minor” i „High Falls”.

</doc>
<doc id="56092" url="https://pl.wikipedia.org/wiki?curid=56092" title="Kitarō">
Kitarō

 – japoński muzyk, kompozytor, multiinstrumentalista, twórca muzyki filmowej, komponujący muzykę z gatunku new age. 
Życiorys.
Kitarō zainteresował się muzyką jako nastolatek. Będąc pod wpływem amerykańskiego rhythm and bluesa, nauczył się grać na gitarze. Zainspirowany muzyką Otisa Reddinga grał covery popularnych przebojów amerykańskich. W czasie swojej podróży do Niemiec w 1972 roku zapoznał się z burzliwie rozwijającą się sceną elektronicznego rocka. W szczególności zainspirował go Klaus Schulze, z którym Kitarō nawiązał bliskie kontakty. 
Po powrocie do Japonii Kitarō założył zespół The Far East Family Band, który uznawany jest za pierwszą progresywną grupę pochodzącą z Japonii. Grupa nagrała kilka albumów w stylu space rockowym, wyraźnie wzorowanych na muzyce Tangerine Dream i wczesnego Pink Floyd. Osobiste inspiracje Kitarō nie pokrywały się jednak z dążeniami grupy. Kitarō postanowił podążyć śladami swojego mistrza Klausa Schulzego ścieżkami solowej kariery. 
W latach 1975–1980 nagrał kilka interesujących albumów zawierających muzykę elektroniczną. Prawdziwą sławę i uznanie przyniosła Kitarō muzyka skomponowana do japońskiego filmu dokumentalnego "Jedwabny szlak" ("Silk Road"), który był wyświetlany przez wiele stacji telewizyjnych na całym świecie. Od tego czasu Kitarō stał się gwiazdą na skalę globalną. Pozycję tę utrzymał na całe dziesięciolecia. Jest ponadto autorem ścieżek dźwiękowych do kilku filmów, m.in. "Heaven &amp; Earth" (za którą otrzymał prestiżową nagrodę Złoty Glob), "Siostry Soong", a także anime "Queen of Millenia" i "Ninja Scroll." Był wielokrotnie nominowany do nagrody Grammy, którą ostatecznie przyznano mu za album Thinking of You.
W 1992 roku wraz z gitarzystą Marty Friedmanem, znanym z zespołu Megadeth, nagrał album Scenes.

</doc>
<doc id="56720" url="https://pl.wikipedia.org/wiki?curid=56720" title="Paradoks zbioru wszystkich zbiorów">
Paradoks zbioru wszystkich zbiorów

Paradoks zbioru wszystkich zbiorów – paradoks tzw. „naiwnej” teorii mnogości odkryty w 1899 przez Cantora. Przykład antynomii logicznej (syntaktycznej), tzn. antynomii wynikającej z nie dość precyzyjnego używania pojęć teorii.
Paradoks jest efektem następującego rozumowania:
Źródłem tego paradoksu była praktyka naiwnej teorii mnogości polegająca na definiowaniu zbiorów z użyciem formuł logicznych bez zatroszczenia się o istnienie „dziedziny” tej formuły, czyli zbioru, z którego wybieramy elementy spełniające tę formułę.
Np. definicja Z={X:1=1} pozornie określa "zbiór wszystkiego", w rzeczywistości określa ona klasę właściwą, a nie zbiór.
Podobnie intuicyjna i prawdziwa dla wszystkich zbiorów formuła formula_11 (wynikająca zresztą z aksjomatu regularności) pozwala w naiwnej teorii mnogości zdefiniować zbiór formula_12 Jednak stwierdzenie, czy jakiś obiekt należy do tego zbioru, prowadzi wprost do paradoksu Russella.
O ile w naiwnej teorii mnogości powyższe rozumowanie prowadzi do niewytłumaczalnej sprzeczności (stąd określenie "paradoks"), o tyle w aksjomatycznej teorii mnogości jest ścisłym dowodem na nieistnienie zbioru wszystkich zbiorów.

</doc>
<doc id="56753" url="https://pl.wikipedia.org/wiki?curid=56753" title="Zbiór wszystkich zbiorów">
Zbiór wszystkich zbiorów



</doc>
<doc id="56766" url="https://pl.wikipedia.org/wiki?curid=56766" title="Bitwa pod Tuluzą (721)">
Bitwa pod Tuluzą (721)

Bitwa pod Tuluzą – starcie zbrojne, które miało miejsce 9 czerwca 721 roku. Stronami walczącymi były wojska muzułmańskie z Al-Andalus, prowadzone przez gubernatora al-Chaulaniego, i oddziały Księstwa Akwitanii, dowodzone przez Odona Wielkiego. Bitwa była efektem jednej z kampanii, podjętej przez Arabów w czasie ich najazdów na Galię. Starcie zakończyło się zwycięstwem chrześcijan, które na pewien czas powstrzymało ekspansję muzułmanów w Europie Zachodniej.
Bitwa.
Po podporządkowaniu sobie większości ziem królestwa Wizygotów na Półwyspie Iberyjskim, muzułmanie zaczęli przekraczać Pireneje, najeżdżając ostatnią prowincję tego państwa, Septymanię. Goci z Galii nie sprawili Arabom większych trudności i w krótkim czasie stracili znaczną część swoich ostatnich ziem. Chcąc kontynuować ekspansję dalej na zachód, al-Chaulani zainteresował się frankijską Akwitanią. Prawdopodobnie muzułmanie nie wiedzieli o różnicach między Gotami a Frankami, toteż nie spodziewali się większego oporu z ich strony. Gubernator Al-Andalus osobiście stanął na czele armii, która przekroczyła Pireneje i obległa Tuluzę, stolicę księstwa Akwitanii. Miejscowy władca, książę Odon na wieść o zbliżającym się wrogu zbiegł z miasta, co jeszcze wzmocniło pewność siebie Arabów. Odon nie zamierzał jednak pozostawić swych poddanych na łasce najeźdźcy, a opuszczenie przez niego stolicy wynikało z tego, że uważał, iż Akwitańczycy potrzebują pomocy ze strony pozostałych Franków.
Podczas gdy Arabowie oblegali Tuluzę, Odon udał się na dwór Teuderyka IV. Faktycznym władcą państwa Franków nie był jednak król, tylko majordom, Karol Młot i to z nim negocjować musiał książę. Rozmowy przeciągały się jednak, prawdopodobnie była to celowa gra Karola Młota. Odon i frankijski majordom byli bowiem rywalami, zaledwie parę lat wcześniej doszło między nimi do walk, książę Akwitanii popierał bowiem inne stronnictwo w państwie frankijskim. Walki po bitwie pod Soissons w 718 roku zakończyły się zwycięstwem Karola, który ostatecznie wyeliminował także innych rywali, ale dwaj możni nadal nie pałali do siebie sympatią. Po trzech miesiącach jałowych rozmów Odon otrzymał wieści z oblężonej Tuluzy, która znajdowała się już wówczas blisko kapitulacji. Podjął wówczas decyzję o opuszczeniu dworu i zebrał wszystkie dostępne oddziały.
9 czerwca wojska akwitańskie zaatakowały obóz arabski pod Tuluzą. Walki zakończyły się druzgocącym zwycięstwem chrześcijan i masakrą sił muzułmańskich. Dane z niektórych źródeł mówią nawet o 375 000 zabitych co jest oczywiście liczbą bardzo zawyżoną, ale dobrze oddaje skalę strat i wstrząs jaki bitwa wywołała wśród Arabów. Al-Chaulani zdołał wprawdzie zbiec z resztkami wojsk, ale zmarł krótko po bitwie, prawdopodobnie na skutek ciężkich ran. Śmierć gubernatora spotęgowała chaos w szeregach arabskich, wywołany pierwszą większą klęską w polu od czasu inwazji na Europę Zachodnią. Zwycięski Odon miał sporo szczęścia bowiem pewni siebie Arabowie nie ufortyfikowali nawet obozu oblężniczego i zaniedbywali zwiady, byli zatem zaskoczeni nagłym atakiem przeciwników.
Następstwa.
Arabskie źródła opisują bitwę jako katastrofę, odwołania do niej będą pojawiać się u arabskich dziejopisarzy jeszcze przez wiele lat. Muzułmanie uważali klęskę pod Tuluzą za o wiele ważniejszą w zatrzymaniu procesu podboju Europy, niż starcie pod Poitiers, które z kolei chrześcijanie uznali za punkt zwrotny. Mimo porażki i dużych strat muzułmanie nie przestali wcale najeżdżać południowej Galii, z tym że teraz były to raczej wypady o charakterze łupieżczym niż wielkie wyprawy obliczone na zdobycze terytorialne. Przed 730 rokiem doszło do rebelii Munuzy, Berbera rządzącego częścią Septymanii i Katalonii. Buntownik chciał prawdopodobnie stworzyć niezależne od Al-Andalus władztwo i żeby zabezpieczyć sobie północną granicę, zawarł porozumienie z Odonem, którego przypieczętowaniem był ślub z nieślubną córką księcia. Galia zyskała kilka lat wytchnienia, ale już w 731 roku, nowy gubernator Abd ar-Rahman Ghafiki najechał państewko Munuzy, na nowo podporządkował sobie te tereny, a ich władcę zabił. Za jego rządów Arabowie wznowili ataki na ziemie zajmowane przez Franków, odnosili czasem sukcesy, jak na przykład w bitwie nad rzeką Garonną w 732 roku, ale później ponieśli klęskę pod Poitiers. Wagę zagrożenia arabskiego zrozumiał Karol Młot i jego następcy i zaczęli oni sukcesywnie działać na rzecz wyparcia muzułmanów z Galii, a później także atakując ich w Hiszpanii.

</doc>
<doc id="56769" url="https://pl.wikipedia.org/wiki?curid=56769" title="Bitwa pod Covadongą">
Bitwa pod Covadongą

Bitwa pod Covadongą – starcie zbrojne, które miało miejsce prawdopodobnie w roku 722 (aczkolwiek podawany jest też rok 718) w rejonie Cangas de Onís w górach Picos w Asturii. Powstańcy z Asturii dowodzeni przez Pelayo zwyciężyć mieli wojska Maurów. Ten pierwszy militarny sukces chrześcijan nad muzułmanami uznawany jest tradycyjnie za początek Rekonkwisty.
Po zwycięstwie muzułmanów w decydującej bitwie nad rzeką Guadalete (lipiec 711 roku), w której poległ król Wizygotów Roderyk, państwo wizygockie zostało podbite. Napływający z Północnej Afryki muzułmanie (Berberowie i Arabowie) w ciągu kilku lat zajęli niemalże cały Półwysep Iberyjski.
W Asturii pojawił się wówczas Pelayo (łac. Pelagius), wizygocki szlachcic mający za sobą służbę w gwardii przybocznej Roderyka. Pelayo wstąpił na służbę muzułmańskiego gubernatora Munuzy. Munuza chciał poślubić siostrę Pelayo, zamierzając poprzez związek z tak prominentnym rodem utrwalić władzę w regionie. Pelayo odmówił jednak swojej zgody na małżeństwo, co stało się powodem ostrego sporu i w rezultacie ucieczki gockiego szlachcica w odległe górskie rejony, gdzie rozpoczął on przygotowania do powstania. W roku 718 Pelayo został przez swoich zwolenników obwołany księciem. Maurowie zajęci ekspansją w Pirenejach nie podejmowali początkowo żadnych kroków przeciwko powstańcom i dopiero w roku 722 wysłali przeciwko nim większe siły.
Zarówno muzułmańskie jak i chrześcijańskie źródła różnie opisują przebieg bitwy. Podobnie sporna jest sama data bitwy. Historyk hiszpański Claudio Sánchez-Albornoz po szczegółowych badaniach datuje wydarzenie na rok 722, jednakże wielu naukowców sugeruje rok 718 jako datę stoczenia batalii.
Głównym źródłem opisującym wydarzenia jest kronika spisana na dworze króla Asturii Alfonsa III (866-910) – Crónica Albeldense. Wątpliwa jest zawarta w Kronice Alfonsa III informacja, jakoby przed bitwą miało dojść do rozmów obu stron. Stronę muzułmańską reprezentował biskup o imieniu Oppa, który miał przedstawić powstańcom korzystne warunki: Pelayo miał podlegać władzy muzułmańskiej i zachować swoje posiadłości oraz zatwierdzoną układem polityczną władzę. Przywódca powstania odrzucił proponowane mu warunki, po czym doszło do bitwy, w której poległo podobno 124 000 muzułmanów, na czele ze swoim dowódcą o imieniu Al Qama. W wyniku pościgu za uciekającym wrogiem, miało zginąć kolejne 63 000 Maurów. Po takiej klęsce gubernator Munoza, który nie brał udziału w bitwie, nie był w stanie utrzymać swojej władzy. Zmuszony do oddania swojej rezydencji w Gijón, gubernator podjął próbę ucieczki, w trakcie której został zabity. Po bitwie nastąpiła masakra muzułmanów zamieszkujących tereny na północ od Gór Kantabryjskich.
Według źródeł muzułmańskich spisanych wieki później, Covadonga to nic nie znacząca potyczka. To właśnie niewielki, liczący 300 powstańców oddział miał zostać okrążony i całkowicie wybity. Przeżyć miał jedynie Pelayo oraz 30 jego ludzi, którzy podczas ucieczki zginęli śmiercią głodową w trudno dostępnym terenie górskim.
Oba opisy dalekie są od historycznych realiów. W tekstach chrześcijańskich, z perspektywy kolejnych stuleci bitwa urosła do rangi mitycznej, w muzułmańskich natomiast jest bagatelizowana. Tak wysokie (mocno jednak zawyżone) straty nieprzyjaciela kwalifikują bitwę do miana cudu, jako wynik pomocy boskiej. Pewne jest natomiast, że pod Covadongą doszło do zwycięstwa sił powstańczych, dla których walka w trudno dostępnych rejonach górskich nie stanowiła żadnej przeszkody. Chrześcijanie wierzyli, że Covadonga objęta jest opieką boską (przed bitwą znajdowało się w tutejszej grocie sanktuarium Matki Boskiej). Świątynia stała się miejscem pielgrzymek, a Matka Boża z Covadonga patronuje Asturii do dziś.

</doc>
