<doc id="66454" url="https://pl.wikipedia.org/wiki?curid=66454" title="Wiktor IV (antypapież 1138)">
Wiktor IV (antypapież 1138)

Wiktor IV (właśc. Gregorio z Ceccano; ur. w Ceccano, zm. po 11 kwietnia 1139) – antypapież w okresie od marca do 29 maja 1138.
Życiorys.
Gregorio pochodził z Ceccano. Osiemnastowieczny historyk Lorenzo Cardella przypisywał mu przynależność do rzymskiego rodu Conti, na co jednak nie ma żadnych dowodów. Był kapelanem lub skryptorem papieża Paschalisa II, który najpóźniej w 1102 roku mianował go kardynałem-prezbiterem SS. XII Apostoli. Był zdecydowanym zwolennikiem reformy gregoriańskiej. Na synodzie laterańskim w marcu 1112 należał do najbardziej radykalnych przeciwników, zawartego przez Paschalisa II rok wcześniej, traktatu z Ponte Mammolo, który przyznawał cesarzowi prawo do inwestytury. Na synodzie tym traktat został wprawdzie unieważniony, jednak główni krytycy papieża (w tym Gregorio) zostali wkrótce po nim usunięci z kurii i pozbawieni godności kardynalskiej. Niedługo potem Paschalis II mianował Ugone d'Alatri nowym kardynałem SS. XII Apostoli.
Na rehabilitację Gregorio musiał czekać aż do wstąpienia na tron papieski Kaliksta II (1119-1124) – podczas dni kwartalnych w marcu 1123 odzyskał tytuł kardynalski. Podpisywał bulle papieskie między 6 kwietnia 1123 a 19 kwietnia 1129. Był legatem na Monte Cassino w celu przewodniczenia kapitule generalnej po usunięciu z urzędu opata Oderisio di Sangro (1126). W trakcie podwójnej papieskiej elekcji 1130 opowiedział się po stronie antypapieża Anakleta II, który był kandydatem frakcji "gregoriańskiej". Sygnował dekret wyborczy Anakleta II z 14 lutego 1130 oraz jego bulle z 27 marca 1130 i 8 lutego 1131. W listopadzie 1137 był jednym z legatów Anakleta II, broniących legalności jego pontyfikatu wobec króla Sycylii Rogera II.
Po śmierci Anakleta II (25 stycznia 1138), za zgodą króla Rogera II, został wybrany na jego następcę w połowie marca 1138. Pod wpływem Bernarda z Clairvaux zrezygnował jednak z tytułu biskupa Rzymu i podporządkował się papieżowi Innocentemu II w dniu 29 maja 1138, po zaledwie 2 miesiącach pontyfikatu, kończąc w ten sposób w Kościele katolickim tzw. "Schizmę Anakleta". Innocenty II początkowo przywrócił mu godność kardynała SS. Apostoli, jednak na Soborze Laterańskim II w kwietniu 1139 deponował go z urzędu wraz z innymi byłymi stronnikami Anakleta II. Jego dalsze losy nie są znane.

</doc>
<doc id="66455" url="https://pl.wikipedia.org/wiki?curid=66455" title="Wiktor IV (antypapież 1159–1164)">
Wiktor IV (antypapież 1159–1164)

Wiktor IV (właśc. Ottaviano Crescenzi, Ottaviani di Monticelli; ur. w Sabinie, zm. 20 kwietnia 1164 w Lukce) – antypapież w okresie od 7 września 1159 do 20 kwietnia 1164.
Życiorys.
Ottaviani di Monticelli pochodził z rzymskiej arystokratycznej rodziny. Był synem Jana Maledetti i siostrzeńcem rzymskiego prefekta Pietro. Dalekie pokrewieństwo łączyło go także z królem angielskim Stefanem z Blois.
W maju 1137 roku papież Innocenty II mianował Ottaviano, wówczas subdiakona Świętego Kościoła Rzymskiego, gubernatorem Benewentu. Niespełna rok później, 26 lutego 1138 Innocenty II mianował go kardynałem diakonem kościoła św. Mikołaja w Więzieniu. 3 marca 1151 Eugeniusz III podniósł go do godności kardynała-prezbitera kościoła św. Cecylii. W okresie między 9 kwietnia 1138 a 14 marca 1159 roku jego imię występowało wśród sygnatariuszy papieskich przywilejów. Kilkakrotnie w tym czasie służył jako legat papieski w Niemczech i w Królestwie Sycylii. Z czasem zaczął uchodzić za lidera frakcji proniemieckiej wśród kardynałów.
Po śmierci Hadriana IV doszło w Rzymie do sporu kardynałów. Pomimo że zgodnie z ówczesnym zwyczajem do wyboru papieża wymagano jednomyślności, 7 września 1159 roku dwie wrogie sobie frakcje w Kolegium kardynalskim obwołały papieżem swoich kandydatów. Silniejsza frakcja prosycylijska wybrała kanclerza Rolanda ze Sieny, który przybrał imię Aleksandra III, jednak kilku procesarsko nastawionych kardynałów sprzeciwiło się temu, wypędziło go z bazyliki św. Piotra na Watykanie i obwołało antypapieżem kardynała-prezbitera Ottaviano di Monticelli, który przyjął imię Wiktora IV. Było to możliwe dzięki wsparciu oddziałów zbrojnych podległych krewnym kardynała Ottaviano. Następnie 4 października 1159 roku został on konsekrowany na biskupa w benedyktyńskim opactwie Farfa przez kardynała Imara z Tusculum oraz biskupów Ubaldo z Ferentino i Riccardo z Molfetty.
Antypapież szybko uzyskał uznanie ze strony cesarza Świętego Cesarstwa Rzymskiego i władców oraz biskupów: Niemiec, Burgundii, północnej Italii, Polski, a także króla Danii, Waldemara I. W 1160 roku na polecenie Fryderyka I Barbarossy zwołał synod do Pawii, na którym ekskomunikował Rolanda ze Sieny i jego stronników. Wcześniej, prawowity papież ekskomunikował Wiktora IV. Biskupi i władcy państw zachodnich zaczęli jednak, wkrótce przechodzić na stronę Aleksandra, więc antypapież tracił swoje wpływy. Wiosną 1164, podczas podróży, poważnie zachorował i niedługo potem zmarł. Początkowo został pochowany poza miastem, jednak na polecenie papieża, jego szczątki przeniesiono do Lukki.
Schizma zapoczątkowana przez wybór Wiktora IV trwała do 1178 roku, a lokalnie nawet jeszcze dwa lata dłużej. Jego następcami byli antypapieże: Paschalis III, Kalikst III i Innocenty III.

</doc>
<doc id="66456" url="https://pl.wikipedia.org/wiki?curid=66456" title="Eclipse IDE">
Eclipse IDE



</doc>
<doc id="66457" url="https://pl.wikipedia.org/wiki?curid=66457" title="Mackenzie">
Mackenzie

Biografie:

</doc>
<doc id="66461" url="https://pl.wikipedia.org/wiki?curid=66461" title="Pour le Mérite">
Pour le Mérite

Pour le Mérite (fr. „Za Zasługę”) – najwyższy pruski order wojskowy do 1918 roku oraz wysokie odznaczenie cywilne do chwili obecnej.
Order wojskowy 1740-1918.
Order został ustanowiony przez Fryderyka Wielkiego w 1740 roku podczas wojny z Austrią jako najwyższe odznaczenie wojskowe. Wywodzi się z ustanowionego w 1687 przez kurfürsta Brandenburgii i księcia Prus Książęcych Fryderyka III (I) odznaczenia Orderu Szlachetności. Order "Pour le Mérite" był początkowo nadawany również za zasługi cywilne, otrzymał go m.in. Wolter. Dopiero od stycznia 1810 król Fryderyk Wilhelm III przeznaczył ten jednoklasowy order jedynie dla oficerów za wybitne zasługi wojskowe na polu bitwy. W 1816 liczba odznaczonych wynosiła ok. 1000, w końcu XIX wieku sięgnęła kilku tysięcy. Król Wilhelm I za kampanię 1866 roku zaczął nadawać wielki krzyż "Pour le Mérite".
Order mógł być nadany tej samej osobie wielokrotnie, kolejne nadanie zaznaczano przez dodanie "Eichenlaub" (Liści dębu) ponad oznaką oraz dodatkowego, środkowego srebrnego paska na wstążce.
Odznaczenie to stało się szczególnie znane w okresie I wojny światowej, zwłaszcza z powodu nadawania go lotnikom – asom myśliwskim. Pierwszymi lotnikami, którzy go otrzymali 12 stycznia 1916, byli Max Immelmann i Oswald Boelcke. Od koloru orderu i imienia Immelmanna order ten zaczął być nieformalnie znany jako Niebieski Max (niem. "Blauer Max", ang. "Blue Max"). W późniejszym okresie był przyznawany pilotom, którzy zestrzelili co najmniej 20 samolotów; orderem tym zostało łącznie odznaczonych 132 pilotów. Otrzymał go wówczas m.in. Hermann Göring. Order został zniesiony po upadku cesarstwa niemieckiego i abdykacji Wilhelma II 9 listopada 1918. Ostatnim żyjącym odznaczonym był niemiecki pisarz Ernst Jünger, po śmierci którego w 1998 order wojskowy wygasł.
Klasa pokojowa "Pour le Mérite".
Oprócz orderu wojskowego w 1842 roku pruski król Fryderyk Wilhelm IV ustanowił również tak zwaną klasę pokojową ("Friedensklasse") orderu ("Pour le Mérite für Wissenschaften und Künste" – za zasługi w dziedzinie nauki i sztuki). Otrzymał go m.in. Friedrich Carl von Savigny, główny przedstawiciel historycznej szkoły prawa.
Po I wojnie światowej order "Pour le Mérite" przestał być odznaczeniem państwowym. Ponieważ warunki pokoju nie zezwalały na nadawanie orderów państwowych, grupa dotychczas odznaczonych klasą pokojową zorganizowała się w celu dalszego nadawania orderu za zasługi w dziedzinie nauki i sztuki. W 1924 zostało to zaaprobowane przez Ministerstwo Stanu i w ten sposób „półoficjalnie” orderem tym zostali odznaczeni m.in. tacy twórcy jak Gerhart Hauptmann i Käthe Kollwitz.
Po przejęciu władzy przez nazistów "Pour le Mérite" zaczął być ponownie nadawany jako cywilne odznaczenie państwowe. Do śmierci w 1934 nadawał go Paul von Hindenburg, następnie Adolf Hitler. Pod kierownictwem Hermanna Göringa, który posiadał ten order, Gestapo dokonało przeglądu poprzednio odznaczonych pod kątem ich „poprawności” i czystości rasowej, w efekcie czego odebrano odznaczenie m.in. Käthe Kollwitz.
Po II wojnie światowej ponownie powstał ruch na rzecz przywrócenia tego orderu i w 1952 Prezydent Niemiec Theodor Heuss przywrócił order "Pour le Mérite" jako nadawany przez niezależną organizację pod patronatem Prezydenta Niemiec. Jest to obecnie odznaczenie prestiżowe, lecz pozbawione oficjalnego statusu odznaczenia państwowego, który ma np.
Order Zasługi Republiki Federalnej Niemiec. Liczba członków jest ograniczona do 40 osób. Z Polaków otrzymali go: Witold Lutosławski (1993), Andrzej Szczypiorski (1995), Magdalena Abakanowicz (1999), Bronisław Geremek (2002) i Adam Zagajewski (2019).

</doc>
<doc id="66463" url="https://pl.wikipedia.org/wiki?curid=66463" title="SpaceShipOne">
SpaceShipOne

Scaled Composites Model 316 SpaceShipOne (ang. "Statek Kosmiczny 1") – pierwszy prywatny załogowy statek kosmiczny. Został wyprodukowany przez korporację Scaled Composites. Jego budowa była sfinansowana całkowicie z prywatnych źródeł. Właściciel firmy Burt Rutan postanowił wykonać ten statek w odpowiedzi na konkurs Ansari X PRIZE. Najbardziej znanym z inwestorów stojących za SpaceShipOne jest Paul Allen. SpaceShipOne odbył 29 września oraz 4 października 2004 roku dwa loty w ramach programu Tier One i w ten sposób zdobył Nagrodę Ansari X.
Właściwości techniczne.
SpaceShipOne jest w stanie dostać się w przestrzeń kosmiczną, jednak jego prędkość jest zbyt niska, aby wejść na orbitę. Może on tylko wykonywać loty suborbitalne.
SpaceShipOne jest zaliczany do kategorii statków kosmicznych określanej jako "samoloty kosmiczne". Do napędu wykorzystuje hybrydowy napęd rakietowy. Jego silnik zużywa w charakterze utleniacza podtlenek azotu, a jako paliwo uwodorniony polibutadien (gumę). SpaceShipOne, w przeciwieństwie do tradycyjnych rakiet, nie startuje z wyrzutni. Jego platforma startowa to samolot WhiteKnightOne, który wznosi się do granicy stratosfery wykorzystując lotnicze silniki turboodrzutowe. Na wysokości kilkunastu kilometrów SpaceShipOne odłącza się i odpala swój silnik rakietowy. Wykorzystując jego ciąg pojazd wznosi się w kosmos.
Szczególną cechą SpaceShipOne są skrzydła o zmiennej geometrii. Podczas początkowej fazy wejścia w atmosferę skrzydła nie są ustawione wzdłuż samolotu, tylko prostopadle. Dzięki temu w rzadkich zewnętrznych warstwach atmosfery zwiększa się opór i pojazd szybciej redukuje swoją prędkość. Na mniejszej wysokości skrzydła powracają do horyzontalnego ustawienia, dzięki czemu zapewniają SpaceShipOne pełną manewrowość oraz siłę nośną. W takiej konfiguracji pojazd może wylądować na pasie zwykłego lotniska.
Kabina SpaceShipOne zapewnia miejsce dla trzech ludzi, w tym pilota. Aby zredukować naprężenia występujące w kadłubie, pojazd posiada zamiast wielkiej przeszklonej kabiny, szereg okrągłych wizjerów, które pozwalają na obserwację otoczenia. Nadają mu one bardzo charakterystyczny wygląd. SpaceShipOne, w odróżnieniu od większości tradycyjnych statków kosmicznych, jest w znacznej części swojej podróży pilotowany przez człowieka.
Pierwszy krok.
Dnia 17 grudnia 2003 (100 lat po pierwszym locie braci Wright) SpaceShipOne odbył pierwszy test w powietrzu. Pilot Brian Binnie przejął sterowanie pojazdu uwolnionego na wysokości 14 630 m. Podczas tego lotu SpaceShipOne jako pierwszy prywatny samolot przekroczył barierę dźwięku osiągając prędkość 1,2 macha oraz wysokość 20 725 m. Podczas lądowania doszło do małego wypadku oraz uszkodzenia podwozia, jednak pilotowi nic się nie stało. Po dokonaniu napraw, 11 marca 2004 roku SpaceShipOne odbył kolejną próbę, ale bez wykorzystania jego silników.
Dnia 1 kwietnia 2004 roku korporacja Scaled Composites otrzymała licencję na loty suborbitalne statku załogowego od Urzędu Komercyjnego Transportu Kosmicznego. Pozwalała ona na dokonywanie lotów testowych przez okres 1 roku. Federalna Administracja Lotnictwa nadała SpaceShipOne oznaczenie N328KF.
SpaceShipOne był w roku 2004 poddawany testom mającym mu zapewnić zgodę władz amerykańskich na przewożenie ludzi w kosmos. Aby to zrobić, musiał przewieźć swoją trzyosobową załogę na wysokość 80 km (50 mil). W celu spełnienia wymogów Międzynarodowej Federacji Lotniczej (FAI) statek kosmiczny powinien wznieść się na wysokość 100 km (62,5 mili).
Dnia 8 kwietnia 2004 roku SpaceShipOne odbył drugi przelot z własnym napędem. Rozpędził się do 1,6 macha i wzniósł na wysokość 32 km przelatując ponad pustynią Mojave.
Trzecia próba z napędem miała miejsce 13 maja 2004 roku. Pochodzący z RPA 62-letni pilot Mike Melvill wzniósł swoją maszynę na wysokość 60 km, rozpędzając ją do 2,5 macha. Pobił w ten sposób poprzedni rekord wysokości lotu prywatnego pojazdu.
Droga w kosmos.
SpaceShipOne 21 czerwca 2004 roku podczas kolejnej próby wzniósł się na wysokość 100 km. W ten sposób jako pierwszy prywatny statek kosmiczny wyniósł człowieka w przestrzeń pozaziemską. Przełomowy lot trwający 87 minut obserwowały na ziemi tysiące pasjonatów kosmosu. SpaceShipOne był pilotowany przez Mike'a Melvilla. Podczas misji pilot usłyszał niepokojące odgłosy eksplozji, jednak samolot po udanym lądowaniu okazał się nieuszkodzony. Na kadłubie SpaceShipOne pozostały tylko ślady wysokiej temperatury towarzyszącej wejściu w atmosferę.
Był to pierwszy krok do zdobycia Nagrody Ansari X. Jednak sam lot nie był rejestrowany przez Fundację X PRIZE, ponieważ pojazd nie spełniał jeszcze wszystkich wymogów konkursu.
Dnia 29 września 2004 o godzinie 15:11 CET (7:11 czasu lokalnego) SpaceShipOne wystartował do pierwszego lotu rejestrowanego przez Fundację X PRIZE. Zgodnie z wymogami konkursu na pokład załadowano dodatkowy balast zastępujący dwóch pasażerów. O godzinie 16:09 SpaceShipOne oderwał się od WhiteKnightOne i uruchomiony został silnik rakietowy. Na skutek błędu pilota samolot kosmiczny podczas rozpędzania zaczął „robić beczki”, ale nie okazało się to zbyt groźne. SpaceShipOne uniósł się w przestrzeń kosmiczną na wysokość 102,9 km, po czym rozpoczął lot powrotny. O godzinie 16:34 pojazd kosmiczny wylądował na pasie lotniska.
Zwycięstwo.
Aby zdobyć Nagrodę X Prize, SpaceShipOne powinien wykonać kolejny lot do 13 października 2004 roku. Następny start odbył się 4 października 2004 w 47. rocznicę wystrzelenia Sputnika. O godzinie 14:49 CET SpaceShipOne oderwał się od ziemi. Potem o 15:49 samolot oddzielił się od WhiteKnightOne i włączył na 87 sekund silnik rakietowy. Wzniósł się na wysokość 111,996 km, czym pobił poprzedni rekord wysokości lotu samolotu rakietowego (107,96 km) ustanowiony w roku 1963 przez rządowy pojazd X-15. O godzinie 16:30 SpaceShipOne wylądował na pasie lotniska.
W ten sposób SpaceShipOne w ciągu 6 dni odbył dwa loty w kosmos, dostarczając tam dwa razy po 3 osoby (balast zamiast pasażerów). Zgodnie z wymogami konkursu X Prize oznacza to wygraną 10 mln dolarów. Uroczystość wręczenia nagrody odbyła się 6 listopada 2004 roku.
Bazą SpaceShipOne było Cywilne Lotnisko Testowe Mojave. Jako oblatywacze tego samolotu pracowali Brian Binnie, Peter Siebold, Mike Melvill oraz Doug Shane.
25 czerwca 2005 SpaceShipOne odbył lot do Oshkosh w stanie Wisconsin na pokaz lotniczy, po czym został przetransportowany do muzeum lotnictwa Smithsonian Institution w Waszyngtonie, gdzie od 5 października 2005 można go oglądać w galerii poświęconej historii lotnictwa obok „Spirit of St. Louis”.
Plany na przyszłość.
SpaceShipTwo.
Po sukcesie SpaceShipOne, firma Scaled Composites wraz z Virgin Galactic podjęła prace nad budową jego następcy przeznaczonego do komercyjnych lotów suborbitalnych – SpaceShipTwo. Powstanie flota pięciu statków pasażerskich. Według Burta Rutana nowy samolot będzie latać wyżej, a jego opadanie będzie trwało dłużej. SpaceShipTwo ma zabierać osiem osób: sześciu pasażerów oraz dwóch pilotów. Pierwsi pasażerowie mieli polecieć w kosmos w roku 2014.
SpaceShipThree.
W sierpniu 2005 roku przedstawiciele Virgin Galactic potwierdzili, że projekt dotyczący budowy SpaceShipTwo idzie zgodnie z planami. Wyrazili też chęć budowy statku orbitalnego. W planach korporacji pojawił się pojazd kolejnej generacji przeznaczony do lotów na stację kosmiczną – SpaceShipThree.
SpaceShipFour.
W 2007 r. pojawiły się informacje, że rozpoczęto wstępne projektowanie czwartego statku z serii SpaceShip. Mógłby on posłużyć do wynoszenia satelitów na orbitę.

</doc>
<doc id="66464" url="https://pl.wikipedia.org/wiki?curid=66464" title="WhiteKnightOne">
WhiteKnightOne

WhiteKnightOne, pierwotnie zwany White Knight (ang. "Biały Rycerz", skrót: WK1) – eksperymentalny samolot napędzany silnikami turbo-odrzutowymi, który wynosi załogowy statek kosmiczny SpaceShipOne (SS1) na wysokość umożliwiającą mu samodzielny lot do granicy atmosfery (100 km). WK1 wznosi się na wysokość 16 km, na której SpaceShipOne zostaje odłączony, po czym sam powraca na lotnisko.
Projektantem samolotu jest Burt Rutan, założyciel firmy Scaled Composites, która wykonała ten samolot (jako Model 318). Jedyny wyprodukowany egzemplarz został wykorzystany do lotów testowych, a następnie lotów w ramach konkursu X Prize, który został wygrany przez samolot rakietowy SpaceShipOne, wstępnie wyniesiony na wysokość stratosfery samolotem WK1.
Doświadczenia zgromadzone przy budowie zestawu WK1/SS1 zostały wykorzystane przy konstrukcji i budowie przez Scaled Composites zestawu samolot nosiciel i samolot rakietowy WK2/SS1, który będzie wykorzystywany komercyjnie do lotów turystycznych na wysokość ponad 100 km.
Sam samolot WK1 był później wykorzystywany do testów lądowania wojskowego statku kosmicznego X-37 (w latach 2005-2006).

</doc>
<doc id="66465" url="https://pl.wikipedia.org/wiki?curid=66465" title="Sykstus I">
Sykstus I

Sykstus I (ur. w Rzymie, zm. ok. 125 tamże) – męczennik i święty Kościoła katolickiego, 7. papież w okresie od ok. 116 do ok. 125. Imię świętego wymieniane jest w 1. Modlitwie Eucharystycznej Kanonu rzymskiego.
Życiorys.
Sykstus pochodził z rodu Elvidia. Z pochodzenia był Grekiem lub Rzymianinem; jego ojciec miał na imię Pastor. Tradycja chrześcijańska przypisuje Sykstusowi I wzmocnienie dyscypliny kościelnej. Wydał przepisy zezwalające tylko kapłanom dotykać naczyń liturgicznych. Za jego pontyfikatu po raz pierwszy wybuchł nierozstrzygnięty spór o datę Wielkanocy między Europejczykami a Azjatami: Europejczycy świętowali w pierwszą niedzielę po 14. dniu żydowskiego miesiąca nisan, a przybysze z Azji świętowali dokładnie 14 miesiąca nisan. Obie strony konfliktu tolerowały się nawzajem.
Uważa się, że jego pontyfikat trwał około 10 lat i że zginął śmiercią męczeńską w Rzymie. Niektórzy podają w wątpliwość fakt śmierci męczeńskiej.
Jego święto liturgiczne przypada na 3 kwietnia (według nowego Martyrologium Rzymskiego), poprzednio – 6 kwietnia. Jego relikwie znajdują się w Alatri od 1132 roku

</doc>
<doc id="66466" url="https://pl.wikipedia.org/wiki?curid=66466" title="Żelazny Krzyż (film)">
Żelazny Krzyż (film)

Żelazny Krzyż (występujący również pt. Steiner. Żelazny Krzyż) – brytyjsko-niemiecki dramat wojenny z 1977 roku w reżyserii Sama Peckinpaha. Scenariusz filmu powstał na podstawie powieści Williego Heinricha pt. "Das Geduldige Fleisch".
Opis fabuły.
Lato 1943 roku. Front wschodni na Kubaniu. Sierżant Wehrmachtu Steiner jest starym doświadczonym żołnierzem, który już z niejednej opresji wyszedł cało. Cieszy się olbrzymim autorytetem zarówno wśród żołnierzy jak i przełożonych. Jego przeciwieństwem jest jego dowódca kapitan Stransky – pruski arystokrata i karierowicz, którego jedynym celem jest zdobycie Krzyża Żelaznego. Konflikt pomiędzy tymi dwoma ludźmi jest kwestią czasu, zwłaszcza że Steiner nie cierpi dyscypliny i nie zawsze wykonuje rozkazy (np. takiego, który nakazuje mu zastrzelenie radzieckiego jeńca – nieletniego chłopca). W końcu do niego dochodzi, gdy podczas nagłego ataku czerwonoarmistów Stransky usiłuje sobie fałszywie przypisać zasługę poprowadzenia kontrataku, a od Steinera oczekuje poświadczenia nieprawdy wobec dowódcy jednostki. Steiner wie, że naprawdę kontratak poprowadził porucznik Meyer, który przypłacił to życiem i po krótkim namyśle odmawia poświadczenia nieprawdy. Stransky'emu grozi więc sąd polowy za próbę przywłaszczenia sobie zasług zabitego oficera i oszustwo. Pułkownik Brandt, wobec zagrożenia rychłą ofensywą radziecką, postanawia odłożyć całą sprawę do zakończenia walk. Stransky nie ma zamiaru czekać na sąd i pewny wyrok i postanawia pozbyć się Steinera. W odpowiednim momencie nie przekazuje mu i dowodzonemu przez niego małemu oddziałowi rozkazu o odwrocie, pozostawiając ich poza liniami wroga. Pomimo to Steinerowi udaje się po kilku dniach i wielu trudach przedrzeć do własnych linii. Stransky nie rezygnuje i rozkazuje strzelać do powracających ludzi Steinera. Wielu z nich ginie. Jednak sam Steiner wraz z niedobitkami w końcu dociera do niemieckich okopów i dopada Stransky'ego. Nie zabija go jednak, ponieważ właśnie rozpoczyna się kolejny sowiecki atak. Walka z wrogiem staje się w pewnym momencie ważniejsza niż osobisty konflikt. W ostatniej scenie filmu ramię w ramię walczą obaj z nacierającymi Rosjanami, chociaż Stransky nie potrafi nawet przeładować swojego MP-40.

</doc>
<doc id="66467" url="https://pl.wikipedia.org/wiki?curid=66467" title="Telesfor (papież)">
Telesfor (papież)

Telesfor (ur. w Grecji, zm. ok. 138 w Rzymie) – święty Kościoła katolickiego i Cerkwi prawosławnej, 8. papież w okresie od ok. 125 do ok. 138.
Życiorys.
Telesfor był Grekiem. Greckie imię Telesfor jest tłumaczone jako "doprowadzony do doskonałości". Zanim został papieżem miał być anachoretą czyli pustelnikiem, co jednak nie jest pewne.
Kierował kościołem przez 11 lub 13 lat. Z pewnością zginął śmiercią męczeńską pod koniec panowania cesarza Hadriana. Przypisywano mu dekret polecający odprawianie przez każdego kapłana trzech mszy św. w uroczystość Bożego Narodzenia. Według "Liber pontificalis", Telesfor wprowadził w kościele 40-dniowy post przed Wielkanocą, zwyczaj odprawiania w noc Bożego Narodzenia mszy św. nazwanej „pasterką”, a także śpiewanie hymnu Gloria, jednak niektórzy historycy kwestionują autorstwo Telesfora w zakresie tych postanowień.
Ireneusz z Lyonu wspomina również, że Telesfor pozostawił po sobie „chlubne świadectwo”.
Wspomnienie liturgiczne obchodzone jest 2 stycznia, jakkolwiek początkowo było obchodzone 5 stycznia, w wyniku pomylenia daty śmierci papieża Telesfora z datą śmierci pewnego męczennika afrykańskiego. Cerkiew prawosławna wspomina go 22 lutego.

</doc>
<doc id="66468" url="https://pl.wikipedia.org/wiki?curid=66468" title="Hygin (papież)">
Hygin (papież)

Hygin, (ur. w Atenach, zm. ok. 142 w Rzymie) – męczennik i święty Kościoła katolickiego, 9. papież w latach ok. 138 – ok. 142.
Życiorys.
Hygin był filozofem, pochodził z Aten. Jego pontyfikat trwał najprawdopodobniej cztery lata, jak wynika z Liber Pontificalis oraz świadectwa Euzebiusza z Cezarei. Wedle katalogu liberyjskiego miał panować 12 lat.
Św. Ireneusz napisał, że w latach panowania Hygina przybyli do Rzymu dwaj słynni gnostycy: Walenty z Aleksandrii i Cerdon z Syrii. Natomiast św. Justyn, apologeta i męczennik, twierdził, że Hygin podjął się przerzucenia pomostu pomiędzy filozofią helleńską, a chrześcijaństwem. Tradycja głosi, że św. Hygin zmarł w więzieniu. Jego wspomnienie liturgiczne jako męczennika wypada 11 stycznia.

</doc>
<doc id="66469" url="https://pl.wikipedia.org/wiki?curid=66469" title="Pius I">
Pius I

Pius I (ur. w Akwilei, zm. ok. 155 w Rzymie) – święty Kościoła katolickiego, 10. papież w okresie ok. 142 – ok. 155.
Życiorys.
Liber Pontificalis podaje, że urodził się w Akwilei, a jego ojcem był Rufin. Brat Piusa I, Hermas, był autorem apokryficznego dzieła nazwanego od jego imienia Pasterzem Hermasa.
Rządził Kościołem rzymskim przez 13 lat. Wystąpił przeciwko Walentynowi z Aleksandrii, gnostykowi, który od kilku lat działał w Rzymie. Wiele wskazuje na to że w 144 roku przewodniczył synodowi, który usunął z Kościoła Marcjona z Pontu, zamożnego kupca. Marcjon nakłaniał prezbiterów do odrzucenia Starego Testamentu. Św. Pius I został uznany za fundatora rzymskiego kościoła św. Pudencjany.
Zmarł w Rzymie, a Kościół katolicki wspomina go jako męczennika 11 lipca.

</doc>
<doc id="66470" url="https://pl.wikipedia.org/wiki?curid=66470" title="Anicet (papież)">
Anicet (papież)

Anicet (ur. w Emesie, zm. ok. 166 w Rzymie) – 11. papież w latach ok. 155–166, święty Kościoła katolickiego.
Życiorys.
Według „Liber Pontificalis” był Syryjczykiem pochodzącym z Emesy.
W czasie jego pontyfikatu do Rzymu przybył biskup Smyrny, św. Polikarp (†156); dyskutował on z papieżem o dacie świętowania Wielkanocy. Nie uzgodnili oni jednak jednolitej wersji, gdyż papież uznał, że musi respektować zwyczaj świętowania w niedzielę; mimo to „rozstali się w pokoju”.
Anicet zwalczał poglądy gnostyków – zwolenników Walentyna. Nie ma dowodów, żeby zginął śmiercią męczeńską, za panowania cesarza Marka Aureliusza, w Rzymie.
Najprawdopodobniej w czasie jego pontyfikatu wzniesiono grobowiec św. Piotra, odkryty w latach 1939–1949.
Jego wspomnienie liturgiczne obchodzone jest 17 kwietnia.

</doc>
<doc id="66471" url="https://pl.wikipedia.org/wiki?curid=66471" title="Soter (papież)">
Soter (papież)

Soter (; ur. w Fundi, zm. ok. 174 w Rzymie) – święty Kościoła katolickiego, 12. papież w latach ok. 166–174.
Życiorys.
Soter był synem Konkordiusza. Wg "Liber Pontificalis" pochodził z Kampanii (Włochy). Zwany jest również Papieżem Miłości. Za pontyfikatu Sotera ponownie wybuchł spór między Kościołem wschodnim a zachodnim o datę świąt Wielkanocy. Za jego też pontyfikatu spór załagodzono, ostatecznie ustalając formę jej świętowania i datę na pierwszą niedzielę po 14 dniu miesiąca nisan. Ogłosił, że małżeństwo jest ważne tylko jako sakrament, pobłogosławione przez duchownego. Zabronił okadzania ołtarza i dotykania obrusów mnichom, którzy nie są kapłanami. Jest autorem listów do wiernych w Koryncie, które zawierają rady i słowa pociechy.
Za czasów papieża Sotera miały miejsce prześladowania przez cesarza Marka Aureliusza. Według tradycji zmarł śmiercią męczeńską, jednak nie ma na to żadnych dowodów. Zmarł w Rzymie, ale nie wiadomo, gdzie został pochowany.
Jego święto obchodzone jest 22 kwietnia.

</doc>
<doc id="66472" url="https://pl.wikipedia.org/wiki?curid=66472" title="Eleuteriusz (papież)">
Eleuteriusz (papież)

Eleuteriusz, Eleuter (ur. w Nikopolisie, zm. ok. 189 w Rzymie) – diakon Kościoła rzymskiego za papieża Aniceta, 13. papież w latach ok. 174–189, święty Kościoła katolickiego.
Życiorys.
Eleuteriusz urodził się w Nikopolis w Epirze. Na jego pontyfikat przypadł rozwój montanizmu – ruchu profetycznego, zapoczątkowanego w Azji Mniejszej. Zniósł pewne obyczaje spożywania żydowskich potraw – odrzucił pogląd, że niektóre pokarmy są nieczyste.
Według "Księgi Papieży" z VI wieku ("Liber Pontificalis") Eleuteriusz korespondował z brytyjskim królem Lucjuszem, który pragnął się nawrócić na chrześcijaństwo. Historycy jednak w to wątpią, gdyż jest zbyt mało dowodów na potwierdzenie słów Eleuteriusza. Prawdopodobnie podczas przepisywania ksiąg pomylono "Britio" ("Britio Edessenorum", Edessa) z Brytanią. Król Edessy Abgar IX o imieniu "Lucjusz" przyjął wiarę chrześcijańską, a w Edessie było wielu misjonarzy i katechetów. Również może chodzić o bretońskiego króla. Z oboma królami identyfikowany jest Lucjusz z Chur.
W czasie jego pontyfikatu odwiedził go Ireneusz z Lyonu, który prosił papieża o interwencję ws. montanizmu w Galii. Papież jednak nie uznał tego poglądu za niebezpieczny.
Eleuteriusz prawdopodobnie zginął śmiercią męczeńską.
Do swojego "Martyrologium" wprowadził go Ado z Vienne (+875), dopiero później został ujęty w "Martyrologium rzymskim". Jego wspomnienie liturgiczne wyznaczono na 26 maja.

</doc>
<doc id="66473" url="https://pl.wikipedia.org/wiki?curid=66473" title="Wiktor I">
Wiktor I

Wiktor I (łac. "Victor"; zm. ok. 199 w Rzymie) – męczennik i święty Kościoła katolickiego, 14. papież w latach 189 – 199.
Życiorys.
Pochodził z rzymskiej prowincji Africa, a jego językiem ojczystym była łacina (był pierwszym papieżem mówiącym po łacinie). Starał się autorytatywnie wprowadzić wszędzie świętowanie Wielkanocy w pierwszą niedzielę po 14 dniu miesiąca Nisan. Ponieważ nie wszystkie Kościoły chciały się temu podporządkować, papież zagroził im ekskomuniką. Jednym z jego głośnych krytyków był Ireneusz z Lyonu, który wysłał do Rzymu list, w którym w ostrych słowach skrytykował Wiktora I. Był pierwszym papieżem, który miał kontakty z dworem cesarskim. Dzięki temu zdołał doprowadzić do uwolnienia chrześcijan skazanych na pracę w kopalniach Sardynii.
Określił, że w specjalnych i nagłych wypadkach można używać do chrztu jakiejkolwiek wody.
W 196 r. ekskomunikował za głoszenie adopcjanizmu Teodora, garbarza z Bizancjum oraz pisarza gnostyckiego – Floryna.
Za jego pontyfikatu w liturgii coraz częściej używano łaciny. Był często krytykowany zarówno ze względu na swoje pochodzenie jak i z powodu swoich decyzji. Św. Ireneusz ustalił listę biskupów Rzymu od świętego Piotra i propagował zasadę sukcesji apostolskiej. Nawrócony prawnik Tertulian po raz pierwszy uzasadniał prymat biskupów Rzymu obietnicą, którą Chrystus złożył św. Piotrowi:
Wiktor jest jedną z postaci w sztuce Irydion, której akcja dzieje się w późniejszych czasach.
Dzień obchodów.
Wspomnienie liturgiczne w Kościele katolickim obchodzone jest 28 lipca.
Kościół ormiański wspomina świętego 20 kwietnia, koptyjski – 6 listopada.

</doc>
<doc id="66474" url="https://pl.wikipedia.org/wiki?curid=66474" title="Zefiryn (papież)">
Zefiryn (papież)

Zefiryn (ur. w Rzymie, zm. ok. 217 tamże) – święty Kościoła katolickiego, 15. papież w latach 199–217.
Życiorys.
Był prawdopodobnie Rzymianinem, synem Habundiusa. Zwalczał wyznawców adopcjanizmu i modalizmu. Za jego pontyfikatu cesarz Septymiusz Sewer zakazał przechodzenia na judaizm i chrześcijaństwo pod groźbą śmierci. Zagorzałym przeciwnikiem Zefiryna był Hipolit – późniejszy antypapież. Uważał go za człowieka niewykształconego, skąpego i niedoświadczonego. Swoją władzę Zefiryn sprawował poprzez późniejszego papieża Kaliksta I, którego mianował na stanowisko opiekuna rzymskich katakumb. Panuje przekonanie że zmarł jako męczennik, jednak nie znajduje ono potwierdzenia w źródłach.
Ekskomunikował Tertuliana.
Jego wspomnienie liturgiczne przypadało na 26 sierpnia, od 1969 zostało przeniesione na 20 grudnia.

</doc>
<doc id="66475" url="https://pl.wikipedia.org/wiki?curid=66475" title="Kalikst I">
Kalikst I

Kalikst I (; zm. w 222 w Rzymie) – męczennik i święty Kościoła katolickiego, 16. papież w latach 217–222.
Życiorys.
Prawdopodobnie był niewolnikiem Karpofora, który zlecił mu prowadzenie banku. Kalikst nie miał jednak zdolności w tym kierunku i doprowadził interes do bankructwa, za co został wtrącony do więzienia. Wierzyciele jednak doprowadzili do jego uwolnienia mając nadzieję na odzyskanie pieniędzy.
Niedługo potem oskarżony o wywołanie awantury w synagodze został zesłany do pracy w kopalni na Sardynii. Gdy z tego więzienia uwalniano chrześcijan wskazanych przez papieża Wiktora I, Kalikst zmusił zarządcę kopalni do uwolnienia go, mimo iż nie był na liście. Przez parę lat przebywał na prowincji, gdzie pobierał miesięczną pensję. Następnie św. Zefiryn wezwał go do Rzymu i uczynił archidiakonem, swoim doradcą i zarządcą cmentarza zwanego dziś katakumbami św. Kaliksta. Po śmierci Zefiryna został wybrany jego następcą. Tego wyboru nie uznał św. Hipolit – znany pisarz chrześcijański, który został wtedy również przez mniejszość wybrany papieżem i przez to stał się pierwszym antypapieżem.
Wykluczył z Kościoła biskupa Libii Sabeliusza za modalizm. Hipolitowi zarzucał dyteizm.
Pozwolił na odpuszczanie grzechów ciężkich np. cudzołóstwa, morderstwa, bałwochwalstwa po wyrażeniu żalu za grzechy. Uznawał ważność małżeństwa między wolną kobietą a niewolnikiem (prawo państwowe tego zabraniało). Pozwalał także na ponowne przyjęcie do Kościoła konwertytów schizmatyckich bez odbycia pokuty. Za te decyzje był atakowany przez rygorystów, do których należeli m.in. wspomniany antypapież Hipolit i Tertulian. To właśnie z ich pism polemicznych pochodzi większość informacji o Kalikście, gdyż jego własne pisma nie zachowały się do dnia dzisiejszego.
Najprawdopodobniej zginął w zamieszkach na Zatybrzu, a nie śmiercią męczeńską, jak głoszą wczesne legendy, gdyż panujący wówczas cesarz Aleksander Sewer był życzliwy chrześcijanom. Wymieniany jest w "Depositio martyrum".
Zbudował sławne katakumby przy via Appia, gdzie pochowano 8 papieży i około 500 000 chrześcijan. Według literatury hagiograficznej sam został pochowany na cmentarzu Kalepodiusza przy Via Aurelia. Jego relikwie miał przenieść papież św. Grzegorz III (731–741) do kościoła Matki Bożej na Zatybrzu, który prawdopodobnie wybudował.
Kalikst jest czczony jako męczennik w Todi (Włochy).
Wspomnienie liturgiczne przypada na 14 października.

</doc>
<doc id="66476" url="https://pl.wikipedia.org/wiki?curid=66476" title="Hipolit Rzymski">
Hipolit Rzymski

Hipolit Rzymski, cs. "Muczenik Ippolit" (ur. przed 170, zm. w 235 na Sardynii) – pisarz wczesnego Kościoła, prezbiter, męczennik, ojciec i święty Kościoła katolickiego oraz prawosławnego; antypapież w latach 217–235.
Życiorys.
Hipolit urodził się prawdopodobnie w Azji Mniejszej w drugiej połowie II wieku. Focjusz opisuje go w swej księdze „Biblioteka” (kod. 121) jako ucznia Ireneusza z Lyonu, który miał być uczniem Polikarpa. Z tekstu można wywnioskować, że sam Hipolit dawał to do zrozumienia, choć nie można być tego do końca pewnym. Przybył do Rzymu za pontyfikatu papieża, Wiktora I i tam otrzymał święcenia kapłańskie. Wszedł w konflikt z papieżami swego czasu i przez jakiś czas był przywódcą osobnej grupy w Kościele. Z tego powodu jest czasem uznawany za antypapieża, ale zmarł śmiercią męczeńską pojednany wcześniej z Kościołem.
Jako prezbiter kościoła w Rzymie, za pontyfikatu papieża Zefiryna, wyróżniał się wiedzą i elokwencją. To właśnie w tym czasie Orygenes, wtedy młody człowiek, słuchał jego homilii. Był jednym z teologów aktywnie występujących przeciw nauczaniu sabelian. Odmówił zaakceptowania nauczania papieża Zefiryna, a jego następcę, Kaliksta I (217–222), oskarżył o sprzyjanie herezji chrystologicznej monarchian, a także o osłabianie "morale" Kościoła przez zbytnią pobłażliwość w przyjmowaniu z powrotem na łono Kościoła ludzi wyłączonych za popełnienie ciężkich grzechów, jak zabójstwo, cudzołóstwo itp. W tym czasie wydaje się, że pozwolił (lub nakazał) się wybrać w charakterze alternatywnego biskupa Rzymu i kontynuował krytykę wobec kolejnych papieży Urbana (222–230) i Poncjana (230–235). W Chronicon Paschale znajduje się jedna mała wzmianka, iż siedziba Hipolita znajdowała się w Portus koło Rzymu. Był to rodzaj schizmy.
W czasie prześladowań chrześcijan za panowania cesarza Maksymina Traka został zesłany razem z ówczesnym papieżem Poncjanem w 235 r. na Sardynię, gdzie obaj dostojnicy pojednali się i zginęli.
Najprawdopodobniej ciała obu zesłańców 13 sierpnia 236 r. przewiezione zostały do Rzymu i tam pogrzebane (Hipolita pochowano na cmentarzu przy Via Tiburtina).
Papież Damazy I (pontyfikat: 366-384) – poświęcił mu epigram, a Prudencjusz w dziele „Peri stephanon” w jednym z hymnów barwnie opisał jego śmierć.
W 1551 r. znaleziono na cmentarzu przy Via Tiburtina marmurowy posąg siedzącego mężczyzny. Z tyłu siedziska wygrawerowane były tytuły licznych pism – był to posąg św. Hipolita. Za czasów Piusa IX przeniesiono go do Pałacu Laterańskiego.
Jego wspomnienie liturgiczne w Kościele katolickim obchodzone jest 13 sierpnia. Cerkiew prawosławna wspomina męczennika 13/26 sierpnia, tj. 26 sierpnia według kalendarza gregoriańskiego.
Dzieła.
Hipolit pisał w języku greckim. Opracował sposób obliczania terminu Wielkanocy. Jego dzieła obejmują takie dziedziny jak: egzegezę, homilie, apologetykę i polemiki, kroniki i prawo kościelne. Do naszych czasów dotarły jednak w szczątkowej formie i nie można właściwie ocenić ich poziomu literackiego i intelektualnego.
Jego dorobek obejmuje:
Antypapież a biskupi Rzymu.
Biskupi Rzymu, za pontyfikatu których Hipolit był antypapieżem:

</doc>
<doc id="66477" url="https://pl.wikipedia.org/wiki?curid=66477" title="Urban I">
Urban I

Urban I (, ; ur. w Rzymie, zm. w 230 tamże) – święty Kościoła katolickiego, 17. papież w okresie od 222 do 230.
Urban I rządził Kościołem w czasie, gdy część gminy rzymskiej opowiedziała się za antypapieżem Hipolitem. Jemu to Urban I powierzył obliczenie daty Paschy.
Życiorys.
Wzmiankowany jest przez Euzebiusza w jego historii oraz imię jego wymienione jest w "Coemeterium Callisti", ale o jego życiu niewiele wiadomo. Jego ojciec miał na imię Poncjan i był Rzymianinem. Za pontyfikatu Urbana I panował cesarz Aleksander Sewer (222–235) i był to czas wolny od prześladowań. W brewiarzu katolickim (z 25 maja) mówi się o licznych nawróconych, między którymi są św. Cecylia, jej mąż św. Walerian i jego brat św. Tyburcjusz. Według podania św. Urban wydał instrukcję, aby kler do Mszy św. używał kielicha i pateny ze złota lub srebra.
Uważany jest za męczennika, zginął 23 maja przez ścięcie głowy, a pogrzebany został na "Coemetarium Praetextati", jednak nie znajduje to potwierdzenia w źródłach. Na miejscu męczeństwa św. Cecylii, na Trastevere, kazał zbudować kościół w którym spoczywają szczątki patronki muzyki.
Według "Martyrologium" św. Hieronima został pochowany w katakumbach św. Kaliksta przy Via Appia. Znaleziono tam płytę grobową z jego imieniem zapisanym greckimi literami.
W średniowieczu w związku z rozwojem kultury agrarnej był jednym z najbardziej popularnych świętych. W jego dzień błogosławiono pola. Jest patronem winiarzy, winnej latorośli, ogrodników, dobrych urodzajów. Przedstawiany jest z w szatach pontyfikalnych i tiarze, a jego atrybutami są: kielich, krucyfiks, księga, miecz, winne grono, winne grono na księdze. W Kościele w Polsce jego wspomnienie liturgiczne przypada na 19 maja, przeniesione z 25 maja po reformie kalendarza rzymskiego w 1969, w Kościele Greckokatolickim 12 lutego.
Jest patronem Troyes, Bucchianico, a w Polsce Zielonej Góry, Gogolina, gminy Kobiór oraz Cieszowej.
W tym samym czasie antypapieżem był św. Hipolit.

</doc>
<doc id="66478" url="https://pl.wikipedia.org/wiki?curid=66478" title="Poncjan">
Poncjan

Poncjan (ur. w Rzymie, zm. w 235 na Tavolara) – święty Kościoła katolickiego, 18. papież w okresie od 21 lipca 230 do 28 września 235.
Życiorys.
Urodził się w Rzymie. Był prawdopodobnie synem Kalpurniusza.
Podczas jego pontyfikatu zakończona została schizma Hipolita. Za czasów panowania cesarza Aleksandra Sewera Kościół pod przewodnictwem Poncjana był wolny od prześladowań. Poncjan z innymi przywódcami Kościoła oraz Hipolitem zostali wygnani przez następnego cesarza Maksymina Traka na Sardynię. Tam zrezygnował z funkcji, jako pierwszy następca św. Piotra, 25 lub 28 września 235. Nie wiadomo jak długo pozostał na wygnaniu, ale według "Liber Pontificalis" zmarł na skutek nieludzkiego traktowania w sardyńskich kopalniach na wyspie Tavolara.
Jego szczątki zostały przeniesione do Rzymu przez papieża Fabiana i złożone w katakumbach św. Kaliksta.
Przewodniczył synodowi potwierdzającemu ekskomunikę Orygenesa ogłoszoną przez synody, które odbyły się w latach 230 i 231 w Aleksandrii.
Zapoczątkował śpiewanie psalmów i recytacje.
Jego święto przypadało 19 listopada, lecz teraz przypada na 13 sierpnia, razem ze św. Hipolitem.
W tym samym czasie antypapieżem był św. Hipolit.

</doc>
<doc id="66479" url="https://pl.wikipedia.org/wiki?curid=66479" title="Anteros (papież)">
Anteros (papież)

Anteros (gr. "Anteros", łac. "Anterus," cs. "Swiaszczennomuczenik Anfir Rimskij, papa Rimskij"; ur. w Grecji, zm. 3 stycznia 236 w Rzymie) – święty Kościoła katolickiego oraz prawosławnego, 19. papież w okresie od 21 listopada 235 do 3 stycznia 236.
Życiorys.
Anteros był Grekiem. Jego dwumiesięczny pontyfikat przypadł na czas prześladowań chrześcijan zarządzonych przez cesarza Maksymina Traka. Nakazał, aby relikwie męczenników były zebrane i przechowywane w scrinium kościelnym.
Uważa się, iż jest męczennikiem, ale jest na to mało dowodów – prawdopodobnie zmarł z przyczyn naturalnych. Pogrzebano go jako pierwszego papieża w krypcie papieskiej na cmentarzu świętego Kaliksta – jego grób oraz fragment epitafium odnaleziono w 1854, a potem ogłoszono świętym.
Jego święto przypada 3 stycznia i 18 sierpnia w Cerkwi prawosławnej.

</doc>
<doc id="66480" url="https://pl.wikipedia.org/wiki?curid=66480" title="Samolot kosmiczny">
Samolot kosmiczny

Samolot kosmiczny – statek kosmiczny łączący pewne cechy samolotu oraz rakiety. Zwykle ma on formę uskrzydlonego pojazdu z napędem rakietowym. W odróżnieniu od wahadłowca samolot kosmiczny nie startuje z wyrzutni tylko z lotniska. W zależności od konstrukcji pojazd ten jest w stanie sam dostać się w kosmos, bądź też jest wynoszony na pokładzie innego pojazdu. Najczęściej jest to tradycyjny odrzutowiec. 
Szczególną cechą samolotu kosmicznego jest jego zdolność do lotów wielokrotnych. Oznacza to, że w odróżnieniu od pojazdów wykorzystujących rakiety nośne, całe urządzenie latające powraca w jednym kawałku i po ponownym zatankowaniu może odbyć kolejny lot. 
Tradycyjne wahadłowce były w stanie powrócić na Ziemię, jednak ich zewnętrzne zbiorniki były jednorazowe. Dodatkowo sama konstrukcja promu kosmicznego powodowała, że tysiące inżynierów pracowało wiele tygodni, aby wahadłowiec mógł w miarę bezpieczne udać się w kolejną podróż. Oznaczało to, że jeden lot wahadłowca kosztował NASA setki milionów dolarów.
Zarówno wahadłowiec jak i samolot kosmiczny lądują w drodze powrotnej na pasie lotniczym.
Rozwój wahadłowców od końca lat 70. XX wieku nie doprowadził do szczególnego postępu w technice lotów orbitalnych. Na początku nowego milenium szereg biznesmenów postanowiło nadać nowe tempo rozwojowi kosmicznej turystyki. Zaproponowali wszystkim chętnym udział w konkursie o Nagrodę X Prize. Najważniejszymi wymogami są niski koszt lotu oraz zdolność do wielokrotnego startu pojazdu.
4 października 2004 roku samolot kosmiczny SpaceShipOne odbył dwa załogowe loty w przestrzeń pozaziemską, co pozwoliło mu na wygranie Nagrody X Prize. Jego następca – SpaceShipTwo wykonał swój pierwszy lot suborbitalny w grudniu 2013, a później rozpoczął loty komercyjne z pasażerami.

</doc>
<doc id="66482" url="https://pl.wikipedia.org/wiki?curid=66482" title="Ansari X PRIZE">
Ansari X PRIZE

Ansari X PRIZE (Nagroda Ansari X) była nagrodą w wysokości 10 milionów dolarów amerykańskich ufundowaną przez X PRIZE Foundation dla pierwszej organizacji pozarządowej, która dwukrotnie wystrzeli statek kosmiczny wielokrotnego użytku (mogący zabrać na pokład 3 osoby) na wysokość 100 km (granica przestrzeni kosmicznej według standardów Międzynarodowej Federacji Lotniczej).
Konkurs ogłoszono w 1996 roku, a termin upływał 1 stycznia 2005 roku. Początkowo nagroda nazywała się po prostu X PRIZE, jednak w 2004 zmieniono jej nazwę w celu uhonorowania dwojga przedsiębiorców, którzy przekazali fundacji wielomilionową dotację – Anousheh Ansari i jej szwagra Amira Ansari.
W dniach 29 września oraz 4 października 2004 roku samolot kosmiczny SpaceShipOne odbył dwa załogowe loty w przestrzeń pozaziemską, co pozwoliło mu na otrzymanie Ansari X PRIZE.
Celem Ansari X PRIZE było wprowadzenie do przemysłu kosmicznego sektora prywatnego. Podstawowym założeniem stał się zakaz finansowania nowego pojazdu kosmicznego przez jakiekolwiek państwo. Chodziło o zbudowanie nowej drogi w przestrzeń pozaziemską przez korporacje oraz osoby prywatne. Prywatna konkurencja powinna wymusić zwiększenie innowacyjności, co pozwoli rozwinąć tańsze technologie do umieszczania statków na orbicie Ziemi i dalej.
W konkursie uczestniczyło 26 zespołów z całego świata. Byli to zarówno zapaleni hobbyści, jak i wielkie korporacje. Firma słynnego konstruktora Burta Rutana, Scaled Composites, zbudowała zwycięski SpaceShipOne, ale wiele innych firm również poczyniło duże postępy na polu techniki kosmicznej.
Ansari X PRIZE doprowadziła do szybszego rozwoju prac nad komercyjnymi lotami kosmicznymi i turystyką kosmiczną. SpaceShipTwo – następca zdobywcy nagrody, ma od 2013 roku dokonywać regularnych lotów suborbitalnych z turystami na pokładzie.
Ansari X PRIZE wywodzi się z długiej tradycji nagród promujących postęp w wieku XX. Miały one wpływ na rozwój lotnictwa. Jedną z najsłynniejszych była Nagroda Orteiga, która zachęciła Charlesa Lindbergha do słynnego lotu nad Oceanem Atlantyckim.

</doc>
<doc id="66483" url="https://pl.wikipedia.org/wiki?curid=66483" title="Scaled Composites">
Scaled Composites

Scaled Composites – korporacja z USA założona w roku 1982 przez projektanta samolotów Burta Rutana. Zajmuje się ona budową eksperymentalnych pojazdów latających.
Jednym z najbardziej znanych wytworów Scaled Composites był samolot Voyager, który w roku 1986 obleciał Ziemię bez tankowania. Samolot pilotowali brat Burta Rutana, Dick Rutan oraz Jeana Yeager. Swój sukces Voyager zawdzięczał bardzo lekkiej konstrukcji wykonanej z kompozytów. 
Wraz z początkiem nowego milenium Scaled Composites podjęły nowe wyzwania. Nagroda Ansari X PRIZE stała się dla przedsiębiorstwa motywacją do zbudowania statku kosmicznego SpaceShipOne. W kwietniu 2003 roku ujawniono prace prowadzone nad tym pojazdem. Dnia 17 grudnia 2003 roku korporacja ogłosiła, że ich pojazd przekroczył barierę dźwięku. Tego samego dnia Paul Allen, jeden z założycieli Microsoftu potwierdził, że jest jednym z inwestorów kosmicznego projektu Scaled Composites. W dniach 29 września oraz 4 października 2004 roku SpaceShipOne odbył dwa pasażerskie loty w kosmos i w ten sposób zdobył nagrodę X PRIZE, którą wręczono 6 listopada 2004 roku.

</doc>
<doc id="66484" url="https://pl.wikipedia.org/wiki?curid=66484" title="Nagroda X Prize">
Nagroda X Prize



</doc>
<doc id="66485" url="https://pl.wikipedia.org/wiki?curid=66485" title="Nagroda X">
Nagroda X



</doc>
<doc id="66487" url="https://pl.wikipedia.org/wiki?curid=66487" title="SpaceShip One">
SpaceShip One



</doc>
<doc id="66488" url="https://pl.wikipedia.org/wiki?curid=66488" title="London (Kanada)">
London (Kanada)

London – miasto w Kanadzie w prowincji Ontario, położone na południowy zachód od Toronto, nad rzeką Thames. London jest 11. co do liczby mieszkańców miastem Kanady i jednym z największych ośrodków przemysłowych prowincji Ontario.
Liczba mieszkańców London wynosi 383 822. Język angielski jest językiem ojczystym dla 77,8%, francuski dla 1,5% mieszkańców (2006). Polacy stanowią 4,4% mieszkańców miasta, a Włosi 4,7%. Chrześcijanie stanowią 62,8% populacji miasta.
Historia.
Miasto zostało wytyczone w 1826 jako stolica Dystryktu London w wyniku postępującej europejskiej kolonizacji terenów na północ od jeziora Erie, wcześniej zamieszkanych przez indiański szczep Odżibwejów.
W latach 30. XIX wieku miał miejsce duży napływ imigrantów z Europy do południowo-zachodniego Ontario (wtedy Górnej Kanady), w wyniku którego liczba ludności miasta szybko rosła. W wyniku rebelii w Kanadzie w 1837 w mieście zakwaterowano największy brytyjski garnizon w prowincji na zachód od Toronto, co dało miastu reputację miasta garnizonowego. W latach 40. XIX wieku miasto dynamicznie się rozwijało, a w 1854 dotarła do niego pierwsza linia kolejowa.
W 1855 otrzymało prawa miejskie, licząc wtedy około 10 tys. mieszkańców.
Gospodarka.
W mieście rozwinął się przemysł maszynowy, środków transportu, metalowy, elektrotechniczny, włókienniczy, odzieżowy, chemiczny oraz spożywczy.
Transport.
London w Ontario obsługiwane jest przez międzynarodowy Port lotniczy London, które oferuje stałe połączenia z Toronto, Ottawa, Montreal, Calgary, Winnipeg, jak również sezonowe loty do Varadero, Santa Clara (Kuba), Holguín, Punta Cana, Montego Bay i Cancún.
Przez miasto przebiegają autostrady 401 i 402.

</doc>
<doc id="66489" url="https://pl.wikipedia.org/wiki?curid=66489" title="Hamilton">
Hamilton



</doc>
<doc id="66490" url="https://pl.wikipedia.org/wiki?curid=66490" title="Kinlochleven">
Kinlochleven

Kinlochleven (gael. "Ceann Loch Lìobhann") - wieś w zachodniej Szkocji, nad brzegiem Loch Leven. Dawniej produkcja aluminium, obecnie usługi turystyczne.

</doc>
<doc id="66491" url="https://pl.wikipedia.org/wiki?curid=66491" title="Oddział II Sztabu Generalnego Wojska Polskiego">
Oddział II Sztabu Generalnego Wojska Polskiego

Oddział II Sztabu Generalnego Wojska Polskiego – komórka organizacyjna Sztabu Generalnego WP (od 1928 r. Sztabu Głównego WP) zajmująca się wywiadem, w tym radiowywiadem / radiokontrwywiadem, kontrwywiadem, dywersją pozafrontową, kryptologią, studiami obcych sił zbrojnych i sprawami zagranicznymi Wojska Polskiego (ataszaty wojskowe RP) w latach 1918–1945.
Początki wywiadu i kontrwywiadu w II RP.
Wraz z powołaniem Sztabu Generalnego Wojska Polskiego pod dowództwem gen. Tadeusza Rozwadowskiego utworzono pierwsze, działające bezpośrednio przy nim, komórki organizacyjne wywiadu i kontrwywiadu wojskowego. Polski wywiad i kontrwywiad wojskowy rozpoczął swą działalność w połowie października 1918 roku jako "Wydział Informacyjny" Sztabu Generalnego. Od połowy października 1918 do zadań wydziału informacyjnego, kierowanego przez mjr. Mieczysława Mackiewicza, należała – "Służba Wywiadowcza" oraz "Ofensywna i defensywna". Trzecim zasadniczym elementem organizacyjnym była "Sekcja Studiów (ewidencji)", a czwartym "Szyfry". Nazwa "defensywa", odnosząca się do kontrwywiadu, była powszechnie stosowana do zakończenia wojny polsko-bolszewickiej.
Częste zmiany struktur organizacyjnych Sztabu Generalnego były spowodowane w dużym stopniu wydarzeniami politycznymi. W ramach "Wydziału Informacyjnego" tworzono pośpiesznie sieci placówek służby wywiadowczej i defensywnej, czyli kontrwywiadowczej, mających dostarczyć dowództwu potrzebnych informacji.
Pierwsze struktury.
W skład Wydziału Informacyjnego wchodziło siedem sekcji:
Rozbudowa Służb Specjalnych II RP.
W następnych miesiącach trwała intensywna rozbudowa struktur informacyjno-wywiadowczych. Wkrótce przekształcono Wydział Informacyjny w Oddział II Sztabu Generalnego Naczelnego Dowództwa Wojska Polskiego.
Duży wkład w zwycięstwo w wojnie polsko-bolszewickiej przypadł wywiadowi. Podczas trwania konfliktu bezpośrednim rozpracowaniem nieprzyjaciela zajmowała się wydzielona komórka w postaci "Biura Wywiadowczego", składająca się z sześciu wydziałów.
Struktura Biura Wywiadowczego.
Wydziały:
Ciężar działalności wywiadowczej podczas wojny polsko-bolszewickiej spoczął m.in. na Wydziale IV, zajmującym się wywiadem frontowym i dalekim (Syberia, Turcja, Persja, Chiny oraz Japonia), a na Ukrainie, terenie przyfrontowym i w głębi RFSRR działały placówki podporządkowane wydzielonej Komendzie Naczelnej III (KN-III) (dawna KN-3 Polskiej Organizacji Wojskowej.
Po zakończeniu działań wojennych rozpoczął się proces dostosowania struktur wywiadu i kontrwywiadu do warunków pokojowych.
Struktura Oddziału II SG po wojnie polsko-bolszewickiej.
W połowie 1921 roku schemat organizacyjny Oddziału II Sztabu Generalnego wyglądał następująco:
Struktura terenowa.
Terenowymi placówkami Oddziału II SG były:
Ekspozytury.
W 1929 zlikwidowana. Na jej miejsce powstała nowa Ekspozytura Nr 2 w strukturach organizacyjnych centrali Oddziału II i o innym, specyficznym zakresie działania.
Szefowie ekspozytury:
Zastępcy szefa:
Szefowie ekspozytury:
Organizacja ekspozytury:
Szefowie ekspozytury:
Początkowo każda ekspozytura miała podobną strukturę organizacyjną:
Organizacja oraz zadania ekspozytur zostały z czasem rozbudowane na mocy rozkazów Oddziału II z 10 kwietnia 1927 czy z 24 czerwca 1929.
W 1930 organizacja ekspozytur Oddziału II wyglądała następująco:
Działania Oddziału II SG WP w kierunku wschodnim.
Również po wojnie przystąpiono do organizowania „wywiadu ofensywnego” na terytorium państw sąsiadujących z Polską, z którymi istniał konflikt strategiczny i pretensje graniczne. Ponieważ największe zagrożenie dla państwa polskiego nadal występowało ze strony wschodniej, tam też (najczęściej poprzez konsulaty) umiejscowiono placówki referatu „Wschód”, m.in. w Moskwie, Leningradzie, Charkowie, Kijowie i Tyflisie. Były wspierane przez wywiad płytki, organizowany przez Korpus Ochrony Pogranicza, który został utworzony w 1924 roku.Akcje, tzw. „wypady”, przeprowadzane przez agenturę wywiadu płytkiego (KOP-u) dokonywane były w pasie przygranicznym Rosji Sowieckiej, pod przykrywką np. najść przemytniczych, napadów bandyckich, a nawet działań partyzanckich.
Wypady rozpoznawcze tego typu przynosiły cenne informacje terenowe, a nawet werbunek agentów lub informatorów. Przykładem jest zwerbowanie dowódcy 28 brygady strzeleckiej Armii Czerwonej, Bolesława Kontryma, Polaka, który wkrótce uciekł do Polski i rozpoczął służbę w Policji Państwowej (Departament Defensywy) (kontrwywiad). Po 1925 roku zlikwidowano część placówek, skupiając się na obserwacji radzieckich jednostek wojskowych i przemysłu zbrojeniowego.
Największą porażką wywiadu polskiego na tym kierunku było przejście na stronę radziecką rezydenta polskiego wywiadu w Moskwie Ignacego Sosnowskiego we wrześniu 1919 roku. Wydał on całą siatkę polskich agentów pod warunkiem by zamiast sądzenia ich w Rosji Radzieckiej zostali wydaleni do Polski. Następnie brał udział w przewerbowywaniu polskich agentów na rzecz radzieckich organów bezpieczeństwa.
W latach dwudziestych warunki pracy polskiego wywiadu na Wschodzie pogarszały się. Rtm. Aleksander Niedziński, jeden z kierowników polskiego wywiadu na Wschód pisał w swym raporcie: „Wywiad nasz na Wschód jest całkowicie opanowany przez kontrwywiad przeciwnika.”. Wszechwładza aparatu represji w ZSRR powodowała, że w raporcie wewnętrznym o działalności Oddziału II na terenie ZSRR ze stycznia 1929 roku czytamy „Wartość placówek albo znikoma, albo nadspodziewanie duży procent kontaktów z GPU. (...) Stan wywiadu na Rosję jest słaby. Nie odpowiada on potrzebom prac operacyjnych. Trudne warunki pracy w Sowietach nie rokują poprawy w czasie najbliższym.”. Kierowani do ZSRR polscy agenci wywodzili się przeważnie ze środowisk ukraińskich lub białoruskich nacjonalistów i wykonywali równocześnie zadania na rzecz kierownictw tych środowisk.
Rozwój siatki polskich palcówek wywiadowczych w ZSRR nastąpił po zawarciu układu polsko – radzieckiego w 1932 roku ale i wtedy była ona w dużym stopniu kontrolowana przez NKWD (w Charkowie kontrola obejmowała np. 90% polskich agentów.
Działania Oddziału II SG, w kierunku zachodnim.
Prace przeciwko Niemcom prowadzono równolegle od 1919 r. i nasilano wraz ze wzrostem zagrożenia z ich strony. Referat „Zachód” dysponował na terytorium samych Niemiec około trzydziestoma placówkami.
Na szczególną uwagę zasługuje działalność berlińskiej placówki wywiadowczej „In.3”, kierowanej przez rotmistrza Jerzego Sosnowskiego. Przyjechał on do Berlina wiosną 1926 roku i już po krótkim czasie stał się bywalcem salonów grupujących najbardziej ekskluzywne towarzystwo stolicy Niemiec. Demonstrując swe wrogie nastawienie wobec rządu polskiego i przedstawiając się jako członek ponadnarodowej organizacji do walki z bolszewizmem i zwolennik porozumienia polsko-niemieckiego, Sosnowski bardzo szybko zdobył zaufanie towarzystwa w którym się obracał. Wkrótce Sosnowskiemu udało się zwerbować do pracy z polskim wywiadem 27-letnią Benitę von Falkenhayn, żonę oficera Reichswehry. Następnie, z pomocą Benity, Sosnowskiemu udało się namówić do współpracy Irene von Jena, notabene ciotkę emerytowanego generała, która była w trudnej sytuacji finansowej. Pracowała ona w oddziale budżetowym ministerstwa Reichswehry, gdzie prowadzono ewidencję wydatków związanych z wojskiem. Następnym sukcesem berlińskiej placówki "In.3" było zwerbowanie przez Sosnowskiego młodego oficera Abwehry, Gunthera Rudloffa, przy dowództwie III Okręgu Wojskowego w Berlinie. Rudloff przekazał Sosnowskiemu dane personalne kilku agentów Abwehry działających na terenie Polski, a za odpowiednie wynagrodzenie zobowiązał się ochraniać polską siatkę szpiegowską przed Abwehrą. Cała sprawa rotmistrza Jerzego Sosnowskiego zakończyła się jedną z największych afer szpiegowskich w międzywojennej Europie.
Wywiad głęboki.
Wywiad głęboki wspierały ekspozytury wewnętrzne „Nr-3” (w Bydgoszczy) i „Nr-4” (w Katowicach).
Najznaczniejsze sukcesy odniosła ekspozytura bydgoska (nr-3). Kierowana była przez w latach 1924–1927 przez mjra Mariana Steifera, później przez mjra Jana Żychonia. Pod jego patronatem przeprowadzono „Operację Wózek”, polegającą na nielegalnej kontroli korespondencji pomiędzy Berlinem a Prusami Wschodnimi.
Wywiad radiowy.
Przed wybuchem II wojny światowej ważnym źródłem informacji był wywiad radiowy, a to za sprawą kryptologów, którym udało się zdobywać informacje przez złamanie niemieckich szyfrów tworzonych za pomocą Enigmy. Oddział II SG WP tuż przed rozpoczęciem wojny w miejscowości Pyry, przekazał odtworzone jej egzemplarze wywiadowi francuskiemu i wywiadowi brytyjskiemu. Wydarzenie to miało miejsce 25 VII 1939 roku.
Samodzielny Referat Sytuacyjny „Niemcy”.
Samodzielny Referat Sytuacyjny „Niemcy” ("Samodzielny Referat Sytuacyjny „N”") został utworzony w kwietniu 1939 roku, w Oddziale II SG WP, jako ogniwo skupiające całość aktualnych informacji o stanie niemieckich sił wojennych, przewidywany był początkowo dopiero na okres wojny.
Referat ten opracowywał codzienne i tygodniowe komunikaty informacyjne dla Generalnego Inspektoratu Sił Zbrojnych, szefa Sztabu Głównego, Ministerstwa Spraw Wojskowych, Ministerstwa Spraw Zagranicznych, dowództwa Marynarki Wojennej, dowództw utworzonych armii i grup operacyjnych oraz na użytek wewnętrzny Oddziału II; plany poszukiwania wiadomości, stosowanie do sytuacji; specjalne referaty tematyczne w związku z bieżącą sytuacją.
Od połowy czerwca 1939 roku, odbywały się w obecności szefa sztabu codzienne odprawy informacyjne, na których kierownik Samodzielnego Referatu Sytuacyjnego „N” referował komunikat wywiadowczy. Wnioski z codziennych sytuacji szef sztabu opracowywał samodzielnie i referował naczelnemu wodzowi.
Współpraca Oddziału II z KOP-em.
Oddział II korzystał na terenie kraju z pomocy innych państwowych instytucji cywilnych i wojskowych m.in.: Inspektoratu Defensywy Politycznej Policji Państwowej, Ministerstwa Spraw Zagranicznych. Dużą współpracę Oddział II prowadził z formacjami ochrony granic. Na rubieży wschodniej i południowej współdziałał z Korpusem Ochrony Pogranicza, który został powołany do życia w 1924 roku, a od 1928 ze Strażą Graniczną, której podlegała granica zachodnia i północna.
W porozumieniu z Oddziałem II głównym zadaniem organów wywiadowczych KOP-u na rok 1926 było:
Inne.
Wywiad wojskowy wykorzystywany był również w wewnętrznych rozgrywkach politycznych. Przed zamachem majowym Józef Piłsudski oskarżał swych przeciwników, iż nakazali jego inwigilację właśnie „dwójce” (Oddziałowi II SG). Takie wydarzenia nasilały się po 1930 roku.
Od 1932 roku rozpoczęto także działania związane z wywiadem gospodarczym, zajmowała się nim pozornie prywatna Polska Agencja Informacji Handlowej (tzw. przykrywka), podlegająca wywiadowi wojskowemu.
Utrata archiwum we wrześniu 1939.
We wrześniu 1939 roku niezmiernie ważne było dla Abwehry przechwycenie dokumentacji II Oddziału Sztabu Głównego Wojska Polskiego. Gdy w marcu 1939 r. Wehrmacht wkraczał do Czech i Moraw, wywiadowi czechosłowackiemu udało się mimo zaskoczenia przerzucić drogą lotniczą swoje dokumenty do Anglii. We wrześniu 1939 admirał Wilhelm Canaris postanowił działać bardziej skutecznie: stworzone zostały kilkunastoosobowe komanda oficerów Abwehry, które wszędzie tam, gdzie były zlokalizowane przez Niemców placówki Oddziału II przydzielone były do wojsk pierwszej linii, w celu odnalezienia i przejęcia wszelkich dokumentów, będących w zainteresowaniu kontrwywiadu Rzeszy Niemieckiej. Na czele głównej grupy stał major Oskar Reile – szef rezydentury Abwehry w Wolnym Mieście Gdańsk – odpowiednika Ekspozytury III Oddziału II SG WP po stronie niemieckiej.
W Bydgoszczy taka grupa błyskawicznie zajęła pomieszczenia III Ekspozytury II Oddziału, kierowanej przez Jana Żychonia. Nie znaleziono tam choćby kartki papieru, nie mówiąc o dokumentach. Jedynie na biurku samego szefa leżała wizytówka Jana Żychonia.
W Warszawie było podobnie. Gdy w dniu kapitulacji stolicy, 28 września, grupa Abwehry wdarła się do siedziby II Oddziału na placu Piłsudskiego, po rozpruciu około stu szaf pancernych znalazła jedynie bezwartościowe jawne materiały niemieckie – księgi adresowe, rozkłady jazdy, książki telefoniczne, wycinki z prasy, niewypełnione druki i kwestionariusze Wehrmachtu.
Jednakże członek grupy specjalnej Abwehry, kpt. Bulang, „podczas dłuższego spaceru” (według relacji Reilego) zawędrował na teren Fortu Legionów przy ul. Zakroczymskiej, gdzie odnalazł archiwum III Ekspozytury Oddziału II – teczki placówki mjr. Żychonia. Żychoń ewakuował bowiem wprawdzie archiwum ekspozytury z Bydgoszczy do Warszawy, ale ani nie ewakuował go dalej, ani nie dopilnował osobiście zniszczenia dokumentacji.
Odnalezionymi dokumentami zapełniono sześć ciężarówek. Po wstępnej selekcji i analizie przetransportowano archiwalia do odpowiednich placówek analitycznych w Niemczech. Wkrótce też zaczęły się aresztowania wykrytych tą drogą agentów wywiadu polskiego, śledztwa i procesy kończące się z reguły wyrokami śmierci przez ścięcie toporem. Analiza dokumentów pozwoliła też Niemcom ustalić słabe punkty własnego kontrwywiadu, zweryfikować i udoskonalić istniejące procedury, co umożliwiało Abwehrze stosowanie systemów trudniejszych do przeniknięcia dla aliantów.
Szef wywiadu SD, Walter Schellenberg wspominał, że zaraz po powrocie z Warszawy – gdzie był z Hitlerem na defiladzie zwycięstwa, przez dwie doby w Berlinie analizował dokumenty polskiego wywiadu, stwierdzając, że ilość i jakość zdobytych przez II Oddział materiałów, dotyczących zwłaszcza produkcji zbrojeniowej Rzeszy, była zdumiewająca. W konsekwencji natychmiast udał się do Zagłębia Ruhry, by zbadać i usprawnić procedury tajności produkcji wojskowej. Przez prawie dwa miesiące na miejscu Schellenberg modyfikował służby kontrwywiadowcze, rozbudowywał sieć kontrwywiadowczą obejmującą setki fabryk pracujących dla armii. Wykorzystując teczki z Fortu Legionów aresztowano wówczas szesnastu współpracowników wywiadu polskiego, z których jeden, szef produkcji dział w jednej z fabryk, Polak z pochodzenia, zdołał – jak ustalono w toku śledztwa – przekazać do Polski „półtora kufra tajnych dokumentów”. W chwili aresztowania był na spotkaniu z oficerem reprezentującym powstałą już w Warszawie konspirację wojskową (SZP).
Na podstawie archiwaliów II Oddziału szybko zidentyfikowano agentów wywiadu polskiego. Ponad sto osób, usytuowanych w newralgicznych punktach III Rzeszy, stanęło przed niemieckimi sądami wojennymi i zostało straconych przez ścięcie toporem.
Aresztowano i stracono m.in. Paulinę Tyszewską, wieloletnią sekretarkę i kochankę wysokiego stopniem oficera Abwehry w Gdańsku. Dokumenty z Fortu Legionów umożliwiły też Abwehrze ujawnienie, że ich cenny współpracownik, niemiecki celnik, stanowiący ważny punkt utrzymywania łączności z agentami niemieckimi w Polsce, chwalony za sprawność, był w rzeczywistości agentem Oddziału II SG WP.
Archiwalia, o których zniszczeniu zapomniano (?), doprowadziły do zdemaskowania również przez niemiecki kontrwywiad agenta w samej centrali Abwehry w Berlinie, podpułkownika Günthera Rudloffa, którego zwerbował jeszcze major Jerzy Sosnowski. Aresztowany Rudloff popełnił samobójstwo.
Beneficjentem odkrycia w Forcie Legionów okazał się Oscar Reile. Dzięki tym dokumentom został uwolniony z wszelkich zarzutów i podejrzeń o niedbalstwo, powstałych na tle licznych wpadek agentów niemieckich w Polsce, przez niego zwerbowanych – dokumenty wskazały prawdziwe źródła przecieków. Po upadku Francji w czerwcu 1940 roku Reile został mianowany szefem placówki Abwehry w podbitym Paryżu.
Zagubione archiwa.
Wiele interesujących spraw prowadzonych przez Oddział II SG WP, w tym bardzo ważnych operacji, nie ma potwierdzenia archiwalnego. Zachowane i udostępnione materiały nie są kompletne, ponieważ w okresie II wojny światowej akta operacyjne (i nie tylko) Oddziału II Sztabu Głównego Wojska Polskiego znalazły się w rękach niemieckich, a następnie pod koniec wojny najbardziej wartościowe dokumenty zostały przejęte na terenie okupowanych przez Armię Czerwoną Niemiec przez grupy specjalne NKGB i znalazły się w archiwach ZSRR. Związane z tym braki materiałów źródłowych uniemożliwiają odpowiednie przedstawienie wielu spraw.
Struktura Oddziału II SG w sierpniu 1939 roku.
W sierpniu 1939 roku struktura organizacyjna Oddziału II Informacyjnego Sztabu Głównego była następująca:

</doc>
<doc id="66493" url="https://pl.wikipedia.org/wiki?curid=66493" title="Alessandro Del Piero">
Alessandro Del Piero

Alessandro Del Piero (ur. 9 listopada 1974 w Conegliano) – włoski piłkarz który grał na pozycji napastnika, w latach 1995–2008 reprezentant Włoch z którą zdobył mistrzostwo świata 2006 i wicemistrzostwo Europy 2000. Największe sukcesy klubowe osiągał grając w Juventusie z którym zdobył Ligę Mistrzów UEFA w sezonie (1995/1996), a w sezonach 1996/97, 1997/98 i 2002/03 dotarł do finału.
Kariera klubowa.
Początki.
Pierwszym klubem Del Piero był San Vendemiano. Gdy dołączył do drużyny był jej najmłodszym piłkarzem, bo miał zaledwie 9 lat. Podczas jednego z meczów jego drużyna była obserwowana przez Vittorio Scantaburlo, obserwatora drugoligowej drużyny AC Padwa, który zauważył Alessandra Del Piero. Po czterech latach spędzonych w San Vendemiano Alessandro Del Piero przeniósł się do Padwy. W tym klubie spędził dwa lata. Przez dwa sezony rozwijał swe umiejętności w Serie B, gdzie zagrał w 14 meczach strzelając jedną bramkę.
22 listopada 1992 zaczął grę w podstawowym składzie Padwy w meczu przeciw Ternanie. Wówczas jego partnerami z drużyny byli tacy piłkarze jak Angelo Di Livio, Demetrio Albertini czy Antonio Benarrivo. Po udanych występach w Serie B, Del Piero został zauważony przez działaczy Juventusu oraz Milanu. W wieku lat 19 przeniósł się do Turynu. W Juventusie zaczął grę od zespołów juniorskich w Primaverze. Wraz z tą drużyną wygrał turniej w Viareggio. Pomogło mu to w dostaniu się do pierwszego zespołu. 12 września 1993 nastąpił jego debiut w Serie A, w meczu przeciwko Foggi, zakończony remisem 1:1. W następnym meczu z Reggianą dostał kolejną szansę. W 80 minucie został wprowadzony na boisko za Fabrizia Ravanelliego i 10 minut gry wystarczyło, aby strzelił swoją pierwszą bramkę w Serie A.
Po niedługim czasie zdobył swojego pierwszego hat-tricka w zawodowej karierze w meczu z Parmą. W decydującym o mistrzostwie meczu, Juventus przegrywał z Fiorentiną 0:2, wówczas dwa trafienia zaliczył Gianluca Vialli, a zwycięskiego gola zdobył właśnie Del Piero.
Lata 1995–1999.
W 1996 Juventus zdobył Scudetto, wygrał Ligę Mistrzów oraz zdobył Puchar Interkontynentalny, do czego w dużej mierze przyczyniły się gole Alessandro Del Piero. Zdobył między innymi decydującego gola w Pucharze Interkontynentalnym z River Plate, który dał Juventusowi miano najlepszej drużyny globu.
Gorsze chwile nadeszły wraz z rokiem 1998. Podczas MŚ we Francji Del Piero nie grał zbyt wiele. Włosi, kandydujący do zdobycia mistrzostwa odpadli w ćwierćfinale. Po mistrzostwach szkoleniowiec Romy Zdenek Zeman oskarżył Del Piero oraz innych wielkich graczy "Juve" o stosowanie niedozwolonych środków dopingujących.
8 listopada 1998 podczas ligowego meczu z Udinese Calcio, Del Piero uległ bardzo ciężkiej i skomplikowanej kontuzji, która wyłączyła go z gry na okres 9 miesięcy. Wówczas poddał się operacji w USA i przez kolejne 3/4 roku dochodził do formy. Pod jego nieobecność "Juve" spisywało się bardzo słabo, zajmując dopiero 6 lokatę w Serie A. Del Piero powrócił 4 sierpnia 1999 i zaraz po powrocie podpisał z Juventusem 5-letni kontrakt, który sprawił, że Del Piero był w tym czasie najlepiej zarabiającym piłkarzem na świecie.
Lata 2000–2005.
Sezon 1999/00 był bardzo ważny dla Del Piero. W Juventusie skończyła się era Lippiego i nadeszły dwa sezony pracy Ancelottiego. Del Piero zdobył z "Juve" 2 wicemistrzostwa Włoch i kilka nagród na najlepszego gracza sezonu, w różnych kategoriach. 12 lutego umarł Gino Del Piero – ojciec Alessandro. Pogrążony w smutku w następnym meczu strzelił bramkę, dedykując ją ojcu.
W sezonie 2001/02 wrócił Lippi. Liga Mistrzów dla Juventusu skończyła się w drugiej rundzie grupowej. Atak Del Piero – Trezeguet prowadził Juventus do 26 mistrzostwa kraju. Przed ostatnią kolejką "Juve" było drugie, z jednym punktem straty do Interu Mediolan. "„Bianconeri”" musieli pokonać Udinese Calcio i liczyć na potknięcie Interu w meczu z S.S. Lazio. Lazio wygrało 4:2, a "Juve" po bramkach Del Piero i Trezegueta wygrało i zdobyło „scudetto”. Del Piero ponownie został wybranym najlepszym napastnikiem sezonu w Serie A.
Sezon 2002/03 był jednym z lepszych w wykonaniu Aleksa. Wraz Trezeguetem i Nedvědem stworzyli bardzo groźne trio w Lidze Mistrzów. Juventus doszedł do finału Ligi Mistrzów, gdzie przegrał z Milanem w rzutach karnych. Na pocieszenie Juventus zdobył „scudetto”. Sezon 2003/04 to jedno wielkie rozczarowanie. Juventus nie zdobył żadnego trofeum, a w dodatku przegrał w lidze z Romą aż 4:1. Juventus skończył sezon na 3. miejscu. W finale pucharu Włoch przegrał w dwumeczu z S.S. Lazio. Sezon 2004/05 był w miarę udanym sezonem dla "Juve". W letnim okienku transferowym do Juventusu przybyli Emerson, Ibrahimović, Mutu, Cannavaro i Zebina, a nowym trenerem został Fabio Capello. W Lidze Mistrzów odpadają w ćwierćfinale z Liverpoolem, który potem sięgnął po to trofeum. Del Piero grał cały czas poniżej oczekiwań i często był zmieniany. Miał jednak momenty przebłysków dawnego geniuszu takich jak np. w decydującym o mistrzostwie meczu z Milanem, kiedy to w fenomenalny sposób zagrał piłkę przewrotką do Davida Trezegueta, który strzelił bramkę na wagę mistrzostwa.
Lata 2006–2012.
W sezonie 2005/06 trener Capello nie widział go w pierwszym składzie dając częściej szansę gry Ibrahimoviciowi. Del Piero wchodził jednak w końcówkach meczu i strzelał bramki, często na wagę zwycięstwa, jednak dało się zauważyć konflikt z trenerem Fabio Capello. W tym sezonie Del Piero zdobył swoją 183 bramkę dla "Juve", tym samym stał się najlepszym strzelcem w historii klubu.
Po zdobyciu przez reprezentację Włoch Mistrzostwa Świata, we Włoszech doszło do rozstrzygnięcia tzw. Afery Calciopoli, w wyniku której Juventus został zdegradowany do Serie B oraz zostały mu odebrane dwa mistrzostwa Włoch z poprzednich dwóch sezonów. Jednak Alessandro Del Piero postanowił pozostać wierny swojemu klubowi. Nowym trenerem w tym czasie klubu został, przyjaciel Del Piero z czasów początku jego kariery, Didier Deschamps. Tymczasem Del Piero w wygranym meczu z Modeną (4-0) strzelił swoją 199. bramkę w koszulce Juventusu.
28 października 2006 kapitan Juventusu w meczu przeciwko Frosinone zdobył swoją 200. bramkę dla klubu.
Niespełna 3 miesiące później, wybiegając na boisko w meczu z Bari Del Piero odnotował swój 500. występ w barwach "„Starej Damy”". 17 lutego 2007 roku w meczu 24. kolejki Serie B przeciwko Crotone kapitan Juventusu zdobył swojego 6. w karierze hat-tricka. Ponad 2 tygodnie później, 4 marca, Del Piero powtórzył swój wyczyn – zdobywając 7. hat-tricka poprowadził "Bianconerich" do zwycięstwa 4:0 nad Piacenzą. Ostatecznie został królem strzelców Serie B z 20 bramkami na koncie.
W sezonie 2007/2008 potwierdził swoją wysoką formę, prowadząc Juventus do trzeciego miejsca w Serie A. Indywidualnie został królem strzelców ligi włoskiej z 21 bramkami, tuż przed kolegą z zespołu Davidem Trezeguet (20 bramek). Rok 2008 był jednym z najbardziej udanych w karierze napastnika piłkarskiej reprezentacji Włoch i Juventusu – z 28 bramkami w przeciągu jednego roku mistrz świata z 2006 roku poprawił swój najlepszy wynik. Został również rekordzistą włoskiej Serie A, bowiem nikt w historii rozgrywek nie zdołał w ciągu roku strzelić 20 goli.
Popis swoich umiejętności pokazał także w meczu Ligi Mistrzów przeciwko Realowi Madryt strzelając dwie bramki. Dzięki niemu „Stara Dama” wygrała z „Królewskimi” 2:0. Pod koniec meczu zmienił go De Ceglie. Hiszpańscy kibice na stojąco pożegnali brawami schodzącego z boiska Włocha. W wywiadzie podkreślił: „żyję dla takich emocji” i przyznał, że wygranie Ligi Mistrzów było dla niego ważniejsze niż zdobycie Scudetto.
14 marca 2010 r. Alessandro Del Piero po raz kolejny zapisał się w annałach historii, tym razem przy okazji strzelenia 300 i 301 bramki dla Juventusu. Włoski napastnik zdobył dwie bramki w spotkaniu przeciwko AC Siena. Najpierw w 2. minucie rozpoczął strzelanie, a pięć minut później podwyższył na 2:0. Jednak nie dało to zwycięstwa Juventusowi, gdyż w ostatecznym rozrachunku padł remis 3:3. Del Piero jest nie tylko najlepszym strzelcem w historii Juventusu, ale i piłkarzem, który najczęściej bronił barw klubowych. W tym sezonie Alex zagrał w 29 meczach, strzelając jedenaście bramek. 23 występy zaliczył w Serie A, a dwa w Lidze Mistrzów i trzy w Lidze Europy.
20 maja 2012 Alessandro Del Piero rozegrał swój ostatni mecz w historii w barwach Juventusu, było to 705. spotkanie Del Piero w koszulce „Starej Damy”, Juventus podejmował SSC Napoli w finale Coppa Italia. Mecz zakończył się porażką turyńczyków 0:2 (0:0). W ciągu 19 lat gry w Juventusie rozegrał 705 oficjalnych spotkań i strzelił w nich 290 goli co czyni go najlepszym strzelcem w historii klubu.
Kariera reprezentacyjna.
W reprezentacji Włoch Del Piero zadebiutował 25 marca 1995. Podczas Euro 96 w Anglii zagrał zaledwie 45 minut. Potem były Mistrzostwa Świata we Francji w 1998, jednak na nich Del Piero również był rezerwowym. Włosi odpadli w ćwierćfinale po rzutach karnych z Francją. Większe zaufanie Alessandro Del Piero zyskał u Dino Zoffa podczas ME 2000 roku. Co prawda Del Piero nie grał w każdym meczu, ale był podstawowym graczem, który pomógł reprezentacji zajść aż do finału. W finale Włosi przegrali z Francją 1:2, prowadząc do 90 min 1:0. Następne lata w reprezentacji to czasy „panowania” Trapattoniego i MŚ w Japonii i Korei. Po raz kolejny trener nie chciał od początku postawić na Del Piero. Jednak wystarczyło mu 20 minut meczu z Meksykiem, aby strzelić gola dającego awans Italii do następnej rundy. Gdy wydawało się, że po tym wyczynie znalazł miejsce w pierwszym składzie, "Squadra Azzurra" pożegnała się z turniejem. W 2004 jako pewniak Del Piero pojechał na ME do Portugalii. Nie zdobył tam jednak bramki i Reprezentacja Włoch szybko odpada po "„Skandynawskim Spisku”".
Po rocznej przerwie Del Piero z reprezentacją, nowy trener Marcello Lippi zaczął powoływać go na mecze eliminacji do Mistrzostw Świata w Niemczech. Alessandro Del Piero otrzymał także powołanie do kadry Włoch na Mistrzostwa Świata 2006. W Niemczech Del Piero grywał głównie końcówki meczów, nie zdobywając żadnej bramki aż do 4 lipca 2006. Tego dnia wszedł na drugą część dogrywki meczu półfinałowego z Niemcami i strzelił bramkę na 2:0, ostatecznie decydując o wyniku spotkania. W finale z Francją także wszedł pod koniec spotkania i zdobył bramkę w serii rzutów karnych (wygranych 5-3). Dzięki temu wywalczył wraz z reprezentacją Włoch Mistrzostwo Świata.
Trener reprezentacji Włoch Roberto Donadoni powołał Del Piero na Euro 2008. Wystąpił na tym turnieju w trzech meczach – z Holandią, Rumunią oraz z Hiszpanią w ćwierćfinale. Były to jego czwarte Mistrzostwa Europy i siódmy wielki turniej.
Sukcesy.
Bramki.
Del Piero w 705 występach zdobył dla Juventusu 289 bramek.
Inne.
W styczniu 2015 niepowodzeniem zakończyło się głosowanie w radzie Turynu w sprawie przyznania honorowego obywatelstwa piłkarzowi.

</doc>
<doc id="66494" url="https://pl.wikipedia.org/wiki?curid=66494" title="Pavel Nedvěd">
Pavel Nedvěd

Pavel Nedvěd (wym. ; ur. 30 sierpnia 1972 w Chebie) – czeski piłkarz, który występował na pozycji pomocnika. Wicemistrz Europy 1996. Uczestnik mistrzostw świata 2006, mistrzostw Europy 2000 i 2004. W swojej karierze występował m.in. w Dukli Praga, Sparta Praga, S.S. Lazio i Juventus F.C. Uznawany za jednego z najlepszych piłkarzy w historii czeskiej piłki nożnej. Laureat złotej piłki w 2003. W latach 2015-2022 był wiceprezesem Juventusu Turyn. Przez Włoski Sąd Federalny w 2023, wraz z innymi byłymi działaczami tego klubu został ukarany za udział w aferze finansowej (we Włoszech nazwanej "plusvalenza"), trwającej w latach 2019-2021. 
Kariera piłkarska.
Treningi rozpoczął w RH Cheb – klubie, którego piłkarzem był jego ojciec, Vaclav. Jeszcze podczas nauki w szkole podstawowej otrzymał propozycję gry w drugoligowej Skodzie Pilzno. Zadebiutował w niej wkrótce po osiemnastych urodzinach.
W 1988 roku po szesnastoletniego Nedvěda zgłosiła się Sparta Praga. Na transfer zgody nie wyraził jego ojciec, ponieważ Pavel nie zdał do następnej klasy. Do Pragi pojechał dopiero po uzyskaniu średniego wykształcenia. Najpierw w drużynie Dukli odbył służbę wojskową, a po kilku miesiącach znalazł się w Sparcie. Jako jej zawodnik 5 czerwca 1994 roku meczem z Irlandią (3:1) zadebiutował w reprezentacji Czech, a dwa lata później z mistrzostw Europy przywiózł srebrny medal. Przed wyjazdem na angielski turniej podpisał kontrakt ze słowackim FC Koszyce. Formalnie był zawodnikiem tego klubu jeszcze przez miesiąc po Euro 96, ale nie stawił się na żadnym treningu. Otrzymał propozycje z PSV Eindhoven i S.S. Lazio. Menedżer Zdenek Nehoda z pomocą prawników uwolnił Nedvěda od wcześniejszych zobowiązań. Lazio, którego trenerem był wówczas Czech Zdenek Zeman, zapłaciło 4,4 miliona dolarów. Nedvěd zakończył występy w czeskiej lidze z wynikiem 117 meczów i 26 goli. Z Lazio zdobył mistrzostwo Włoch, dwa razy Puchar Włoch, Superpuchar Europy i Italii, a także Puchar Zdobywców Pucharów. Był ostatnim, który strzelił gola w historii tych rozgrywek.
Latem 2001 roku przeszedł do Juventusu za 35 milionów dolarów (wcześniej bezskutecznie starał się o niego Manchester United), w którym wypełnił lukę po sprzedanym do Realu Madryt Zinédine Zidane. Stał się tym samym najdroższym czeskim piłkarzem w historii.
W pierwszym sezonie gry w Juventusie zdobył scudetto. W sezonie 2002/2003 był już kluczowym zawodnikiem drużyny, grając wymiennie na pozycjach ofensywnego pomocnika i skrzydłowego. W jednym z wywiadów, Marcello Lippi oznajmił – „ten chłopak chyba nawet przez sen biega!” Juventus zdobył 27. scudetto oraz dotarł do finału Ligi Mistrzów. W zwycięskim półfinałowym meczu z Realem (3-1) Nedvěd był wraz z Alessandro Del Piero i Davidem Trezguetem najlepszym piłkarzem na boisku. Jednak w 82. minucie meczu sfaulował Steve’a McManamana, za co został ukarany żółtą kartką. Była to druga żółta karta w tamtych rozgrywkach, co wykluczyło Nedveda z udziału w finale. Juventus przegrał finał z A.C. Milan w karnych, a jako główną przyczynę porażki włoskiej drużyny komentatorzy uznali brak Nedveda.
Po sezonie 2002/2003 Czech wybrany został Najlepszym Piłkarzem Europy plebiscytu France Football (otrzymał Złotą Piłkę) i został wybrany najlepszym piłkarzem Czech (w sumie 6-krotnie w karierze). Latem 2009 roku odszedł z Juventusu i zakończył karierę piłkarską. 
Działalność w zarządzie Juventusu Turyn.
W latach 2015-2022 był jednym z wiceprezesów Juventusu. W grudniu 2020 został zawieszony na dwa tygodnie w sprawowaniu tej funkcji przez komisję dyscyplinarną włoskiej Serie A za obrazę sędziego podczas meczu z Torino. Wraz z zawieszeniem zostałał zobowiązany do zapłaty 10 tys. euro grzywny.
28 listopada 2022 wraz z całym zarządem Starej Damy podał się do dymisji. Miało to związek z ujawnieniem przez media afery dotyczącej nieprawidłowości, których w latach 2019-2021 mieli dopuszczać się ówcześni szefowie klubu, wśród których był także Pavel Nedvěd. Ukrywano w tym czasie informację o zadłużeniu Juventusu, nieksięgowano niektórych wypłat oraz podawano zawyżone kwoty transferowe. W styczniu 2023, Federalny Sąd Apelacyjny ukarał drużynę Juventusu odjęciem 15 punktów w tabeli ligowej i objął karami zawieszenia działaczy należących do ówczesnego zarządu drużyny. Sam Nedvěd został wówczas objęty 8 miesięcznym zakazem sprawowania, jakichkolwiek funkcji we Włoskim Związku Piłki Nożnej i drużynach w nim zrzeszonych.

</doc>
<doc id="66495" url="https://pl.wikipedia.org/wiki?curid=66495" title="Ału Ałchanow">
Ału Ałchanow

Ału Dadaszewicz Ałchanow (; ur. 20 stycznia 1957 w Kazachstanie) – czeczeński polityk; minister spraw wewnętrznych, w wyborach prezydenckich, których bezstronność była kwestionowana przez wspólnotę międzynarodową 29 sierpnia 2004 wybrany, jako kandydat popierany przez Kreml, prezydentem Czeczenii.
Ałchanow to lojalny wobec Moskwy oficer milicji, który po ukończeniu szkoły w 1975 roku został powołany do Armii Czerwonej, a w 1977 wstąpił do milicji, kończąc w 1979 roku mohylewską szkołę milicji, a w 1994 wyższą szkołę milicyjną w Rostowie nad Donem. Prawie całe swoje dorosłe życie spędził pracując w rosyjskiej milicji. Zajmował różne stanowiska w ministerstwach spraw wewnętrznych republik Północnego Kaukazu, w latach 80. także w Czeczeńsko-Inguskiej ASRR. Współpracował z Rosjanami w czasie pierwszej wojny czeczeńskiej (1994–1996) był dowódcą milicji kolejowej w Groznym – w sierpniu 1996 w czasie ataku oddziałów dowodzonych przez Basajewa bronił dworca w Groznym przed szturmem separatystów. Po opuszczeniu Czeczenii pracował w milicji w południoworosyjskim obwodzie rostowskim. Wrócił do Czeczenii w 2000 po objęciu władzy przez prorosyjskiego Achmada Kadyrowa, zorganizował milicję kolejową, a w kwietniu 2003 objął stanowisko ministra spraw wewnętrznych. Odtąd jest uważany za lojalnego współpracownika rodziny Kadyrowów.
W wyborach 29 sierpnia 2004 według oficjalnych wyników otrzymał 73,48% głosów przy niemal 85% frekwencji. Czeczeńscy separatyści podają w wątpliwość uczciwy przebieg wyborów i kwestionują wysokość stwierdzonej oficjalnie frekwencji. 5 października 2004 został zaprzysiężony jako prezydent republiki.
Posiada stopień generała lejtnanta milicji.
Mistrz w judo.
Departament Stanu USA i Helsińska Fundacja Praw Człowieka zakwestionowały prawdziwość wyników jego wyboru. 15 lutego 2007 roku podał się do dymisji z funkcji prezydenta Czeczenii i tego samego dnia został mianowany wiceministrem sprawiedliwości Rosji.
Jest żonaty, ma troje dzieci.

</doc>
<doc id="66498" url="https://pl.wikipedia.org/wiki?curid=66498" title="Piastowie wielkopolscy">
Piastowie wielkopolscy

Piastowie wielkopolscy – linia Piastów biorąca swój początek od Mieszka III Starego. W linii męskiej wygasła w 1296 na księciu wielkopolskim Przemyśle II, królu Polski w latach 1295–1296, w linii żeńskiej w 1339 na księżnej kaliskiej Jadwidze, żonie Władysława I Łokietka, królowej Polski w latach 1320–1333.

</doc>
<doc id="66503" url="https://pl.wikipedia.org/wiki?curid=66503" title="PSP Dywizjon 305">
PSP Dywizjon 305



</doc>
<doc id="66504" url="https://pl.wikipedia.org/wiki?curid=66504" title="80x86">
80x86



</doc>
<doc id="66505" url="https://pl.wikipedia.org/wiki?curid=66505" title="PPC">
PPC



</doc>
<doc id="66506" url="https://pl.wikipedia.org/wiki?curid=66506" title="Aleksander Nauman">
Aleksander Nauman

Aleksander Nauman (ur. 28 marca 1959) – polski polityk, lekarz, były wiceminister zdrowia i były szef Narodowego Fundusz Zdrowia. Zdaniem dziennikarzy śledczych w połowie lat 90. był zamieszany w tzw. aferę sprzętową.
Życiorys.
W 1984 ukończył warszawską Akademię Medyczna (specjalizacja: anestezjologia i intensywna terapia). Początkowo był zatrudniony w placówkach medycznych: w Wojewódzkim Szpitale Zespolonym w Warszawie i Instytucie Kardiologii i Intensywnej Opieki Pooperacyjnej. Od 1988 pracował w firmach działających w otoczeniu służby zdrowia. Najpierw w przedstawicielstwie firmy produkującej sprzęt diagnostyki medycznej Abbott Diagnostics w Polsce – OMC POLL, później w spółce zależnej tej firmy POLL Ltd. W 1992 został dyrektorem medycznym w przedstawicielstwie kalifornijskiej firmy Bird Products. Na początku tego okresu, jak wynika z doniesień prasowych, był też ponoć współwłaścicielem szwajcarskiej spółki BNT. W 1998 przeszedł do Towarzystwa Ubezpieczeń Compensa S.A., gdzie był dyrektorem Oddziału Regionalnego, a od 1999 dyrektorem Centralnego Biura Ubezpieczeń w Oddziale Krajowym.
Jesienią 2001 został podsekretarzem stanu w Ministerstwie Zdrowia (zastępcą Mariusza Łapińskiego), odpowiedzialnym za m.in. politykę lekową, programy polityki zdrowotnej i ratownictwo medyczne. W styczniu 2003 zajął 6. miejsce na liście najbardziej wpływowych osób w polskiej służbie zdrowia opublikowanej przez „Puls Medycyny”. Po dymisji Łapińskiego, w styczniu 2003, nowy minister zdrowia Marek Balicki domagał się jego dymisji. 1 kwietnia 2003 Nauman został prezesem Narodowego Funduszu Zdrowia. W reakcji na tę decyzję premiera Leszka Millera Balicki podał się do dymisji. Z posadą prezesa NFZ musiał się jednak rozstać po ogłoszeniu w maju 2003 przez gazetę „Rzeczpospolita” podejrzeń o korupcję w Ministerstwie Zdrowia (został odwołany 23 maja 2003). W czerwcu 2003 został wykluczony z Sojuszu Lewicy Demokratycznej.
Po odejściu z NFZ, we wrześniu 2003 został ekspertem ds. handlu zagranicznego farmaceutykami w kontrolowanym przez skarb państwa Ciechu SA – największej polskiej firmie chemicznej (zrezygnował z tej funkcji 22 czerwca 2004).
W czerwcu 2004 „Rzeczpospolita” ujawniła dowody na udział Naumana w tzw. aferze sprzętowej, polegającej na wyłudzaniu od jednostek służby zdrowia pieniędzy za rzekomo podarowany sprzęt medyczny. W dobrej wierze dyrektorzy szpitali przyjmowali drogi sprzęt medyczny. Zobowiązania z tego tytułu sięgnęły 100 mln zł i ostatecznie zostały spłacone przez Skarb Państwa. Według „Rzeczypospolitej” Nauman od 1992 był współwłaścicielem spółki BNT, która uczestniczyła w procederze handlu sprzętem medycznym.

</doc>
<doc id="66507" url="https://pl.wikipedia.org/wiki?curid=66507" title="Gnome">
Gnome



</doc>
<doc id="66509" url="https://pl.wikipedia.org/wiki?curid=66509" title="Hans von Aachen">
Hans von Aachen

Hans von Aachen (ur. 1552 w Kolonii, zm. 4 marca 1615 w Pradze) – malarz niemiecki, manierysta.
Nazwisko malarza utworzone zostało od miejsca urodzin jego ojca, Aachen w Niemczech, w niektórych kombinacjach zawiera także imię Johann von – i – von Achen oraz inne zbitki imienia i nazwiska Janachen, Fanachen, Abak, Jean Dac, Aquano, van Aken etc.
W 1568 został uczniem Georga Jerrigha. Prawdopodobnie przed wyruszeniem do Włoch przyłączył się do gildii malarzy kolońskich. W latach 1574-1588 studiował we Florencji i Rzymie, tworzył pod wpływem Correggia, Michała Anioła i Tintoretta. Pośród jego mecenasów byli między innymi Fuggerowie. Następnie malował na dworze w Monachium (1590-1596, stworzył tam wiele prac dla diuka Williama V z Bawarii oraz ożenił się z Reginą, córką kompozytora Orlando di Lasso) i w Pradze (od 1592 był nadwornym malarzem cesarza Rudolfa II). Uszlachcony w 1605 r. Malował portrety, sceny historyczne, realistyczne ("Niesienie krzyża", 1587), mitologiczne, religijne i alegoryczne ("Sąd Parysa", "Zwycięstwo prawdy pod ochroną sprawiedliwości", 1598), stosował efekty ruchu i światłocienia. Jego dzieła były popularyzowane przez współczesnych mu rytowników. Duży wpływ na jego twórczość mieli też Bartholomeus Spranger i Hendrik Goltzius, którzy dominowali w sztuce niemieckiej tamtego okresu. W 2016 r. odkryto, że znajdujący się w krakowskim kościele pw. Św Szczepana obraz "Ukamienowanie Św Szczepana" jest jego autorstwa. Istnieje także domniemanie, że spod jego pędzla (lub co najmniej pod wpływem jego twórczości) został namalowany otoczony kultem obraz Matki Boskiej Myślenickiej, umieszczony we wczesnobarokowej kaplicy ufundowanej przez Stanisława Koniecpolskiego, stanowiącej część parafialnego Kościoła pw. Narodzenia Najświętszej Maryi Panny w Myślenicach. Podobnie jeśli chodzi o obraz Matki Boskiej z Dzieciątkiem z kościoła pw. Św. Klemensa w pobliskiej Trzemeśni. 

</doc>
<doc id="66510" url="https://pl.wikipedia.org/wiki?curid=66510" title="Jeppe Aakjær">
Jeppe Aakjær

Jeppe Aakjær (ur. 10 września 1866 w Aakjær, zm. 22 kwietnia 1930 w Jenle) - dziennikarz, poeta i pisarz duński, przedstawiciel realizmu jutlandzkiego. 
Jeden z najpopularniejszych duńskich twórców przełomu XIX i XX w. Początkowo pracował jako dziennikarz, m.in. w gazecie "Politiken". Debiutował zbiorem opowiadań "Bondens søn" ("Chłopski syn") - 1899). Swą karierę literacką rozpoczął od wydania życiorysu duńskiego poety Steena Blichera (1903-1904). Jego pierwsza powieść pojawiła się w 1904, a w 1905 i 1906 zbiory poezji, m.in. "Fri Felt" (”Wolne pole”) i "Rugens Sange" (”Pieśni zboża”), które stały się bardzo popularne po napisaniu do nich muzyki przez duńskiego kompozytora Carla Nielsena. 
Jego liryka była inspirowana krajobrazem i ludową kulturą Jutlandii (→ "realizm jutlandzki").Pisał w dialekcie jutlandzkim powieści z życia robotników rolnych tego regionu, których pracę obserwował podczas dorastania w gospodarstwie rolnym w Jutlandii. Poruszał ważne problemy wsi i walczył o prawa tych ludzi (m.in. "Vredens børn" ("Dzieci gniewu") - 1904, "Arbejdets glæde" ("Radość pracy") - 1914). Jego utwory wyróżniają się odrębnością, jędrnym językiem, antyklerykalizmem i plastyką opisu. 
Powieść "Vredens børn" ("Dzieci gniewu") wywołała publiczną dyskusję i przyczyniła się do wprowadzenia niewielkich reform społecznych na wsi, mających na celu polepszenie bytu robotników rolnych. 
Już jako znany literat osiedlił się w powiecie Himmerland, angażując się w upowszechnianie kultury wśród ludności wsi (odczyty, zabawy ludowe) oraz badania etnograficzne z dziejów kultury wsi duńskiej, co zyskało mu dodatkowe uznanie współczesnych.

</doc>
<doc id="66512" url="https://pl.wikipedia.org/wiki?curid=66512" title="Beskid Sądecki">
Beskid Sądecki

Beskid Sądecki (słow. Ľubovnianska vrchovina; 513.54) – pasmo górskie w Karpatach Zachodnich, należące do Beskidów Zachodnich. W granicach Polski rozciąga się na powierzchni ok. 670 km², pomiędzy Dunajcem na zachodzie a dolinami Kamienicy, Mochnaczki, Muszynki i Przełęczą Tylicką (688 m) na wschodzie. Najwyższym szczytem jest Radziejowa (1266 m). Góry zbudowane są z fliszu płaszczowiny magurskiej.
Nazewnictwo.
Do około 1918 r. funkcjonowała nazwa Beskid Nadpopradzki. Po wytyczeniu granic między Polską a Czechosłowacją w Polsce zaczęto używać nazwy Beskid Sądecki, a w Czechosłowacji Ľubovnianska vrchovina. Według niektórych przywrócenie nazwy Beskid Nadpopradzki byłoby najlepszym rozwiązaniem, nazwa ta jest bowiem politycznie neutralna, a nowe nazewnictwo rodzi wiele niejasności. Według geografów słowackich Beskid Sądecki (ale w nieco innych granicach) to Ľubovnianska vrchovina. Pogląd ten podzielany jest też przez polskich autorów, m.in. w regionalizacji fizycznogeograficznej Kondrackiego Ľubovnianska vrchovina traktowana jest jako słowacka nazwa całego Beskidu Sądeckiego. Niektórzy polscy autorzy wschodnią, słowacką część Pasma Radziejowej nazywają Górami Lubowelskimi, spotyka się też nazwę Pogórze Lubowelskie. Według tychże polskich autorów nazwy „Pasmo Radziejowej” i „Góry Lubowelskie” związane są tylko z granicą państwową, a faktycznie jest to jedno pasmo górskie. Pogląd ten nie jest podzielany przez innych polskich autorów, którzy słowackie pasmo traktują jako osobny region fizycznogeograficzny.
Topografia.
Do Beskidu Sądeckiego zalicza się trzy pasma górskie:
Przełomowa dolina Popradu dzieli je na dwie grupy. Po północno-wschodniej i wschodniej stronie Popradu znajduje się Pasmo Jaworzyny i Góry Leluchowskie, po południowo-zachodniej i zachodniej leżące w granicach Polski Pasmo Radziejowej oraz pasmo słowackie. Pasmo słowackie przez część polskich autorów nazywane jest Górami Lubowelskimi od słowackiej nazwy Ľubovnianska vrchovina, która to nazwa według geografów słowackich odnosi się jednak do innego obszaru niż wyznaczanego przez niektórych polskich autorów. Według tychże polskich autorów nazwy „Pasmo Radziejowej” i „Góry Lubowelskie” związane są tylko z granicą państwową, a faktycznie jest to jedno pasmo. Pogląd ten nie jest podzielany przez innych polskich autorów. Ponadto w regionalizacji fizycznogeograficznej Kondrackiego Ľubovnianska vrchovina traktowana jest jako słowacka nazwa całego Beskidu Sądeckiego. Umowną granicę między Pasmem Radziejowej a pasmem słowackim prowadzi się od Popradu doliną Czercza, przez Gromadzką Przełęcz i dolinę potoku Wielki Lipnik.
W Paśmie Radziejowej znajduje się najwyższy szczyt całego Beskidu Sądeckiego – Radziejowa oraz wszystkie pozostałe w regionie szczyty przekraczające 1200 m. W Paśmie Jaworzyny tylko Jaworzyna Krynicka (1114 m) oraz Wielka Bukowa (1104 m) mają wysokość większą niż 1100 m.
Obydwie części Beskidu Sądeckiego mają charakter podłużnych pasm górskich złożonych z grzbietu głównego oraz odbiegających od niego grzbietów bocznych. Są one dosyć wyrównane, toteż szczyty, z wyjątkiem Radziejowej i Jaworzyny, charakteryzują się niewielką wybitnością. Oprócz tego, region cechuje duża lesistość. Z wyjątkiem niżej położonych terenów sąsiadujących z miejscowościami, raczej mało jest polan i łąk w porównaniu z okolicznymi pasmami gór.
Granice.
Według opracowanej przez Jerzego Kondrackiego regionalizacji fizycznogeograficznej Polski od zachodu Beskid Sądecki ograniczony jest doliną Dunajca, która oddziela go od Gorców, a na północnym zachodzie – od Beskidu Wyspowego. Od północy sąsiaduje z Kotliną Sądecką. Na północnym wschodzie i wschodzie dolina Kamienicy Nawojowskiej, Przełęcz Krzyżówka, Mochnaczka, górny bieg Muszynki oraz Przełęcz Tylicka są granicą z Beskidem Niskim (Góry Grybowskie). Południowo-zachodnią granicę z Pieninami tworzy Dunajec, dolina Grajcarka, Białej Wody i przełęcz Rozdziela, jednakże wapienne skały po północnej stronie koryta Białej Wody, mimo że topograficznie znajdują się na terenie Beskidu Sądeckiego, strukturalnie i geologicznie przynależą do Małych Pienin. Po słowackiej stronie z przełęczy Rozdziela granica biegnie doliną potoków Rozdziel i Wielki Lipnik, dalej południowo-wschodnie stoki Gór Lubowelskich opadają do Spišsko-šarišskiego medzihoria. Południową granicę pomiędzy Górami Leluchowskimi a Górami Czerchowskimi tworzy potok Smereczek, a dalej grzbiet wododziałowy między zlewnią Topľi a zlewnią Popradu.
Sieć wodna.
Obszar Beskidu Sądeckiego należy do dorzecza Dunajca w zlewisku Morza Bałtyckiego. Jedyną większą rzeką przepływającej przez region jest Poprad, natomiast Dunajec opływa go od zachodu i północy, będąc jego granicą. Większość cieków wodnych stanowią spływające z gór liczne potoki, płynące dolinami usytuowanymi najczęściej pomiędzy bocznymi grzbietami górskimi. Uchodzą one bezpośrednio do Dunajca lub Popradu bądź za pośrednictwem mniejszych rzek znajdujących się na granicy regionu, takich jak Grajcarek, Kamienica, czy Muszynka. W Beskidzie Sądeckim jest niewiele zbiorników wodnych – są to niewielkie jeziora osuwiskowe, których przykładem jest Młaka w rezerwacie przyrody Baniska.
Przyroda.
Pierwotnie, przed osadzeniem się tutaj ludzi cały Beskid Sądecki porastały lasy. W górach głównie była to buczyna karpacka, w której dominował buk zwyczajny, domieszkę tworzyła jodła pospolita i jawor. Tylko w niektórych miejscach ostały się fragmenty tej niezmienionej przez działalność człowieka pierwotnej puszczy. Jawory są już rzadkie, jednak dawniej musiały występować znacznie częściej. Świadczą o tym pochodzące od jawora liczne nazwy geograficzne, nawet w takich miejscach, gdzie obecnie w ogóle już nie ma tego gatunku. Buka jednak ostało się jeszcze sporo, dawniej bowiem uważano go za drzewo nieprzydatne do celów budowlanych. Fragmenty buczyny karpackiej chronione są w kilku rezerwatach. Wycięte lasy zalesiano potem drzewami iglastymi, głównie świerkiem, który w reglu dolnym jest gatunkiem wprowadzonym przez człowieka. Za naturalne drzewostany świerkowe uważa się tylko świerkowe lasy w szczytowych partiach Radziejowej, Złomistego Wierchu i Wielkiego Rogacza. Nad potokami i rzekami występują łęgi, a na stromych skarpach nad Popradem i Dunajcem niewielkie grądy. Wielką rzadkością jest zachowany naturalny fragment lasu lipowego, chroniony w rezerwacie przyrody Las Lipowy Obrożyska.
Pomimo wielowiekowego osadnictwa region cechuje stosunkowa duża lesistość. Z wyjątkiem niżej położonych terenów sąsiadujących z miejscowościami, raczej mało jest tutaj polan i łąk w porównaniu z okolicznymi pasmami gór. Duże zasługi w ochronie lasów ma hrabia Adam Stadnicki – dawny właściciel tych terenów.
Różnorodność gatunkowa roślin jest dość duża. Występuje większa liczba gatunków górskich, niż w sąsiednim i położonym bardziej na północ Beskidzie Wyspowym. Z rzadkich w Polsce roślin stwierdzono występowanie m.in. takich gatunków, jak: dwulistnik muszy, głodek żółty, goździk pyszny, irga czarna, kokorycz żółtawa, koniczyna pannońska, kręczynka jesienna, oman plamisty, ostrożeń dwubarwny, ostrożeń głowacz, pierwiosnek omączony, podejźrzon rutolistny, prosienicznik plamisty, przetacznik pokrzywolistny, przewiercień długolistny, turzyca zgrzebłowata, wiechlina styryjska, wyblin jednolistny, zaraza macierzankowa.
Turystyka.
Atrakcje.
Region jest bardzo atrakcyjny pod względem turystycznym, głównie ze względu na piękne krajobrazy (przełom rzeczny Popradu), liczne uzdrowiska (wody mineralne), bogate dziedzictwo kulturowe regionu (np. Szlak Architektury Drewnianej), folklor.
Największymi ośrodkami turystycznymi są powstałe w pobliżu źródeł i ujęć wód mineralnych miasta i wsie uzdrowiskowe, takie jak: Krynica-Zdrój, Muszyna, Piwniczna-Zdrój, Rytro, Żegiestów-Zdrój, a także położona na granicy Pasma Radziejowej i Małych Pienin Szczawnica. W Krynicy, Muszynie, Wierchomli Małej oraz należącej do Piwnicznej Suchej Dolinie znajdują się kompleksy wyciągów i stoków narciarskich. Jednym z najpopularniejszych jest Jaworzyna Krynicka, na którą z doliny Czarnego Potoku w Krynicy wjeżdża linowa kolej gondolowa. Działa ona również latem, wwożąc turystów na bezleśny, widokowy wierzchołek.
W górach poprowadzono wiele szlaków turystyki pieszej, z których najważniejszy i najdłuższy jest przebiegający głównymi grzbietami Pasm Radziejowej i Jaworzyny Główny Szlak Beskidzki, znakowany na czerwono. Wytyczone są także szlaki rowerowe, a nawet przebiega tędy Transbeskidzki Szlak Konny. W porównaniu z sąsiednimi pasmami górskimi, jest tu niewiele punktów widokowych. Najważniejsze i najbardziej znane to: Przehyba, wieża na Radziejowej, Wielki Rogacz oraz Jaworzyna Krynicka. Są to zarazem najbardziej popularne wśród turystów szczyty w regionie.
Do innych obiektów atrakcyjnych turystycznie należą skałki (np. Diabelski Kamień na stoku Jaworzyny, Kamień Świętej Kingi pod Skałką) czy niewielkie wodospady na potokach, jak na przykład Zaskalnik czy Wodospad Wielki. Występują tu również zabytki – ruiny zamku w Rytrze i zamku w Muszynie, kościół w Jazowsku oraz obiekty Szlaku Architektury Drewnianej, do których należą: drewniana zabudowa Krynicy, cerkwie m.in. w Powroźniku, Szczawniku, Wierchomli Wielkiej, Miliku oraz Złockiem, a także kościół w Tyliczu.
W przełomie Popradu, pomiędzy Piwniczną a Rytrem, organizowany jest spływ tratwami flisackimi.
Schroniska.
Przemierzający szlaki turyści mogą nocować w pięciu schroniskach PTTK oraz w obiektach prywatnych:
Szlaki turystyczne.
Istnieją odznaki turystyczne za zdobycie szczytów Beskidu Sądeckiego. Pierwszą z nich, Koronę Beskidu Sądeckiego, przyznawaną za zdobycie 35 szczytów, ustanowił w roku 2014 Oddział PTTK „Beskid” w Nowym Sączu. Druga odznaka, Zdobywca Korony Beskidu Sądeckiego, za zdobycie 20 szczytów, ustanowiona została w roku 2015 przez Klub Zdobywców Koron Górskich RP.
Ochrona przyrody.
Przeważającą część obszaru Beskidu Sądeckiego obejmuje Popradzki Park Krajobrazowy oraz obszar Natura 2000 „Ostoja Popradzka”. W jego obrębie utworzono też wiele rezerwatów przyrody:

</doc>
<doc id="66514" url="https://pl.wikipedia.org/wiki?curid=66514" title="Aalen (miasto)">
Aalen (miasto)

Aalen – miasto powiatowe w południowych Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, siedziba powiatu Ostalb, oraz wspólnoty administracyjnej Aalen.
Geografia.
Miasto leży w dolinie rzeki Kocher w Jurze Szwabskiej, która rozciąga się na południe od miasta. Od północy miasto zamykają Ellwanger Berge. W pobliżu mają swoje źródła rzeki Rems (pod Essingen, na zachód od Aalen) i Jagst (koło Unterschneidheim we wschodniej części miasta), które podobnie jak Kocher wpływają do Neckaru.
Historia.
Prawa miejskie miejscowość uzyskała w XIV wieku. Od 1360 do 1803 wolne miasto Rzeszy ("Reichsstadt"), następnie przyłączone do Elektoratu Wirtembergii. W 1636 miasto zostało poważnie zniszczone podczas pożaru. W XIX wieku stało się ważnym węzłem kolejowym. W roku 1880 liczyło 6,7 tys. mieszkańców. W tym też czasie posiadało gimnazjum klasyczne, szkołę realną, tkalnię wełny, przędzalnię jedwabiu, farbiarnię chemiczną, garbarnię, fabrykę gwoździ drucianych i dużą fabrykę lokomotyw kolejowych. Na przełomie XIX i XX w. liczyło 7,2 tys., ok. 1925 9 tys. mieszkańców, a w 1960 – 31,1 tys. mieszkańców, w 1990 63,3 tys. mieszkańców.
W 1975 do Aalen zostało przyłączone sąsiednie miasto Wasseralfingen, co powiększyło jego powierzchnię o prawie 1/3.
Atrakcje turystyczne.
Ponadto: ślady zabudowy rzymskiej, domy konstrukcji szkieletowej (XVI-XVIII w.). Znajdują się tutaj również źródła termalne (tzw. Limes-Thermen) oraz muzea: m.in. Limesmuseum, Muzeum Geologiczno-Paleontologiczne, Heimatmuseum i Schubartmuseum.
Gospodarka.
W okolicy pokłady kamienia i mało wydajnej rudy żelaza. Główną gałęzią jest przemysł metalowy i budowy maszyn. W Aalen znajdują się również zakłady działające w branży optycznej, papierniczej, instrumentów medycznych, farmaceutycznej i odzieżowej. Miasto jest węzłem kolejowym, posiada m.in. połączenie z Ulm.
Transport.
Aalen jest ważnym węzłem kolejowym. W mieście znajduje się stacja kolejowa Aalen.
Szkolnictwo.
Poza szkolnictwem podstawowym i średnim w mieście mieści się uczelnia – "Hochschule Aalen".
Sport i turystyka.
W 3. Bundeslidze występuje klub piłkarski VfR Aalen.
Współpraca.
Miejscowości partnerskie:

</doc>
<doc id="66519" url="https://pl.wikipedia.org/wiki?curid=66519" title="Sortowanie przez scalanie">
Sortowanie przez scalanie

Sortowanie przez scalanie () – rekurencyjny algorytm sortowania danych, stosujący metodę dziel i zwyciężaj. Odkrycie algorytmu przypisuje się Johnowi von Neumannowi.
Algorytm.
Wyróżnić można trzy podstawowe kroki:
W pseudokodzie algorytm można zapisać następująco:
SORT-SCAL(T, p, r):
 JEŚLI p &lt; r:
 q → (p+r)/2
 SORT-SCAL(T, p, q)
 SORT-SCAL(T, q+1, r)
 SCALANIE(T, p, q, r)
Procedura scalania dwóch ciągów formula_1 i formula_2 do ciągu formula_3:
Scalenie wymaga formula_26 operacji porównań elementów i wstawienia ich do tablicy wynikowej.
Zastosowanie.
Szczególnie jest przydatny zwłaszcza przy danych dostępnych sekwencyjnie (po kolei, jeden element naraz), na przykład w postaci listy jednokierunkowej (tj. łączonej jednostronnie) albo pliku sekwencyjnego.
Złożoność czasowa.
Obrazek obok przedstawia drzewo rekursji wywołania algorytmu mergesort.
Mamy więc drzewo o głębokości formula_27 na każdym poziomie dokonujemy scalenia o łącznym koszcie formula_28 gdzie formula_29 jest stałą zależną od komputera. A więc intuicyjnie, tzn. nieformalnie możemy dowieść, że złożoność algorytmu mergesort to formula_30
Formalnie złożoność czasową sortowania przez scalanie możemy przedstawić następująco:
Bez straty ogólności załóżmy, że długość ciągu, który mamy posortować jest potęgą liczby 2:
Ciągi jednoelementowe możemy posortować w czasie stałym, czas sortowania ciągu formula_33-elementowego to scalenie dwóch ciągów formula_34-elementowych, czyli O(n), plus czas potrzebny na posortowanie dwóch o połowę krótszych ciągów.
Mamy:
gdzie formula_36
Po rozwinięciu nawiasów otrzymamy:
A więc asymptotyczny czas sortowania przez scalanie wynosi O(n log n) (zobacz: notacja dużego O).
Wersja nierekurencyjna.
Podstawową wersję algorytmu sortowania przez scalanie można uprościć. Pomysł polega na odwróceniu procesu scalania serii. Ciąg danych możemy wstępnie podzielić na formula_33 serii długości formula_39 scalić je tak, by otrzymać formula_34 serii długości formula_41 scalić je otrzymując formula_42 serii długości formula_43
Złożoność obliczeniowa jest taka sama jak w przypadku klasycznym, tu jednak nie korzystamy z rekursji, a więc zaoszczędzamy czas i pamięć potrzebną na jej obsłużenie. 

</doc>
<doc id="66524" url="https://pl.wikipedia.org/wiki?curid=66524" title="Pavel Nedved">
Pavel Nedved



</doc>
<doc id="66525" url="https://pl.wikipedia.org/wiki?curid=66525" title="Eulogia">
Eulogia

Eulogia (gr. „dobre słowo” od εὐ- „dobry” + λόγος „słowo”) – błogosławieństwo we wczesnym chrześcijaństwie. Wierni w pierwszych wiekach po Chrystusie przynosili do świątyni chleby i przed mszą kładli je na ołtarzu. Część z przyniesionych chlebów biskup - zgodnie z wiarą Kościoła - mocą Jezusa przemieniał w "Ciało Pańskie", a pozostałą część błogosławił po mszy. To była eulogia – chleb błogosławiony. Spożywali go ci, którzy nie przystąpili do komunii. Pozostałe pobłogosławione chleby wierni obecni na mszy zanosili do domów tym, którzy nie mogli przyjść do świątyni.
Eulogię wprowadzono w IV w., gdy liczba wiernych gwałtownie rosła, a jednocześnie zaczęła zanikać praktyka przyjmowania eucharystii przez wszystkich uczestników mszy. Początkowo znany jedynie w Konstantynopolu, zwyczaj ten w VI wieku rozprzestrzenił się na tereny Galii, Italii i Niemiec.

</doc>
<doc id="66527" url="https://pl.wikipedia.org/wiki?curid=66527" title="Pour le Merite">
Pour le Merite



</doc>
<doc id="66530" url="https://pl.wikipedia.org/wiki?curid=66530" title="Funkcje hiperboliczne odwrotne">
Funkcje hiperboliczne odwrotne

Funkcje hiperboliczne odwrotne, funkcje polowe, funkcje area, areafunkcje – funkcje odwrotne do funkcji hiperbolicznych. Ich nazwy odzwierciedlają fakt, że wartości tych funkcji są równe polom odpowiednich wycinków hiperboli jednostkowej formula_1 w analogiczny sposób, jak funkcje odwrotne do trygonometrycznych są równe polom wycinków koła jednostkowego formula_2
Definiuje się je następującymi wzorami:
Area sinus.
Dziedziną i przeciwdziedziną funkcji jest zbiór liczb rzeczywistych formula_9 Funkcja w punkcie formula_10 ma punkt przegięcia, jest rosnąca na całej dziedzinie i nie ma asymptot.
Area cosinus.
Area cosinus hiperboliczny, jako funkcja odwrotna do funkcji parzystej, jest niejednoznaczny. Funkcja ma dwie gałęzie, które obie są określone tylko na przedziale formula_11 Ogólnie dla liczb rzeczywistych:
Poszczególne gałęzie są dane wzorami:
oraz
Dziedziną funkcji jest przedział formula_15
Area tangens.
Dziedziną funkcji jest przedział formula_16 jest nieparzysta oraz rosnąca. Ma dwie asymptoty: formula_17
Area cotangens.
Dziedziną funkcji area cotangens jest przedział formula_18 Funkcja nie ma ekstremów i punktów przegięcia, ma 3 asymptoty: formula_19
Area secans.
Dziedziną funkcji jest przedział formula_20 Funkcja ma asymptotę o równaniu formula_21
Area cosecans.
Dziedziną jest formula_22 Funkcja ma dwie asymptoty: formula_23 i formula_24

</doc>
<doc id="66531" url="https://pl.wikipedia.org/wiki?curid=66531" title="Dmitrij Szostakowicz">
Dmitrij Szostakowicz

Dmitrij Dmitrijewicz Szostakowicz, ros. (ur. w Sankt Petersburgu, zm. 9 sierpnia 1975 w Moskwie) – rosyjski kompozytor, pianista i pedagog. Często uważany za najwybitniejszego symfonika XX wieku.
Życiorys.
Urodził się w Sankt Petersburgu w rodzinie mającej polsko-rosyjskie korzenie. Jego dziadek od strony ojca, Bolesław Szostakowicz, pochodził z Wilna. Uczestniczył w powstaniu styczniowym, a w 1866 został zesłany na Syberię w okolice Tomska w wyniku represji, które miały miejsce po próbie dokonania zamachu na cara Aleksandra II przez Dmitrija Karakozowa. Kiedy okres jego kary się skończył, Szostakowicz postanowił pozostać na Syberii. Został m.in. burmistrzem Irkucka.
W Petersburgu (ówczesnym Piotrogrodzie) Dmitrij Szostakowicz ukończył konserwatorium w 1923 na wydziałach fortepianu i kompozycji. W 1926 rozgłos zdobyła jego pierwsza symfonia. W 1927 otrzymał dyplom honorowy na I Międzynarodowym Konkursie Pianistycznym im. Fryderyka Chopina w Warszawie. Jest twórcą sześciu koncertów, piętnastu kwartetów smyczkowych i piętnastu symfonii.
Jest jednym z kompozytorów z pokolenia muzyków, których działalność przypadła w czasach porewolucyjnych. Bardzo wcześnie rozpoczął komponowanie; studiował w konserwatorium petersburskim (fortepian – L. Nikołajew, kompozycja – M. Steinberg). Dyplom z fortepianu uzyskał w 1923, dwa lata później – dyplom z kompozycji. Niemal równocześnie z ukończeniem studiów miał miejsce debiut kompozytorski Szostakowicza: wykonanie (1926) "I Symfonii", pisanej jeszcze w konserwatorium. "I Symfonia" ukazuje już cechy długo później właściwe twórczości Szostakowicza: zamiłowanie do kontrastów wyrazowych (bezpośrednie następstwo groteskowo-ironicznych fragmentów z prawdziwie lirycznymi) i drapieżną dramatyczność. Wpływy muzyki Schönberga, Křenka i Hindemitha można odnaleźć w operze "Nos" (1928) do libretta opartego na opowiadaniu Nikołaja Gogola. Bogata polirytmia, wykroczenie poza ramy tonalności, nowatorstwo instrumentalne, zastosowane śpiewu mówionego – oto podstawowe, wyróżniające dzieło cechy.
Po "III Symfonii" „Pierwszomajowej” (1929), radzieckim odpowiedniku (z uwagi na treść ideowo-programową) "IX Symfonii" Beethovena, i balecie "Złoty wiek" (1930) Szostakowicz skomponował drugą z kolei operę: "Lady Makbet mceńskiego powiatu" (1932); jej główne właściwości to rozwiązania teatralne, przerzucenie akcji muzycznej na plan symfoniczny, szokujące pomysły scenograficzno-instrumentacyjne. Radykalizm języka muzycznego Szostakowicza okazał się jednak nie do przyjęcia dla ówczesnej stalinowskiej ideologii polityczno-kulturalnej. Po paru niefortunnych próbach znalezienia właściwego rozwiązania sytuacji kompozytor zdecydował się zrezygnować z dotychczasowego stylu i techniki kompozytorskiej, z poszukiwania nowych środków, uprościł język na rzecz maksymalnej komunikatywności wyrazu i nieskomplikowanej formy.
W okresie wojny napisał VII Symfonię „Leningradzką” o ilustracyjnym charakterze. Ten utwór i towarzysząca mu legenda przyniosły kompozytorowi popularność, także za granicą, zwłaszcza w USA. Gdy zakończenie wojny Szostakowicz powitał pogodną, haydnowską IX Symfonią, spotkał się znowu z gwałtownym atakiem krytyków, którzy oczekiwali od niego monumentalnego, patetycznego utworu ku czci zwycięstwa nad Niemcami.
Ciągłe konflikty ze stalinowską cenzurą doprowadziły do utracenia przez kompozytora wszelkich przywilejów w 1948. Ograniczenia w muzyce Szostakowicza i w jego stylu życiowym zostały nieco złagodzone w 1949, po napisaniu kantaty „Pieśń o lasach”, gdzie Stalin był sławiony jako „wielki ogrodnik”. W tym samym roku Szostakowicz odzyskał paszport i reprezentował ZSRR na międzynarodowym kongresie muzycznym w Stanach Zjednoczonych. W 1960 wstąpił do KPZR.
W 1962 Szostakowicz był nominowany do Oscara za muzykę do filmu "Chowańszczyzna" (1959). W 1973 został laureatem prestiżowej duńskiej Nagrody Fundacji Muzycznej Léonie Sonning.
Trzon twórczości Szostakowicza tworzą symfonie – to piętnaście dzieł powstałych w ciągu 46 lat. Formalnie Szostakowicz jest kontynuatorem tradycji beethovenowskiej: stosuje klasyczny wieloczęściowy model symfoniczny, zachowuje klasyczne uformowanie wewnętrzne poszczególnych części. Inne cechy jego dzieł to: monumentalizm, patos, silny pierwiastek dramatyczny, bogata inwencja melodyczna, krańcowe natężenie ekspresji oraz dynamizm i witalność.
Został pochowany na Cmentarzu Nowodziewiczym w Moskwie.
Dzieła (wybór).
Utwory orkiestrowe.
Symfonie.
15 symfonii stanowi najważniejszą część całego muzycznego dorobku Szostakowicza. "Pierwsza", napisana u progu kariery i stanowiąca pracę dyplomową kompozytora, przyniosła mu uznanie i popularność; "piętnasta", ukończona na krótko przed śmiercią, stanowi podsumowanie 50 lat pracy twórczej. Każde z wymienionych poniżej dzieł zaznaczyło pewien etap w życiu kompozytora i w historii jego narodu:
Kontrowersje wokół muzyki i osoby.
Zainteresowanie muzyką Szostakowicza przez lata determinowała polityka. W czasie wojny „w atmosferze zaciekawienia sztuką sojusznika… na Zachodzie setki razy wykonano Symfonię Leningradzką.” Zimna wojna „radykalnie zmieniła ten stan (…) i talent Szostakowicza uznano za zmarnowany przez podporządkowanie się wymogom państwowej ideologii”. Po jego śmierci kontrowersje narosły i „w znacznym stopniu przyczyniło się do tego opublikowanie w 1979 roku w Stanach Zjednoczonych książki Solomona Wołkowa "Świadectwo", przedstawionej jako pamiętniki kompozytora. Fakty zrelacjonowane w tym apokryfie po raz pierwszy pokazały warunki, w jakich żyli artyści w komunizmie”. W 1987 roku według "Świadectwa" nakręcony został film fabularny pod tytułem "Testament" w reżyserii Tony Palmera, w głównej roli wystąpił Ben Kingsley. Szostakowicz jest bohaterem sztuki Davida Pownalla "Mistrzowska klasa" o wprowadzaniu socrealizmu w 1948 roku do radzieckiej muzyki, a także powieści „Zgiełk czasu” Juliana Barnesa. W 1987 roku powstał film dokumentalny "Symfonie wojenne – Szostakowicz kontra Stalin".

</doc>
<doc id="66534" url="https://pl.wikipedia.org/wiki?curid=66534" title="Area sinus">
Area sinus



</doc>
<doc id="66535" url="https://pl.wikipedia.org/wiki?curid=66535" title="Area cosinus">
Area cosinus



</doc>
<doc id="66536" url="https://pl.wikipedia.org/wiki?curid=66536" title="Area tangens">
Area tangens



</doc>
<doc id="66537" url="https://pl.wikipedia.org/wiki?curid=66537" title="Area cotangens">
Area cotangens



</doc>
<doc id="66539" url="https://pl.wikipedia.org/wiki?curid=66539" title="Haflinger">
Haflinger

Haflinger – rasa konia, skonsolidowana w Tyrolu pod koniec XIX wieku.
Historia, pochodzenie.
Zasadniczo haflinger jest efektem krzyżowania czterech ras koni: noryckiej, bośniackiej, huculskiej, czystej krwi arabskiej. Zalicza się go do koni typu jucznego.
Użytkowość.
Charakteryzuje się dużą dzielnością w terenie górzystym, jednakże równie dobrze nadaje się do pracy pod siodłem.
Budowa, pokrój, eksterier.
Haflingery są najwyższymi kucami o mocno rozwiniętym tułowiu, suchych kończynach oraz rozłupanym zadzie. Przedstawiciele tej rasy stosunkowo późno dojrzewają (używa się ich do pracy w wieku 3,5 roku), są długowieczne i łagodne.
Hodowla.
Konie te są hodowane w krajach europejskich oraz w Stanach Zjednoczonych i Turcji.
Umaszczenie: kasztanowate, ciemnokasztanowate z konopiastą grzywą i ogonem.
Na świecie pogłowie tej rasy ocenia się na ok. 250 tys. sztuk.

</doc>
<doc id="66540" url="https://pl.wikipedia.org/wiki?curid=66540" title="Transformacja Galileusza">
Transformacja Galileusza

Transformacja Galileusza – jest to transformacja współrzędnych przestrzennych i czasu z jednego układu odniesienia do innego, poruszającego się ruchem jednostajnym prostoliniowym względem pierwszego. W transformacji tej czas i odległości pomiędzy dwoma dowolnymi punktami pozostają stałe, czyli są niezależne od układu odniesienia. Transformacja Galileusza jest zgodna z klasycznymi wyobrażeniami o czasie i przestrzeni. Transformacja zakłada, że prędkość oraz położenie są względne. Wartości te widoczne dla dowolnego obserwatora w każdym inercjalnym układzie odniesienia mogą być różne, ale każda z nich jest prawdziwa. Względność oznacza, że pewne zjawiska fizyczne wyglądają różnie, obserwowane z różnych układów odniesienia. We wszystkich układach zegary obserwatorów mierzą czas absolutny, a więc on nie jest względny. Co więcej, wymiary liniowe obiektów też są identyczne w każdym układzie nieinercjalnym.
Sformułowanie transformacji Galileusza.
Od napisania przez Arystotelesa w latach 355–322 p.n.e. dzieł dotyczących fizyki obowiązywał pogląd, uznający istnienie absolutnego (wyróżnionego) układu odniesienia, do którego odnoszą się wszystkie obserwacje ruchów ciał.
Przykład z ilustracji pokazuje prosty przypadek względności. Obserwator A jest nieruchomy, a obserwator B jedzie windą. Dla obserwatora B układem odniesienia jest pędząca w dół kabina. Obserwator A postrzega ruch jabłka z prędkością formula_1 Obserwator B odnosi wrażenie, że owoc jest nieruchomy. Który z nich ma rację?
W sytuacji pokazanej na rysunku obok, zgodnie z podejściem Arystotelesa tylko obserwator nieruchomy ma rację. W roku 1604 Galileusz uznał, że obaj obserwatorzy mówią prawdę, formułując prawo względności:
Rozumowanie Galileusza wespół z koncepcją absolutnego czasu, płynącego tak samo dla wszystkich obserwatorów, prowadzi do transformacji, która pozwala przeliczyć te same obserwacje dla różnych układów odniesienia. Transformacja Galileusza prowadzi do wniosku, że prędkości postrzegane przez różnych obserwatorów nie muszą być takie same, ale niezmienne pozostają odległości między punktami i odstępy czasu pomiędzy wydarzeniami.
Matematyczna postać transformacji Galileusza.
Jeżeli przyjmiemy, że zdarzenie w układzie inercjalnym A opisane jest współrzędnymi czasoprzestrzennymi formula_2 a w układzie inercjalnym B przemieszczającym się z prędkością formula_3 w kierunku osi formula_4 są to odpowiednio formula_5 to transformacja współrzędnych będzie opisana układem równań:
przy czym w chwili początkowej formula_10 początki obu układów odniesienia pokrywały się. Gdy ten warunek nie jest spełniony, ponadto gdy pomiar czasu w obu układach nie jest zsynchronizowany (w jednym z nich zegary późnią się o czas formula_11), wówczas transformacja Galileusza wiąże współrzędne punktu w dwu tych układach odniesienia współrzędne formula_12 i formula_13 równaniami:
formula_16 i formula_17 są wektorami od początku układu współrzędnych do punktu P w jednym i drugim układzie współrzędnych, formula_18 jest prędkością z jaką poruszają się dwa układy względem siebie. Zbiór transformacji Galileusza tworzy grupę nazywaną grupą Galileusza.
Z transformacji Galileusza wynika prawo składania prędkości. Oznaczmy:
z właściwej transformacji Galileusza różniczkując, otrzymujemy
Szczególna teoria względności.
Transformacja ta wydaje się bardzo naturalna, lecz jest niezgodna z równaniami Maxwella, co przejawia się w zmianie wartości prędkości światła w próżni przy zmianie układu odniesienia. Na przykład jeśli światło według obserwatora O porusza się wzdłuż osi OX w kierunku dodatnim tej osi z prędkością formula_22 to według obserwatora O′ ma ono prędkość formula_23 Ponieważ doświadczalne poszukiwania takiej zmiany zakończyły się fiaskiem (doświadczenie Michelsona-Morleya), należy przyjąć, że istnieje sprzeczność pomiędzy doświadczeniem z dziedziny elektromagnetyzmu a stosowaniem transformacji Galileusza.
Rozwiązaniem tego problemu była sformułowana przez Alberta Einsteina szczególna teoria względności, która postuluje zmianę praw transformacyjnych dla dużych prędkości układów odniesienia. W teorii tej wykorzystywane są transformacje Lorentza. Poza światem cząstek subatomowych czy prędkości porównywalnych do prędkości światła w próżni transformacja Galileusza jest wystarczającym przybliżeniem ogólniejszej teorii – szczególnej teorii względności. W codziennym życiu nie mamy możliwości zaobserwowania jej efektów ponieważ niemożliwe jest obserwowanie osiągnięcia prędkości bliskich prędkości światła w próżni dla obiektów makroskopowych (samochód, samolot, przedmioty codziennego użytku).
Transformacja Galileusza w praktyce.
W życiu codziennym poruszamy się z prędkościami znacznie mniejszymi od prędkości światła w próżni i dlatego transformacja Galileusza bardzo dobrze opisuje najbliższe otoczenie człowieka. Dla przykładu, prędkości obiektów poruszających się w tym samym kierunku, odejmują się w ich układach odniesienia. Jeżeli na drodze wyprzedzamy samochód ciężarowy, który porusza się z prędkością 100 km/h w samochodzie jadącym z prędkością 130 km/h, to prędkość wyprzedzania jest równa różnicy obu prędkości i wynosi 30 km/h (130 – 100). Jeżeli samochód ciężarowy ma 20 m długości, to wyprzedzanie będzie trwało 2,4 s.
Zgodnie z transformacją Galileusza, kiedy dwa obiekty poruszają się w przeciwnych kierunkach, to ich prędkości się dodają. Co stanie się, jeśli na drodze zza drzew wyłoni się TIR jadący z przeciwka z prędkością 70 km/h? W układzie odniesienia kierowcy samochodu osobowego, TIR będzie miał prędkość 200 km/h (130 + 70).

</doc>
<doc id="66541" url="https://pl.wikipedia.org/wiki?curid=66541" title="Gnojowica">
Gnojowica

Gnojowica – płynna, przefermentowana mieszanina odchodów (kału i moczu) zwierząt gospodarskich i wody, ewentualnie z domieszką niewykorzystanych pasz, pochodząca z obór bezściółkowych.
Zastosowanie.
Gnojowica ma być gromadzona i przechowywana w zbiornikach zamkniętych. Jest stosowana jako nawóz naturalny.
Skład.
Ze względu na stopień rozcieńczenia wyróżnia się gnojowicę: 
Gnojowica mająca 10% suchej masy zawiera w % świeżej masy: 
Wpływ na środowisko.
Gnojowica przesiąkająca do gruntu i wylewana w nieodpowiedni sposób stanowi zagrożenie dla środowiska przyrodniczego. Przepisy prawne Unii Europejskiej zezwalają na zastosowanie nawozów naturalnych (gnojowicy, gnojówki, obornika) w ilości nie przekraczającej 170 kg azotu (N) w czystym składniku na 1 hektar użytków rolnych.
Ustawa z dnia 10 lipca 2007 roku o nawozach i nawożeniu upoważnia ministra ds. środowiska do określenia wymagań stawianych budowlom służącym do magazynowania obornika, gnojowicy i gnojówki.

</doc>
<doc id="66542" url="https://pl.wikipedia.org/wiki?curid=66542" title="Zoohigiena">
Zoohigiena

Zoohigiena :
1) Zoohigiena – jest to dział zootechniki, nauka o sposobach podwyższania i utrzymywania ekonomicznie uzasadnionej produkcji zwierząt gospodarskich i użytkowych, poprzez celowe ekofizjologiczne kształtowanie fizjologicznych, biotycznych i abiotycznych czynników środowiska i dążenie do zmniejszenia dyspozycji i ekspozycji zwierząt i ich populacji na czynniki o natężeniu pozaoptymalnym, których działanie stanowi opór środowiskowy dla produkcji.
2) Zoohigiena – jest to nauka badająca warunki środowiska i opracowująca takie normy dla pomieszczeń, żywienia, sposobu karmienia, zasad użytkowania, aby nie tylko przyczyniły się do polepszenia stanu zdrowia i odporności zwierząt ale i poprawiły ich produkcję: 
Promotorem polskiej zoohigieny był uczony wrocławski, prof. Mieczysław Cena.

</doc>
<doc id="66543" url="https://pl.wikipedia.org/wiki?curid=66543" title="Obóz jeniecki">
Obóz jeniecki

Obóz jeniecki – miejsce przetrzymywania wziętych do niewoli żołnierzy przeciwnika podczas lub po zakończeniu bezpośrednich działań wojennych. Jeniec wojenny, to osoba, która zgodnie z artykułem 4 i 5 Konwencji Genewskiej o traktowaniu jeńców wojennych przyjętej 12 sierpnia 1949, była zaangażowana w działania bojowe pod rozkazami swojego rządu i została zatrzymana przez siły zbrojne strony przeciwnej.

</doc>
<doc id="66544" url="https://pl.wikipedia.org/wiki?curid=66544" title="Aberdeen (ujednoznacznienie)">
Aberdeen (ujednoznacznienie)

Geografia.
Stany Zjednoczone.
Miejscowości:
Gminy:

</doc>
<doc id="66545" url="https://pl.wikipedia.org/wiki?curid=66545" title="Ivar Aasen">
Ivar Aasen

Ivar Andreas Aasen (wym. , ur. 5 sierpnia 1813 w Ørsta, zm. 23 września 1896 w Oslo) – norweski nauczyciel, poeta, językoznawca i dialektolog, stworzył język neonorweski – nynorsk.
Życiorys.
Ivar Andreas Aasen urodził się 5 sierpnia 1813 roku w Ørsta. Pochodził z rodziny chłopskiej, w wieku trzech lat stracił matkę a w wieku 13 lat ojca. Do szkoły poszedł dopiero w wieku lat 18. W latach 1833–1835 mieszkał u pastora H. C. Thoresena w Herøy, który dawał mu lekcje z łaciny, historii, geografii, retoryki i poezji. W 1835 roku został prywatnym nauczycielem w Skodje, gdzie spędził siedem lat. Tam też rozpoczął pracę nad językiem norweskim. Studiował również gramatykę języka niemieckiego, angielskiego i francuskiego. W tym samym czasie poświęcał się również botanice.
W 1836 roku opublikował swój program polityki językowej. W Norwegii toczyła się wówczas debata na temat języka narodowego. Aasen był przeciwnikiem stosowania w Norwegii języka duńskiego. Widział potrzebę odrębnego pisanego języka narodowego na bazie lokalnych dialektów. Badał język staronorweski a następnie przeprowadził badania współczesnych mu dialektów, które uznawał za najbliższe językowi staronorweskiemu. Wyniki badań opublikował w 1848 roku w gramatyce dialektów norweskich "Det norske folkesprogs grammatik" i w 1850 roku w słowniku dialektów norweskich "Ordbog over det norske Folkesprog". W 1848 roku Aasen zdobył stypendium, które pozwoliło mu poświęcić się wyłącznie pracy lingwistycznej. W 1854 roku wydał drukiem program narodowego języka norweskiego "Grundtanker til en Afhandling for en norsk Sprogform".
Na podstawie badanych przez siebie gwar chłopskich na terenie niemal całej Norwegii, Aasen stworzył język neonorweski – "landsmål", który od 1929 roku nazywany jest nynorsk. W 1864 roku opublikował jego gramatykę – "Norsk Grammatikk" a w 1873 roku słownik – "Norsk Ordbog". Aasen pisał w stworzonym przez siebie języku: pieśni narodowe, nowele, poematy ("Symra" 1863) i dramaty ("Ervingen", 4 wyd. 1887). Język Aasena szybko zdobył popularność i uzyskał status języka oficjalnego na równi z duńsko-norweskim.
Aasen zmarł 23 września 1896 roku w Oslo.
Publikacje.
Lista publikacji podana za Norsk biografisk leksikon:

</doc>
<doc id="66546" url="https://pl.wikipedia.org/wiki?curid=66546" title="Aarau">
Aarau

Aarau – gmina miejska "(Einwohnergemeinde)" w północnej Szwajcarii, siedziba kantonu Argowia oraz okręgu Aarau. Leży nad prawym brzegiem rzeki Aare, na wysokości 384 m n.p.m. 31 grudnia 2014 liczyła 20 408 mieszkańców. 
Posiada węzeł kolejowy ze stacją Aarau. W mieście rozwinął się przemysł maszynowy, elektrotechniczny, precyzyjny, obuwniczy, włókienniczy (bawełniany), chemiczny oraz ludwisarstwo. 
W mieście przeważa ludność niemieckojęzyczna i wyznania protestanckiego.
Historia.
Miejscowość założona w 1241 roku przez hrabiów Kyburgów. W 1264 miasto przeszło pod panowanie Habsburgów. Początkowo miasto należało do Burgundii. W 1415 przeszło w posiadanie Berna. Podczas wojny domowej w 1712 roku, miejsce decydującej bitwy miało miejsce pod Arau. W roku 1798 siedziba rządu Republiki Helweckiej. W 1888 Aarau liczyło 7 tys. mieszkańców, znajdowały się w nim fabryki wstążek, wyrobów lnianych i ludwisarnia, pod miastem zaś kopalnie rudy żelaza i alabastru. W latach 20. XX w. rozwijał się przemysł galanteryjny, odlewnie dzwonów i armat, wytwórnie noży i instrumentów matematycznych, fabryki jedwabiu i wyrobów bawełnianych. W 1924 roku miejscowość liczyła 10,9 tys. mieszkańców.

</doc>
<doc id="66547" url="https://pl.wikipedia.org/wiki?curid=66547" title="Aalst">
Aalst

Aalst (fr. "Alost") – miasto w północno-zachodniej Belgii, w prowincji Flandria Wschodnia, nad rzeką Dender (dopływ Skaldy). Położone jest pomiędzy Brukselą a Gandawą.
Miasto jest ważnym ośrodkiem przemysłu włókienniczego i maszynowego (maszyny włókiennicze). Poza tym rozwinięty jest przemysł chemiczny i skórzano-obuwniczy. Dominuje handel chmielem (wielkie plantacje w okolicy) i kwiatami. Jest także popularnym ośrodkiem turystycznym.
Historia.
W XVIII wieku stolica Flandrii Austriackiej. Pod koniec XIX wieku liczyło 26 tys. mieszkańców i było jedną z ważniejszych twierdz Belgii. We wrześniu 1914 pod Aalst miała miejsce bitwa belgijsko-niemiecka w której Niemcy ponieśli znaczne straty.
W 1927 miasto liczyło 36,8 tys. mieszkańców i było ważnym ośrodkiem przemysłu tkackiego (wyrób płótna bielonego, koronek) i garbarskiego w kraju. W 1959 liczba mieszkańców wyniosła 45 tys., istniał nadal przemysł włókienniczy, rozwijały się zakłady tytoniowe. W okolicy uprawiano na wielkich plantacjach chmiel.
Pierwsza historyczna wzmianka o Aalst pochodzi z IX wieku – miasto to zostało opisane jaki "willa Alost", należąca do opactwa Lobbes. W wiekach średnich miasto i port, dzięki swemu strategicznemu położeniu – na skrzyżowaniu drogi z Brugii do Kolonii z rzeką Dender. W XI wieku Aalst zostało przeniesione z Brabancji do księstwa Flandrii. Dzięki położeniu na granicy ze Świętym Cesarstwem Rzymskim zachowało ono pewną niezależność. Powiązania z Brabancją widać w biało-czerwonym herbie miasta – kolorach Lotaryngii.
Budowa ratusza rozpoczęła się w połowie XII wieku – i jest to najstarszy istniejący ratusz w Belgii. Przetrwało też kilka manuskryptów z tego okresu. Ratusz i miasto zostały niemal całkowicie zniszczone przez ogień w roku 1360. Miasto zostało szybko odbudowane, a nową, tym razem gotycką, beffroi wzniesiono w XV wieku. Dla Aalst był to czas dobrobytu – najwięcej dochodów miała gildia tkaczy. W tym samym czasie jeden z mieszkańców miasta, Dirk Martens, został pierwszym drukarzem w Południowych Niderlandach. W 1473 roku otworzył on drukarnię, która opublikował m.in. dzieło Kolumba. Później Martens został profesorem Katolickiego Uniwersytetu w Lowanium.
Aalst cierpiało w czasie wojny osiemdziesięcioletniej (1568–1648). Następnie Francja wciągnęła miasto w wojnę w roku 1667 i było okupowane przez Francję aż do XVIII wieku razem z całą południową Flandrią. Gospodarka, opierająca się na włókiennictwie, kwitła pod rządami Francuzów. W XIX wieku nastąpił kryzys społeczny spowodowany rewolucją przemysłową. W XX wieku miasto było okupowane przez Niemców podczas obu wojen.
Zabytki.
Atrakcją turystyczną jest również doroczny orszak karnawałowy. W 2010 roku karnawał w Aalst został wpisany na listę niematerialnego dziedzictwa UNESCO.
W Aalst znajduje się niedokończona gotycka kolegiata St. Martin, której budowa rozpoczęła się w 1480. W obiekcie znajduje się obraz Rubensa oraz tabernakulum z 1605 pokryte rzeźbami autorstwa Hieronimusa Duquesnoya Starszego. Sklepienie kolegiaty pokryte jest malowidłami.
Kolej.
W mieście znajduje się stacja kolejowa Aalst.

</doc>
<doc id="66551" url="https://pl.wikipedia.org/wiki?curid=66551" title="Krycie">
Krycie

Krycie (stanowienie) – jedna z najskuteczniejszych i zarazem najczęściej stosowanych metod rozrodu zwierząt. Polega ono na kopulacji wybranych zwierząt, w wyniku czego następuje naturalne unasienienie samicy. W sposób naturalny samica daje się pokryć jedynie w okresie rui. U wielu gatunków zwierząt, zwłaszcza hodowlanych, krycie zastępowane jest sztucznym unasiennianiem.
Rodzaje kryć.
Wyróżnia się: 

</doc>
<doc id="66552" url="https://pl.wikipedia.org/wiki?curid=66552" title="Biksbit">
Biksbit

Biksbit (nazywany także Bixbitem) – minerał, "czerwonoagrestowa" przezroczysta odmiana berylu. Nazwa pochodzi od nazwiska Maynarda Bixby, znanego mineraloga.
Charakterystyka.
Występowanie.
Jest znany przede wszystkim z pustek law ryolitowych w Violet Claim w Górach Thomas w stanie Utah w USA.Współwystępuje z hematytem, topazem, spessartynem. 
Spotykany jest też w Meksyku.

</doc>
<doc id="66554" url="https://pl.wikipedia.org/wiki?curid=66554" title="Hierarchia kościelna">
Hierarchia kościelna

Hierarchia kościelna – uszeregowanie wedle zależności personalnej duchownych, a wedle niektórych kategoryzacji również świeckich. Obecnie często jest to jedynie zależność symboliczna, wynikająca z tradycji. W języku potocznym ogół wyższych duchownych w danym Kościele, zwanych hierarchami. W Kościele katolickim zwykle zalicza się papieża i kardynałów, poprzez arcybiskupów do biskupów.
Hierarchia w Kościele katolickim.
Duchownych i osoby konsekrowane w Kościele katolickim obowiązuje posłuszeństwo. 
Odróżnia się hierarchię duchowieństwa od funkcji i godności kościelnych. Jest to podział analogiczny jak w wojsku, gdzie od stopni wojskowych (szeregowy, kapral czy generał) odróżniamy funkcje (dowódca, artylerzysta, pilot) czy też stanowiska (szef sztabu, naczelny wódz). 
W Kościele katolickim hierarchia kościelna składa się z trzech stopni, wynikających z kolejnych święceń sakramentalnych. Na ich podstawie możemy wyróżnić trzy podstawowe stopnie hierarchii:
Do sprawowania większości funkcji konieczne jest posiadanie odpowiedniego stopnia hierarchii duchowieństwa, np. tylko biskup może być papieżem (jeżeli wybrany nie ma sakry biskupiej, to zostaje nim w momencie jej przyjęcia). Jednak istnieją wyjątki od tej reguły, np. dawniej, aby otrzymać godność kardynała, w ogóle nie trzeba było być duchownym, a otrzymywali ją np. niektórzy ministrowie (obecnie prawo kanoniczne wymaga co najmniej święceń prezbiteratu).
Godności honorowe (jedynie zależność symboliczna, dawniej najczęściej prawna; ich posiadacze obdarzeni są określonymi przywilejami), przykładowo:
Księża diecezjalni (czasem też zakonni) mogą być wyróżnieni przez papieża godnością prałata niższego stopnia (honorowaną w całym Kościele katolickim) – kapelana honorowego Jego Świątobliwości (prałata), a przez biskupa – godnością kanonika katedralnego lub kolegiackiego, gremialnego lub honorowego oraz przywilejem noszenia rokiety i mantoletu (kanonika).
Urzędy (stanowiska) kościelne (różne formy zależności prawnej), to na przykład:
Do powyższej grupy można zaliczyć stanowiska kościelne, wynikające z podziału terytorialnego Kościoła (stojący wyżej w hierarchii posiadają prawne uprawnienia kontrolne, nadzorcze itp.), na przykład:
W Kościele władze: ustawodawcza, wykonawcza i sądownicza są skupione w rękach papieża, metropolitów i biskupów diecezjalnych. Najwyższą funkcją kościelną jest urząd papieża. Papieżowi podlegają (według sprawowanych urzędów) kolejno: arcybiskupi metropolici, biskupi diecezjalni wraz z ich wikariuszami generalnymi i biskupimi, dziekani, proboszczowie (oraz ewentualnie rektorzy kościołów) i wikariusze parafialni. Służąc Kościołowi powszechnemu, Ojciec Święty swobodnie dysponuje Kurią Rzymską. Ojca Świętego mogą reprezentować legaci (nawet będący kardynałami), na przykład nuncjusze apostolscy – z reguły będący arcybiskupami tytularnymi. Nuncjusze są równi ambasadorom nadzwyczajnym i pełnomocnym (z reguły są dziekanami Korpusu Dyplomatycznego), którym oddaje się tyle salw armatnich, co marszałkom. Odpowiednikiem premiera jest sekretarz stanu Stolicy Apostolskiej, natomiast pierwszeństwo wśród kardynałów ma dziekan kolegium kardynalskiego.
W wojsku hierarchia duchowieństwa jest złączona ze stopniami wojskowymi. Tak więc wikariusz ma stopień etatowy kapitana, starszy wikariusz – majora, proboszcz – podpułkownika lub pułkownika, dziekan – pułkownika, generalny dziekan – generała brygady, biskup polowy – generała dywizji, nuncjusz odpowiada stopniowi generała czterogwiazdkowego (nie należy jednak rozumieć, że np. każdy biskup jest odpowiednikiem generała dywizji).
Także zgromadzenia zakonne mają określoną strukturę organizacyjną, której wzór jest następujący: najwyższy przełożony wraz z jego radą, prowincjałowie wraz z ich radami, przełożeni i pozostali członkowie domów zakonnych. Chociaż każdy zakon ma swoją własną hierarchię, podczas procesji itp. po kapłanach diecezjalnych następują zakonnicy poszczególnych zakonów męskich, a po nich siostry poszczególnych zakonów żeńskich.
Każdy z duchownych w hierarchii charakteryzuje się materialnymi oznakami swojej pozycji. Oznaką godności papieża, kardynała i biskupa jest pierścień. Papież używa białej sutanny z takim samym pasem i piuską. Kardynał używa szkarłatnego pasa i piuski w tym samym kolorze. Fioletowa piuska jest noszona przez biskupa, prałata terytorialnego i opata terytorialnego. Można też się spotkać z czarną piuską jako oznaką kapłana i diakona – duchownych diecezjalnych. W Kościele prawosławnym biały kłobuk z krzyżykiem jest oznaką metropolity, czarny kłobuk z krzyżykiem – arcybiskupa, a czarny kłobuk bez krzyżyka – biskupa.
Inne fakty:
Precedencja w Kościele katolickim.
Stopnie:
Funkcje w parafii:
Funkcje w dekanacie:
Funkcje w misji sui iuris:
Funkcje w prefekturze apostolskiej:
Funkcje w wikariacie apostolskim:
Funkcje w prałaturze terytorialnej:
Funkcje w diecezji:
Funkcje w metropolii:
Urzędy w kurii:
Urzędy w prezydium kapituły katedralnej:
Urzędy w konferencji episkopatu:
Urzędy w nuncjaturze apostolskiej:
Urzędy w Stolicy Apostolskiej:
Tytuły honorowe:
Hierarchia w Kościele prawosławnym.
Wśród hierarchii prawosławnej obowiązuje kolejność: patriarcha, metropolita, arcybiskup, biskup. Jedynie w przypadku Greków jest odwrotnie: zwierzchnik kościoła ma tytuł arcybiskupa, a pozostali hierarchowie są metropolitami. Tak jest w samej Grecji i na Cyprze.
Na czele hierarchii zgodnie z tradycją stoi Ekumeniczny Patriarcha Konstantynopola (primus inter pares łac. pierwszy wśród równych). W obecnej strukturze Kościoła prawosławnego dominują jednak lokalne Kościoły autokefaliczne, niezależne jurysdykcyjnie od patriarchy ekumenicznego.
Tradycyjna hierarchia cerkwi prawosławnych:
Hierarchia kościelna składa się ze stopni wynikających z kolejnych święceń. Na ich podstawie możemy wyróżnić podstawowe stopnie hierarchii:
Po święceniach wyższych (chirotonii):
Po święcenia niższych (chirotesji):
Godności biskupów:
Godności prezbiterów:
Godności honorowe, przykładowo:
Godności zakonne:

</doc>
<doc id="66555" url="https://pl.wikipedia.org/wiki?curid=66555" title="Goshenit">
Goshenit

Goshenit – minerał, bardzo czysta, przezroczysta odmiana berylu. Jego kryształy są zwykle znacznie mniejsze od pozostałych odmian. 
Jego nazwa pochodzi od miejsca występowania (Goshen w USA).
Charakterystyka.
Właściwości.
Posiada ciekło-gazowe inkluzje, o nieregularnych kształtach lub w postaci rurek ułożonych równolegle wzdłuż ścian słupa.
Występowanie.
Głównie w pegmatytowych kawernach.
Miejsca występowania: Brazylia, Chiny, Kanada, Meksyk, Rosja, USA – Goshen, Maine, Connecticut, Kalifornia.
Zastosowanie.
Mimo braku atrakcyjnej barwy goshenit znajduje duże zastosowanie w jubilerstwie. Służy często jako imitacja diamentu i szmaragdu, kiedy pod oszlifowany kamień podłoży się srebrną lub zieloną folię metalizowaną. Znany okaz oszlifowanego kamienia o masie ok. 62ct znajduje się w kolekcji Smithsonian Institution (Waszyngton).
Bezbarwny beryl był niegdyś używany w szkłach do okularów.

</doc>
<doc id="66556" url="https://pl.wikipedia.org/wiki?curid=66556" title="Reinseminacja">
Reinseminacja

Reinseminacja - jedna z metod stosowanych w rozrodzie zwierząt gospodarskich, polegająca na powtórnym wprowadzeniu nasienia do dróg rodnych samicy w czasie tego samego cyklu rujowego, zwykle po około 12 godzinach po pierwszym unasiennieniu. Należy zaznaczyć, że reinseminacja znacząco podnosi odsetek zapłodnień i plenność w szczególności u zwierząt z ciążą mnogą ("trzoda chlewna")

</doc>
<doc id="66558" url="https://pl.wikipedia.org/wiki?curid=66558" title="Ubaldo Calabresi">
Ubaldo Calabresi

Ubaldo Calabresi (ur. 2 stycznia 1925 w Sezze, zm. 14 czerwca 2004 w Rzymie) – włoski duchowny rzymskokatolicki, dyplomata watykański, arcybiskup ad personam, delegat apostolski do Sudanu (1969–1972), nuncjusz apostolski w Sudanie (1972–1978), Wenezueli (1978–1981) i Argentynie (1981–2000).
Życiorys.
Przyjął święcenia kapłańskie 27 marca 1948. W lipcu 1969 mianowany arcybiskupem tytularnym Fundi. Sakry biskupiej udzielił mu kardynał Jean Villot (sekretarz stanu od 2 maja 1969).
W 1972 został mianowany nuncjuszem apostolskim w Sudanie. Od stycznia 1978 nuncjusz w Wenezueli, a od stycznia 1981 w Argentynie. Jako nuncjusz w Argentynie był współkonsekratorem podczas sakry księdza Jorge Mario Bergoglio, późniejszego papieża Franciszka. Przeszedł w stan spoczynku po osiągnięciu wieku emerytalnego w 2000.
Zmarł 14 czerwca 2004.

</doc>
<doc id="66559" url="https://pl.wikipedia.org/wiki?curid=66559" title="Konfederacja Polski Niepodległej – Obóz Patriotyczny">
Konfederacja Polski Niepodległej – Obóz Patriotyczny

Konfederacja Polski Niepodległej – Obóz Patriotyczny (KPN-OP) – polskie ugrupowanie polityczne, założone 16 marca 1996 przez Adama Słomkę po rozłamie w Konfederacji Polski Niepodległej. Do 2007 partia polityczna. Od 2013 ruch funkcjonuje jako Konfederacja Polski Niepodległej – Niezłomni.
Historia.
1996.
Po rozłamie w Konfederacji Polski Niepodległej, 16 marca 1996 powołano partię o nazwie „Konfederacja Polski Niepodległej – Obóz Patriotyczny”. Posłowie, którzy przystąpili do tej formacji, wspólnie z trzema posłami wybranymi z listy BBWR, powołali w połowie maja Federacyjny Klub Parlamentarny BBWR i KPN (później działający pod nazwą Federacyjny Klub Parlamentarny na rzecz AWS). Posłami KPN-OP zostali:
1997.
W wyborach parlamentarnych w 1997 partia startowała z list Akcji Wyborczej Solidarność, uzyskując 8 mandatów poselskich i 1 senatorski. Posłami KPN-OP na Sejm III kadencji zostali:
Mandat senatora uzyskał Jerzy Borcz.
1998.
W kwietniu 1998 Rada Krajowa AWS wykluczyła z koalicji KPN-OP i odwołała ze stanowiska wiceprzewodniczącego AWS Adama Słomkę. KPN-OP przystąpiła do nowej koalicji prawicowej – Ruch Patriotyczny Ojczyzna, w ramach której startowała w wyborach samorządowych w 1998. Powołała też własne koło poselskie, które po pewnym czasie przyjęło nazwę KPN-Ojczyzna. Do koła nie przystąpiła Dorota Arciszewska-Mielewczyk, natomiast po niedługim czasie opuściła je Elżbieta Adamska-Wedler.
1999.
23 grudnia 1999 doszło do zmiany nazwy partii, które od tej pory występowało (podobnie jak koło sejmowe) pod nazwą Konfederacja Polski Niepodległej – Ojczyzna.
2000.
28 maja 2000 przewodniczącym KPN-O został Michał Janiszewski. Partia od 12 lipca 2000 do marca 2001 wraz ze Stronnictwem Polska Racja Stanu wchodziła w skład Koalicji dla Polski. W wyborach prezydenckich w 2000 popieranym przez KPN-O kandydatem na urząd Prezydenta RP był szef SPRS Dariusz Grabowski, który otrzymał 89 002 głosy, tj. 0,51%.
10 grudnia 2000, po rozłamie w KPN-Ojczyzna, reaktywowano partię pod nazwą „Konfederacja Polski Niepodległej – Obóz Patriotyczny”, która działała odtąd równolegle z KPN-O. Przewodniczącym KPN-OP został Adam Słomka.
2001.
25 lutego 2001 przewodniczącym KPN-OP został Przemysław Sytek. Przed wyborami parlamentarnymi w 2001 partia weszła w skład koalicyjnego ugrupowania „Konfederacja”, które – wykorzystawszy darmowy czas antenowy – rozwiązało się przed dniem głosowania.
Konfederacja Polski Niepodległej – Ojczyzna w tych samych wyborach (23 września) wystartowała z listy koalicji Alternatywa Ruch Społeczny (która nie weszła do Sejmu), a 11 listopada została rozwiązana. Część jej działaczy (Michał Janiszewski, Tomasz Karwowski, Janina Kraus) weszła w skład nowej partii o nazwie Alternatywa Partia Pracy, a część trafiła do Ligi Polskich Rodzin (np. Ryszard Kędra i Andrzej Zapałowski). Konfederacja Polski Niepodległej – Obóz Patriotyczny funkcjonowała nadal.
2002.
W wyborach samorządowych KPN-OP współtworzyła komitet Konfederacja Ruch Obrony Bezrobotnych RP, który wystawił kandydatów w większości wyborów do sejmików. W skali kraju zdobył on 2,34% głosów. Był to najlepszy wynik spośród komitetów, które nie uzyskały żadnych mandatów. W niektórych okręgach KROB RP przekroczył 4% poparcia.
2004.
W wyborach do Parlamentu Europejskiego w 2004 partia współtworzyła wraz z Ruchem Obrony Bezrobotnych i Krajowym Porozumieniem Emerytów i Rencistów Rzeczypospolitej Polskiej komitet Konfederacja Ruch Obrony Bezrobotnych, który uzyskał 0,61% poparcia (zajmując 13. miejsce).
Ponadto komitet KROB RP wystartował 12 września w wyborach uzupełniających do Senatu. W okręgu rzeszowskim Wanda Merendino zajęła 9. miejsce spośród 11 kandydatów, w okręgu katowickim Elżbieta Postulka zajęła 7. miejsce spośród 9 kandydatów, a w okręgu katowickim Krzysztof Dziwak zajął 11. miejsce spośród 13 kandydatów.
2005.
Przed wyborami parlamentarnymi w 2005 KPN-OP weszła w skład koalicyjnej partii Polska Konfederacja – Godność i Praca, która uzyskała w wyborach do Sejmu 8 353 głosy, tj. 0,07%. Szefem KPN-OP ponownie został Adam Słomka.
2007.
W wyborach parlamentarnych w 2007 KPN-OP wystawiła dwóch kandydatów do Senatu. Lider partii – Adam Słomka – w okręgu katowickim uzyskał 20 020 głosów, zajmując przedostatnie, 9. miejsce. W okręgu piotrkowskim Leopold Żurowski uzyskał 3 763 głosy, zajmując ostatnie, 11. miejsce.
18 grudnia partia została wykreślona z ewidencji partii politycznych (nie złożyła sprawozdania za 2006 rok), jednak ugrupowanie nie zaprzestało działalności.
2009.
Działacze KPN-OP przed wyborami do Parlamentu Europejskiego w 2009 zarejestrowali w okręgu śląskim komitet wyborczy „Kocham Polskę”, jednak komitet przed wyborami wycofał się ze startu. Ponadto w tym samym okręgu dwóch członków KPN-OP (podających się za członków KPN) wystartowało z listy komitetu Naprzód Polsko-Piast, który otrzymał 1537 głosów, zajmując ostatnie, 11. miejsce w okręgu oraz 11. na 12 komitetów w skali kraju. Członkowie KPN-OP uzyskali łącznie 459 głosów – 392 głosy (najwięcej na liście NP-Piast) otrzymał lider listy Krzysztof Fijałkowski (rzecznik KPN-OP), zaś Tomasz Hyła uzyskał 67 głosów (najmniej na liście).
2010.
W wyborach prezydenckich w 2010 KPN-OP poparła Kornela Morawieckiego – kandydata Solidarności Walczącej, a Adam Słomka został pełnomocnikiem wyborczym jego komitetu.
W wyborach samorządowych KPN-OP wspólnie z Solidarnością Walczącą utworzyła komitet wyborczy „Polski Kierunek”, który wystawił w 7 województwach listy do sejmików. Najlepszy wynik komitet uzyskał w województwie dolnośląskim – 0,81%. W skali kraju Polski Kierunek otrzymał 0,12% głosów (25. wynik spośród wszystkich komitetów).
2011.
W wyborach parlamentarnych w 2011 działacze KPN-OP powołali komitet „Konfederacja Godność i Praworządność”, który wystawił 3 kandydatów do Senatu. Adam Słomka w okręgu chorzowskim i Kazimierz Świtoń w okręgu bytomsko-zabrzańskim zajęli ostatnie miejsca, a Elżbieta Postulka w okręgu obejmującym Katowice zajęła 3. miejsce spośród 4 kandydatów.
2013.
Ugrupowanie zaczęło funkcjonować pod nazwą „Konfederacja Polski Niepodległej – Niezłomni”.
2014.
W wyborach samorządowych w 2014 środowisko KPN-Niezłomnych (m.in. Adam Słomka i Kazimierz Świtoń) wystartowało do sejmiku śląskiego w ramach komitetu Oburzeni, który zanotował niewielkie poparcie.
2018.
W wyborach samorządowych w 2018 środowisko KPN-Niezłomnych wystawiło Adama Słomkę na prezydenta Katowic z ramienia komitetu „Konfederacja – Ruch Kontroli Władzy”. Zajął on 5. miejsce spośród 7 kandydatów, a komitet w wyborach do rady miasta uzyskał 0,31% głosów.
2019.
Przed wyborami parlamentarnymi w 2019 KPN-Niezłomni przyłączyli się do komitetu Prawicy Rzeczypospolitej. Po niewystawieniu przez nią list (poza jednym okręgiem) postanowili kontynuować współpracę.

</doc>
<doc id="66561" url="https://pl.wikipedia.org/wiki?curid=66561" title="Puchar Europy w lekkoatletyce">
Puchar Europy w lekkoatletyce

Puchar Europy w lekkoatletyce – zawody lekkoatletyczne odbywające się od 1965 do 2008, początkowo co 2-3 lata, od 1993 co roku. 
Państwa Europy podzielone są na grupy w zależności od poziomu jaki reprezentują. W każdej lidze znajduje się 8 krajów, gdyż taka jest liczba torów na bieżni (w 2006 w Superlidze startowało 9 zespołów). Obecnie są tu następujące ligi: 
Podobnie jak w piłkarskich rozgrywkach ligowych państwa mogą spaść do niższej ligi (2 ostatnie z Superligi) lub awansować wyżej (najlepsze z grup A i B do wyższych lig).
Zawody w każdej z lig trwają 2 dni, dla każdej w innym miejscu. W ciągu tych dwóch odbywa się po 20 konkurencji wśród mężczyzn i wśród kobiet. W każdej konkurencji startuje tylko jeden reprezentant danego kraju. Państwa otrzymują punkty w zależności od pozycji zajętej przez jego reprezentanta (8 pkt za 1. miejsce, 7 pkt za 2., itd. aż do 1 pkt za 8. miejsce; reprezentacja nie otrzymuje punktu w przypadku, gdy zawodnik zostaje zdyskwalifikowany, nie ukończy konkurencji biegowej lub nie zaliczy żadnej próby w konkurencji technicznej; w 2006 dodawano o 1 pkt więcej, bo było 9 drużyn). Puchar zdobywa państwo z największą liczbą punktów zdobytych we wszystkich konkurencjach. Jeżeli dwie, lub więcej reprezentacji zdobyło identyczną liczbę punktów, to o kolejności decyduje liczba zwycięstw (w przypadku kolejnego remisu - liczba drugich miejsc itd.).
29. edycja zawodów (w 2008 roku) była ostatnią rozgrywaną według dotychczasowej formuły. Od 2009 roku Puchar Europy (początkowo również jako Puchar Bruno Zauliego) został zastąpiony drużynowymi mistrzostwami Europy.

</doc>
<doc id="66562" url="https://pl.wikipedia.org/wiki?curid=66562" title="Sztuczne unasienianie">
Sztuczne unasienianie

Sztuczne unasienianie, inseminacja (łac. "inseminatio" od "in" 'w' i "semen" dop. "semenis" 'nasienie') – metoda kontrolowanej prokreacji, polegająca na bezpośrednim wstrzyknięciu pobranej wcześniej od samca spermy do szyjki macicy samicy, bez odbywania bezpośredniego stosunku płciowego.
W przypadku zwierząt jest to powszechnie stosowana metoda rozrodu, która ma zastosowanie u bydła, koni, owiec, kóz, świń, drobiu oraz pszczół. Uznana jest za metodę hodowlaną, przyczyniła się ona do udoskonalenia populacji zwierząt gospodarskich, w szczególności bydła. 
Metoda ta bywa też w szczególnych przypadkach stosowana u ludzi, jako forma sztucznego rozrodu. Najczęstszym wskazaniem do inseminacji są nieprawidłowości dotyczące nasienia. Kiedy liczba, jakość i ruchliwość plemników nie spełniają wymaganych norm, wówczas inseminacja jest rozwiązaniem dającym szansę na zajście w ciążę. Aby inseminacja miała szanse powodzenia, w nasieniu partnera musimy stwierdzić minimum milion prawidłowych plemników w mililitrze. Każdy wynik poniżej miliona kwalifikuje do "in vitro", a szanse na uzyskanie ciąży drogą inseminacji z takim wynikiem są bliskie zeru. 
Jest to możliwość posiadania potomstwa w przypadku niepłodności wynikającej z nieprawidłowej budowy układu rodnego kobiety oraz jako forma prokreacji dla kobiet niechcących lub niemogących odbyć stosunku z mężczyzną.
Etapy sztucznego unasieniania zwierząt hodowlanych:
Zalety sztucznego unasieniania: 

</doc>
<doc id="66565" url="https://pl.wikipedia.org/wiki?curid=66565" title="Bastardyzacja">
Bastardyzacja

Bastardyzacja (ze starofr. "bâtard", ang. "bastardization"), krzyżowanie międzygatunkowe zwierząt – proces polegający na krzyżowaniu osobników należących do różnych, ale blisko ze sobą spokrewnionych gatunków. W wyniku bastardyzacji uzyskuje się mieszańce zwane bastardami. W odniesieniu do roślin używa się określenia hybrydyzacja lub krzyżowanie międzygatunkowe roślin.

</doc>
<doc id="66566" url="https://pl.wikipedia.org/wiki?curid=66566" title="Inseminacja">
Inseminacja



</doc>
<doc id="66567" url="https://pl.wikipedia.org/wiki?curid=66567" title="KPN - Obóz Patriotyczny">
KPN - Obóz Patriotyczny



</doc>
<doc id="66568" url="https://pl.wikipedia.org/wiki?curid=66568" title="KPN-OP">
KPN-OP



</doc>
<doc id="66569" url="https://pl.wikipedia.org/wiki?curid=66569" title="KPN-Ojczyzna">
KPN-Ojczyzna



</doc>
<doc id="66570" url="https://pl.wikipedia.org/wiki?curid=66570" title="KPN-O">
KPN-O



</doc>
<doc id="66571" url="https://pl.wikipedia.org/wiki?curid=66571" title="Hudson (rzeka)">
Hudson (rzeka)

Hudson – rzeka w północno-wschodniej części Stanów Zjednoczonych, w całości płynąca przez teren stanu Nowy Jork, a jej niewielki fragment w dolnej części stanowi granicę ze stanem New Jersey.
Jej długość wynosi 507 km (315 mil), a powierzchnia dorzecza 35 tys. km2. Wypływa z gór Adirondack, w pobliżu Mount Marcy, następnie płynie głębokim obniżeniem przez północne pasma Appalachów i uchodzi do Upper New York Bay (Ocean Atlantycki). 
Dzięki wybudowaniu w XIX wieku trzech kanałów rzeka posiada połączenia z systemem Wielkich Jezior (New York State Barge Canal (Kanał Erie)), Rzeką Świętego Wawrzyńca (Champlain Canal) oraz północną Pensylwanią (Delaware Hudson Canal). Płynie wzdłuż Manhattanu od strony zachodniej. Stanowi ważną drogę wodną, są nad nią położone porty Albany i Nowy Jork. 
Odkrył ją w 1524 roku Giovanni da Verrazzano, ale nazwę otrzymała na cześć Henry’ego Hudsona, który eksplorował ją w 1609 roku i zainspirował kolonizację jej ujścia.

</doc>
<doc id="66572" url="https://pl.wikipedia.org/wiki?curid=66572" title="Lasota (imię)">
Lasota (imię)

Lasota – imię męskie pochodzenia słowiańskiego.
Wywodzi się od słowa "las" i oznacza "tego, który żyje w lesie". Podobne znaczenie ma łacińskie imię Sylwester, dlatego imię Lasota uważane jest często za polskie tłumaczenie tego imienia. Imię Lasota pojawiło się w polskich zapisach już w 1198 roku i miało większy zasięg niż Sylwester (imię notowane w Polsce od 1220 roku), dlatego można sądzić, że imiona te powstały niezależnie od siebie. Imię to stało się podstawą dla nazwiska Lasota. Nazwiska Lasota z kolei nie można mylić z Lassota – które wywodzi się od skandynawskiego Lasstosa i oznacza barkę do transportu drewna.

</doc>
<doc id="66573" url="https://pl.wikipedia.org/wiki?curid=66573" title="Żubroń">
Żubroń

Żubroń – mieszaniec międzygatunkowy żubra oraz bydła domowego. 
Pierwszy okaz został wyhodowany w 1847 przez Polaka, Leopolda Walickiego, w wyniku skrzyżowania byka żubra z krowami bydła domowego. Do 1859 uzyskał on 15 sztuk tych zwierząt, w tym jedynego na świecie płodnego samca w pierwszym pokoleniu. W latach 1905–1928 badania nad żubroniami kontynuowano w instytucie Askania Nowa w Związku Radzieckim – wyhodowano ich 28. W 1953 w płockim ogrodzie zoologicznym urodziły się cztery mieszańce. W 1958 prace podjął Zakład Badań Ssaków PAN w Białowieży i, krzyżując żubra (byka) z krowami rasy polskiej czerwonej i nizinnej czarno-białej, do 1976 uzyskał 71 zwierząt.
Zasadniczym celem stworzenia żubronia było otrzymanie międzygatunkowego bastarda, którego można by hodować na nieużytkach bez potrzeby budowania pomieszczeń gospodarczych. Próby nie przyniosły jednak zadowalających rezultatów, mimo osiągania przez żubronie dobrego przyrostu masy mięśniowej – temperament tych zwierząt nie pozwala na ich hodowlę użytkową. Obecnie w Polsce żyje ich tylko kilka sztuk.
Żubronie charakteryzuje duża masa ciała (samce dochodzą do 1200 kg, samice do 810 kg), siła, szybki wzrost, odporność na choroby i złe warunki klimatyczne. Byk w pierwszym pokoleniu jest zwykle niepłodny; samice dają potomstwo z przedstawicielami obu gatunków wyjściowych.
Nazwa „żubroń” wybrana została z kilkuset propozycji przesłanych przez czytelników w konkursie przeprowadzonym przez czasopismo "Przekrój" w 1969.

</doc>
<doc id="66574" url="https://pl.wikipedia.org/wiki?curid=66574" title="Jubilerstwo">
Jubilerstwo



</doc>
<doc id="66575" url="https://pl.wikipedia.org/wiki?curid=66575" title="Płyta nagrobna biskupa Pawła Legendorfa">
Płyta nagrobna biskupa Pawła Legendorfa

Płyta nagrobna biskupa Pawła Legendorfa
Płytę nagrobną dla biskupa warmińskiego Pawła Legendorfa ufundował biskup Łukasz Watzenrode. Pierwotnie płyta ta znajdowała się w kościele św. Katarzyny w Braniewie. Braniewo w czasie II wojny światowej należało do najbardziej zniszczonych miast na Warmii. Kościół św. Katarzyny miał pozostać trwałą ruiną podobnie jak Zamek Królewski w Warszawie. Płytę nagrobną biskupa Legendorfa udało się zabezpieczyć przez Muzeum Warmii i Mazur w Olsztynie i po konserwacji znalazła godne miejsce na refektarzu w lidzbarskim zamku.
Płyta wykonana była z kamienia gotlandzkiego (po konserwacji w części kamień sztuczny) z elementami metalowymi: sylwetka biskupa, herby i napis w otoku. W centralnej części płyty przedstawiona jest postać leżącego biskupa z głową wspartą na poduszce, trzymającego w prawej dłoni pastorał, a w lewym książkę. Poniżej stóp biskupa jest umieszczony jego herb. W otoku płyty znajduje się łaciński napis: "Monumentum Dni Pauli de Logendorf Episcopi Warmiensis Pie Defuncti Qui Prohibente Vi Armorum Cum Patribus in Ecclesia sua Warmien Minime Collocari Potuit FactumImpensis Dni Luce Succesoris Sui Anno Dni 1494". Na czterech rogach płyty umieszczony jest herb biskupa Watzenrode. Płyta posiada wymiary 290x184 cm, a jej części metalowe przypuszczalnie odlewał Andrzej Grottkau z Gdańska.

</doc>
<doc id="66577" url="https://pl.wikipedia.org/wiki?curid=66577" title="Konfesjonał">
Konfesjonał

Konfesjonał (łac. "confessio, -are" - sprzęt, wyznanie, wyznawać) – mebel kościelny używany przy spowiedzi.
Użycie.
Konfesjonał powinien znajdować się w każdym kościele katolickim. Z reguły ma kształt zabudowanego krzesła z klęcznikami (bardzo często bogato zdobionego), przy którym prezbiter wysłuchuje spowiedzi. Penitent wyznaje swoje grzechy, w miarę możliwości w postawie klęczącej. W prawodawstwie kościelnym zaleca się zamontowanie kraty częściowo rozdzielającej spowiadającego się od spowiednika, by zapewnić obu właściwą intymność (Kan. 964,2).
Konfesjonał wprowadzony został po Soborze Trydenckim (1545–1563).

</doc>
<doc id="66578" url="https://pl.wikipedia.org/wiki?curid=66578" title="Jenisej">
Jenisej

Jenisej (, ewenk. Ионесси, chak. Ким, tuw. Улуг-Хем, ket. Chuk, selk. Пӱӱл Тяас-қолд, nien. Енся’ ям’) – rzeka środkowej Syberii w azjatyckiej części Rosji. Jedna z największych rzek Azji i świata. Płynie z gór Azji Centralnej, generalnie z południa na północ, i uchodzi do Morza Karskiego.
Etymologia.
Powszechnie przyjęta nazwa Jenisej pochodzi od ewenkijskiego słowa Ионесси oznaczającego wielką wodę. Ponadto wśród mieszkańców Syberii popularne jest określenie „Ojczulek Jenisej” (ros. Енисей-батюшка).
Geografia.
Długość Jeniseju od miejsca połączenia Małego i Wielkiego Jeniseju w pobliżu miasta Kyzył wynosi 3487 km, jednak uznając za przedłużenie Wielki Jenisej długość wzrasta do 4092 km, jeżeli Mały – 4287 km, z kolei długość całego szlaku wodnego Ider gol – Selenga – Bajkał – Angara – Jenisej osiąga 5539 km. Zlewnia Jeniseju obejmuje obszar 2,58 mln km² i jest druga w Rosji pod względem wielkości (po zlewni Obu), a siódma na świecie. Zlewnia jest asymetryczna – prawobrzeżna część jest położona średnio 5/6 razy wyżej – ponieważ Jenisej stanowi na środkowym i dolnym biegu naturalną granicę między Niziną Zachodniosyberyjską (część lewobrzeżna) a wyżynnymi i górzystymi obszarami Syberii Wschodniej. Płynąc na północ od Sajanów do Oceanu Arktycznego, wody Jeniseju pokonują wszystkie strefy klimatyczne Syberii, dzięki czemu u brzegów jednej rzeki są w stanie żyć wielbłądy i niedźwiedzie polarne.
Przez pierwsze 188 km Jenisej określany jest mianem Górskiego (ros. Горный Енисей). Meandrując przez Kotlinę Tuwińską, dzieląc się krótkotrwale na odnogi oraz pokonując liczne brody, szerokość rzeki waha się od 100 do 650 m, głębokość od 4 do 12 metrów, zaś na brodach spada nawet do jednego metra. Za miejscowością Szagonar rozpoczyna się zbiornik retencyjny spiętrzony zaporą Sajańsko-Szuszeńskiej Elektrowni Wodnej. Po połączeniu z rzeką Ciemczik, Jenisej skręca z zachodu na północ, by przez 290 km przebijać się przez Kotlinę Minusińską oraz góry Sajanu Zachodniego, w międzyczasie napotykając mniejszą Majnską Elektrownię Wodną. Od ujścia Abakanu rozpoczyna się długi na 360 km Zbiornik Krasnojarski, utworzony na potrzeby Krasnojarskiej Elektrowni Wodnej.
Pomiędzy Krasnojarskiem, a ujściem Angary dolina Jeniseju rozszerza się do 5 km, zaś koryto rzeczne – do 500 m. Jednak niespełna 300 km poniżej Krasnojarska, w miejscu zwanym Progi Kazaczyńskie, rzeka przebija się przez wychodnie twardych skał magmowych. Tu koryto zwęża się do mniej niż 300 m, ograniczone przez wielkie głazy. Pierwszy próg nosi nazwę "Czarna Płyta", drugi - "Modest", od nazwy parostatku, który w końcu XIX w. rozbił się tu i zatonął, trzeci, "Majdan", uchodzi za najmniej groźny. Większość statków i barek korzysta tu z pomocy specjalnego holownika, który holuje je pod prąd korzystając z liny zakotwiczonej powyżej progów.
Charakter rzeki i jej otoczenia zmienia się ok. 60 km niżej, odkąd z prawego (wschodniego) brzegu zasila ją Angara. W miejscu połączenia Angara jest rzeką potężniejszą niż Jenisej: jej przepływ wynosi tu 4186 m³/s, a przepływ Jeniseju 3311 m³/s. Angara prąd ma szybszy i niesie więcej wody, toteż Jenisej, dotąd płynący na północ, pod jej wpływem zbacza ku północnemu zachodowi. Od ujścia Angary uwidocznia się charakterystyczny podział na nizinny lewy brzeg i górzysty prawy: z prawej towarzyszy rzece łańcuch Gór Jenisejskich, sięgających tylko nieco powyżej 1000 m n.p.m., ale miejscami opadających ku wodzie stromymi, gołymi stokami. Jenisej traci górski charakter, rozlewając się na szerokość od 2500 do 5000 m. Od ujścia Podkamiennej Tunguzki góry, już wyraźnie niższe, pojawiają się również na lewym brzegu. Jenisej przebija się tu przez pasmo starych gnejsów i łupków krystalicznych. Rzeka płynie teraz szybciej, pokonując miejscami bystrza i progi skalne, z których największy, Próg Osinowski, jest sporą przeszkodą w żegludze. Dalej nurt rzeki staje się już spokojny. Jenisej płynie tu na wysokości zaledwie 28 m n.p.m., chociaż do morza pozostaje jeszcze blisko 1700 km.
Niżej rzeka przyjmuje kolejny wielki prawy dopływ - Dolną Tunguzkę. Poniżej jej ujścia Jenisej jest szeroki miejscami do 3 km. Dolina jest szeroka na 40 km u ujścia Dolnej Tunguzki do 150 km w Dudince. Koryto coraz częściej rozdziela się, opływając większe i mniejsze wyspy. Na tym odcinku głębokości wahają się 5–8,5 m, poniżej Dudinki wzrastają do 20–25 m.
Poniżej Dudinki też Jenisej znów skręca na zachód, tworząc wielkie zakole. Nurt rozdziela się na odnogi, jednak główna z nich jest tak szeroka, że ze środka nurtu nie widać jej brzegów. Przy silnym wietrze powstają fale, wielkością nie ustępujące morskim.
Za początek ujściowego odcinka uważa się przylądek Sopocznaja Karga, zaś za Ust-Portem rozpoczyna się delta rzeki. Miejsce, w którym kończy się Jenisej a zaczyna Morze Karskie różnie określano w różnych czasach. Do początków XX w. wyznaczano je w rejonie Ust-Portu, gdzie szerokość rzeki wzrasta do 20 km. W latach międzywojennych ustanawiano ujście w miejscu, w którym odnogi Jeniseju opuszczają archipelag Wysp Brechowskich, łącząc się w estuarium osiągające 50-65 km szerokości. W latach 50. przyjmowano za granicę rzeki i morza przewężenie w rejonie miejscowości Woroncowo, w północnej części tego estuarium, przechodzącego tu w Zatokę Jenisejską. Ostatecznie przesunięto ją jeszcze dalej na zachód, po 82°41’ długości geograficznej wschodniej. Miejsce to określili hydrolodzy wskazując, że tu właśnie wody rzeczne mieszają się z morskimi.
Hydrologia.
Jenisej zalicza się do rzek mieszanego zasilania z przewagą śnieżnego – niecałe 50%. Poza tym wody pochodzą z opadów – 36–38%, a także z wód podziemnych – do 16%, choć ze spadkiem wysokości ten odsetek maleje. Rzeka zamarza dopiero na odcinku nizinnym na początku października.
Przepływ u początków Jeniseju w Kyzyle wynosi 1009 m³/s, w rejonie Sajanogorska 1484 m³/s, w Krasnojarskiej Elektrowni Wodnej 2723 m³/s, w rejonie Krasnojarska 2864 m³/s, w pobliżu Jenisejska 7724 m³/s, po połączeniu z Podkamienną Tunguzką 10768 m³/s, w Igarce 18395 m³/s, przy ujściu 19700 m³/s.
Największe dopływy Jeniseju:
Ponadto do Jeniseju uchodzi około 500 mniej lub bardziej znacznych rzek o łącznej długości 300 tys. km.
Urbanizacja.
Miasta położone nad Jenisejem.
Kyzył, Szagonar, Sajanogorsk, Minusińsk, Abakan, Diwnogorsk, Krasnojarsk, Sosnowoborsk, Żeleznogorsk, Lesosibirsk, Jenisejsk, Igarka, Dudinka.
Pozostałe miejscowości.
Czeriomuszki, Majna, Szuszenskoje, Ust-Abakan, Nowosiołowo, Beriozowka, Atamanowo, Kazaczinskoje, Turuchańsk, Kuriejka, Ust-Port, Karaul, Podtiosowo
Znaczenie gospodarcze.
Jenisej jest najważniejszym szlakiem wodnym Kraju Krasnojarskiego, używany m.in. do spławu drewna. Jest żeglowny na długości 3013 km od Sajanogorska do ujścia; na ostatnim odcinku do Igarki mogą kursować statki pełnomorskie. Głównymi portami na Jeniseju są: Abakan, Krasnojarsk, Striełka, Makłakowo, Jenisejsk, Turuchańsk, Igarka, Ust-Port. Na potrzeby transportu między poziomami Krasnojarskiej Elektrowni Wodnej skonstruowano unikalny podnośnik okrętów. Żeglugę śródlądową miał usprawniać wybudowany w XIX wieku Kanał Ob-Jenisejski, jednak obecnie jego znaczenie jest marginalne.
Jenisej jest najzasobniejszą w wodę rzeką syberyjską, dzięki czemu posiada olbrzymi potencjał energetyczny, wykorzystywany przez liczne elektrownie wodne.

</doc>
<doc id="66579" url="https://pl.wikipedia.org/wiki?curid=66579" title="Thomas Johansson">
Thomas Johansson

Thomas Johansson (ur. 24 marca 1975 w Linköping) – szwedzki tenisista, zwycięzca Australian Open 2002 w grze pojedynczej, wicemistrz olimpijski w grze podwójnej z Pekinu (2008), reprezentant w Pucharze Davisa.
Kariera tenisowa.
W gronie tenisistów zawodowych Johansson występował w latach 1994–2009.
Pierwsze zwycięstwo turniejowe rangi ATP World Tour odniósł w 1997 roku, wygrywając turniej halowy w Kopenhadze; tydzień później powtórzył sukces, triumfując w Petersburgu. Rok później osiągnął dwa finały, w Rotterdamie (porażka w finale z Janem Siemerinkiem) i Sztokholmie (porażka z Toddem Martinem). W 1999 roku wygrał rozgrywki rangi ATP Masters Series w Montrealu, a w 2000 roku w Sztokholmie. W sezonie 2001 ponownie wygrał dwa turnieje tydzień po tygodniu (oba na nawierzchni trawiastej), najpierw w Halle, a potem w Nottingham.
Największy sukces w karierze Szwed odniósł w styczniu 2002 roku, wygrywając wielkoszlemowy Australian Open. Johansson pokonał w drodze po tytuł m.in. Czecha Jiříego Nováka, a w finale okazał się lepszy od Rosjanina Marata Safina. Sukces w Australii pozwolił mu m.in. na udział w turnieju Tennis Masters Cup w Szanghaju w listopadzie 2002 roku (był rezerwowym i zastąpił w jednym meczu Andre Agassiego). Zanotował także znaczący awans w rankingach światowych, w czerwcu 2002 był notowany na pozycji nr 7. na świecie; w klasyfikacji "ATP Race", obejmującej wyniki tylko z bieżącego roku, zaraz po Australian Open 2002 wyszedł na krótko na pozycję lidera (28 stycznia 2002).
Rok 2003 był głównie okresem w karierze Johanssona, kiedy leczył kontuzje; w 2004 roku zwyciężył ponownie w Sztokholmie, wygrywając w finale z Andre Agassim. Ponadto doszedł do finału w Nottingham (przegrana z Paradornem Srichaphanem). W lipcu 2005 roku, po dotarciu do półfinału wielkoszlemowego Wimbledonu, powrócił do czołowej dziesiątki rankingu światowego. W październiku t.r. wygrał po raz kolejny halowy turniej w Petersburgu, pokonując w finale Niemca Nicolasa Kiefera. W sezonie 2006 osiągnął finał w Petersburgu (porażka z Mario Ančiciem), a w 2007 roku w Sztokholmie (porażka z Ivo Karloviciem).
W grze podwójnej jest mistrzem rozgrywek z roku 2006 w Båstad. Partnerując Jonasowi Björkmanowi pokonał w finale debel Christopher Kas-Oliver Marach. Podczas igrzysk olimpijskich w Pekinie (2008) wywalczył razem z Simonem Aspelinem srebrny medal, przegrywając meczu o złoto z parą Roger Federer–Stanislas Wawrinka.
W roku 1998 zadebiutował w reprezentacji Szwecji w Pucharze Davisa, podczas meczu półfinałowego z reprezentacją Hiszpanii; przyczynił się tym samym do końcowego zwycięstwa Szwecji t.r, chociaż w meczu finałowym przeciwko Włochom nie wystąpił. Łącznie w tych rozgrywkach zagrał w 34 meczach – 18 wygrał i 16 przegrał.
W sezonie 2008 był w składzie reprezentacji Szwecji, która wygrała drużynowy puchar świata. W finale Szwedzi pokonali zespół Rosji 2:1. Johansson wystąpił w 4 meczach singlowych (2 wygrał i 2 przegrał) oraz 1 zwycięskim pojedynku deblowym.

</doc>
<doc id="66580" url="https://pl.wikipedia.org/wiki?curid=66580" title="Funkcja Riemanna">
Funkcja Riemanna

Funkcja Riemanna – funkcja rzeczywista zdefiniowana wzorem:
W szczególności, formula_2 dla wszystkich argumentów formula_3 całkowitych, ponieważ dla każdej liczby całkowitej "x" nieskracalną postacią ułamka formula_4 jest formula_5
Nazwa pochodzi od nazwiska Bernharda Riemanna, jednak w literaturze posiada wiele nazw.

</doc>
<doc id="66581" url="https://pl.wikipedia.org/wiki?curid=66581" title="Puchar interkontynentalny w lekkoatletyce">
Puchar interkontynentalny w lekkoatletyce

Puchar interkontynentalny w lekkoatletyce (ang. "IAAF Continental Cup") – zawody lekkoatletyczne organizowane od 2010 roku w interwale czteroletnim przez Międzynarodowe Stowarzyszenie Federacji Lekkoatletycznych. Impreza jest bezpośrednią kontynuację rozgrywanego od 1977 "Pucharu świata w lekkoatletyce".
Puchar świata 1977 - 2006.
Puchar świata rozgrywany był od 1977 roku, początkowo nieregularnie (co 2, 3 lub 4 lata). Od edycji pucharu świata w roku 1994 aż do ostatniej edycji zawodów impreza odbywała się w cyklu 4 letnim zawsze w dwa lata po letnich igrzyskach olimpijskich. Wśród celów rozgrywania pucharu świata IAAF podawał m.in. popularyzację lekkoatletyki na świecie oraz pogłębienie solidarności i przyjaźni między sportowcami z całego świata.
Zasady.
W zawodach pucharu świata uczestniczyli przedstawiciele:
Reprezentanci państw występujących w zawodach nie mogli wchodzić w skład reprezentacji swoich kontynentów. W każdej konkurencji występował tylko jeden, zazwyczaj najlepszy, reprezentant kraju lub regionu, wybrany wcześniej przez federację narodową bądź regionalną. Miejsce zajęta przez poszczególnych zawodników były punktowane od najlepszego do najgorszego. Ogólna suma punktów po wszystkich konkurencjach wskazywała zwycięską drużynę. Prowadzona była osobna klasyfikacja dla kobiet i dla mężczyzn.
Edycje.
W latach 1977 - 2006 rozegrano dziesięć edycji Pucharu Świata.
Puchar interkontynentalny 2010 -.
Zasady.
W pucharze interkontynentalnym startować będą 4 drużyny: Afryka, Ameryka, Azja wraz z Oceanią oraz Europa. Każdy z tych zespołów wystawi do konkurencji 2 zawodników. Wyjątkiem będą bieg na 1500 m, 3000 m, 5000 m oraz 3000 m z przeszkodami - tutaj każda reprezentacja będzie miał 3 reprezentantów jednak do punktacji zostanie zaliczona tylko najlepsza dwójka. Wprowadzona zostanie wspólna punktacja - łączna dla pań i panów.
Edycje.
Pierwsza edycja pucharu kontynentalnego odbyła się we wrześniu 2010 roku w Splicie.

</doc>
<doc id="66583" url="https://pl.wikipedia.org/wiki?curid=66583" title="Byk Farnezyjski">
Byk Farnezyjski

Byk Farnezyjski, Byk Farnese – marmurowa grupa rzeźbiarska (o wysokości 3,70 m), przedstawiająca mitologiczną scenę ukarania tebańskiej królowej Dirke przez przywiązanie jej do rogów byka. Dokonali tego Amfion i Zetos.
Dzieło to pochodzi z III wieku n.e. i jest rzymską kopią niezachowanej greckiej rzeźby z brązu z około 100 p.n.e. dłuta mistrzów szkoły rodyjskiej, braci Apolloniosa i Tauriskosa z Tralles.
Kompozycja kopii została zmieniona w stosunku do oryginału przez dodanie postaci pasterza oraz Antiope. Cała scena została skomponowana na kształt piramidy, a przedstawiany obraz jest pełen dynamiki i patosu.
Rzeźba została odkryta w 1546 lub w 1547 w rzymskich termach cesarza Karakalli. Do końca XVIII wieku znajdowała się w Palazzo Farnese (stąd nazwa) w Rzymie. Obecnie jest w Narodowym Muzeum Archeologicznym w Neapolu.

</doc>
<doc id="66584" url="https://pl.wikipedia.org/wiki?curid=66584" title="Jean d'Alembert">
Jean d'Alembert



</doc>
<doc id="66587" url="https://pl.wikipedia.org/wiki?curid=66587" title="CPH">
CPH



</doc>
<doc id="66588" url="https://pl.wikipedia.org/wiki?curid=66588" title="Modulacja fazy">
Modulacja fazy

Modulacja fazy (ang. "Phase Modulation", PM) – kodowanie informacji w fali nośnej przez zmianę jej chwilowej fazy, w zależności od sygnału wejściowego.
Modulacja fazy jest rzadko używana w systemach analogowych, gdyż modulacja częstotliwości (FM) pozwala na zastosowanie prostszych modulatorów i demodulatorów sygnału. Sygnał modulowany fazowo można przekształcić na sygnał modulowany częstotliwościowo i w ten sposób dokonuje się zazwyczaj demodulacji PM. Modulacja fazy jest natomiast szeroko stosowana w transmisji cyfrowej i nosi nazwę kluczowania fazy (PSK).
Teoria.
Sygnał modulujący o amplitudzie "M", częstości formula_1 i fazie początkowej formula_2 określony jest wzorem:
a falę nośną, która jest modulowana opisuje wzór:
Modulowany przebieg określony jest wzorem:
gdzie poprzez formula_6 oznaczona jest modulująca faza.

</doc>
<doc id="66590" url="https://pl.wikipedia.org/wiki?curid=66590" title="Myrtilos">
Myrtilos

Myrtilos (grc. Μύρτίλος) – w mitologii greckiej syn Hermesa, woźnica Ojnomaosa, króla Pisy w Elidzie.
Myrtilos był synem Hermesa zrodzonym z Danaidy Featusy bądź też Klymene.
Myrtilos został woźnicą Ojnomaosa, króla Pisy w Elidzie, ojca królewny Hippodamei, Była to piękna kobieta o złotych włosach. Myrtilos od dawna ją kochał. Królewna nie mogła jednak wyjść za mąż, nie tylko za niego, ale w ogóle – z woli swego ojca. Różnie przyczyny podają różne wersje mitu. Wedle jednej wersji monarcha usłyszał kiedyś przepowiednię, że śmierć przyjdzie nań z ręki zięcia. Powodem mogło być również to, że Ojnomaos pożądał jej kazirodczo, co spotkało się z oporem córki. W każdym razie starał się uniemożliwić córce wstąpienie w związek małżeński. Pretendent musiał wygrać z władcą wyścig na rydwany. Metę ustanowiono na Przesmyku Korynckim, w Koryncie tam, gdzie znajdował się ołtarz Posejdona. Zalotnik brał Hippodameję na swój rydwan i uciekał. Piękna dziewczyna rozpraszała zalotnika w jego rydwanie, a ponadto obciążała ona dodatkowo rydwan Jeśliby pretendent dojechał Przesmyku Korynckiego niedogoniony, mógł poślubić królewnę. Jeśli jednak król go dogoni, zabije go przez obcięcie głowy. 12 głów wisiało nad bramą do zamku Ojnomaosa, gdy wyzwanie podjął Pelops, syn Tantala, Zeusowego syna władającego niegdyś Sipylos w Azji Mniejszej.
Tym razem sytuacja była inna, bo sama Hippodameja zakochała się w młodzieńcu wielkiej urody. Postanowiła działać. Poprosiła o pomoc Myrtilosa, wykorzystując jego uczucie. Możliwe, że Pelops albo i sama Hippodameja za pomoc obiecali mu jedną noc z królewną. Myrtilos majstrował przy kołach rydwanu Ojnomaosa. Jedna z wersji mówi, iż je wyjął po prostu, inna zaś podaje, że zatyczki z brązu zamienił na woskowe, co opisuje Ferekydes z Aten. Możliwe też, że zmienił w ten sposób osie kół. Rozpoczęto wyścig. W jego trakcie wosk stopił się i koła rydwanu króla odpadły. Monarcha stracił życie, przeklinając zdradę Myrtilosa.
Pelops wraz z żoną i Myrtilosem jechał rydwanem. Gdy Hippodameja poskarżyła się na spierzchnięte usta, mąż poszedł szukać wody, by dać jej pić. Wtedy to Myrtilos próbował ją zniewolić. Inna wersja mówi, że nie było próby zgwałcenia, że to sama Hippodameja uwodziła Myrtilosa, który odrzucił jej zaloty, a następnie oskarżyła go przed Pelopsem. Po powrocie Pelopsa Hippodameja powiedziała mu o próbie zgwałcenia, a ten zrzucił woźnicę z Gerajstosu do morza, które odtąd jest zwane Mirtejskim. Wedle innej wersji Pelops zrzucił Myrtilosa do morza podstępem, nie zgadzając się, by współżył on z Hipodameją, co mu wcześniej obiecywał. W chwili śmierci Myrtilos przeklął Pelopsa, Hippodameję, ich dzieci i wszystkich potomków.
Na tym jednak historia Myrtilosa się nie kończy. Po jego śmierci Hermes umieścił Myrtilosa na nieboskłonie, tworząc w ten sposób gwiazdozbiór Woźnicy.

</doc>
<doc id="66591" url="https://pl.wikipedia.org/wiki?curid=66591" title="Ojnomaos">
Ojnomaos

Ojnomaos (gr.m Oinómaos, łac. Oenomaus) – w mitologii greckiej król Pisy w Elidzie.
Ojcem Ojnomaosa był syn Zeusa, Ares, choć podawano tu i Hyperochosa. Co do matki zdania są rozmaite, mówię się o Harpinnie lub Eurytoe (w obu przypadkach mając na myśli córkę bóstwa rzecznego Asoposa) albo i Sterope, będącej jedną z Plejad.
Nie ma natomiast zgody co do żony władcy. Wymieniane są imiona Sterope, Eurytoe, Euarete.
Ojnomaos był królem Pisy w Elidzie, leżącej niedaleko Olimpii.
Król ten znany jest ze swej córki Hippodamei, pięknej dziewczyny o złotych włosach. Jednakże monarcha usłyszał kiedyś przepowiednię, że śmierć przyjdzie nań z ręki zięcia. Co więcej, Ojnomaos sam pożądał swej córki, co stanowiłoby kazirodztwo i spotkało się z jej oporem. Odrzucony Ojnomaos starał się uniemożliwić córce wstąpienie w związek małżeński. Pretendent do ręki królewny musiał wygrać z władcą wyścig na rydwany. Metę ustanowiono na Przesmyku Korynckim, w Koryncie tam, gdzie znajdował się ołtarz Posejdona. Zalotnik brał Hippodameję na swój rydwan i uciekał. Jeśliby dojechał Przesmyku Korynckiego niedogoniony, mógłby wtedy poślubić dziewczynę. Jeśli jednak król go dogoni, zalotnik umrze. Władca mówił otwarcie, że jeśli ktoś z nim przegra, to utnie mu głowę. Podstęp Ojnomaosa polegał po pierwsze na tym, że zalotnika rozpraszała piękna dziewczyna w jego rydwanie, a ponadto obciążała ona dodatkowo rydwan. Co więcej, Ojnomaos otrzymał od Aresa nadzwyczajne , boskie konie, których prześcignąć nie mógł żaden zwykły koń, i oręż. To gwarantowało mu zwycięstwo. Dawał więc nawet swym przeciwnikom fory, modląc się i składając ofiary, dokładniej mówiąc dawał Zeusowi barana, gdy ruszali, dopiero potem wsiadając na rydwan, doganiał nieszczęsnego zalotnika, któremu obcinał głowę, którą następnie przybijał nad drzwiami swego domostwa albo i rzucał pod drzwi, pragnąc w ten sposób wysłać czytelny sygnał do następnych konkurentów. Ojnomaos zgładził w ten właśnie sposób 12 pretendentów. Imiona ich są następujące: Mermnos, Hippotoos, Eurylochos, Automedont, Pelops (pochodzący z Opuntu, niebędący synem Tantala z Sipylos), Akarnan, Eurymachos, Lasjos, Chalkon, Trikoronos, Alkatoos (syn Portaona), Aristomachos, Krotalos.
O pragnieniu małżeństwa z córką Ojmaosa mówił głośno Polidektes z Serifos, do walki z królem stanął jednak w końcu Pelops, pochodzący od Tantala z Sipylos. Chłopak był nie tylko ulubieńcem Posejdona, obdarowanym przezeń skrzydlatymi rumakami i rydwanem, który potrafił sunąć po wodzie bez zamoczenia się, ale dzięki swej wielkiej urodzie wzbudził miłość w córce Ojnomaosa. Córka zdradziła swego ojca. Poprosiła o pomoc woźnicę królewskiego, pochodzącego od Hermesa Myrtilosa, który również był w niej zakochany, i to od dawna. Był w związku z tym gotów dla niej do poświęceń. Możliwe też, że Pelops albo i sama Hippodameja za pomoc obiecali mu jedną noc z królewną. Myrtilos majstrował przy zatyczkach kół rydwanu Ojnomaosa. Jedna z wersji mówi, iż je po prostu wyjął (wedle Parandowskiego jeden ćwiek z tylnego koła), inna zaś podaje, że zatyczki z brązu zamienił na woskowe, co opisuje Ferekydes z Aten. Jeszcze inna nie mówi o zatyczkach, działanie Myrtilosa upatrując w przyczynieniu się do pęknięcia osi wozu Ojnomaosa. Rozpoczęto wyścig. W jego trakcie wosk stopił się i koła rydwanu króla odpadły. Monarcha stracił życie, wypadając z rydwanu i ponosząc śmierć na miejscu bądź też wleczony za końmi, zaplątany w lejce, bądź też poniósł śmierć bezpośrednio z ręki Pelopsa. Umierał, przeklinając zdradę Myrtilosa.
Jego następcą na tronie Pisy został sprawca jego śmierci, jego zięć Pelops.

</doc>
<doc id="66592" url="https://pl.wikipedia.org/wiki?curid=66592" title="Maksiks">
Maksiks



</doc>
<doc id="66594" url="https://pl.wikipedia.org/wiki?curid=66594" title="Morganit">
Morganit

Morganit – minerał, odmiana berylu. Odkryty w 1911 r. w okręgu San Diego w Kalifornii (USA).
Nazwa pochodzi od nazwiska J.P. Morgana (1837–1913) – bankiera, finansisty i kolekcjonera minerałów.
Charakterystyka.
Właściwości.
Morganit to różowa, ciemnoróżowa, przezroczysta odmiana berylu; zabarwiona domieszkami cezu, litu, rubidu, manganu.
Możliwe inkluzje – wrostki zwykle jedno- lub dwufazowe, a także liczne wrostki biotytu, muskowitu, pirytu i rutylu (efekt kociego oka).
Występowanie.
Jest spotykany w pegmatytach, i w skałach okruchowych. Bywa znajdowany w łupkach biotytowych i utworach hydrotermalnych. Współwystępuje z turmalinem.
Miejsca występowania: Brazylia – Cruzeiro, Alto do Gis, USA – Kalifornia, Utah, Maine, Rosja – Ural, Republika Malgaska – Anjanabonoina, Tsilazina (rekordowe okazy osiągają masę ok. 5 kg). Także: Mozambik, Zimbabwe, Kazachstan, Pakistan, Afganistan, Chiny, Włochy.

</doc>
<doc id="66595" url="https://pl.wikipedia.org/wiki?curid=66595" title="Tiestes">
Tiestes

Tiestes (Tyestes, Thyestes) – król Myken w mitologii greckiej. Był synem Pelopsa i Hippodamei oraz bliźniaczym bratem Atreusa. Jego synem był Ajgistos.
Obaj bracia za namową matki zabili swojego przyrodniego brata Chrysipposa, a potem zbiegli na dwór króla Myken, Stenelosa, który pozwolił im rządzić w Midei. Tiestes związał się z córką dowódcy straży zamkowej, Lydią, z którą spłodził dwie pary bliźniąt: Aglaosa i Pelopię oraz Kallileona i Orchomenosa. Po śmierci Stenelosa królem Myken został jego syn Eurysteus, gdy ten jednak zginął w walce, zgodnie z wolą Stenelosa rządy miał objąć jeden z braci. Zgromadzenie ludu mykeńskiego obrało na nowego króla Atreusa, natomiast Tiestes został skazany na dożywotnie wygnanie, gdyż podstępnie ukradł bratu złote runo, wykorzystując do tego żonę Atreusa, Aerope, która była jego kochanką. Mściwy brat nie mógł znieść tej podwójnej zniewagi i wysłał za Tiestesem zabójcę Plejstenesa, jednak zamach nie powiódł się i morderca zginął.
Podstępnie więc zwabił Tiestesa, który znalazł schronienie wraz z rodziną w Tesprotii, do Myken i na uczcie podał mu do zjedzenia ciała jego trzech synów, a następnie kazał wnieść na tacy trzy głowy zamordowanych. Rozgniewani bogowie zesłali na całą Argolidę suszę, która wyniszczała plony i dziesiątkowała ludzi. Atreus zmuszony był wyruszyć na poszukiwanie brata, gdyż wyrocznia delficka orzekła, że susza minie jedynie wtedy, gdy Tiestes wróci do Myken. W dwunastym roku suszy synowie Atreusa znaleźli Tiestesa w Delfach, gdzie pojmali go i uprowadzili. W Mykenach Tiestes odnalazł córkę Pelopię, która została żoną swego stryja Atreusa. Syn zaś, którego Atreus uznał za swoje dziecko, w rzeczywistości okazał się synem Tiestesa. Ojciec Pelopii spotkał kiedyś kapłankę i, niemogąc oprzeć się jej urodzie, zgwałcił ją. Z kazirodczego związku narodził się Ajgistos. Pelopia popełniła samobójstwo. Ajgistos zaś za namową Tiestesa zabił Atreusa i oddał swojemu ojcu tron Myken.

</doc>
<doc id="66603" url="https://pl.wikipedia.org/wiki?curid=66603" title="Kryterium Cauchy’ego">
Kryterium Cauchy’ego

Kryterium Cauchy’ego (nazywane także kryterium pierwiastkowym Cauchy’ego dla odróżnienia od kryterium całkowego Cauchy’ego) – kryterium zbieżności szeregów liczbowych o wyrazach nieujemnych, udowodnione przez Cauchy’ego w podręczniku "Cours d’Analyse de l’École Royale Polytechnique; I.re Partie. Analyse algébrique" z 1821.
Kryterium.
Niech dany będzie szereg liczbowy
o wyrazach nieujemnych.
to szereg jest zbieżny.
to szereg jest rozbieżny.
Wersja graniczna kryterium.
Często używana jest też następująca, formalnie słabsza, wersja kryterium. Jeżeli istnieje granica
to
Dowód.
W przypadku, gdy
istnieją takie liczby formula_7 i formula_8 że
dla każdego formula_10 To oznacza, że dla formula_11 zachodzi nierówność
czyli
co dowodzi zbieżności bezwzględnej szeregu .
W przypadku, gdy
istnieje taka liczba formula_15 że dla formula_11 zachodzi nierówność
a więc spełniona jest także nierówność
Oznacza to, że szereg jest rozbieżny, bo nie spełnia warunku koniecznego zbieżności.
Przykład zastosowania.
Rozważmy szereg
Wówczas
Zatem na mocy kryterium Cauchy’ego szereg jest zbieżny.
Przypadek, w którym kryterium nie rozstrzyga o zbieżności.
Kryterium Cauchy’ego nie pozwala rozstrzygnąć czy szereg jest zbieżny, gdy
Aby to zilustrować, rozważmy ciągi ("a""n"), ("b""n"), gdzie
Wówczas
(korzystamy z faktu, że formula_23). Jednak jest rozbieżny jako szereg harmoniczny, a formula_24 jest zbieżny (zob. problem bazylejski).
Porównanie z kryterium d’Alemberta.
Kryterium Cauchy’ego jest silniejsze niż kryterium d’Alemberta, tzn. jeśli szereg o wyrazach dodatnich spełnia jeden z warunków kryterium d’Alemberta, to spełnia też warunek kryterium Cauchy’ego; przeciwna implikacja nie zachodzi. Istotnie, załóżmy, że szereg spełnia pierwszy z warunków z kryterium d’Alemberta, tzn.
Wówczas istnieją liczba formula_26 oraz formula_27 taka, że
dla dowolnego formula_29 Wówczas formula_30 dla każdego formula_29 Zatem
Twierdzenia tego nie da się odwrócić, co ilustruje następujący przykład.
Niech dany będzie szereg
Wówczas ogólny wyraz tego szeregu jest postaci
Zauważmy, że
oraz
Zatem na mocy kryterium Cauchy’ego szereg jest zbieżny. Z drugiej strony
co pokazuje, że szereg nie spełnia warunku z kryterium d’Alemberta.

</doc>
<doc id="66606" url="https://pl.wikipedia.org/wiki?curid=66606" title="Kryterium d’Alemberta">
Kryterium d’Alemberta

Kryterium d’Alemberta (także kryterium ilorazowe d’Alemberta) – jedno z podstawowych kryteriów zbieżności szeregów o wyrazach dodatnich udowodnione przez d’Alemberta.
Kryterium.
Niech dany będzie szereg liczbowy
o wyrazach dodatnich oraz niech
Wersja graniczna kryterium.
Często używana jest też następująca, formalnie słabsza, wersja kryterium. Jeżeli istnieje granica
to
Przypadek, w którym kryterium nie rozstrzyga.
Kryterium nie przesądza o zbieżności lub rozbieżności szeregu w przypadku, gdy
Istotnie, rozważmy ciągi
Wówczas
Jednak szereg jest rozbieżny jako szereg harmoniczny, a drugi z szeregów jest zbieżny (zob. problem bazylejski).
Dowód.
Załóżmy, że dla dostatecznie dużych formula_2 oraz pewnego formula_3 spełniona jest nierówność
Stąd
dla każdego formula_17 Oznacza to, że dla każdego formula_18 spełniona jest nierówność
Szereg
jest zbieżny jako szereg geometryczny o ilorazie formula_21 Ponadto, majoryzuje on szereg
Na mocy kryterium porównawczego szereg jest zatem zbieżny.
W przypadku gdy istnieje taka liczba formula_23 że nierówność
zachodzi dla wszystkich formula_25 szereg nie spełnia warunku koniecznego zbieżności, tj. ciąg formula_26 nie jest zbieżny do 0. W szczególności, szereg jest rozbieżny.

</doc>
<doc id="66607" url="https://pl.wikipedia.org/wiki?curid=66607" title="Statek Kosmiczny 1">
Statek Kosmiczny 1



</doc>
<doc id="66608" url="https://pl.wikipedia.org/wiki?curid=66608" title="Statek Kosmiczny Jeden">
Statek Kosmiczny Jeden



</doc>
<doc id="66609" url="https://pl.wikipedia.org/wiki?curid=66609" title="Hamilton (miasto w Kanadzie)">
Hamilton (miasto w Kanadzie)



</doc>
<doc id="66610" url="https://pl.wikipedia.org/wiki?curid=66610" title="Kryterium porównawcze (dla szeregów nieujemnych)">
Kryterium porównawcze (dla szeregów nieujemnych)



</doc>
<doc id="66611" url="https://pl.wikipedia.org/wiki?curid=66611" title="Kryterium porównawcze (dla szeregów o wyrazach nieujemnych)">
Kryterium porównawcze (dla szeregów o wyrazach nieujemnych)



</doc>
<doc id="66612" url="https://pl.wikipedia.org/wiki?curid=66612" title="Morze Karskie">
Morze Karskie

Morze Karskie (ros. Карское море, "Karskoje morie") – część Oceanu Arktycznego, morze szelfowe u północnych wybrzeży Azji, między wyspami Nowej Ziemi i archipelagami Ziemi Franciszka Józefa i Ziemi Północnej.
Przez morze wiedzie „Północna Droga Morska”, która stanowi część Przejścia Północno-Wschodniego z Oceanu Atlantyckiego na Ocean Spokojny. Szlak zyskał na znaczeniu po odkryciu dużych złóż ropy naftowej i gazu ziemnego w rejonie rzek Ob i Jenisej.
Morze Karskie postaje skute lodem przez dziewięć miesięcy w roku, przez co przez wieki jawiło się Europejczykom jako nieżeglowne. Przebył je w 1878 roku Adolf Erik Nordenskiöld (1832–1901), który jako pierwszy pokonał Przejście Północno-Wschodnie w latach 1878–1879.
W okresie od lat 60. XX. do początku lat 90. XX w. najpierw Związek Socjalistycznych Republik Radzieckich, a po jego upadku Rosja regularnie deponowały w morzu odpady promieniotwórcze. Obecnie (2021) Rosja planuje wydobycie najbardziej radioaktywnych materiałów.
Nazwa.
Morze Karskie wywodzi swoją nazwę od rzeki Kary (tłum. „czarnej rzeki”), która do niego uchodzi.
Geografia.
Morze Karskie to część Oceanu Arktycznego u północnych wybrzeży zachodniej Syberii między wyspami Nowej Ziemi na zachodzie, Ziemią Franciszka Józefa na północnym zachodzie i Ziemią Północną na wschodzie. Powstało w wyniku deglacjacji pod koniec plejstocenu.
Od zachodu łączy się z Morzem Barentsa za pośrednictwem kilku cieśnin: Karskie Wrota, Jugorski Szar i Matoczkin Szar. Od wschodu z Morzem Łaptiewów głównie przez cieśniny: Wilkickiego, Szokalskiego i Armii Czerwonej. Od północy akwen otwiera się na pokryte lodem wody Oceanu Arktycznego.
Do morza uchodzą duże syberyjskie rzeki: Jenisej, Ob, Piasina, Pur i Taz. Jego największe zatoki to: Zatoka Obska, Zatoka Jenisejska i Zatoka Gydańska.
Na morzu znajduje się wiele wysp, przede wszystkim w części północnej, o zróżnicowanej genezie i krajobrazie, niektóre pozostają w całości pokryte lodem. Największym archipelagiem jest Archipelag Nordenskiölda, m.in. z Wyspą Wilkickiego. Ponadto na pełnym morzu znajdują się kolejne archipelagi – Wyspy Instytutu Arktycznego i Wyspy Izwiestii CIK – oraz wiele samotnych wysp (m.in. Wyspa Uszakowa, Wyspa Wize). U wybrzeży leżą duże, nizinne wyspy, oddzielone od lądu wąskimi cieśninami, m.in. Wyspa Biała, Olenij i Wyspa Sibiriakowa.
Morza Karskie zajmuje powierzchnię ok. 883 tys. km² – akwen rozciąga się na przestrzeni 1450 km o szerokości 700 km. Leży na Szelfie Syberyjskim, przez co jego 40% ma głębokość nie większą niż 50 m, a jedynie 2% osiąga 500 m głębię. Na północy szelf przecinają dwie głębokie rynny – Rynna Świętej Anny wzdłuż wschodniego wybrzeża Ziemi Franciszka Józefa, której głębokość sięga 620 m i Rynna Woronina wzdłuż Ziemi Północnej o głębokości do 450 m. Na wschód od Nowej Ziemi biegnie płytsza rynna o głębokości 200–400 m.
Średnia głębokość Morza Karskiego to 111 m, natomiast jego głębokość maksymalna sięga 620 m (Rynna Świętej Anny). Morze jest płytsze od akwenów z nim sąsiadujących.
Zasolenie waha się między 8,0 a 33,5‰ – 8–12‰ w pobliżu ujść rzek Ob i Jenisej; 33‰ przy Ziemi Franciszka Józefa.
Klimat.
Morze Karskie pozostaje skute lodem przez 9 miesięcy w roku W północnych regionach lód powstaje we wrześniu, a na południu w październiku, utrzymując się do maja. W zimie pokryte jest lodem stałym, a latem lodem pływającym.
Średnia temperatura powietrza w styczniu wynosi od –28 °C do –20 °C, a minimalna to –46 °C. Temperatura wód powierzchniowych zimą dochodzi do –1,8 °C. W okresie tym występują częste wichury i burze śnieżne.
W lipcu średnia temperatury powietrza waha się od –1 °C do 6 °C, a maksymalna to 16 °C. Lato przynosi śnieg, nawałnice i mgły. W okresie tym temperatura wód powierzchniowych podnosi się do 2 °C na północy i 6 °C w południowo-zachodniej części.
Flora i fauna.
Morze jest obfite w ryby, m.in. występują tu ogromne zasoby siejowatych (np. muksun i nelma). Akwen jest głównym siedliskiem foki – nerpy obrączkowanej. Ponadto żyje tu fokowąs brodaty (żywiący się skorupiakami), mors arktyczny (rzadki) i białucha arktyczna (przypływająca z Morza Barentsa w poszukiwaniu pokarmu – sajki). Spotykany jest niedźwiedź polarny.
Historia.
Europejska eksploracja Morza Karskiego związana jest z historią poszukiwań Przejścia Północno-Wschodniego z Oceanu Atlantyckiego na Ocean Spokojny. Poszukiwania te organizowane były początkowo przede wszystkim przez Anglię i Holandię.
Pierwsze wyprawy angielskie finansowała Kompania Moskiewska (ang. "Muscovy Company") kierowana przez Sebastiana Cabota (1472–1557). Na jej zlecenie, wyruszył m.in. Stephen Borough (1525–1584), który w 1556 roku zamierzał dotrzeć do ujścia rzeki Ob, jednak został zatrzymany przez masy lodu przy wejściu na Morze Karskie. Jego raport o niezwykle trudnych warunkach klimatycznych spowodował brak zainteresowania kierunkiem północno-wschodnim przez 25 lat.
Kolejna wyprawa została zorganizowana w 1580 roku, kiedy szlakiem Borough’a wysłano dwa statki pod dowództwem Arthura Peta i Charles’a Jackmana. Pet znalazł cieśninę oddzielającą odkrytą przez Borough’a wyspę Wajgacz od stałego lądu – Jugorski Szar, lecz z uwagi na niesprzyjające warunki musiał zawrócić. Statek Jackmana zaginął wraz z całą załogą.
Konkurujący z angielskimi kupcy holenderscy założyli w 1556 roku własną kompanię handlową, a ich głównym agentem został Olivier Brunel (1552–1585), który w tym samym roku popłynął na północny wschód w poszukiwaniu drogi do Chin. Brunel najprawdopodobniej jako pierwszy Europejczyk z zachodu dotarł w 1576 roku drogą lądową do rzeki Ob. W 1584 roku zorganizował ekspedycję w poszukiwaniu drogi do Chin, przeprawił się na Morze Karskie, po czym zmuszony do odwrotu napotkał trudności i został uratowany przez Pomorców. Następnie widziano go na rzece Peczorze, a dalej słuch o nim zaginął.
W 1594 roku wyruszyła kolejna wyprawa holenderska złożona z trzech statków pod dowództwem Willema Barentsa (1550–1597), Cornelisa Naya i Branta Ysbrantszoona. Barents dotarł do Nowej Ziemi, jednak jej opłynięcie od północy uniemożliwiały masy lodu, co zmusiło go do odwrotu na południe ku wyspie Wajgacz. Nay i Ysbrantszoon dopłynęli do Jugorskiego Szaru w sierpniu, gdzie napotkali Nieńców, którzy poinformowali ich od rozległym morzu na wschodzie, na które można się przedostać jedynie w ciągu sześciu tygodni kiedy cieśnina jest wolna od lodu. Nay i Ysbrantszoon przepłynęli na Morze Karskie, lecz zawrócili, by zmieścić się w oknie czasowym określonym przez Nieńców. Wyprawa powróciła do Holandii we wrześniu, przywożąc informacje o tym, że przeprawa dalej na wschód jest możliwa.
W następnym roku wysłano siedem statków pod przywództwem Naya, z Barentsem jako głównym pilotem. Wypłynięto jednak zbyt późno i po dotarciu do Jugorskiego Szaru, okazało się, że cieśninę zaczynał już blokować lód. Pod naciskiem Barentsa wyprawa była kontynuowana – pokonano cieśninę i statki wpłynęły na Morze Karskie. Barents namawiał Naya, by zimować w Arktyce i kontynuować podróż w kolejnym roku. Po stłumieniu buntu załogi i nieudanej próbie dalszej podróży Nay podjął decyzję o powrocie.
W 1596 roku zorganizowano kolejną ekspedycję z dwoma statkami pod dowództwem Jacoba van Heemskercka (1567–1607) i Jana Rijpa (1570-1613), a pilotem ponownie został Barents. Po bezowocnej próbie dotarcia do morza polarnego – Rijp podjął próbę przeprawy na wschód od Wyspy Niedźwiedziej, a van Heemskerck z Barentsem na wschód od Nowej Ziemi. W lipcu van Heemskerck z Barentsem wylądowali na zachodnim wybrzeżu Nowej Ziemi, a następnie podążali na północ i w sierpniu opłynęli jej północny przylądek wydostając się na Morze Karskie. Tam zostali uwięzieni w lodzie i zmuszeni do przezimowania w Arktyce. W czerwcu kolejnego roku lód zaczął ustępować i polarnicy podjęli próbę przeprawy na kontynent dwoma szalupami. Wkrótce zmarł Barents oraz jeden z żeglarzy. Pozostali przez ponad 40 dni tułali się po wodach Morza Karskiego, aż pod koniec lipca napotkali Pomorców, którzy ich nakarmili i pokierowali do wyspę Kildin, skąd udali się do ujścia Koły, gdzie z misją handlową przebywał Rijp. Pozostali przy życiu uczestnicy wyprawy dotarli do domu w listopadzie.
Kolejne wyprawy poprowadził angielski żeglarz Henry Hudson (1565–1611), najpierw na zlecenie kupców angielskich w 1607 roku, a w 1609 roku kupców holenderskich. Obydwie zakończyły się niepowodzeniem, co zdawało się potwierdzać brak żeglowności Morza Karskiego, wobec czego komercyjne zainteresowania zaczęły skupiać się na rybołówstwie i wielorybnictwie w regionie Spitsbergenu.
W latach 20. XVIII w. car Piotr I Wielki (1672–1725) zlecił zbadanie wschodnich regionów imperium. W 1724 roku zadanie to powierzono duńskiemu oficerowi w służbie rosyjskiej marynarki Vitusowi Beringowi (1681–1741), który miał zbadać czy Azję i Amerykę Północną łączy ląd. W ramach drugiej wyprawy Beringa, znanej jako Wielka Ekspedycja Północna (1733–1743), zmapowano południowe wybrzeże Morza Karskiego.
W 1875 i w 1876 roku Morze Karskie badał Adolf Erik Nordenskiöld (1832–1901), który przygotowywał się do przepłynięcia Przejścia Północno-Wschodniego. Nordenskiöld spodziewał się, że cieplejsze wody rzeczne Obu i Jeniseju pod koniec lata wpłyną na otwarcie wód morskich dla żeglugi przy linii brzegowej. W 1878 roku wyruszył na parowcu „Vega” dowodzonym przez Louisa Palandera (1842–1920), razem z trzema statkami handlowymi „Lena”, „Fraser” i „Express”. W sierpniu dotarto do portu Dikson skąd „Fraser” i „Express” wpłynęły do rzeki Jenisej, a „Vega” wraz z „Leną” popłynęły dalej wzdłuż wybrzeży Tajmyru. Zauważono wówczas grupę wysp – nazwaną później Archipelagiem Nordenskiölda. Na początku września „Vega” dopłynęła do Półwyspu Czukockiego. Po przezimowaniu w Zatoce Koluczyńskiej, w lipcu 1879 roku „Vega” dotarła do Cieśniny Beringa.
Następnie Morze Karskie było badane w ramach Ekspedycji hydrograficznej Północnego Oceanu Lodowatego (ros. Гидрографическая экспедиция Северного Ледовитого океана). Przez trzy lata lodołamacze "Tajmyr" i "Wajgacz" badały wybrzeże Syberii, a w 1913 roku dotarły do Tajmyru, gdzie na północy odkryto archipelag Ziemi Północnej wraz z Małym Tajmyrem. Odkryto również Wyspę Bennetta i Wyspy Generała Wilkickiego. Mapowanie regionu zakończono w latach 30. XX w.
Od 1978 roku utrzymywano transport przez Morze Karskie przy pomocy lodołamaczy z portu w Dudince nad Jenisejem. W wielu rejonach szelfowych morza rozpoczęto wydobycie ropy naftowej i gazu ziemnego.
Gospodarka.
Przez Morze Karskie wiedzie „Północna Droga Morska”, która stanowi część Przejścia Północno-Wschodniego z Oceanu Atlantyckiego na Ocean Spokojny. Główny port Morza Karskiego, rosyjskie miasto Dikson, to zarazem główny port przy Północnej Drodze Morskiej. Drugim portem jest Amdierma. Transportowane są tędy przede wszystkim drewno, materiały budowlane, futra i żywność. Szlak zyskał na znaczeniu po odkryciu dużych złóż ropy naftowej i gazu ziemnego w rejonie rzek Ob i Jenisej.
Próby jądrowe i odpady radioaktywne.
W okresie ZSRR na archipelagu Nowa Ziemia, oddzielającym Morze Karskie od Morza Barentsa, znajdował się radziecki poligon atomowy. W latach 1955–1990 były przeprowadzane tu próby nuklearne, najpierw podwodne, w latach 1957–1962 nadziemne, a w latach 1964–1990 podziemne.
W okresie od lat 60. XX. do początku lat 90. XX w. najpierw Związek Socjalistycznych Republik Radzieckich, a po jego upadku Rosja regularnie deponowały w Arktyce odpady promieniotwórcze. Pierwsze oficjalne dane na ten temat opublikowała Komisja Jabłokowa w 1993 roku. Dane te są od tej pory regularnie aktualizowane.
W sumie na Morzu Karskim i na Morzu Berentsa zatopiono odpady, których radioaktywność oceniania jest na 38800 TBq, co odpowiada ok. 45% radioaktywności wszystkich odpadów promieniotwórczych zdeponowanych w światowych oceanach. Na Morzu Karskim zatapiano przede wszystkim odpady stałe, a na Morzu Berentsa odpady płynne. Odpady zamykano w metalowych pojemnikach, które z czasem zaczęły korodować i przeciekać. Większe odpady zatapiano w ładowniach statków – barek i tankowców.
W sumie na Morzu Karskim zdeponowano odpady o radioaktywności ocenianej na 1240,21 TBq, przy czym do tego należy doliczyć zatopionie osobno reaktory atomowe lub ich części (w niektórych przypadkach wraz ze zużytym paliwem jądrowym), których radioaktywność szacowana jest na 36583 TBq. Między innymi do Morza Karskiego został wyrzucony pierwszy reaktor atomowy okrętu podwodnego K-19 po awarii systemu chłodzącego. W 1982 roku zatopiono także cały okręt podwodny z napędem jądrowym K-27. W sumie w Morzu Karskim zdeponowano 14 reaktorów atomowych lub ich części i ponad 17 tys. pojemników. Odpady zatapiano we fiordach Nowej Ziemi oraz w Rynnie Świętej Anny.
Wraz z ociepleniem kilmatu i ustępowaniem lodu na Morzu Karskim, co czyni go coraz bardziej atrakcyjnym regionem dla rowzoju transportu i wydobycia surowców, Rosja opracowała strategię arktyczną, która zakłada również usunięcie odpadów radioaktywnych. W marcu 2020 roku prezydent Rosji wydał dekret o oczyszczeniu strefy arktycznej Federacji Rosyjskiej z zalanych i zatopionych obiektów z wypalonym paliwem jądrowym i odpadami promieniotwórczymi (ros. О реабилитации Арктической зоны Российской Федерации от затопленных и затонувших объектов с отработанным ядерным топливом и радиоактивными отходами). Za akcje usuwania odpadów odpowiedzialna jest korporacja Rosatom. W ramach akcji priorytetowych usunięte ma być przynajmniej sześć najbardziej radioaktywnych obiektów. W 2021 roku Rosatom zapowiedział wydobycie w 2030 roku dwóch wraków atomowych łodzi podwodynch – K-27 z Morza Karskiego i K-159 z Morza Berentsa. Koszt operacji szacowany jest na 24,4 miliarda rubli.

</doc>
<doc id="66614" url="https://pl.wikipedia.org/wiki?curid=66614" title="Dysk z Fajstos">
Dysk z Fajstos

Dysk z Fajstos – gliniany dysk o średnicy około 16 cm i grubości około 1,2 cm, datowany na okres między 1650 a 1600 rokiem p.n.e. Odnaleziony został w 1908 roku w ruinach pałacu z czasów kultury minojskiej w Fajstos przez włoskiego archeologa Luigi Perniera. Obecnie jest eksponowany w Muzeum Archeologicznym w Heraklionie.
Dysk pokryty jest obustronnie ciągiem napisów w postaci ideogramów, spiralnie odchodzących ze środka ku obrzeżu dysku. Spośród 241 odciśniętych stemplem symboli rozróżniono 45 różnych znaków, przedstawiających głowy ludzkie, naczynia, narzędzia, okręty. Linie dzielą dysk na 31 sekcji na stronie A i na 30 na stronie B, z których każda składa się od trzech do pięciu znaków.
Symbole te przypominają pismo linearne A. Jedna z hipotez głosi, że napis jest w języku greckim.
Wielokrotnie podejmowano próby odcyfrowania dysku. M.in. w 1931 F.G. Gordon uznał, że tekst ten brzmi:
„"pan kroczący na skrzydłach po spokojnej ścieżce, gwiazd pogromca, spieniona zatoka, pogromca małych rekinów na pełzającym kwiecie; pan, pogromca końskiej skóry (lub powierzchnię skały), pies wspinający się po ścieżce, pies przechylający łapą dzbany z wodą, wdrapujący się po krętej ścieżce, wysuszający bukłak..."”
W 1948 grecki uczony K.D. Ktistopoulos ogłosił swoją wersję:
"Pan Najwyższy – bóstwo, tronów mocarnych gwiazda,"
"Pan Najwyższy – słów pociechy delikatność,"
"Pan Najwyższy – proroctw dawca,"
"Pan Najwyższy – jaj białko."
Jedną z prób podjął Benon Szałek, wysuwając przypuszczenie, że napis rozpoczyna się na brzegu krążka i biegnie spiralnie ku środkowi. Uznał ponadto, że dysk został zapisany w archaicznym języku greckim, a jego treścią jest modlitwa.
W 2008 roku amerykański historyk sztuki dr Jerome Martin Eisenberg ogłosił, że dysk z Fajstos to fałszerstwo. Na łamach czasopisma „Minerva” opublikował artykuł, w którym stwierdził, że dysk z Fajstos to oszustwo archeologa, który go odnalazł. Zdaniem Eisenberga znaki na dysku są chaotyczne i niejednorodne, a Luigi Pernier dokonał tego fałszerstwa, ponieważ chciał zdobyć sławę. 

</doc>
<doc id="66615" url="https://pl.wikipedia.org/wiki?curid=66615" title="Kiea">
Kiea

Kiea, staroż. "Keos" (starogr. Κέως (Keos), nowogr. Κέα / Τζια (Kea / Cia),
łac. Ceos; potocznie znana także jako "Kea") - wyspa należąca do archipelagu Cyklad położona na Morzu Egejskim u wybrzeży Attyki. 
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kiea-Kitnos, w gminie Kiea.
W wyniku prowadzonych na wyspie prac wykopaliskowych zostały odkryte zabudowania najstarszej (obecnie znalezionej) świątyni, datowanej na ok. 1700 p.n.e. oraz pozostałości po zabudowaniach związanych z okresem mykeńskim. Odkryte zabudowania to ufortyfikowana osada osłonięta od strony lądu potężnym, kamiennym murem obronnym. Wewnątrz znajdowały się domy budowane także z kamienia na planie prostokąta. Pod niektórymi odkryto piwnice. Ściany domów wspierały się na głębokich fundamentach, co jest rzadkością w architekturze tego okresu. Wśród ruin odnaleziono też pozostałości sklepienia kolebkowego. W ruinach świątyni odnaleziono około 20 glinianych posągów ludzkich, z których najmniejsze mają ok. metra, a największe osiągają wysokość człowieka.
Wyspa jest też miejscem urodzin Symonidesa, greckiego poety chóralnego (ok. 556–468 p.n.e.), autora między innymi sławnego epigramatu na cześć Spartan poległych pod Termopilami. Na Keos urodził się także sławny sofista Prodikos, który wielokrotnie pełnił misje dyplomatyczne na rzecz ojczystej polis. Niedaleko wyspy znajduje się wrak HMHS Britannica.

</doc>
<doc id="66618" url="https://pl.wikipedia.org/wiki?curid=66618" title="Morze Barentsa">
Morze Barentsa

Morze Barentsa (norw. "Barentshavet", ), do 1853 Morze Murmańskie – marginalne morze przybrzeżne w Oceanie Arktycznym, między Europą Północną, archipelagami Svalbard i Ziemią Franciszka Józefa oraz Wyspą Niedźwiedzią i Nową Ziemią. Na zachodzie łączy się z Morzem Norweskim. Powierzchnia morza 1424 tys. km², średnia głębokość 229 m, głębokość maksymalna 600 m. Objętość 316 tys. km³. Morze znajduje się na szelfie kontynentalnym. Południowo-zachodnia część morza nie zamarza w zimie ze względu na wpływ ciepłego prądu Północnoatlantyckiego. Południowo-wschodnia część morza znana jest jako Morze Peczorskie. Morze Barentsa ma duże znaczenie dla transportu i rybołówstwa – istnieją tutaj ważne porty – Murmańsk (Rosja) i Vardø (Norwegia). Przed II wojną światową, dostęp do Morza Barentsa miała również Finlandia: Petsamo było jedynym wolnym od lodu portem. Poważnym problemem jest radioaktywne zanieczyszczenie morza ze względu na działalność rosyjskiej floty jądrowej i norweskiego zakładu do przetwarzania odpadów radioaktywnych. Ostatnio część morskiego szelfu Morza Barentsa w kierunku Spitsbergenu stała się przedmiotem sporów terytorialnych Rosji i Norwegii (jak również innych państw), głównie z powodu występujących tu znacznych zasobów gazu ziemnego.
Historia badań.
Brzegi Morza Barentsa były zamieszkane od czasów antycznych przez ugrofińskie plemiona Lapończyków. Pierwsze wizyty nowożytnych Europejczyków (wikingowie, a potem kupcy z Nowogrodu) rozpoczęły się prawdopodobnie od końca XI wieku, a następnie stawały się coraz częstsze. Morze Barentsa zostało nazwane w 1853 r. na cześć holenderskiego nawigatora Willema Barentsa. Naukowe badania nad morzem rozpoczęła ekspedycja Fiodora Litkego 1821-1824, a pierwsza kompletna i dokładna charakterystyka hydrologiczna morza została dokonana przez zespół rosyjskich naukowców płynących drewnianym statkiem badawczym „Н. М. Книпович” („Mikołaj Knipowicz”) na początku XX w.
Oceaniczne i lądowe granice.
Akwen ten położony jest na obrzeżach Oceanu Arktycznego, na granicy z Atlantykiem, między północnym wybrzeżem Europy na południu i wyspami Wajgacz, Nową Ziemią, Ziemią Franciszka Józefa na wschodzie oraz Svalbardem i Wyspą Niedźwiedzią od zachodu.
Morskie granice.
Na zachodzie graniczy z basenem Morza Norweskiego, granica przebiega od Przylądka Południowego (Sorkapp) na Spitsbergenie przez Wyspę Niedźwiedzią po Przylądek Północny (Nordkapp) w Norwegii, na południu – z Morzem Białym, granica biegnie pomiędzy przylądkami Swiatoj Nos na Półwyspie Kolskim a Kanin Nos na Półwyspie Kanin, na wschodzie – z Morzem Karskim, pomiędzy Wajgaczem a Nową Ziemią oraz dalej na północ pomiędzy Przylądkiem Pragnienia (Mys Żelanija) na Nowej Ziemi a Przyl. Kohlsaat (ros. Мыс Кользат) na Wyspie Grahama Bella najdalej na wschód wysuniętej wyspie archipelagu Ziemi Franciszka Józefa, od północy – z Oceanem Arktycznym, od Przylądka Meri-Harmsour na Ziemi Aleksandra przez Wyspę Victorii i Wyspę Białą do Ziemi Północno-Wschodniej w archipelagu Svalbard. Obszar Morza Barentsa, położony na wschód od wyspy Kołgujew, nosi nazwę Morza Peczorskiego.
Linia brzegowa.
Wybrzeża Morza Barentsa zwłaszcza Spitsbergenu, Norwegii oraz części Nowej Ziemi są głównie fiordowe: wysokie, skaliste i mocno poszarpane. Północne wybrzeża są głównie lodowe (abrazja termiczna), występują przede wszystkim na Ziemi Franciszka Józefa, północnej części Nowej Ziemi oraz na Ziemi Północno-Wschodniej. Nieco większe zróżnicowanie występuje na południowych wybrzeżach. W zachodniej części półwyspu Kolskiego występują brzegi silnie rozczłonkowane przez lejkowate ujścia rzeczne, natomiast wschodnia część, niższa, ma brzegi bardziej wyrównane. Na półwyspie Kanin przeważają wybrzeża wyrównane (erozyjno-akumulacyjne), w Zatoce Czoskiej abrazyjno-zalewowe, a dalej na wschód aż po Zatokę Chajpudyrską występują wybrzeża deltowe. W obrębie Morza Barentsa występują zatoki. Mniejsze to Porsangerfjorden, Tanafjorden, Varangerfjorden w Norwegii, zatoki Motowska i Kolska na półwyspie Kolskim. Duże, płytkie zatoki występują na wschód od półwyspu Kanin, są to Zatoki: Czoska, Chajpudyrska i Morze Peczorskie. Istnieje jeszcze kilka mniejszych zatok.
Archipelagi i wyspy.
W obrębie Morza Barentsa wysp jest niewiele. Największa z nich to wyspa Kołgujew. Od zachodu, północy i wschodu, morze jest ograniczone archipelagami Svalbardu, Ziemi Franciszka Józefa i Nowej Ziemi oraz pojedynczymi wyspami: Wajgacz, Wyspa Biała, Wyspa Victorii, Wyspa Niedźwiedzia.
Hydrografia.
Do największych rzek wpływających do Morza Barentsa należą Peczora i Indiga.
Prądy i pływy.
Na powierzchni morza prądy morskie tworzą krąg w lewo. Morze Barentsa jest obszarem, przez który do basenu Morza Arktycznego wprowadzane są ciepłe i silnie zasolone wody atlantyckie. Transportowane są one przez Prąd Norweski, a następnie po jego bifurkacji przez Prąd Nordkapski, który wprowadza wody atlantyckie do Morza Barentsa i dalej do Morza Karskiego. Wzdłuż zachodniej granicy Morza Barentsa na Morzu Norweskim płynie ciepły Prąd Zachodniospitsbergeński, którego wody przenikają również na Morze Barentsa. Z północy i północnego wschodu, na północne i wschodnie części Morza Barentsa, napływają chłodne i wysłodzone, a przez to „lekkie”, Powierzchniowe Wody Arktyczne. W efekcie wprowadzania do Morza Barentsa ciepłych wód atlantyckich jego południowo-zachodnia część nigdy nie zamarza. Dalej, w części północno-wschodniej morza, ciepło z wód atlantyckich wpływa na opóźnienie w tworzeniu się i przyspieszenie topnienia lodów morskich. W centralnej części morza istnieje system współśrodkowych prądów. Obieg wody morskiej jest pod wpływem zmian wywołanych silnymi wiatrami i wymianą wód z morzami przyległymi. Duże znaczenie, zwłaszcza u wybrzeży mają pływy morskie. Najwyższą wartość 6,1 m osiągają na wybrzeżach półwyspu Kolskiego, w innych miejscach wahają się od 0,6 do 4,7 m.
Wymiana wody.
Wymiana wody z morzami przyległymi ma duże znaczenie dla bilansu wodnego Morza Barentsa. W ciągu roku na morze, dostaje się (i uchodzi z niego) około 76 000 km³ wody, co stanowi około 1/4 z całkowitej objętości wody morskiej. Największe ilości wody (59 000 km³/rok) przynosi ciepły Prąd Nordkapski, który ma ogromne możliwości wpływu na system hydrometeorologiczny morza. Całkowity dopływ wody rzekami do morza wynosi średnio około 200 km³ rocznie.
Zasolenie.
Wartość stopnia zasolenia Morza Barentsa wykazuje zmienność poziomą (przestrzenną), pionową i sezonową. Średnie zasolenie wód powierzchniowych w morzu w ciągu roku wynosi w części południowo-zachodniej 34,7–35,0‰, na wschodzie 33,0–34,0‰, a w części północnej 32,0–33,0‰. W pasie nadbrzeżnym morza wiosną i latem zasolenie jest obniżone do 30–32‰, pod koniec zimy wzrasta do 34,0–34,5‰. Wody powierzchniowe są słabiej zasolone od wód głębinowych.
Geologia.
Morze Barentsa jest częścią prekambryjskiej płyty kontynentalnej zbudowanej z różnorodnych struktur wiekowych, które w permie i mezozoiku przeszły kilka etapów denudacji. Efektem było powstanie kilku antekliz i synekliz widocznych w reliefie dna morskiego. Widoczne są także pozostałości dawnej linii brzegowej na głębokości 200 i 70 m. Dno pokrywają liczne osady polodowcowe oraz grzebienie piasku utworzone przez silne prądy przybrzeżne.
Rzeźba dna.
Dno Morza Barentsa jest podwodną równiną z falistą powierzchnią, lekko nachyloną na zachód i północny wschód. Morze znajduje się w strefie szelfowej, ale w odróżnieniu od innych mórz ma wiele głębokości 300–400 m, średnia głębokość wynosi 229 m, a maksymalna 600 m. Występują liczne podmorskie wzniesienia i rynny – biegnące w różnych kierunkach, jak również istnieje wiele małych (3–5 m) nierówności na głębokości mniejszej niż 200 m oraz terasowatych półek na stokach. W obrębie dna wydzielono równiny – Płaskowyż Centralny, wzniesienia (Centralne, Perseusza – minimalna głębokość 63 m), depresje (Centralna, maksymalna głębokość 386 m) i rynny (Zachodnia, maksymalna głębokość 600 m), Franz-Victoria (430 metrów). W południowej części głębokość jest przeważnie mniejsza niż 200 m.
Gleby.
Pokrywa osadów w południowej części Morza Barentsa zdominowana jest przez piasek, w niektórych miejscach występują głaziki i żwir. W wyższej części Wzniesienia Centralnego i północnej części morza przeważa mulisty piasek oraz piaszczysty muł, a w obniżeniach – ił. Wszędzie istnieją domieszki gruboziarnistego materiału, który jest związany z działalnością lodowcową. Miąższość osadów w północnej i środkowej części jest mniejsza niż 0,5 m, w wyniku czego na oddzielonych od siebie wzniesieniach starsze osady są prawie na powierzchni. Wolne tempo powstawania osadów (mniej niż 30 mm na 1000 lat) ma związek ze słabym napływem osadów terygenicznych – w Morzu Barentsa ze względu na szczególne cechy nadbrzeżnych terenów nie ma zrzutów osadów z dużych rzek (z wyjątkiem Peczory, która swoje osady aluwialne osadza u ujścia), oraz ze względu na charakter brzegów zbudowanych głównie ze skał krystalicznych.
Klimat.
Klimat Morza Barentsa jest polarny morski. Charakterystyczne są długie zimy, krótkie chłodne lato, niskie roczne amplitudy temperatury, duża wilgotność względna powietrza. Wynika to z położenia Morza Barentsa w wysokich szerokościach geograficznych poza kręgiem polarnym, pomiędzy ciepłym Oceanem Atlantyckim a chłodnym Oceanem Arktycznym. W północnej części morza dominuje powietrze arktyczne, w południowej umiarkowane masy powietrza związane z przemieszczaniem się niżu islandzkiego, którego granicą na północy jest front arktyczny. Zimą w centralnej części Morza Barentsa rozwija się intensywna działalność cyklonalna, której skutkiem są często zmieniające się silne wiatry, częste sztormy, duże wahania temperatury, zmienia się także ilość opadów. Średnia temperatura w miesiącach najzimniejszych w północno-wschodniej części morza wynosi –20,8 °C, w południowo-zachodniej i centralnej części morza –2,0 °C do –4,0 °C, na wschodzie (Kołgujew) –14 °C oraz w południowo-wschodniej części –17 °C. Lato jest krótkie i chłodne. W południowej części morza w lipcu średnia temperatura wynosi +7 °C, na wyspach Ziemi Franciszka Józefa od 0 °C do –2 °C. W północnej części morza spada 100–200 mm opadów rocznie, podczas gdy na południu 400–500 mm. Zimą nad morzem dominują wiatry południowo-zachodnie, wiosną i latem północno-wschodnie. W ciągu roku występuje silne zachmurzenie.
Stopień zlodzenia.
Trudne warunki klimatyczne w północnej i wschodniej części Morza Barentsa mają wpływ na silne zlodzenie. Przez cały rok pozostaje wolna od lodu tylko południowo-zachodnia część morza. Największy zasięg pokrywy lodowej jest w kwietniu, kiedy około 75% powierzchni morza jest zajęte przez pływający lód. W skrajnie chłodnych zimach lód dryfujący bezpośrednio dociera do wybrzeży Półwyspu Kolskiego. Najmniejsza ilość lodu przypada na koniec sierpnia. Aktualnie granica lodu przebiega mniej więcej wzdłuż 78°N. W północno-zachodniej i północno-wschodniej części morza lód jest przez cały rok, ale w ciepłych latach morze jest całkowicie wolne od lodu.
Temperatura wód.
Napływ ciepłych wód z Atlantyku ma wpływ na stosunkowo wysoką temperaturę i zasolenie w południowo-zachodniej części morza. W lutym-marcu temperatura wody na powierzchni wynosi od +3 °C do +5 °C, w sierpniu wzrasta do +7 °C, +9 °C. Na północ od 74°N oraz w południowo-wschodniej części morza zimą temperatura wody na powierzchni wynosi poniżej –1 °C, a latem na północy od +4 °C do 0 °C, w południowo-wschodniej części +4 °C, +7 °C. Latem w strefach przybrzeżnych powierzchnia warstwy ciepłej wody ma 5-8 metrów grubości, może się ocieplić nawet do 11–12 °C.
Flora i fauna.
Morze Barentsa jest zasobne w różne rodzaje ryb, kryl, plankton i bentos. W południowym pasie przybrzeżnym występują w rozproszeniu wodorosty. Spośród 114 gatunków ryb żyjących w Morzu Barentsa, najważniejszymi dla rybołówstwa jest 20 gatunków: dorsz, plamiak, śledź, karmazyn, zębacz, flądry, halibut i inne. Spośród ssaków występują tu m.in.: niedźwiedź polarny, nerpa obrączkowana, lodofoka grenlandzka, wieloryb grenlandzki. Na wybrzeżach występują liczne kolonie ptaków – alki, nurniki aleuckie, mewy. W XX wieku został introdukowany krab kamczacki (czerwony krab królewski), który był w stanie dostosować się do nowych warunków życia i zaczyna rozmnażać się bardzo intensywnie. Powoduje to wielkie zaniepokojenie lokalnych ekologów i miejscowych rybaków, ponieważ krab zjada wszystko. Jest gatunkiem inwazyjnym stopniowo wypierającym gatunki rodzime. W strefie dennej morza występują różne gatunki szkarłupni, rozgwiazd i jeżowców.
Znaczenie gospodarcze.
Morze Barentsa ma duże znaczenie gospodarcze dla Federacji Rosyjskiej, a także Norwegii i innych krajów.
Przemysł spożywczy i morski.
Morze jest bogate w różne rodzaje ryb, plankton, bentos i w związku z tym jest obszarem intensywnych połowów. Ponadto biegną tędy bardzo ważne drogi morskie łączące europejską część Rosji z portami zachodnich (z XVI wieku) i wschodnich krajów (od XIX wieku) oraz z Syberią (z XV w.). Głównym i największym portem wolnym od lodu jest Murmańsk – stolica obwodu murmańskiego. Inne mniejsze porty to: Teriberka, Indiga, Narjan-Mar w Rosji oraz Vardø, Vadsø i Kirkenes w Norwegii.
Przemysł wydobywczy.
Wydobywanie gazu ziemnego rozpoczęto już w latach 70. Odkryto je na obszarach wód norweskich, jak i rosyjskich. Pierwsze duże pole gazowe „Snøhvit” znajduje się w sektorze norweskim. Najbardziej zasobne złoże gazu „Sztokman” znajduje się w sektorze rosyjskim i jest eksploatowane przez „Gazprom”. Trwają spory terytorialne pomiędzy Norwegią a Rosją, dotyczące rozgraniczenia Morza Barentsa.
Znaczenie strategiczne.
Morze Barentsa – ze względu na swe położenie i istnienie niezamarzających wód jest poligonem i bazą Floty Północnej, w tym podwodnych okrętów atomowych, nosicieli broni jądrowej. Główne bazy wojenne są miastami zamkniętymi: są to Siewieromorsk, gdzie znajduje się główny skład amunicji, Poliarnyj – główna baza floty oraz duża stocznia morska „Szkwał” oraz Widiajewo.

</doc>
<doc id="66621" url="https://pl.wikipedia.org/wiki?curid=66621" title="Grób Agamemnona">
Grób Agamemnona

Grób Agamemnona, inc. "Niech fantastycznie lutnia nastrojona"... – wiersz Juliusza Słowackiego, który powstał w Paryżu w 1839. Wydany w 1840. Składa się z 21 sestyn. Stanowi część utworu "Podróż do Ziemi Świętej z Neapolu", powstał po podróży poety do Argos, gdzie 18 września 1839 Słowacki zwiedził m.in. skarbiec Atreusza w Mykenach, nazywany również grobem Agamemnona.
W wierszu obraz Polski i Polaków jest przeciwstawiony wyidealizowanej wizji historii starożytnej Grecji. Wspomniane są takie wydarzenia historyczne jak bitwa pod Cheroneą, utrata niepodległości czy bitwa pod Termopilami, poeta odwołuje się również do twórczości Homera i kultury starożytnej Grecji, której kulturą wyraźnie zafascynował się podczas podróży po Peloponezie. Odwołanie do elementów kultury antycznej stanowi punkt wyjścia do refleksji nad losem Polski (Słowacki podkreśla wady polskiej szlachty zestawiając ją z Leonidasem) z oraz wezwania do zarzucenia przez Polaków swoich dawnych wad w celu odbudowy moralnej i politycznej narodu. Poeta stwierdza, że Polacy nie są zdolni do samodzielnego myślenia, porównując kraj do syna Prometeusza, któremu sęp wyjada mózg, nie wątrobę.

</doc>
<doc id="66626" url="https://pl.wikipedia.org/wiki?curid=66626" title="Ziemia Franciszka Józefa">
Ziemia Franciszka Józefa

Ziemia Franciszka Józefa (, ) – rosyjski arktyczny archipelag w północno-zachodniej części Morza Barentsa. Administracyjnie należy do obwodu archangielskiego.
Historia.
Archipelag został odkryty 30 sierpnia 1873 roku przez austro-węgierską ekspedycję naukową Juliusa von Payera i Karla Weyprechta na statku „Admiral Tegetthoff”. Ekspedycja ta była poprzedzona badaniami naukowymi Piotra Kropotkina, który w referacie z 1871 roku zawarł teoretyczne dowody na istnienie nieznanego archipelagu. Otrzymał on imię cesarza Austrii i króla Węgier Franciszka Józefa I. W roku 1895/1896 zimował tu Fridtjof Nansen, a następnie inni badacze. Po wybuchu I wojny światowej Rosja zajęła formalnie cały archipelag, który otrzymał wówczas nazwę "Ziemi Fridtjofa Nansena". W 1927 r. założono tu pierwszą radziecką stację meteorologiczną. W 1930 r. przemianowano archipelag na "Ziemię Łomonosowa" – na cześć XVIII-wiecznego rosyjskiego uczonego Michaiła Łomonosowa. W 1931 r. polarna wyprawa radziecka badała archipelag przy pomocy lodołamacza „Małygin”.
Na Ziemi Aleksandry wchodzącej w skład archipelagu znaleziono w 2016 roku pozostałości niemieckiej stacji meteorologicznej „Schatzgräber” (pol. „Poszukiwacz Skarbów”) z czasów II wojny światowej. Stacja działała od września 1943 roku do lipca 1944 roku na obszarze współcześnie stanowiącym park narodowy „Rosyjska Arktyka”. Jej szczątki odkryte zostały przez pracowników parku narodowego podczas prac badawczych.
Geografia.
Archipelag nie ma stałych mieszkańców. Czasowo przebywają na nim naukowcy, wojskowi i pracownicy straży granicznej.
W skład archipelagu wchodzą 192 wyspy, których łączna powierzchnia wynosi 16 134 km². Wśród nich osiem wysp ma powierzchnię ponad 500 km²:
Ponadto archipelag zawiera 18 średniej wielkości wysp (m.in. Wyspa Hoockera) i 135 mniejszych, wśród nich Wyspę Wilczka (ros. Остров Вильчека, nie mylić z Ziemią Wilczka), która była pierwszą z wysp archipelagu, na której postawili stopy uczestnicy odkrywczej ekspedycji austro-węgierskiej 1 listopada 1873 r.
Wyspy archipelagu Ziemi Franciszka Józefa pokryte są niskimi pasmami górskimi zbudowanymi głównie ze skał bazaltowych. Większą część powierzchni wysp zajmują pokrywy lodowe. Granica wiecznego śniegu przebiega stosunkowo nisko, bo na wysokości 100–300 m n.p.m. Najwyższy punkt wysp sięga 620 m n.p.m. (na wyspie Wiener Neustadt (ros. остров Винер-Нёйштадт).
Klimat polarny morski. Średnia roczna temperatura waha się w granicach od –12.8 °C do –17.9 °C. Średnie zimowe temperatury spadają poniżej –30 °C, sięgając –46 °C. Pionierska wyprawa Payera i Weyprechta w dniu 14 marca 1872 r. zanotowała nawet –51 °C. Maksymalne temperatury latem nie przekraczają +3 °C. Szatę roślinną na obszarach nie zajętych przez lodowce tworzy bardzo skąpa tundra, w której występuje jednak ok. 250 gatunków roślin. Przeważają porosty i mchy. Roślin nasiennych jest tu ok. 40 gatunków, w tym m.in.: jaskry, skalnice, głodki, rogownice, mak polarny i wierzba polarna. W Faunie wysp występuje 10 gatunków ssaków, w tym niedźwiedź polarny, lis polarny i płetwonogie oraz ok. 30 gatunków ptaków, m.in. alka zwyczajna.
Geologicznie wyspy te leżą na szelfie kontynentalnym Europy i stanowią część kontynentu. Zatem Ziemia Franciszka Józefa jest częścią Europy, a na Wyspie Rudolfa znajduje się najdalej na północ (81°54′N) wysunięty punkt Europy.

</doc>
<doc id="66627" url="https://pl.wikipedia.org/wiki?curid=66627" title="Burt Rutan">
Burt Rutan

Elbert Leander „Burt” Rutan (ur. 17 czerwca 1943 w Estacada w stanie Oregon) – amerykański konstruktor samolotów. Wsławił się bardzo oryginalną stylistyką swoich pojazdów latających, które okazały się niezwykle skuteczne w biciu wielu rekordów. W 1982 założył korporację Scaled Composites. Zaprojektowany przez niego samolot Rutan Voyager jako pierwszy okrążył Ziemię bez tankowania, a SpaceShipOne jako pierwszy prywatny statek kosmiczny wyniósł człowieka w przestrzeń pozaziemską, a potem zdobył Nagrodę X Prize.
Życiorys.
Elbert Rutan urodził się w mieście Estacada w Oregonie, a wychowywał w Dinuba w Kalifornii. Już jako dziecko interesował się budowaniem modeli lotniczych, a jako 16-latek ukończył kurs lotniczy. Studiował na Politechnice Kalifornijskiej ("California Polytechnic State University") na wydziale Inżynierii Lotniczej. W 1965 otrzymał na tej uczelni tytuł licencjata. Edukację swoją kontynuował w szkołach lotniczych oraz ekonomicznych. W 1987 uzyskał stopień doktorski na Politechnice Kalifornijskiej. Wiele znanych uczelni z USA przyznało mu również doktoraty honoris causa.
Rutan karierę zawodową rozpoczął w 1965 jako pracownik cywilny Sił Powietrznych USA. Do 1972 pracował jako inżynier do spraw lotów testowych w Bazie Sił Powietrznych Edwards w Kalifornii. Następnie wyjechał do Newton w stanie Kansas, gdzie pracował nad samolotem BD-5 dla firmy Bede Aircraft. W czerwcu 1974 powrócił do Kalifornii, by na pustyni Mojave utworzyć swoją pierwszą firmę. Nazywała się ona Rutan Aircraft Factory (RAF) i miała na celu projektowanie i budowę małych ultralekkich samolotów. W kwietniu 1982 Rutan przekształcił RAF w Scaled Composites, LLC i został prezesem jej zarządu. W 1982 Scaled Composites zawarła kontrakt z Beech Aircraft Corporation na budowę prototypu samolotu Beechcraft 2000 Starship. Efektem pracy Burta Rutana w swojej firmie był szereg bardzo udanych i innowacyjnych konstrukcji lotniczych:
Burt Rutan odszedł z firmy Scaled Composites w kwietniu 2011.

</doc>
<doc id="66629" url="https://pl.wikipedia.org/wiki?curid=66629" title="Rutan">
Rutan



</doc>
<doc id="66631" url="https://pl.wikipedia.org/wiki?curid=66631" title="Erich Kästner">
Erich Kästner

Erich Kästner (ur. 23 lutego 1899 w Dreźnie, zm. 29 lipca 1974 w Monachium) – niemiecki pisarz, satyryk, krytyk teatralny, autor książek dla dzieci. W 1960 został odznaczony Medalem im. Hansa Christiana Andersena. Był członkiem Akademii Nauki i Literatury (RFN) i wieloletnim przewodniczącym zachodnioniemieckiego PEN Clubu.
Życiorys.
Pochodził z rodziny mieszczańskiej. Studiował filologię germańską, historię, filozofię i teatrologię. Był nauczycielem i dziennikarzem. Debiutował jako poeta, pisał dla kabaretów i czasopism satyrycznych. Powieść "Fabian. Historia pewnego moralisty" ("Fabian. Die Geschichte eines Moralisten", 1931) ukazuje w krzywym zwierciadle satyry rzeczywistość niemiecką po I wojnie światowej. W III Rzeszy książki Kästnera zostały zakazane.
Popularność autora książek dla dzieci zdobył powieścią "Emil i detektywi" ("Emil und die Detektive", 1928). Innymi utworami dla młodych czytelników są m.in. "Kruszynka i Antoś" ("Pünktchen und Anton", 1931), "35 maja albo jak Konrad pojechał konno do mórz południowych" ("Der 35. Mai oder Konrad reitet in die Südsee", 1932), "Latająca klasa" ("Das fliegende Klassenzimmer", 1933), "Mania czy Ania" ("Das doppelte Lottchen", 1949), "Michałek z pudełka zapałek" ("Der kleine Mann", 1963). Historie z własnego dzieciństwa opisał w książce "Als ich ein kleiner Junge war" (1957, "Kiedy byłem małym chłopcem"). Jako komediopisarz zyskał sobie uznanie sztuką "Die Schule der Diktatoren" (1956, "Szkoła dyktatorów").
Drezno 1899–1919.
Erich Kästner dorastał w Dreźnie przy Königsbrücker Straße. W pobliżu placu Alberta znajduje się parter dawnej willi jego wujka Franza Augustina, przekształconej dzisiaj w muzeum Ericha Kästnera.
Ojciec Emil zajmował się wytwarzaniem siodeł. Matka, Ida Kästner, z domu Augustin, była służącą, a w wieku 30 lat została fryzjerką. Relacje Kästnera z matką były bardzo bliskie i intensywne: w okresie spędzonym w Lipsku i Berlinie pisał do niej codziennie listy i kartki pocztowe. Motyw matki powraca także w jego powieściach. Później pojawiły się spekulacje (nigdy nie potwierdzone), że jego prawdziwym ojcem był lekarz pochodzenia żydowskiego Emil Zimmermann (1864–1953), będący lekarzem domowym rodziny Kästnerów.
Kästner uczęszczał od 1913 do seminarium nauczycielskiego w Dreźnie, jednak przerwał je 3 lata później, tuż przed jego zakończeniem. Wiele szczegółów z jego czasów szkolnych można odnaleźć w książce "Latająca klasa". Swoje dzieciństwo opisał w autobiograficznym utworze z 1957 roku "Kiedy byłem małym chłopcem"; początek I wojny światowej komentuje tam słowami: "Wojna się zaczęła, moje dzieciństwo się skończyło". W roku 1917 został powołany do służby wojskowej i ukończył naukę w jednorocznej ochotniczej kompanii ciężkiej artylerii. Brutalność wojskowego szkolenia miała duży wpływ na Kästnera, jej skutkiem były późniejsze antymilitarystyczne poglądy pisarza. Z powodu ciężkiej musztry pod nadzorem sierżanta Wauricha Kästner zmagał się przez resztę życia z problemami z sercem. Sam Waurich został krytycznie przedstawiony w wierszu "Sierżant Waurich". Po zakończeniu I wojny światowej Kästner zdał maturę z wyróżnieniem i otrzymał stypendium miasta Drezna.
Lipsk 1919–1927.
Jesienią 1919 Kästner rozpoczął studia historii, filozofii, germanistyki oraz teatrologii. Z powodu inflacji i ciężkiej sytuacji materialnej podejmował się wielu prac dorywczych, między innymi sprzedawał perfumy i był gońcem na giełdzie. Później rozpoczął pracę jako dziennikarz i krytyk teatralny w gazecie „Neue Leipziger Zeitung”. W 1925 roku obronił pracę doktorską zatytułowaną "Fryderyk Wielki i literatura niemiecka".
W 1927 uprawiający coraz ostrzejszą krytykę Kästner został zwolniony z „Neue Leipziger Zeitung”, bezpośrednio po tym, jak jego wierszowi erotycznemu (ilustrowanemu przez Ericha Olsera) "Abendlied des Kammervirtuosen" została zarzucona frywolność. Tego samego roku przeniósł się do Berlina. Dalej jednak współpracował z „Neue Leipziger Zeitung”, pisząc pod pseudonimem Berthold Bürger korespondencje kulturalne. Kästner publikował później pod wieloma innymi pseudonimami jak Melchior Kurtz, Peter Flint czy Robert Neuner.
W dodatku dla dzieci czasopisma rodzinnego „Beyers für Alle” lipskiego wydawnictwa Otto Beyer opublikowano w latach 1926–1932 około 200 artykułów (historii, wierszy, zagadek i niewielkich felietonów), które zgodnie z dzisiejszymi badaniami w dużej części były autorstwa Kästnera.
Berlin 1927–1933.
Czasy spędzone w Berlinie od roku 1927 do kresu republiki weimarskiej w 1933 uważane są za najbardziej produktywny okres w twórczości Kästnera. W kilka lat urósł on do rangi jednego z najważniejszych intelektualistów Berlina. Publikował wiersze, glosy, reportaże czy recenzje w różnych periodykach. Regularnie pisał jako wolny współpracownik dla różnych dzienników, jak „Berliner Tageblatt”, „Vossische Zeitung” oraz dla czasopisma „Die Weltbühne”. Hans Sarkowicz i Franz Josef Görtz, wydawcy całego zbioru z 1998 roku, podają w posłowiu tomu poświęconego publicystyce Kästnera liczbę około 350 udokumentowanych artykułów od 1923 do 1933 roku, jednak faktyczna liczba była wyższa. To, że wiele tekstów zaginęło, może się wiązać z tym, iż mieszkanie Kästnera całkowicie spłonęło w lutym 1944 roku.
W 1928 roku opublikował swoją pierwszą książkę, "Serce na talię", zbiór wierszy z czasów pobytu w Lipsku. W 1933 ukazały się kolejne 3 tomy z wierszami. Dzięki tej liryce Kästner był zaliczany do najważniejszych głosów nowego literackiego kierunku o nazwie Nowa Rzeczowość ("Neue Sachlichkeit").
W październiku 1929 roku ukazał się "Emil i detektywi", jego pierwsza i do dzisiaj najbardziej znana książka dla dzieci. Kästner napisał tę historię detektywistyczną zachęcony przez Edith Jacobsohn, wdowę po wydawcy „Weltbühne” Siegfriedzie Jacobsohnie. Powieść w samych tylko Niemczech sprzedała się w dwóch milionach egzemplarzy, została też przetłumaczona na 59 języków. Umieszczenie akcji w ówczesnym Berlinie było rzeczą niecodzienną w literaturze dziecięcej tamtego okresu, nacechowanej aseptycznymi, bajkowymi światami. Także "Kruszynka i Antoś" oraz "Latająca klasa" odnosiły się do czasów współczesnych autorowi. Do sukcesu książek przyczyniły się także ilustracje Waltera Triera.
Ekranizacja "Emila i detektywów" Gerharda Lamprechta z 1931 roku okazała się wielkim sukcesem, Kästner był jednak niezadowolony ze scenariusza. Później sam związał się z filmem, pracując jako autor dla studia w Babelsbergu.
Jedynym utworem dla dorosłych Kästnera o literackim znaczeniu uważa się opublikowaną w 1931 roku powieść "Fabian: Historia pewnego moralisty". Powieść napisana niemal zgodnie z duchem techniki filmowej – nagłe wcięcia i montaże są ważnymi środkami stylistycznymi – rozgrywa się w Berlinie we wczesnych latach 30. XX wieku. Na przykładzie bezrobotnego germanisty Jakoba Fabiana Kästner opisuje tempo i zawirowania tamtego okresu oraz upadek republiki weimarskiej.
Od 1927 do 1931 roku Kästner mieszkał przy Prager Straße 17 w okręgu Berlin-Wilmersdorf, później do lutego 1944 roku przy Roscherstraße 16 w poddzielnicy Charlottenburg.
Berlin 1933–1945.
W przeciwieństwie do niemal wszystkich współpracowników, krytycznie nastawionych do reżimu, Kästner nie opuścił Niemiec po przejęciu władzy przez nazistów 30 stycznia 1933 roku. Wprawdzie wyjechał na krótki czas do Merano we Włoszech oraz do Szwajcarii, gdzie spotkał kolegów przebywających na emigracji, jednak później powrócił do Berlina. Krok ten uzasadniał m.in. tym, że chciał być kronikarzem zdarzeń na miejscu, ale jednocześnie równie ważne było, iż nie chciał on opuszczać samotnej matki. W epigramie "Niezbędna odpowiedź na zbędne pytania" po części sam dostarcza odpowiedzi:
Kästner był wielokrotnie przesłuchiwany przez gestapo i został wykluczony ze stowarzyszenia pisarzy. Jego dzieła zostały spalone w myśl „sprzeczności z niemieckim duchem” podczas niszczenia książek, czego sam Kästner był świadkiem. Wniosek o przyjęcie go do izby pisarzy III Rzeszy został odrzucony z powodu bolszewicko-kulturowej postawy w literaturze przed 1933 rokiem, co odnosi się do podpisania apelu międzynarodowego socjalistycznego przymierza walki z czerwca 1932 roku. W maju 1933 roku wszystkie publikacje Kästnera (z wyjątkiem „Emila”) zostały wciągnięte na listę „szkodliwych i niepożądanych publikacji” opracowaną przez Wolfganga Herrmanna na potrzeby niemieckiego rynku książki i bibliotek. W listach książek zakazanych publikowanych później przez izbę pisarzy III Rzeczy zakazane były już wszystkie prace Kästnera. W Szwajcarii mógł publikować „nieszkodliwe” powieści rozrywkowe jak "Trzej panowie na śniegu "(1934). Po otrzymaniu warunkowego zezwolenia w 1942 roku Kästner napisał pod pseudonimem Berthold Bürger scenariusz do "Münchhausena", prestiżowego, jubileuszowego filmu niemieckiej wytwórni Ufa.
W 1944 roku mieszkanie Kästnera w dzielnicy Charlottenburg zostało zniszczone w nalotach bombowych. Na początku 1945 roku udało mu się pod pozorem kręcenia filmu wyjechać z ekipą filmową do Mayrhofen w Tyrolu, gdzie spędził koniec wojny. Czas ten uwiecznił w dzienniku z 1961 roku pod tytułem "Notabene 45".
Monachium 1945–1974.
Po zakończeniu II wojny światowej Kästner przeniósł się do Monachium, gdzie do roku 1948 był redaktorem gazety „Neue Zeitung” oraz wydawał czasopismo dla dzieci i młodzieży „Pinguin”. Jednocześnie poświęcał się literackiemu kabaretowi. Pracował dla "die Schaubude" (1945–1948), "Die Kleine Freiheit" (od 1951) oraz dla radia. W tym czasie światło dzienne ujrzały liczne skecze kabaretowe, piosenki, słuchowiska, przemówienia i eseje, nawiązujące i zmagające się z tematami narodowego socjalizmu, wojny i rzeczywistości w powojennych Niemczech; niektóre z nich to "Marschlied" (1945), "das Deutsche Ringelspiel" oraz książka dla dzieci "Die Konferenz der Tiere".
Optymizm Kästnera we wczesnych czasach powojennych ustępował powoli miejsca rezygnacji, związanej ze sposobem przechodzenia przez Niemcy Zachodnie przez cud gospodarczy oraz reformę walutową. Do tego dochodziły jeszcze coraz mocniejsze głosy o remilitaryzacji. Pozostał wierny swojemu antymilitaryzmowi – pojawiał się jako mówca na politycznych marszach protestacyjnych "Ostermarch" oraz zwracał się wyraźnie przeciwko wojnie w Wietnamie. Swoje intelektualne zaangażowanie skierował w walce przeciw częstym próbom ograniczania wolności prasy za czasów rządów Adenauera. W 1952 roku protestował przeciw "ustawie o rozpowszechnianiu pism zagrażających młodzieży", a w 1962 zaliczał się do pierwszych intelektualistów, którzy byli przeciwni przeszukiwaniom i aresztowaniom w aferze der Spiegel. Publikował coraz mniej, czego przyczyną był narastający alkoholizm. Kästner nie znalazł łączności z ówczesną literaturą powojenną i był w latach 50. oraz 60. postrzegany i nagradzany jako autor książek dla dzieci. Ponowne odkrycie jego literackiego dorobku z czasów republiki weimarskiej nastąpiło dopiero w latach 70. ("Fabian" został zekranizowany dopiero w roku 1980).
Mimo to pisarz odnosił sukcesy. Jego książki dobrze się sprzedawały, były ekranizowane i tłumaczone na różne języki, sam Kästner był wielokrotnie nagradzany. W 1951 roku został przewodniczącym zachodnioniemieckiego PEN Clubu, stanowisko sprawował do 1962. W 1965 został wybrany na honorowego przewodniczącego. Był też założycielem międzynarodowej biblioteki dla młodzieży w Monachium.
Kästner nigdy się nie ożenił, ale był uwikłany w różne romanse i związki. W roku 1957 urodził się jego syn Thomas; Kästner nie prowadził jednak wspólnego życia rodzinnego z jego matką, Friedel Siebert. Istnienie nieślubnego dziecka zostało przemilczane, pisarz w dalszym ciągu żył ze swoją wieloletnią towarzyszką życiową, Luiselotte Enderle. W roku 1977 opublikowała ona listy z Ticino, zredagowany zbiór listów Kästnera z lat sześćdziesiątych adresowanych do Siebert i Thomasa. Swoje ostatnie książki dla dzieci, "Michałek z pudełka zapałek" oraz "Der kleine Mann und die kleine Miss", Kästner napisał właśnie dla syna.
Kästner występował często jako lektor swoich własnych dzieł. W ekranizacjach jego książek dla dzieci wielokrotnie udzielał swojego głosu, jak w przypadku "Mani czy Ani" oraz w opracowaniu słuchowiska "Kruszynka i Antoś". Czytał też swoje wiersze i epigramy dla literackiego archiwum niemieckiej wytwórni Deutsche Grammophon oraz nagrywał opracowania Dyla Sowizdrzała na płytach winylowych.
Krótko przed śmiercią w lipcu 1974 roku wyraził zgodę nazwania placówki "Erich Kästner Kinderdorf" jego imieniem.
Po śmierci 29 lipca 1974 w klinice Neuperlach został pochowany na Cmentarzu Bogenhausen w Monachium.

</doc>
<doc id="66632" url="https://pl.wikipedia.org/wiki?curid=66632" title="Wodorotlenek potasu">
Wodorotlenek potasu

Wodorotlenek potasu (potaż żrący), KOH – nieorganiczny związek chemiczny z grupy wodorotlenków, jedna z najsilniejszych zasad.
W standardowych warunkach wodorotlenek potasu jest białym ciałem stałym. Jako odczynnik chemiczny zazwyczaj produkowany jest w postaci łamliwych, krystalicznych, miękkich płatków lub granulek o zawartości ok. 15% wody. Ma silne właściwości higroskopijne, większe niż wodorotlenek sodu. Bardzo dobrze rozpuszcza się w wodzie; proces rozpuszczania jest silnie egzotermiczny. Roztwór, zwany ługiem potasowym, ma odczyn silnie zasadowy. Wodorotlenek potasu oraz jego roztwór wodny pochłania z powietrza dwutlenek węgla z wytworzeniem węglanu potasu, dlatego należy go przechowywać w szczelnych pojemnikach. Jest silnie żrący, może spowodować poważne oparzenia. Po połknięciu powoduje oparzenia przełyku i żołądka, może spowodować jego perforację. LD50 (szczur, doustnie) wynosi 250–400 mg/kg.
Nazwy zwyczajowe "potaż żrący" lub "potaż kaustyczny" odnoszą się zwykle do produktu technicznego otrzymywanego z potażu w procesie kaustyfikacji.
Otrzymywanie.
Na skalę przemysłową otrzymuje się go poprzez elektrolizę roztworu chlorku potasu z wykorzystaniem katody rtęciowej (proces analogiczny jak przy produkcji wodorotlenku sodu). Dawniejszą metodą produkcji wodorotlenku potasu była kaustyfikacja węglanu potasu.

</doc>
<doc id="66633" url="https://pl.wikipedia.org/wiki?curid=66633" title="Egzosfera">
Egzosfera

Egzosfera – najbardziej zewnętrzna warstwa atmosfery planety lub księżyca. Egzosfera zwana jest inaczej sferą rozpraszania, sferą dyssypacji.
Charakterystyka.
Gazy tworzące egzosferę są rozrzedzone do tego stopnia, że prawdopodobieństwo zderzenia ich cząsteczek, poruszających się z dużymi prędkościami, jest bardzo małe. W egzosferze poruszają się one zatem po trajektoriach balistycznych. Skutkiem tego jest uwalnianie się pojedynczych atomów (szczególnie wodoru i helu) i ich ucieczka w przestrzeń międzyplanetarną, a także brak zjawiska fali dźwiękowej. Egzosfera stanowi płynną strefę przejściową między atmosferą a otwartą przestrzenią kosmiczną, niektórzy naukowcy traktują ją wręcz jako część przestrzeni kosmicznej.
Najprostszą formą atmosfery, którą mogą mieć najmniejsze ciała planetarne zdolne utrzymać otoczki gazowe, jest egzosfera sięgająca do powierzchni. Taką atmosferę ma wiele ciał niebieskich, np. ziemski Księżyc i planeta Merkury. Większe planety Układu Słonecznego i niektóre księżyce mają dostatecznie duże masy, aby utrzymywać „atmosfery kolizyjne”, tzn. poniżej egzosfery występują warstwy atmosfery w których dochodzi do zderzeń cząsteczek.
Egzosfera ziemska.
Dolna granica egzosfery Ziemi, termopauza, która oddziela ją od termosfery, znajduje się na wysokości ok. 500 km. Umowna granica przestrzeni kosmicznej, Linia Kármána, znajduje się 400 km niżej w termosferze. Jej zewnętrzna, górna granica jest słabo określona; obserwacje satelitów wykryły poświatę zjonizowanych atomów wodoru na wysokości 100 000 km (jest to tzw. geokorona), a jedna z definicji plasuje granicę egzosfery w odległości 190 000 km od Ziemi, w połowie dystansu do Księżyca. Ziemska egzosfera zawiera także pasy radiacyjne.
Temperatura w egzosferze nie zmienia się z wysokością, średnio jest równa ok. 1500 K. Temperatura tak rozrzedzonego gazu jest rozumiana w znaczeniu termodynamicznym, jako miara średniej energii kinetycznej cząsteczek. Ze względu na panującą w egzosferze wysoką próżnię, nie zachodzi tu transport energii cieplnej poprzez przewodnictwo, ani tym bardziej przez konwekcję. Cząstki gazów w egzosferze mogą mieć bardzo duże energie (być „gorące”), jednak z powodu znikomej liczby zderzeń nie są w stanie w znaczący sposób przekazywać ciepła. Głównym czynnikiem decydującym o temperaturze ciała w egzosferze (np. satelity) jest to, czy pada na nie promieniowanie słoneczne; oświetlona strona satelity może się nagrzewać, a będąca w cieniu będzie szybko traciła ciepło przez wypromieniowanie.

</doc>
<doc id="66634" url="https://pl.wikipedia.org/wiki?curid=66634" title="2C-T7">
2C-T7



</doc>
<doc id="66636" url="https://pl.wikipedia.org/wiki?curid=66636" title="Paragwaj (rzeka)">
Paragwaj (rzeka)

Paragwaj (port. "Rio Paraguai", hiszp. "Río Paraguay") – rzeka w Ameryce Południowej, w środkowej części kontynentu. Jej długość wynosi 2200 km, a powierzchnia dorzecza 1150 tys. km². Wypływa z Brazylii, z wyżyny Mato Grosso, z Serra dos Parecis. Przepływa przez kotlinę Pantanal i nizinę Gran Chaco.
W górnym biegu stanowi naturalną granicę między Brazylią a Paragwajem, a w dolnym – między Paragwajem a Argentyną. Na terenie Argentyny rzeka Paragwaj wpada do Parany, stanowiąc jej największy dopływ.

</doc>
<doc id="66637" url="https://pl.wikipedia.org/wiki?curid=66637" title="2C-T2">
2C-T2



</doc>
<doc id="66640" url="https://pl.wikipedia.org/wiki?curid=66640" title="Cebula">
Cebula



</doc>
<doc id="66644" url="https://pl.wikipedia.org/wiki?curid=66644" title="Obrót">
Obrót

Obrót – izometria parzysta płaszczyzny lub przestrzeni, mająca przynajmniej jeden punkt stały.
Obrót na płaszczyznie.
Obrót dokoła punktu formula_1 o kąt skierowany formula_2 jest to odwzorowanie geometryczne formula_3 płaszczyzny na siebie, takie że:
Punkt formula_1 nazywa się środkiem obrotu, a kąt formula_2 kątem obrotu formula_12
Jeżeli formula_2 jest kątem zerowym lub kątem pełnym, to niezależnie od punktu formula_14 obrót formula_3 jest odwzorowaniem tożsamościowym, które nazywane jest obrotem zerowym.
Obrót płaszczyzny o kąt skierowany półpełny jest symetrią środkową.
Każdy obrót płaszczyzny można przedstawić jako złożenie dwóch symetrii osiowych płaszczyzny o osiach przechodzących przez środek obrotu i tworzących kąt o mierze równej połowie miary kąta obrotu. 
Prawdziwe jest także twierdzenie odwrotne: złożenie dwóch symetrii osiowych formula_16 o osiach formula_17 i formula_18 przecinających się w punkcie formula_1 jest obrotem dookoła punktu formula_1 o kąt skierowany dwukrotnie większy od kąta utworzonego przez proste formula_17 i formula_22
Obrót niezerowy formula_3 jest izometrią parzystą płaszczyzny, mającą dokładnie jeden punkt stały.
Okręgi i koła o środku w punkcie formula_1 są figurami stałymi obrotu formula_12
Obrót wokół początku układu współrzędnych na płaszczyźnie o kąt formula_26 punktu formula_27 można opisać wzorem analitycznym formula_28 gdzie:
Obrót na płaszczyźnie zespolonej punktu formula_30 wokół początku układu współrzędnych o kąt formula_31 można wyrazić wzorem formula_32
Obrót w przestrzeni.
Obrót dokoła prostej w przestrzeni określa się jako obrót dokoła osi formula_33 o kąt skierowany formula_34 w którym prosta formula_33 zwana osią obrotu jest zbiorem punktów stałych przekształcenia, a każdemu punktowi formula_1 jest przyporządkowany punkt formula_37 taki, że punkty formula_1 i formula_37 leżą w płaszczyźnie formula_40 prostopadłej do prostej formula_41 a punkt formula_1 jest obrazem punktu formula_37 w obrocie o kąt skierowany formula_2 dokoła punktu formula_45 (punkt formula_45 jest punktem przecięcia płaszczyzny formula_40 przez prostą formula_33).
Obrót wokół osi formula_49 w przestrzeni o kąt formula_26 punktu formula_51 można opisać wzorem analitycznym formula_52 gdzie:
Obrót przestrzeni jest złożeniem dwóch symetrii płaszczyznowych względem płaszczyzn przecinających się wzdłuż osi obrotu i tworzących kąt dwuścienny dwukrotnie mniejszy od kąta obrotu, dodatkowo, gdy płaszczyzny są prostopadłe jest także symetrią osiową.
Obrót niezerowy dokoła prostej jest izometrią parzystą przestrzeni, mającą dokładnie jedną prostą punktów stałych.
Przykładowo, figurami stałymi obrotu są sfery i kule, których środki leżą na osi obrotu.

</doc>
<doc id="66646" url="https://pl.wikipedia.org/wiki?curid=66646" title="Jules Rimet">
Jules Rimet

Jules Rimet (ur. 24 października 1873 w Theuley-les-Lavoncourt, zm. 16 października 1956 w Paryżu) – francuski działacz sportowy, twórca idei piłkarskich mistrzostw świata. 
Zarys biografii.
Ufundował pierwszy puchar świata, który został w 1946 nazwany jego imieniem, a sam zyskał przydomek „Ojca piłkarskich mistrzostw świata”.
W latach 1921-1954 był przewodniczącym FIFA, a w 1954 – po odejściu ze stanowiska – został honorowym przewodniczącym tej organizacji. Był także przewodniczącym francuskiego Narodowego Komitetu Sportu w latach 1932-1947 oraz założycielem klubu piłkarskiego Red Star Saint-Ouen.

</doc>
<doc id="66647" url="https://pl.wikipedia.org/wiki?curid=66647" title="Punkt stały">
Punkt stały

Punkt stały odwzorowania pewnego zbioru w siebie – punkt, w którym wartość odwzorowania na argumencie jest równa temu argumentowi.
Definicja.
Niech formula_1 będzie zbiorem będącym dziedziną i przeciwdziedziną odwzorowania formula_2
Punkt x należący do zbioru X
nazywamy punktem stałym odwzorowania formula_5 jeśli:
Zbiór punktów stałych oznaczamy formula_7
Zastosowania.
Dużą część zagadnień matematycznych można sprowadzić do poszukiwania punktu stałego pewnych odwzorowań. Należą do nich m.in.:
jak i wielu innych.
Nawet szukanie rozwiązania układu równań (np. liczbowych) sprowadza się do szukania punktu stałego pewnego odwzorowania. Dokładniej, niech formula_1 będzie przestrzenią liniową (np. formula_10 lub formula_11) oraz formula_12 Punkt formula_4 jest rozwiązaniem równania formula_14 wtedy i tylko wtedy, gdy jest punktem stałym odwzorowania formula_15

</doc>
<doc id="66648" url="https://pl.wikipedia.org/wiki?curid=66648" title="Angara">
Angara

Angara () – rzeka w azjatyckiej części Rosji, prawy dopływ Jeniseju. Jej długość wynosi 1779 km, a powierzchnia dorzecza 1040 tys. km². Wypływa z jeziora Bajkał, przepływa przez południową część Wyżyny Środkowosyberyjskiej. W środkowym i dolnym biegu tworzy liczne progi. Angara jest jedyną rzeką, która wypływa z Bajkału.
Główne dopływy:
Główne miasta:
Wzdłuż biegu Angary wybudowano zbiorniki zaporowe (Zbiornik Irkucki, Zbiornik Bracki, Zbiornik Ust-Ilimski i Zbiornik Boguczański) pełniące rolę retencyjną i zbiorników hydroelektrowni w: Irkucku, Bracku, Ust-Ilimsku i Kodyńsku. Wzdłuż Angary jest dobrze rozwinięte rybołówstwo.

</doc>
<doc id="66651" url="https://pl.wikipedia.org/wiki?curid=66651" title="Czosnek por">
Czosnek por



</doc>
<doc id="66652" url="https://pl.wikipedia.org/wiki?curid=66652" title="Marek Sell">
Marek Sell

Marek Sell (ur. 1951, zm. 13 czerwca 2004) – polski informatyk, twórca programu mks_vir.
W roku 1976 ukończył studia na Wydziale Matematyki sekcję Metod Numerycznych Uniwersytetu im. Adama Mickiewicza w Poznaniu. Karierę zawodową rozpoczynał w Instytucie Obróbki Plastycznej w Poznaniu, gdzie zajmował się metodami numerycznymi. Następnie pracował w Mera System w Warszawie, gdzie tworzył oprogramowanie komputera MERA-100 na rynek niemiecki. W uznaniu jego pracy został zaproszony do RFN, gdzie przez rok pracował nad stworzeniem od podstaw systemu DAMAST na komputery przedsiębiorstwa Compudata.
W roku 1987 stworzył pierwszy polski program antywirusowy – mks_vir, dystrybutorem programu było przedsiębiorstwo Apexim, w którym pracował.
Było tak do roku 1996, gdy założył własne przedsiębiorstwo MKS Sp. z o.o., które zajmowało się rozwijaniem tego programu i usługami informatycznymi. W ostatnim okresie zajmował się rozwijaniem programu, do czego zatrudnił zespół informatyków.
Trzy miesiące przed śmiercią zawarł umowę licencyjną z przedsiębiorstwem MKS, z której wynika, że jest on autorem programu mks_vir, chcąc w ten sposób zabezpieczyć rodzinę. Zmarł w nocy z 12 na 13 czerwca 2004.

</doc>
<doc id="66653" url="https://pl.wikipedia.org/wiki?curid=66653" title="Liliowe (roślina)">
Liliowe (roślina)

Liliowe ("Liliidae" J.H. Schaffn.) – podklasa roślin należąca do klasy jednoliściennych. Nazwa podklasy pochodzi od typowego przedstawiciela – lilii ("Lilium").
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.).

</doc>
<doc id="66654" url="https://pl.wikipedia.org/wiki?curid=66654" title="Powiat dąbrowski">
Powiat dąbrowski

Powiat dąbrowski – powiat w Polsce (województwo małopolskie), utworzony w 1999 roku w ramach reformy administracyjnej. Jego siedzibą jest miasto Dąbrowa Tarnowska.
W skład powiatu wchodzą:
Transport.
Sieć komunikacji drogowej w powiecie dąbrowskim tworzą: droga krajowa nr 73, cztery drogi wojewódzkie oraz sieć dróg lokalnych. Najważniejszą drogą w powiecie jest droga krajowa nr 73 Wiśniówka – Jasło przebiegająca z północy na południe przez główne miasto powiatu Dąbrowę Tarnowską. Przez zachodnią część powiatu przebiega odcinek drogi wojewódzkiej nr 973 Tarnów – Busko-Zdrój. Przez północno-wschodnią część powiatu przebiega droga wojewódzka nr 982 Szczucin – Jaślany Przez południowy kraniec powiatu przebiega krótki odcinek drogi wojewódzkiej nr 984 Lisia Góra – Radomyśl Wielki – Mielec. W Dąbrowie Tarnowskiej zaczyna się droga wojewódzka nr 975 Dąbrowa Tarnowska – Dąbrowa (powiat nowosądecki). Pozostałą część sieci drogowej powiatu tworzą liczne drogi lokalne.
Przez powiat dąbrowski przebiega linia kolejowa Tarnów – Szczucin (tzw. szczucinka) zbudowana w 1906. Przewozy pasażerskie na linii Tarnów – Szczucin zostały zawieszone z powodu nierentowności. Występuje natomiast sporadyczny ruch towarowy.

</doc>
<doc id="66656" url="https://pl.wikipedia.org/wiki?curid=66656" title="Fentermina">
Fentermina

Fentermina () – organiczny związek chemiczny z grupy fenyloetyloaminy, metylowa pochodna amfetaminy. Stymulująca substancja psychoaktywna, lek anorektyczny (hamujący łaknienie).
Powoduje wydzielanie większych ilości neuroprzekaźników z grupy katecholamin, czyli adrenaliny obwodowo oraz dopaminy i noradrenaliny w mózgu. Oddziaływanie farmakologiczne fenterminy przejawia się między innymi pobudzeniem psychomotorycznym oraz zmniejszeniem łaknienia.
Fentermina dawniej była dostępna w Polsce, obecnie, podobnie jak preparaty chlorfenterminy, preparaty z fenterminą są niezarejestrowane.

</doc>
<doc id="66657" url="https://pl.wikipedia.org/wiki?curid=66657" title="Zebra finch">
Zebra finch



</doc>
<doc id="66659" url="https://pl.wikipedia.org/wiki?curid=66659" title="I sekretarze KC PZPR">
I sekretarze KC PZPR

Polska Zjednoczona Partia Robotnicza została założona w połowie grudnia 1948 roku z połączenia Polskiej Partii Robotniczej i Polskiej Partii Socjalistycznej. Stanowisko I sekretarza Komitetu Centralnego Polskiej Zjednoczonej Partii Robotniczej (do 1954 roku Przewodniczącego KC PZPR) sprawowało siedmiu polityków, kolejno:

</doc>
<doc id="66662" url="https://pl.wikipedia.org/wiki?curid=66662" title="I sekretarz PZPR">
I sekretarz PZPR



</doc>
<doc id="66663" url="https://pl.wikipedia.org/wiki?curid=66663" title="Trałowce projektu 206F">
Trałowce projektu 206F

Trałowce projektu 206F – seria 12 polskich trałowców bazowych z lat 60. XX wieku, nazywanych też typem "Orlik" od pierwszego okrętu serii, a w kodzie NATO typem "Krogulec". Jednostki mierzyły 58,2 metra długości, 7,97 metra szerokości i miały zanurzenie 2,14 metra, a ich wyporność pełna wynosiła 470 ton. Uzbrojone były w trzy podwójne zestawy działek automatycznych 2M-3M kalibru 25 mm i bomby głębinowe, a ponadto były przystosowane do przewozu i stawiania min morskich.
Wszystkie okręty zostały zbudowane w Stoczni im. Komuny Paryskiej w Gdyni w latach 1961–1966, a do służby w Marynarce Wojennej przyjęto je w latach 1963–1967. Intensywnie eksploatowane jednostki cały okres służby spędziły w 13. Dywizjonie Trałowców 9. Flotylli Obrony Wybrzeża w Helu. W latach 1998–2000 trzy okręty zostały przebudowane na niszczyciele min proj. "206FM". Pozostałe jednostki zostały skreślone z listy floty po blisko kilkudziesięcioletnim okresie użytkowania w latach 1989–2002.
Projekt i budowa.
Prace nad nowym typem trałowca rozpoczęły się w gdańskim Centralnym Biurze Konstrukcji Okrętowych nr 2 w 1958 roku, w celu zastąpienia służących od 1946 roku trałowców proj. "253Ł". Nowe okręty miały być więc początkowo trałowcami redowymi, zdolnymi do prowadzenia trałowań kontaktowych i niekontaktowych w rejonie baz morskich i stawiania niewielkich zagród minowych, o wyporności około 200 ton, prędkości 18 węzłów, zasięgu 3000 Mm, uzbrojeniu składającym się z dwóch działek kal. 45 mm i czterech wkm kal. 14,5 mm i standardowym dla końca lat 50. wyposażeniu trałowym. Dowództwo Marynarki Wojennej opublikowało jednocześnie wymagania na nowy trałowiec bazowy o wyporności 570 to, mimo trwania przygotowań do podjęcia licencyjnej produkcji radzieckich trałowców proj. "254". CKBO nr 2 pod kierownictwem inż. Henryka Andrzejewskiego przygotowało zarówno projekt trałowca redowego (pod oznaczeniem "206"), jak też cztery projekty większego trałowca bazowego (proj. "250–253"). Po wielu dyskusjach postanowiono zaprzestać prac nad trałowcami bazowymi proj. "250–253" na rzecz przekształcenia w trałowiec bazowy jednostki projektu "206". W 1959 roku CKBO nr 2 opracował zmodyfikowany projekt trałowca o wyporności 425 ton, którego napęd miały stanowić włoskie silniki wysokoprężne FIAT – wobec braku odpowiednich jednostek napędowych produkowanych w państwach socjalistycznych. Projekt (pod oznaczeniem B206F) został przyjęty do realizacji w grudniu 1959 roku przez Ministra Obrony Narodowej, lecz ostateczny projekt techniczny zatwierdzono w Dowództwie MW dopiero 19 lutego 1962 roku. Koszty dokumentacji wyniosły 1,7 mln zł, budowa prototypu (przyszłego „Orlika”) kosztowała 80 mln zł, a koszt seryjnego okrętu wyniósł 65,5 mln zł. Roczny limit eksploatacyjny jednostki określono na 700 godzin, a żywotność konstrukcji na 20 lat.
Wszystkie okręty projektu "206F" powstały w Stoczni im. Komuny Paryskiej w Gdyni (numery stoczniowe 206F/1 – 206F/12). Nadzór wojskowy nad ich budową sprawował kmdr ppor. inż. Konstanty Cudny. Stocznia zastosowała metodę budowy kadłubów jednostek z sekcji, łączonych na pochylni (opracowaną wcześniej w celu masowej budowy trawlerów). Stępki okrętów położono w latach 1961–1966, a zwodowane zostały w latach 1962–1966. Trałowce otrzymały tradycyjne dla polskich okrętów minowych nazwy pochodzące od ptaków.
Dane taktyczno-techniczne.
Okręty były gładkopokładowymi, pełnomorskimi trałowcami przystosowanymi do pływania w warunkach częściowego oblodzenia. Długość całkowita wynosiła 58,2 metra, szerokość 7,97 metra i zanurzenie 2,14 metra. Wysokość boczna miała wielkość 4 metry. Wykonany ze stali, całkowicie spawany kadłub jednostek został wzmocniony w celu zwiększenia odporności na podwodne wybuchy. Podzielony był na siedem przedziałów wodoszczelnych: (od dziobu): I – forpik (magazyn bosmański, sprzętu okrętowego i żywnościowy, skrzynia łańcuchowa i winda kotwiczna), II – stacja radiolokacyjna oraz magazyn artyleryjski i elektryczny, III – pomieszczenia mieszkalne oraz pomieszczenie żyrokompasów i centrali artyleryjskiej, IV – siłownia pomocnicza, V – siłownia główna z centrum sterowania napędem, VI – rufowe pomieszczenie załogi i VII – magazyn sprzętu trałowego, maszyna sterowa i zrzutnie bomb głębinowych. W najniższym poziomie kadłuba mieściły się zbiorniki paliwa, wody słodkiej i użytkowej oraz wały napędowe. Na dolnym poziomie nadbudówki znajdowały się kabiny oficerów, mesa, kuchnia, sanitariaty i podręczne magazyny żywności. W górnej części mieściła się sterówka oraz kabiny: radiowa, nawigacyjna i sonaru oraz, na pokładzie sygnałowym, pokryte brezentowym dachem stanowisko dowodzenia i lekki, trójpodporowy maszt z antenami urządzeń radiotechnicznych. Wyporność standardowa wynosiła 426 ton, zaś pełna 470 ton.
Okręty napędzane były przez dwa nienawrotne, turbodoładowane 12-cylindrowe czterosuwowe silniki wysokoprężne w układzie V FIAT 2312 SS o maksymalnej mocy 1324 kW (1800 KM) każdy (nominalna moc wynosiła 1400 KM przy 920 obr./min), poruszające poprzez przekładnie redukcyjne Lohman GUB dwiema śrubami nastawnymi Lips-Schelde. Prędkość maksymalna wynosiła 18,4 węzła (ekonomiczna – 17 węzłów). Okręty mogły zabrać 55,5 tony paliwa okrętowego, co zapewniało zasięg wynoszący 2000 Mm przy prędkości 17 węzłów. Na rufie znajdowały się dwa podwieszane, zrównoważone stery, poruszane maszynką sterową MS25. Energię elektryczną zapewniały cztery brytyjskie generatory główne Ruston S324M o mocy 60 kVA każdy (składające się z prądnicy i silnika Leyland SW400 o mocy 72 KM przy 1500 obr./min), generator postojowy S322M o mocy 27 kVA oraz generator trału elektromagnetycznego M50. Autonomiczność okrętów wynosiła 12 dób. Jednostki mogły bezpiecznie pływać przy stanie morza 8, zaś zadania trałowe wykonywać do stanu morza 4, z prędkością od 0 do 12 węzłów.
Uzbrojenie artyleryjskie jednostek stanowiły trzy podwójne zestawy działek automatycznych 2M-3M kal. 25 mm, z łącznym zapasem amunicji wynoszącym 6000 naboi, umieszczone przed nadbudówką na osi symetrii okrętu (jedno stanowisko) oraz na nadbudówce rufowej (dwa stanowiska obok siebie). Broń ZOP stanowiły dwie podpokładowe zrzutnie bomb głębinowych z łącznym zapasem 12 bomb B-1. Ponadto okręty posiadały dwa pokładowe tory minowe, na których mógł zamiennie przenosić: 10 min typu KB lub AMD-500, 16 wz. 08/39 lub 8 typu AMD-1000. Załoga uzbrojona była także w broń indywidualną, którą stanowiły 22 kbk AK i 8 pistoletów, z łącznym zapasem 17 000 sztuk amunicji.
Początkowe wyposażenie trałowe stanowiły: trał kontaktowy MT-2, elektromagnetyczny TEM-52M i akustyczny BAT-2. Wyposażenie radioelektroniczne obejmowało system rozpoznawczy „swój-obcy” typu Kremnij-2, radiostację UKF R-609M, nadajnik KF R-644, odbiornik KF R-671, odbiornik pełnozakresowy R-619, radionamiernik ARP-50-1,2M, sonar Tamir-11M (MG-11M), radar obserwacji ogólnej Lin-M i system radionawigacji Rym-K. Jednostki wyposażone była też w zrzutnie dla 8 świec dymnych MDSz, żyrokompas Kurs-4, kompasy magnetyczne UKPM-1M i UKPM-3M, echosondę NEŁ-5, log MGŁ-25 i pracujący w podczerwieni system pływania zespołowego Chmiel.
Trałowce zostały dostosowane do biernej obrony przeciwatomowej i przeciwchemicznej. W tym celu zbudowano trzy pomieszczenia z urządzeniami filtrowentylacyjnymi, a także zamontowano urządzenia dozymetryczne oraz rurociągi do zraszania i spłukiwania okrętu. Wyposażenie uzupełniały urządzenia demagnetyzacyjne.
Załoga pojedynczego okrętu składała się z 49 osób – 5 oficerów, 16 podoficerów i 28 marynarzy.
Służba.
Pierwszy ze zbudowanych trałowców proj. "206F" – ORP „Orlik” – został wcielony do służby w Marynarce Wojennej 24 sierpnia 1963 roku, w obecności Szefa Sztabu Generalnego Wojska Polskiego gen. broni Jerzego Bordziłowskiego i dowódcy Marynarki Wojennej wiceadm. Zdzisława Studzińskiego. Pozostałe 11 okrętów trafiło do służby w kolejnych latach – jako ostatnia pierwszy raz podniosła banderę 23 czerwca 1967 roku ORP „Czajka”. Okręty z numerami burtowymi 613–624 weszły w skład 13. Dywizjonu Trałowców 9. Flotylli Obrony Wybrzeża, stacjonując na Helu. Zadaniem okrętów było poszukiwanie pól minowych i ich niszczenie, trałowanie rozpoznawcze i kontrolne, wytyczanie torów pływania i prowadzenie za trałami okrętów lub ich zespołów. Trałowce brały udział w niemal wszystkich ważniejszych ćwiczeniach polskich okrętów oraz manewrach flot Układu Warszawskiego, uczestnicząc też często w unieszkodliwianiu niewybuchów pochodzących z okresu II wojny światowej.
Na początku lat 70. trałowce typu "Orlik" podzielone były na cztery trzyokrętowe grupy 13. Dywizjonu Trałowców. W latach 1970–1974 okręty uczestniczyły w poszukiwaniu min na obszarze przeznaczonym pod budowę Portu Północnego w Gdańsku. W czerwcu 1975 roku, w związku z wprowadzeniem przez MW zmiennego systemu numeracji okrętów, jednostkom zmieniono numery burtowe na 643–654. W połowie 1976 roku dokonano kolejnej zmiany oznaczeń jednostek, które otrzymały numery 668–679. Do pierwotnych oznaczeń (613–624) okręty powróciły w połowie 1978 roku.
Podczas długoletniej służby modernizacji poddano wyposażenie radioelektroniczne okrętów: radar Lin-M został zastąpiony nowszym TRN-823, system „swój-obcy” Kremnij-2 wymieniono na Nichrom-RR, dodano też drugą stację radiolokacyjną SRN-206 lub SRN-2061. Usunięto również przestarzały system radionawigacji Rym-K, zastępując go nowocześniejszym Bras (z odbiornikiem Hals); zamontowano też odbiorniki brytyjskiego systemu radionawigacyjnego Decca – Pirs-1M. W pierwszej połowie lat 80. wzmocniono uzbrojenie przeciwlotnicze trałowców, instalując na wysokości komina po obu burtach dwie poczwórne wyrzutnie Fasta-4M rakiet przeciwlotniczych Strzała-2M (z łącznym zapasem 16 pocisków). Zmiany objęły również wyposażenie trałowe: trał kontaktowy MT-2 zmodernizowano do wariantu MT-2W (z przecinakami wybuchowymi), zainstalowano też nowy polski trał elektromagnetyczny TEM-PE-2 i głębokowodny, szybkobieżny trał akustyczny BGAT. Na kilku okrętach (m.in. ORP „Krogulec”, ORP „Pelikan”, ORP „Flaming” i ORP „Rybitwa”) wymieniono też zużyte jednostki napędowe FIATa, montując sześciocylindrowe silniki wysokoprężne Sulzer 6AL25/30 o maksymalnej mocy 1700 KM każdy (nominalnie 1100 KM przy 750 obr./min).
Na przełomie lat 80. i 90. XX wieku wysłużone trałowce zaczęto wycofywać ze służby: w 1989 roku zakończyły ją OORP „Orlik” i „Krogulec”, w 1990 roku „Jastrząb” i „Czapla”, w 1993 roku „Kormoran” i „Pelikan”, a w 1994 roku „Albatros”.
Przebudowa trzech okrętów na niszczyciele min.
W latach 1998–1999 ORP „Mewa”, ORP „Czajka” i „Flaming” zostały wycofane ze służby i poddane konwersji na niszczyciele min proj. "206FM", która trwała do 1999 („Mewa”), 2000 („Czajka”) i 2001 roku („Flaming”). Projekt modernizacji opracowano w Stoczni Marynarki Wojennej w Gdyni i tam też przeprowadzono prace. Przebudowie uległa większość pomieszczeń i struktura wewnętrzna kadłuba, podzielonego od tej pory na 10 przedziałów wodoszczelnych. Wymieniono część poszycia, a okręty zyskały całkowicie nową, większą nadbudówkę, komin i trójnożny maszt. W nadbudówce znalazły miejsce m.in. główne stanowisko dowodzenia, a także dwuprzedziałowa komora dekompresyjna szczecińskiej firmy Aquaticus, przeznaczona dla nowych członków załogi – płetwonurków. Zamiast trzech stanowisk działek kal. 25 mm zamontowano jeden zestaw rakietowo-artyleryjski ZU-23-2MR Wróbel II z dwoma działkami kal. 23 mm, pozostawiono dwie poczwórne wyrzutnie rakiet Strzała-2M, natomiast pozbawiono okręty zrzutni bomb głębinowych. Tory minowe okrętów zostały przystosowane do zabierania zamiennie: 12 min typu OS, 12 min typu MMD-1, 12 min typu MMD-2 lub 6 min typu OD. Zmodernizowano też wyposażenie przeciwminowe, które prócz trału kontaktowego MT-2W (z przecinakami wybuchowymi Boforsa) stanowiły: trał elektromagnetyczny TEM-PE-2MA i trał akustyczny MTA-2, a także dwa pojazdy podwodne systemu Ukwiał (zaprojektowane i zbudowane na Politechnice Gdańskiej). Zmianom uległo też wyposażenie radioelektroniczne, które składało się od tej pory z systemu wspomagania dowodzenia Pstrokosz, radaru nawigacyjnego Decca Bridge Master, stacji hydrolokacyjnej SHL-100MA, holowanej stacji hydrolokacyjnej SHL-200 Flaming B, systemu dokładnej nawigacji Jemiołuszka i systemu rozpoznawczego „swój-obcy” Supraśl. Na okrętach znalazły się także: zestaw cyfrowych map ECDIS firmy FIN Skog, radiostacje HF i UHF firmy Rohde&amp;Schwarz, żyrokompas światłowodowy firmy C.Plath, log dopplerowski firmy STN Atlas i rozgłośnia ogólnookrętowa MORS. Zamontowano też zestaw sześciu wyrzutni celów pozornych WNP81/9 Jastrząb, a na „Mewie” i „Czajce” zużyte jednostki napędowe FIATA zamieniono na silniki wysokoprężne Cegielski-Sulzer 6AL25/30. Wymieniono również na nowe zespoły prądotwórcze. W odróżnieniu od pozostałych przebudowanych okrętów proj. "206FM", „Flaminga” wyposażono w norweski ster strumieniowy firmy Brunvoll (na dziobie) i niemiecki pędnik azymutalny firmy Schottel (na rufie), kontrolowane przez polski system dynamicznego pozycjonowania szczecińskiej firmy Autocomp. Ważną z punktu widzenia ochrony środowiska modyfikacją było zamontowanie nowej oczyszczalni ścieków oraz zbiorników oleju odzyskanego i wód zaolejonych, a także odsalacza wody morskiej. Zainstalowanie nowego wyposażenia spowodowało wzrost wyporności pełnej do 507 ton i zwiększenie liczebności załogi do 54 osób. Koszt modernizacji trzech okrętów zamknął się w kwocie 110 mln zł.
Dalsze lata służby.
Ostatnie dwa nieprzebudowane trałowce proj. "206F" zostały wycofane ze służby w 2000 (ORP „Tukan”) i 2002 roku (ORP „Rybitwa”). Natomiast trzy zmodernizowane jednostki rozpoczęły aktywną służbę, wchodząc naprzemiennie w skład stałych zespołów obrony przeciwminowej NATO i uczestnicząc w wielu międzynarodowych manewrach oraz ćwiczeniach, likwidując niebezpieczne pozostałości po II wojnie światowej na wodach polskich i obcych.
Ze względu na zużycie 30 grudnia 2019 roku po ponad 52-letniej służbie po raz ostatni opuszczono banderę na ORP „Mewa”, zaś 4 grudnia 2020 roku ten sam los spotkał „Flaminga” (po 54 latach służby). Ostatni z okrętów proj. "206FM", „Czajka”, został wycofany ze służby 8 grudnia 2021 roku.

</doc>
<doc id="66664" url="https://pl.wikipedia.org/wiki?curid=66664" title="Trałowce typu Orlik">
Trałowce typu Orlik



</doc>
<doc id="66666" url="https://pl.wikipedia.org/wiki?curid=66666" title="Mosquito">
Mosquito



</doc>
<doc id="66669" url="https://pl.wikipedia.org/wiki?curid=66669" title="Płyta poliwęglanowa">
Płyta poliwęglanowa

Płyta poliwęglanowa – płyta wytwarzane metodą ekstruzji z granulatu poliwęglanowego.
Płyty poliwęglanowe stosuje się we wszystkich typach budynków, zarówno jako element wystroju wnętrza jak i wykończenia elewacji. Z paneli poliwęglanowych konstruuje się płaszczyzny pionowe oraz poziome. Poza budownictwem i architekturą wnętrz stosuje się je często w reklamie jako plansze wystawiennicze oraz szyldy. W architekturze materiał taki stosowany jest głównie jako wypełnienie drzwi, poszycie ścian działowych, świetlików, ogrodów zimowych, szklarni.
Podział.
Spośród licznych odmian dostępnych na rynku materiałów budowlanych można wyodrębnić trzy podstawowe grupy:

</doc>
<doc id="66673" url="https://pl.wikipedia.org/wiki?curid=66673" title="4-Metoksyamfetamina">
4-Metoksyamfetamina

4-Metoksyamfetamina (PMA) – organiczny związek chemiczny, substancja psychoaktywna, o działaniu stymulującym, empatogennym i psychedelicznym, pochodna amfetaminy. Trudno jest ustalić bezpieczne dawkowanie PMA, gdyż nawet małe dawki mogą powodować niebezpieczne podwyższenie ciśnienia, przyspieszenie pulsu i hipertermię. PMA bywa rozprowadzane w pigułkach ecstasy, często w bardzo wysokich, niebezpiecznych dawkach. Substancja ta jest także inhibitorem MAO. 4-Metoksyamfetamina otrzymywana jest zwykle z anetolu, składnika zapachowego biedrzeńca anyżu i kopru.

</doc>
<doc id="66674" url="https://pl.wikipedia.org/wiki?curid=66674" title="Fencyklidyna">
Fencyklidyna

Fencyklidyna – organiczny związek chemiczny, psychodeliczna substancja psychoaktywna zaliczana do dysocjantów, pochodna piperydyny. W przeszłości fencyklidyna używana była do znieczulania przedoperacyjnego, jednak ze względu na swe psychoaktywne działanie i neurotoksyczność została wycofana z lecznictwa.
Fencyklidyna została zsyntetyzowana w 1956 roku w amerykańskim przedsiębiorstwie farmaceutycznym Parke-Davis, do stosowania jako anestetyk podawany drogą dożylną. W latach 60. zaczęła być wykorzystywana jako narkotyk. W takim użyciu jest przyjmowana w formie doustnej, dożylnie, donosowo, lub – najczęściej – przez palenie.
Działanie.
Działanie farmakologiczne fencyklidyny polega na blokowaniu otwartego kanału receptora NMDA, co skutkuje silniejszą depolaryzacją neuronu.
Efekty działania fencyklidyny są bardzo zróżnicowane i zależne od wielu czynników. Niewielka ilość środka może wywołać uczucie oziębłości i obojętności wobec otoczenia bądź poczucie siły i niewrażliwość. Ponadto może spowodować odrętwienie i zakłócenie mowy oraz uniemożliwić koordynację ruchów. Większe dawki mogą spowodować silną depersonalizację i konfuzję, delirium, trudności lub całkowite uniemożliwienie poruszania się.

</doc>
<doc id="66676" url="https://pl.wikipedia.org/wiki?curid=66676" title="PCP">
PCP



</doc>
<doc id="66680" url="https://pl.wikipedia.org/wiki?curid=66680" title="DXM">
DXM



</doc>
<doc id="66684" url="https://pl.wikipedia.org/wiki?curid=66684" title="Uzus językowy">
Uzus językowy

Uzus językowy (od „zwyczaj, praktyka”) – rzeczywisty stan funkcjonowania systemu językowego, pewna forma jego realizacji lub pewien styl utarty w określonej wspólnocie językowej (rodzina, zespół pracowniczy, wydawnictwo itp.), według niektórych ujęć również zachowania językowe pojedynczej osoby (idiolekt). Uzus obejmuje środki językowe, które rzeczywiście istnieją w obiegu, a także przyjęte wzorce komunikacji językowej, niezależnie od teoretycznej oceny normatywnej poszczególnych elementów. Uzus tworzy nie tylko oparcie dla normy językowej, ale stanowi również samodzielny przedmiot badań w językoznawstwie korpusowym. Może mieć charakter społeczny lub jednostkowy.
Termin „uzus” odegrał istotną rolę w teoriach Ottona Jespersena i Louisa Hjelmsleva.
Definicja i podział uzusu.
Szczegóły definicji uzusu różnią się w zależności od ujęcia przyjętego przez autora. Szerzej pojmowany uzus można utożsamiać z pojęciem praktyki językowej, czyli faktycznym sposobem realizacji języka, obejmującym wszystkie (doraźne, nieregularne itp.) odchylenia i omyłki. Węziej rozumiany uzus obejmuje takie środki językowe, które są aprobowane na mocy zwyczaju społecznego, tj. objęte pewnym stopniem akceptacji wśród użytkowników języka. Uzus zawiera zatem rozmaite elementy funkcjonujące w języku, bez względu na ich zgodność ze skodyfikowanymi wzorcami języka standardowego.
Badacze Rudolf Krajčovič i Pavol Žigo wyróżniają uzusy: indywidualny, grupowy, regionalny i ogólnonarodowy (na podstawie zasięgu), a także literacki i nieliteracki (na podstawie zgodności normatywnej). Uzus literacki charakteryzuje przestrzeganie normy i kodyfikacji języka literackiego, uzus nieliteracki zaś konstytuuje się na gruncie nieliterackich form języka (gwar i slangów). Aleksander Wilkoń wyróżnia uzus jednostkowy oraz uzus społeczny, będący przedmiotem zainteresowania socjolingwistyki. Samo pojęcie uzusu definiuje w sposób ogólny jako: „użycie i funkcjonowanie danej formy w danym zespole tekstów i w danym środowisku”.
Uzus a norma.
Uzus można traktować jako praktyczną formę realizacji normy językowej, w różnym stopniu odzwierciedlającą jej kształt. Zadomowienie pewnych elementów w uzusie prowadzi ostatecznie do włączenia ich w ramy normy językowej. Przykładowo istniejące w języku polskim wyrazy i wyrażenia „lata pięćdziesiąte”, „listonosz” i „wywiad z kimś” utrwaliły się jako formy literackie, mimo początkowej krytyki poprawnościowej.
W polskiej tradycji normatywistycznej uzus rozpatrywany jest jako jedno z kryteriów tzw. poprawności językowej (niekiedy mowa o praktyce wykształconych użytkowników języka). Stanowi on podstawę dla kodyfikacji języka ogólnopolskiego – jeśli pewne elementy językowe, początkowo pozanormatywne, staną się szeroko rozpowszechnione (przez dłuższy okres, w różnych środowiskach, w mowie i piśmie), a tym samym zaczną należeć do powszechnej praktyki językowej, to zyskają one sankcję normatywną w obrębie normy użytkowej (uzualnej), skąd po jakimś czasie mogą przejść do warstwy wzorcowej.
Uzus nie jest w pełni równoznaczny z normą uzualną, która z zasady obejmuje węższy zakres środków językowych, choć część badaczy traktuje te pojęcia jako tożsame.

</doc>
<doc id="66685" url="https://pl.wikipedia.org/wiki?curid=66685" title="Uzus">
Uzus



</doc>
<doc id="66687" url="https://pl.wikipedia.org/wiki?curid=66687" title="Buszujący w zbożu">
Buszujący w zbożu

Buszujący w zbożu (ang. "The Catcher in the Rye") – powieść amerykańskiego pisarza J.D. Salingera, po raz pierwszy opublikowana w 1951 roku. Niedługo po wydaniu stała się jedną z najbardziej napiętnowanych książek w Stanach Zjednoczonych. Książka budziła kontrowersje m.in. ze względu na poruszanie wątków związanych z seksualnością nieletnich oraz używanie wulgaryzmów przez głównego bohatera.
Chociaż początkowo wydana została jako książka dla dorosłych czytelników, obecnie znajduje się na liście lektur licealnych i szkół wyższych we wszystkich krajach anglojęzycznych. Przetłumaczona została na niemalże wszystkie ważniejsze języki świata. Szacuje się, że rocznie na świecie sprzedawanych jest około 250 tysięcy egzemplarzy "Buszującego w zbożu", co daje około 65 milionów sprzedanych egzemplarzy od momentu wydania. Znalazła się na liście stu najlepszych książek wydanych w latach 1923–2005, którą to listę sporządził tygodnik "Time". W plebiscycie na sto najlepszych anglojęzycznych powieści XX wieku, sporządzonym przez wydawnictwo Modern Library, zajęła 64. miejsce.
Główny bohater książki, Holden Caulfield, stał się ikoną nastoletnich buntowników i prowokatorów. Napisana w pierwszej osobie powieść opisuje kilka dni z życia Holdena, kiedy to ten błąka się po Nowym Jorku po ucieczce z prywatnej szkoły średniej Pencey Prep w Pensylwanii.
W Polsce książka po raz pierwszy wydana została w roku 1961 przez wydawnictwo Iskry. Pierwszą tłumaczką była Maria Skibniewska. Oryginalny tytuł to aluzja do wiersza Roberta Burnsa "Comin’ Thro’ the Rye".
Opis fabuły.
Właściwą akcją powieści jest retrospekcja z trzech dni i dwóch nocy w połowie grudnia 1949 roku.
Holden Caulfield, wydalony z prywatnej szkoły średniej Pencey Prep na kilka dni przed końcem pierwszego semestru, obserwuje ze wzgórza ostatni w sezonie towarzyski mecz futbolowy szkolnej drużyny. Następnie odwiedza profesora Spencera, nauczyciela historii, z którym chciał się pożegnać przed wyjazdem do domu, jednak rozdrażniony rozmową o swoich słabych wynikach w nauce szybko kończy wizytę.
Wieczorem, po powrocie do internatu Holden, dowiaduje się, że jego współlokator, Stradlater, był na randce z Jane Gallagher, dawną przyjaciółką Caulfielda. Gdy Stradlater nie odpowiada na pytania o przebieg randki, Holden usiłuje go uderzyć, jednak szybko zostaje pokonany. Postanawia opuścić szkołę w środku nocy i wrócić do Nowego Jorku. By uniknąć spotkania z rodziną, wynajmuje pokój w Hotelu Edmont.
Holden odwiedza dwa kluby nocne, gdzie spotyka między innymi byłą dziewczynę swojego brata, D.B., oraz trzy turystki z Seattle, z którymi tańczy. Wciąż jednak czuje się samotny; wszystkie napotkane osoby postrzega jako płytkich i nudnych snobów. W hotelu windziarz Maurice proponuje chłopakowi usługi prostytutki; Holden zgadza się. Gdy młoda dziewczyna, Sunny, przychodzi do jego pokoju, chłopak traci odwagę. Proponuje, by spędzili czas na rozmowie, jednak zirytowana Sunny wychodzi. Wkrótce w pokoju Holdena zjawia się Maurice, żądając dodatkowych pieniędzy. Gdy Holden odmawia zapłacenia, Maurice w złości uderza go w brzuch i zabiera pięć dolarów.
Następnego dnia, w niedzielę, Holden umawia się do teatru ze swoją byłą dziewczyną, Sally Hayes. Wcześniej udaje się na śniadanie na Grand Central Station, gdzie rozmawia z dwiema zakonnicami. Ponieważ zrobiły na nim pozytywne wrażenie, przekazuje dziesięć dolarów na cele dobroczynne. Po śniadaniu kupuje płytę młodszej siostrze, Phoebe, i odwiedza Muzeum Historii Naturalnej, gdzie spodziewa się napotkać dziewczynkę. Po wieczornym wyjściu do teatru Holden zwierza się Sally z podłego samopoczucia. Pod wpływem impulsu proponuje jej ucieczkę do Nowej Anglii i wspólne życie. Kiedy dziewczyna odmawia, Holden komentuje to ostro, doprowadzając Sally do płaczu, za co później bezskutecznie przeprasza.
Kolejny dzień Holden spędza, błąkając się po mieście; spotyka dawnych znajomych i wspomina młodszego brata, Alliego, który zmarł na białaczkę. W nocy postanawia zakraść się do domu, aby odwiedzić Phoebe, ponieważ tylko z nią jest w stanie naprawdę się porozumieć. Dzieli się z siostrą swoją fantazją (inspirowaną błędnie usłyszaną piosenką Roberta Burnsa – "Comin’ Through the Rye") o byciu „strażnikiem w zbożu” – człowiekiem strzegącym dzieci, które bawią się beztrosko w wielkim polu zboża na skraju klifu. Zadaniem „buszującego” jest chwytać dzieci, które zanadto zbliżą się do przepaści. Gdy rodzice wracają do domu, Holden ucieka, prosząc siostrę, by nie mówiła nikomu o jego wizycie. Zatrzymuje się u pana Antoliniego, byłego nauczyciela angielskiego, którego bardzo ceni. Po długiej rozmowie Holden zasypia, ale w środku nocy budzi go pan Antolini, głaszcząc po włosach. Sądząc, że nauczyciel chce go wykorzystać seksualnie, chłopak ponownie ucieka.
Następnego dnia, w poniedziałek, Holden błąka się po mieście, fantazjując na temat ucieczki i rozpoczęcia samotniczego życia. Najpierw decyduje się jednak pożegnać z siostrą, zostawia więc dla niej wiadomość w szkole. Phoebe zjawia się na miejscu spotkania ze spakowaną walizką, nalegając, by chłopak zabrał ją ze sobą. Holden nie zgadza się, co doprowadza dziewczynkę do furii. Chcąc poprawić jej humor, zabiera Phoebe do zoo i obiecuje, że nigdzie nie wyjedzie. Kiedy dziewczynka zajmuje miejsce na karuzeli, rozpoczyna się ulewa. Holden, ogarnięty nagle ogromną radością, zostaje na deszczu i obserwuje siostrę.
W ostatnim rozdziale Holden opowiada krótko o swoim obecnym położeniu – ma rozpocząć naukę w nowej szkole. Ku własnemu zaskoczeniu odkrywa, że tęskni za osobami, o których opowiedział, nawet za Stradlaterem i windziarzem Maurice’em.
Kontrowersje.
W 1960 roku amerykański nauczyciel został zwolniony za omawianie na lekcji "Buszującego w zbożu", później jednak przywrócono go na stanowisko. W latach 1961–1982 powieść była najbardziej cenzurowaną książką w amerykańskich szkołach średnich i bibliotekach. W roku 1981, mimo ostrej cenzury, była drugą najczęściej omawianą lekturą w amerykańskich szkołach publicznych. Według Stowarzyszenia Bibliotek Amerykańskich "Buszujący w zbożu" zajął 13. miejsce na liście najbardziej napiętnowanych książek wydanych w latach 1900–2000.
Główną przyczyną kontrowersji był w dużej mierze wulgarny język bohatera, który nierzadko używa takich słów jak "fuck" (ang. „jebać”, „pierdolić”) czy "goddam" (ang. „[jasna] cholera”). Jako inne przyczyny podaje się nawiązania do spraw związanych z seksualnością, bluźnierstwa, lekceważenie wartości rodzinnych i moralnych nakazów, zaś – według przeciwników książki – Holden przedstawiony zostaje jako figura zachęcająca do buntu, promująca wśród młodzieży picie alkoholu, palenie, posługiwanie się kłamstwem czy swobodę seksualną. Shelley Keller-Gage, nauczycielka szkoły średniej, w 1989 roku stanęła w obronie książki, stwierdzając, że osoby ją krytykujące "są dokładnie takie same jak Holden, również starają się zostać strażnikami w zbożu". W miejscowości Boron, zamieszkiwanej przez nauczycielkę, wokół "Buszującego w zbożu" rozpętała się burza, zaś w miejscowej bibliotece stworzono listę osób oczekujących na jej wypożyczenie, co nie zdarzyło się tam nigdy wcześniej.
Mark David Chapman, który w 1980 roku zastrzelił Johna Lennona, miał przy sobie egzemplarz "Buszującego w zbożu", gdy tuż po dokonaniu morderstwa został aresztowany przez policję, zaś John Hinckley Jr., który w 1981 roku próbował zastrzelić prezydenta Ronalda Reagana, również miał obsesję na punkcie tejże książki, chciał nawet zmienić imię i nazwisko na Holden Caulfield.

</doc>
<doc id="66689" url="https://pl.wikipedia.org/wiki?curid=66689" title="System językowy">
System językowy

System językowy – język jako system, czyli uporządkowany wewnętrznie i posiadający określoną strukturę układ elementów; innymi słowy jest to język pojmowany jako zbiór elementów i zbiór relacji (wzajemnych zależności), które zachodzą między tymi elementami, zgrupowanymi na różnych płaszczyznach.
Na systemowość języka w sposób wyraźny pierwszy zwrócił uwagę szwajcarski językoznawca Ferdinand de Saussure (zob. strukturalizm), który ujmował język () jako zasób znaków umożliwiających porozumiewanie się w obrębie danej społeczności. Na tej podstawie naukę o języku traktował jako część semiotyki.

</doc>
<doc id="66690" url="https://pl.wikipedia.org/wiki?curid=66690" title="Społeczność">
Społeczność

Społeczność – połączona ze sobą za pomocą więzi społecznych zbiorowość ludzi należących do pewnego środowiska społecznego i powiązanych ze sobą np.:
Pojęcie społeczności jest bliskie pojęciu grupy społecznej.
W zoologii pojęciem bliskim do pojęcia społeczności jest kasta eusocjalna.

</doc>
<doc id="66691" url="https://pl.wikipedia.org/wiki?curid=66691" title="Darren Aronofsky">
Darren Aronofsky

Darren Aronofsky (ur. 12 lutego 1969 w Nowym Jorku) – amerykański reżyser, producent i scenarzysta filmowy. Laureat m.in. trzech nagród Independent Spirit Awards za filmy "Pi" (1998), "Zapaśnik" (2008) i "Czarny łabędź" (2010) oraz Złotego Lwa na 65. MFF w Wenecji za film "Zapaśnik" (2008).
Życiorys.
Darren Aronofsky urodził się 12 lutego 1969 w Nowym Jorku. Po ukończeniu szkoły średniej rozpoczął studia filmowe na Harvard University. Jego dyplomowy film "Supermarket Sweep" (1991), w którym wystąpił Sean Gullette, znalazł się w finale National Student Academy Award.
W lutym 1996 rozpoczął pracę nad scenariuszem do "Pi" (1998), pierwszego w jego karierze pełnometrażowego filmu fabularnego. Nakręcony za zaledwie 60 tys. dolarów (pieniądze pochodziły z datków rodziny oraz znajomych) obraz odniósł sukces kasowy – do listopada 1999 zarobił ponad 3 miliony dolarów. Aronofsky został również nagrodzony za najlepszą reżyserię na Sundance Film Festival.
Kolejnym zrealizowanym przez niego filmem było "Requiem dla snu" (2000), oparte na noweli Huberta Selby'ego o tym samym tytule. Obraz przyniósł Ellen Burstyn, odtwórczyni jednej z głównych ról, nominację do Oscara. Po odrzuceniu propozycji wyreżyserowania filmu "", Aronofsky rozpoczął pracę nad trzecim filmem pełnometrażowym "Źródło" (2006).
Kolejny wyreżyserowany przez niego obraz, "Zapaśnik" (2008), zaowocował kolejnymi nominacjami do Oscara tym razem dla Mickeya Rourke'a oraz Marisy Tomei. Rourke otrzymał również nagrodę BAFTA dla najlepszej postaci pierwszoplanowej oraz najlepszego aktora, a Bruce Springsteen dla autora najlepszej piosenki.
"Czarny łabędź" (2010) został nominowany do Oscara w pięciu kategoriach (między innymi za najlepszą reżyserię). Finalnie jedyną statuetkę otrzymała Natalie Portman (najlepsza aktorka pierwszoplanowa).
Przewodniczył jury konkursu głównego na 68. MFF w Wenecji (2011) oraz na 65. MFF w Berlinie (2015).

</doc>
<doc id="66693" url="https://pl.wikipedia.org/wiki?curid=66693" title="Monoaminooksydaza">
Monoaminooksydaza

Monoaminooksydaza (oksydaza monoaminowa, MAO z ang. "monoamine oxidase") – (EC 1.4.3.4) enzym występujący w wielu tkankach ustroju zlokalizowany w cytozolu. Obecnie wyróżnia się dwa izoenzymy:
Zaburzenia działania tego enzymu prowadzą do chorób afektywnych oraz zaburzeń ciśnienia tętniczego.

</doc>
<doc id="66696" url="https://pl.wikipedia.org/wiki?curid=66696" title="Harmalina">
Harmalina

Harmalina – organiczny związek chemiczny, psychodeliczna substancja psychoaktywna, główny alkaloid beta-karbolinowy ruty stepowej ("Peganum harmala"). W małych dawkach ma działanie przeciwdepresyjne, w większych psychoaktywne. Jest silnym i krótkotrwałym inhibitorem MAO.

</doc>
<doc id="66699" url="https://pl.wikipedia.org/wiki?curid=66699" title="Bisztynek">
Bisztynek

Bisztynek () – miasto w Polsce, w województwie warmińsko-mazurskim, w powiecie bartoszyckim, siedziba gminy miejsko-wiejskiej Bisztynek.
W latach 1975–1998 miasto administracyjnie należało do województwa olsztyńskiego. Według danych z 1 stycznia 2018 Bisztynek liczył 2417 mieszkańców.
Bisztynek leży na Warmii, na obszarze historycznego pruskiego terytorium Barcji. Nazwa miasta wiąże się z największym głazem narzutowym w województwie warmińsko-mazurskim (niemiecka nazwa "Bischofstein" oznacza "biskupi kamień"). Kamień ten nazywany jest Diabelskim Kamieniem. Lokalny ośrodek usługowo-handlowy i turystyczny. Bisztynek jest członkiem sieci miast Cittaslow.
Historia.
Bisztynek założony został najpierw jako wieś w 1346 na miejscu wcześniejszej osady pruskiej o nazwie "Strowangen". Przez niemieckich kolonistów wieś nazwana została "Schöneflys" (Piękny Strumień). Wieś założona przez wójta krajowego Brunona Lutra, lokowana na prawie chełmińskim na 66 włókach w dniu 21 listopada 1346 r. 6 włók wolnych od czynszu należało do zasadźcy – Jana z Rogoża. Wspomniany zasadźca miał także zezwolenie na wybudowanie młyna wodnego oraz do połowu ryb w stawie. Wolnizna dla osadników wynosiła 14 lat. Czynsz ustalono w wysokości połowy grzywny od włóki. Lokację potwierdził w 1349 biskup warmiński Herman. W dniu 30 kwietnia 1385 miasto lokował biskup warmiński Henryk Sorbom. W przywileju kolacyjnym uposażono kościół parafialny, konsekrowany w 1400 pw. św. Marty. W 1364 r. ówczesny sołtys Piotr zbudował drugi młyn, służący do tłoczenia oleju, na co uzyskał pozwolenie od biskupa warmińskiego Jana Stryprocka.
Bisztynek uzyskał prawa miejskie 30 kwietnia 1385 r., kiedy to biskup warmiński Henryk Sorbom nadał Jakubowi von Rosenau przywilej lokacyjny na założenie miasta na części gruntów wsi "Strowangen". Miasto otrzymało 4 włoki, przeznaczone na zabudowę i ogrody. Dodatkowo Bisztynek otrzymał 30 włók we wsi Dąbrowa. Prawa miejskie Bisztynka w dniu 26 grudnia 1448 r. potwierdził biskup warmiński Franciszek Kuhschmalz. Wieś "Strowangen" stała się wsią miejską i z czasem stała się przedmieściem. Nazwa Bisztynek (Bisschofsteyn) po raz pierwszy została wymieniona w dokumencie lokacyjnym z 1448 r. W wieku XVIII nazwę zapisywano jako Bischoffstein, a w XIX w. – Bischofstein. Polska nazwa Bisztynek powstała w czasie przynależności Warmii do Rzeczypospolitej.
Miasto zniszczone zostało w 1414 r. w czasie wojny polsko-krzyżackiej, kolejny raz w latach 1454–1466 w wojnie trzynastoletniej i w 1479 w czasie tzw. wojny kleszej. W wyniku pokoju toruńskiego w 1466 r. miasto wraz z całą Warmią weszło w skład Królestwa Polskiego. Zniszczenia powodowały także pożary w latach: 1547, 1589, 1701. W roku 1568 biskup warmiński Stanisław Hozjusz przyznał miastu prawo odbywania dorocznych jarmarków. W roku 1735 Bisztynek zajęły wojska litewskie, opowiadające się za Stanisławem Leszczyńskim, a na miasto nałożono wysokie kontrybucje. Wskutek I rozbioru Rzeczypospolitej w 1772 r. Bisztynek przeszedł pod władzę Prus.
Układ przestrzenny miasta był regularny z prostokątnym rynkiem, centralnie położonym. Prawdopodobnie trzy bramy: Jeziorańską, Lidzbarską i Reszelską wzniesiono przed wybudowaniem murów miejskich. W okresie nowożytnym Bisztynek należał do najlepiej prosperujących miast Warmii, a w niektórych dziedzinach konkurował nawet z Lidzbarkiem. Gotycki ratusz wzmiankowany był w 1568 r., rozbudowano w stylu barokowym. W XVII w. przy rynku znajdowały się domy podcieniowe. W XVIII wieku funkcjonował tu warsztat malarski, prowadzony najpierw przez ojca i syna Langhankich, później przez Karola Mosera.
Parafia w Bisztynku przed reformacją należała do archiprezbiteratu w Zyborku. Miasto miało mury obronne i trzy bramy miejskie: Zyborską, Lidzbarską i Reszelską. W roku 1796 w Bisztynku powstała gmina ewangelicka, która wybudowała sobie kościół w 1888 r.
W czasie wojen napoleońskich do miasta dotarła zaraza, która zdziesiątkowała mieszczan.
Na początku XIX wieku w Bisztynku zaczęli się osiedlać Żydzi. W 1821 roku powstał cmentarz żydowski. Po 1847 roku powstała gmina wyznaniowa. Żydzi nie posiadali w mieście synagogi. Liczba mieszkańców wyznania mojżeszowego nie przekroczyła 70 osób. Zajmowali się głównie handlem. Na początku XX wieku przy Rynku swoje sklepy mieli m.in.: L. Petzall, Jenny Jablonski – środki czystości, porcelana, pasmanteria, zabawki, Julius Lurie – dom towarowy z tekstyliami i wyrobami rękodzielniczymi.
Gmina żydowska utrzymywała salę modlitewną (Betstube) pod adresem Markt 1 (obecnie pl. Chopina), cmentarz i ubojnię rytualną.
Jeszcze przed wybuchem II wojny światowej część rodzin żydowskich wyjechała z miasta. Pozostali zostali następnie aresztowani i wysłani do obozów koncentracyjnych. M.in. w 1938 roku Leo Joseph i Markus Löwe zostali osadzeni w obozach w Dachau i Sachsenhausen. Mieszkańcy pochodzenia żydowskiego znaleźli się w getcie w Theresienstadt, Rydze, Mińsku, Litzmannstadt (Łodzi) oraz niemieckich nazistowskich obozach w Auschwitz, Treblince, Dachau Sachsenhausen, Kulmhof (Chełmno).
Bisztynek od 1905 uzyskał połączenie kolejowe z Kętrzynem, przez Sątopy-Samulewo i Reszel. W styczniu 1945 roku w walkach o Bisztynek brały udział 2 korpusy (36 i 44 Korpus Armijny) z 31 Armii Armii Czerwonej. Żołnierze niemieccy z garnizonu w Bisztynku poddali się 30 stycznia. Szyny w 1945 r. wywiezione zostały do ZSRR. Największe straty w substancji materialnej poniósł zimą 1945 r. (zniszczenia sięgały 40% budynków mieszkalnych i 80% budynków użyteczności publicznej). Miasto w połowie utraciło historyczną zabudowę, w tym najcenniejsze kamienice wokół rynku. W wyniku konferencji poczdamskiej Bisztynek przekazany został Polsce, zaś jego niemieckojęzyczna ludność wysiedlona. Obecna nazwa Bisztynka została zatwierdzona administracyjnie 12 listopada 1946. W czasach Polski Ludowej w mieście działał młyn, mleczarnia, szpital i kino. Środek miasta przez wiele lat nie był praktycznie zagospodarowany. Obecnie do najważniejszych zabytków w Bisztynku należy XIV-wieczny kościół farny pw. św. Macieja i gotycka Brama Lidzbarska.
Transport.
W mieście krzyżują się drogi krajowe i wojewódzkie:
Miasto doświadcza wykluczenia komunikacyjnego, nie mając bezpośredniego dostępu do transportu kolejowego. Najbliższy przystanek oddalony jest o 9,3 km (10 minut jazdy) w Sątopach-Samulewie (obsługuje dwanaście połączeń pasażerskich dla kierunków: Olsztyn Główny, Ełk, Korsze).
Komunikację autobusową zapewniają przedsiębiorstwa PKS Bartoszyce, PKS Olsztyn, PKS Mrągowo oraz przewoźnicy prywatni.
Bisztynek posiada bezpośrednie połączenia autobusowe z Olsztynem, Bartoszycami, Mrągowem, Biskupcem i Lidzbarkiem Warmińskim.
Edukacja.
W 2019 roku w Bisztynku utworzono Zespół Szkolno-Przedszkolny, w którego skład wchodzą:
Z dniem 1 września 1999 roku w Bisztynku utworzono Gimnazjum Publiczne, które następnie zostało w związku z Reformą systemu oświaty z 2017 roku włączone do Szkoły Podstawowej im. Ziemi Warmińskiej w Bisztynku i wygaszone.
Sport.
W Bisztynku działa Ludowy Klub Sportowy „"Reduta”" prowadzący sekcję piłki nożnej.

</doc>
<doc id="66700" url="https://pl.wikipedia.org/wiki?curid=66700" title="Bay Street">
Bay Street

Bay Street - ulica w centrum Toronto (Kanada), w dzielnicy Financial District. Czasami używa się jej nazwy, jako synonim dzielnicy. Znajduje się tu ponad 25 wieżowców mieszczących siedziby wielkich korporacji i gigantyczne domy towarowe, a także kanadyjskie giełdy papierów wartościowych, w tym największą Toronto Stock Exchange.
Skrzyżowanie ulic Bay i King, przy którym wyrastają biurowce 4 z 5 największych banków kanadyjskich zwane jest "Mint Corner", czyli "róg mennic". Na ulicy znajduje się druga pod względem wielkości giełda w Ameryce Północnej, zaraz po NYSE z Wall Street. Toronto Stock Exchange (TSE) jest otwarta dla turystów, można nawet rozmawiać z byłymi operatorami parkietu. Giełda znajduje się w kompleksie biurowym First Canadian Place, gdzie wznosi się także najwyższy biurowiec o wysokości 72 pięter.
Kiedyś centrum bankowe znajdowało się w Old Town of York - także na King St., ale na wschód od dzisiejszego kwartału i w pobliżu St. Lawrence Market. W XIX wieku przemieściło się w okolice Yonge St., a po wzniesieniu Old City Hall, inwestorów i bankowców zaczęła przyciągać obecna lokalizacja. W 1906 powstał pierwszy budynek, który można było na ówczesne standardy zaliczyć do drapaczy chmur. Był to 15 piętrowy Trader's Bank przy 67 Yonge St. 

</doc>
<doc id="66701" url="https://pl.wikipedia.org/wiki?curid=66701" title="Dzielenie sekretu">
Dzielenie sekretu

Dzielenie sekretu (współdzielenie tajemnicy) – protokół kryptograficzny, w której pewien "sekret" jest dzielony na fragmenty i rozdawany uczestnikom w taki sposób, że odtworzyć go może jedynie określona podgrupa użytkowników.
Celem protokołu jest ochrona wiadomości przed utratą zabezpieczającego ją klucza. Wykonanie większej ilości kopii klucza zmniejszałoby bezpieczeństwo systemu, a mniejsza liczba kopii klucza zwiększałaby ryzyko zgubienia ich wszystkich. Protokoły współdzielenia tajemnicy realizują pierwszy przypadek, poprawiając niezawodność systemu, jednak bez zwiększania ryzyka.
Formalnie, w protokole uczestniczy osoba dzieląca, która przygotowuje fragmenty, i gracze którzy je przechowują. Protokół określamy jako formula_1-progowy, jeśli fragmentów jest formula_2 a do odtworzenia sekretu trzeba zebrać ich formula_3 Dowolny zbiór formula_4 fragmentów powinien być całkowicie losowy i nie pozwalać na odtworzenie nawet części sekretu.
Dzielenie sekretu zostało opracowane niezależnie przez Adi Szamira i George Blakleya w 1979 roku.
Ograniczenia na dzielenie sekretu.
Protokoły dzielenia sekretu zaprojektowane przez Adi Szamira i George Blakleya są bezpieczne teorio-informacyjnie, co oznacza że nawet przeciwnik dysponujący nieograniczoną mocą obliczeniową nie jest w stanie ich oszukać.
Wynikają z tego pewne ograniczenia, które musi spełniać każdy taki protokół:
Trywialne dzielenie sekretu.
Dzielenie formula_10-progowe jest trywialne do uzyskania:
Zapisujemy sekret jako liczbę formula_11 z jakiegoś przedziału, np. od formula_12 do formula_13 Generujemy formula_14 fragmentów z losowych liczb mniejszych od formula_15 formula_16 Ostatni fragment wyliczamy: formula_17 Mając wszystkie fragmenty, możemy wyliczyć ich sumę mod formula_18 otrzymując formula_19 Każdy mniejszy zbiór fragmentów generuje losowy wynik.
Przykład:
Sekret formula_11 to liczba od 0 do 9999, załóżmy, że wynosi 1410,
Jeśli wszyscy uczestnicy będą chcieli poznać sekret, dodają swoje fragmenty i otrzymają:
Jeśli nie mamy ograniczeń pamięciowych, możemy użyć tej metody do wygenerowania dowolnego schematu dzielenia sekretu. Dla dowolnego zbioru graczy który ma mieć możliwość odtworzenia sekretu generujemy wtedy osobny podział. Przykładowo jeśli chcemy żeby z trzech graczy każdych dwóch mogło odtworzyć sekret, generujemy trzy niezależne podziały formula_26-progowe. Takie podejście szybko staje się niepraktyczne: przykładowo gdy każdych 10 z 20 graczy ma móc odtworzyć sekret, musielibyśmy stworzyć ponad 180 tysięcy podziałów. Dlatego wykorzystuje się bardziej zaawansowane protokoły podziału.
Protokół Shamira.
Dwa punkty wyznaczają jednoznacznie prostą, trzy punkty wyznaczają parabolę, i ogólnie formula_27 punktów wyznacza jednoznacznie wielomian stopnia formula_28 W protokole Shamira osoba dzieląca wybiera wielomian stopnia formula_29 którego wartość np. w zerze jest równa sekretowi. Jako fragmenty sekretu udostępniane są wartości tego wielomianu w różnych punktach. Zebranie formula_6 punktów pozwala dokonać interpolacji wielomianu i wyznaczyć jego wartość w zerze.
Operowanie zwykłymi wielomianami jest niepraktyczne – przy dużej losowości jego współczynników wartości w różnych punktach mogą zajmować sporo miejsca. Dlatego zwykle dla oszczędności definiuje się te wielomiany nad ciałami skończonymi, takimi jak np. liczby całkowite modulo p.
W ten sposób każdy fragment zajmuje tyle miejsca ile sekret, gdyż współrzędne formula_31 dla kolejnych graczy mogą być jawne. Ilość losowych bitów potrzebnych do wygenerowania wielomianu również jest minimalna.
Protokół Blakleya.
Dwie nierównoległe proste na płaszczyźnie przecinają się w jednym punkcie. Trzy płaszczyzny w przestrzeni również przecinają się w jednym punkcie. Ogólnie formula_27 podprzestrzeni o kowymiarze formula_33 w formula_27-wymiarowej przestrzeni wyznacza jeden punkt. Tajna informacja może zostać zakodowana jako jedna ze współrzędnych tego punktu. Jeśli byłaby zakodowana we wszystkich współrzędnych, wtedy posiadanie części fragmentów pozwalałoby wyznaczyć pewne zależności pomiędzy nimi, co oznaczałoby, że protokół nie jest całkowicie bezpieczny.
Protokół Blakleya w tej postaci zużywa więcej pamięci na przechowywanie sekretów niż protokół Shamira. Można jednak nałożyć dodatkowe warunki na postać fragmentów, uzyskując protokół równie efektywny do tamtego.
Rozwinięcia protokołu.
Dając uczestnikom różne liczby fragmentów, możemy manipulować grupami które mogą odtworzyć sekret (przykładowo może to być dowolny zestaw akcjonariuszy posiadający 51% akcji). Bardziej skomplikowane podziały można uzyskać przez dzielenie fragmentów sekretu na kolejne sekrety.
Dzielenie sekretu często umożliwia łatwe dodawanie do siebie sekretów bez ich ujawniania, a przy dodatkowej wymianie informacji również ich mnożenie. Przy zastosowaniu weryfikowalnego dzielenia sekretu (VSS) stanowi to podstawę obliczeń wielopodmiotowych.

</doc>
<doc id="66704" url="https://pl.wikipedia.org/wiki?curid=66704" title="MD5">
MD5

MD5 (z ) – algorytm kryptograficzny, opracowany przez Rona Rivesta (współtwórcę RSA) w 1991 roku, będący popularną kryptograficzną funkcją skrótu, która z ciągu danych o dowolnej długości generuje 128-bitowy skrót.
W 2004 znaleziono sposób na generowanie kolizji MD5, co obniża jego bezpieczeństwo w niektórych zastosowaniach (np. podpisywaniu plików).
Z powodu znanych ataków kryptoanalitycznych funkcja MD5 zdecydowanie nie powinna być używana w zastosowaniach wymagających odporności na kolizje, na przykład w podpisie cyfrowym. W innych, takich jak HMAC, nadal może zapewniać satysfakcjonujący poziom bezpieczeństwa choć stosowanie jej w nowych rozwiązaniach nie jest zalecane.
Przykłady.
Skrót obliczony dla krótkiego tekstu:
Nawet niewielka zmiana w tekście (w tym przypadku zamiana "a" na "y") powoduje (z bardzo dużym prawdopodobieństwem) powstanie zupełnie innego skrótu MD5
Dość powszechnym zastosowaniem MD5 jest generowanie skrótów wszelkiego rodzaju plików udostępnianych publicznie (najczęściej w Internecie), dzięki czemu osoba, która pobrała dany plik z sieci może od razu zweryfikować (generując skrót MD5 na swojej kopii i porównując wyniki) czy jest to ten sam plik, który został zamieszczony przez jego autora lub czy nie nastąpiły przekłamania podczas samego procesu pobierania danych. Publikowana w takim przypadku wartość ma postać 32-znakowej liczby w zapisie szesnastkowym.
Historia.
MD5 jest jednym z serii algorytmów zaprojektowanych przez profesora Rona Rivesta z MIT (Rivest, 1994). Poprzednikiem był algorytm MD4, który w wyniku analizy przeprowadzonej przez Hansa Dobbertina okazał się zbyt mało bezpieczny. Jego bezpiecznym następcą był MD5 opracowany w 1991.
W 1996 Dobbertin zaprezentował analizę kolizji algorytmu MD5. Chociaż nie był to jeszcze pełny atak na funkcję skrótu to jednak wystarczył, aby specjaliści w dziedzinie kryptografii zaczęli stosować silniejsze odpowiedniki, takie jak SHA-1 lub RIPEMD-160.
W marcu 2004 powstał rozproszony projekt nazywany . Twórcą projektu był Jean-Luc Cooke i jego współpracownicy. Miał on na celu wykazanie, że możliwe jest wyznaczenie wiadomości różnej od zadanej, która ma taką samą wartość skrótu. Do tego celu wykorzystano sieć Internet oraz dużą liczbę komputerów biorących udział w projekcie. Projekt wykazał, że dysponując bardzo dużą mocą obliczeniową możliwe jest podrabianie generowanych podpisów.
Dopiero prace badawcze chińskich naukowców Xiaoyun Wang, Dengguo Fen, Xuejia Lai i Hongbo Yu w pełni wykazały słabość algorytmu. 17 sierpnia 2004 opublikowali oni analityczny algorytm ataku, dzięki któremu do podrobienia podpisu wystarczyła godzina działania klastrowego komputera IBM P690.
W marcu 2005 Arjen Lenstra, Xiaoyun Wang i Benne de Weger zaprezentowali metodę umożliwiającą znalezienie kolizji dla algorytmu MD5 i przeprowadzenie ataku polegającego na wysłaniu dwóch różnych wiadomości chronionych tym samym podpisem cyfrowym. Kilka dni później Vlastimil Klima opublikował algorytm, który potrafił znaleźć kolizję w ciągu minuty, używając metody nazwanej tunneling.
Pod koniec 2008 roku niezależni kalifornijscy specjaliści ds. bezpieczeństwa, we współpracy z ekspertami z Centrum voor Wiskunde en Informatica, Technische Universiteit Eindhoven oraz Ecole Polytechnique Fédérale de Lausanne odkryli lukę w MD5 umożliwiającą podrobienie dowolnego certyfikatu SSL w taki sposób, że zostanie on zaakceptowany przez wszystkie popularne przeglądarki internetowe. Do podrobienia certyfikatu wystarczyła moc obliczeniowa 200 konsol do gier PlayStation 3.
Od lat 90. MD5 nie jest uważany za bezpieczny do większości zastosowań i w jego miejsce zaleca się stosowanie algorytmów z rodziny SHA-2 lub SHA-3.
Algorytm.
Algorytm MD5 jest następujący:
Funkcja zmiany stanu ma 4 cykle (64 kroki). Stan jest traktowany jako 4 liczby 32-bitowe. W każdym kroku do jednej z tych liczb dodawany jest jeden z 16 32-bitowych fragmentów bloku wejściowego, pewna stała zależna od numeru kroku oraz pewna prosta funkcja boolowska 3 pozostałych liczb. Następnie liczba ta jest obracana (przesuwana cyklicznie z najstarszymi bitami wsuwanymi w najmłodsze pozycje) o liczbę bitów zależną od kroku, oraz jest dodawana do niej jedna z pozostałych liczb.
Funkcje te to:
Aby otrzymać wartość stałej w i-tym kroku, należy wziąć 32 najstarsze bity z części ułamkowej wyrażenia formula_13
Podobną budowę mają funkcje skrótu MD4, SHA0 i SHA-1 – różnią się one jedynie postacią funkcji zmieniającej stan, oraz rozmiarem stanu (160 bitów, czyli 5 32-bitowych rejestrów w SHA i SHA1, wobec 128 w MD4 i MD5).
Skróty 128-bitowe są zbyt krótkie, żeby zabezpieczyć przed generowaniem kolizji w oparciu o atak urodzinowy. Z tego powodu do większości zastosowań lepiej jest używać skrótów co najmniej 160-bitowych.

</doc>
<doc id="66706" url="https://pl.wikipedia.org/wiki?curid=66706" title="Friedrich Karl Brugmann">
Friedrich Karl Brugmann

Friedrich Karl Brugmann (ur. 16 marca 1849 w Wiesbaden, zm. 29 czerwca 1919 w Lipsku) – niemiecki językoznawca, indoeuropeista, jeden z założycieli szkoły młodogramatyków. Od 1882 roku profesor Uniwersytetu w Lipsku.

</doc>
<doc id="66707" url="https://pl.wikipedia.org/wiki?curid=66707" title="Językoznawstwo porównawcze">
Językoznawstwo porównawcze

Językoznawstwo porównawcze – dział językoznawstwa, zajmujący się porównywaniem form językowych w różnych językach naturalnych. Celem takiego porównywania jest ustalenie podobieństw i różnic między językami. Na przykład w językach słowiańskich słowo ‘woda’ ma taką samą postać. Podobne do niej są niemieckie ‘Wasser’ czy angielskie ‘water’. Taka obserwacja pozwala wyciągnąć wnioski o bliskości tych języków i wyznaczyć stosunki pokrewieństwa między nimi, tj. zrekonstruować rodziny językowe, np. rodzinę indoeuropejską (z językiem przodkiem – językiem praindoeuropejskim). Porównywanie języków ma także na celu odkrywanie ogólnych praw językowych, procesów rozwojowych języka. Językoznawstwo porównawcze zajmujące się porównywaniem języków współczesnych, istniejących równolegle w tym samym czasie, określane jest mianem językoznawstwa synchroniczno-porównawczego, zaś językoznawstwo porównawcze zajmujące się rozwojem języka z biegiem czasu określane jest mianem językoznawsta historyczno-porównawczego.
Językoznawstwo porównawcze pośrednio służy również odkryciom o charakterze niejęzykoznawczym. Na przykład na terenie dzisiejszych Węgier musieli dawniej mieszkać Słowianie, skoro w nazwach miejscowych tamtego terenu obecne są rdzenie, które językoznawstwo porównawcze określa jako słowiańskie. Balaton to ´jezioro błotne´ tak, jak Bałtyk jest ´błotnym morzem´, bo wiemy, że prasłowiańskie ‘balto’ musiało zgodnie z tzw. prawem metatezy dać w większości zachodnich języków słowiańskich postać ‘bloto’, w językach południowych ‘blato’, a we wschodnich ‘boloto’. Podobnie w nazwie stolicy Węgier – 'Budapeszt' obecny jest słowiański rdzeń ‘-peszt’, gdyż w wyniku badań porównawczych zauważono, że południowosłowiańskie języki w wyniku palatalizacji grup ‘kt’, ‘gt’ uzyskiwały zbitkę ‘szt’. Znając wynik tej palatalizacji w języku polskim, czyli ‘c’, można ustalić, że ‘peszt’ to ‘piec’. 
Analiza porównawcza języków pozwala też rzucić pewne światło na kulturę i pochodzenie ludów posługujących się prajęzykiem danej rodziny. Przykładowo - istnienie wspólnych semickich rdzeni o znaczeniu odnoszącym się do rolnictwa, pozwala przypuszczać, że rolnictwo było podstawą gospodarki ludów posługujących się językiem prasemickim.
Językoznawstwo porównawcze (zwana też kontrastywnym) ma także zastosowanie bardziej współczesne – w studiach nad dwujęzycznością oraz przyswajaniem języków obcych.
Wybitni badacze tego kierunku:

</doc>
<doc id="66709" url="https://pl.wikipedia.org/wiki?curid=66709" title="Młodogramatycy">
Młodogramatycy

Młodogramatycy () – niemiecka językoznawcza szkoła naukowa ukształtowana w końcu lat siedemdziesiątych XIX wieku w Lipsku wokół Augusta Leskiena. 
Głównymi jej założeniami były psychologizm i historyzm. Młodogramatycy chcieli nadać językoznawstwu charakter nauki ścisłej tak jak nauki przyrodnicze. Nie uznawali aspektów kulturowych w rozwoju języka; odrzucali językoznawstwo teoretyczne, uogólniające, preferując badania szczegółowe, empiryczne. Uważali, że język jako zjawisko przyrody podlega prawom rozwoju. Sformułowali tezę o bezwyjątkowości praw głosowych – jeśli w pewnym języku lub dialekcie zachodzi zmiana fonetyczna, to zachodzi ona u wszystkich użytkowników tej mowy i we wszystkich wyrazach, w których występują warunki do takiej zmiany. Sformułowali także teorię analogii – formy językowe zmieniają się w sposób nieumotywowany fonetycznie, poprzez podobieństwo do innych form.
Dzięki ich badaniom odkryto rodziny językowe i pokrewieństwo między nimi.

</doc>
<doc id="66714" url="https://pl.wikipedia.org/wiki?curid=66714" title="Heliodor">
Heliodor



</doc>
<doc id="66716" url="https://pl.wikipedia.org/wiki?curid=66716" title="MAO">
MAO



</doc>
<doc id="66725" url="https://pl.wikipedia.org/wiki?curid=66725" title="Abułkar Kostojew">
Abułkar Kostojew

Abułkar Kostojew (ur. 23 sierpnia 1960, zm. 22 czerwca 2004) – polityk inguski.
Był ministrem spraw wewnętrznych w znajdującej się na terenie Federacji Rosyjskiej republice Inguszetia. Zginął w czasie akcji zbrojnej separatystów czeczeńskich, którzy dokonali rajdu na stolicę Inguszetii, Nazrań. Śmierć poniosło wówczas według różnych źródeł 46-48 osób, w tym m.in. wiceminister spraw wewnętrznych Inguszetii, Ziaudin Chatijew.
Następcą Kostojewa na stanowisku ministra spraw wewnętrznych Inguszetii został pułkownik Bisłan Chamchojew.

</doc>
<doc id="66726" url="https://pl.wikipedia.org/wiki?curid=66726" title="Heliodor (minerał)">
Heliodor (minerał)

Heliodor – minerał, przezroczysta odmiana berylu o barwie żółtej.
Nazwa pochodzi od gr. "helios" = słońce i fr. "doré" = złocisty, jasnożółty; aluzja do zabarwienia minerału. Został odkryty w 1910 r. w Namibii. 
Obecnie nazwa heliodor stosowana jest powszechnie do wszystkich przezroczystych, żółtych odmian berylu (dawniej tylko do południowoafrykańskich).
Właściwości.
Zawiera niewielkie domieszki tlenku uranu – wykazuje niewielką promieniotwórczość jest to przyczyną jego pięknej złocistożółtej barwy. Okazy o odcieniu zielonkawożółtym odznaczają się pewnymi zawartościami żelaza. 
Występowanie.
Minerał związany ze skałami pegmatytowymi oraz pneumatoliczno–hydrotermalnymi.
Miejsca występowania: Brazylia – Minas Gerais, Bahia (kryształy dobrze wykształcone o zabarwieniu zielonkawożółtym do głęboko pomarańczowego), Namibia – Otavi, Rossing, (żółte, żółtozłociste kryształy pod wpływem promieniowania ultrafioletowego wykazują niebieską fluorescencję), Stany Zjednoczone – Maine, Connecticut (kryształy małe, o wszystkich odcieniach barwy żółtej i żółtopomarańczowej), Rosja – Ural (liczne kryształy o zabarwieniu żółtym, RPA, Madagaskar, Ukraina – okolice Żytomierza Wołyń, Włochy.
W Polsce – Góry Sowie i okolice Strzegomia.
Zastosowanie.
Masa kamieni oprawionych w granicach 3–5 ct; okazy większe są rzadkie. W British Museum (Londyn) żółty szlifowany heliodor o masie 82,3 ct; Royal Ontario Museum (Toronto) - żółty szlifowany schodkowo heliodor o masie 78,8 ct.

</doc>
<doc id="66727" url="https://pl.wikipedia.org/wiki?curid=66727" title="Inhibitory monoaminooksydazy">
Inhibitory monoaminooksydazy

Inhibitory monoaminooksydazy, iMAO () − grupa związków stosowanych w leczeniu depresji (nieselektywne, bądź selektywne względem MAO-A) oraz w parkinsonizmach (selektywne względem MAO-B).
Historia.
Działanie inhibitorów MAO na układ nerwowy zostało przypadkowo odkryte podczas leczenia gruźlicy za pomocą pochodnych hydrazyny (np. izoniazydem). Zaobserwowano wówczas (1952 r.) nienaturalne podniesiony nastrój u leczonych pacjentów. Dość szybko powiązano to działanie z wpływem na metabolizm monoamin biogennych i zaczęto je stosować w leczeniu depresji. Inhibitory MAO, wprowadzone do leczenia w drugiej połowie lat 50 ubiegłego wieku, były pierwszymi skutecznymi lekami stosowanymi w farmakoterapii depresji. W latach 90 znacząco ograniczono ich stosowanie, do czego przyczyniło się wprowadzenie na rynek bardzo bezpiecznej (w porównaniu do iMAO oraz TCA) grupy leków określonych jako selektywne inhibitorów zwrotnego wychwytu serotoniny, mimo iż nie wykazano dowodów, aby dorównywały one skutecznością inhibitorom MAO. Groźne reakcje możliwe do wystąpienia przy stosowaniu inhibitorów MAO sprawiają, by przyjmowanie tych leków zalecać tylko tym osobom, które są w stanie odpowiedzialnie przestrzegać określonych ograniczeń dietetycznych.
Niektóre (już wycofane już) z grupy pochodnych hydrazyny były obarczone ryzykiem hepatotoksyczności. W znacznym stopniu dotyczyło to iproniazydu, w związku z czym został on już w 1961 roku wycofany z użycia, a także (w mniejszym stopniu) nialamidu, leku, który również od dawna nie jest stosowany.
Dysfunkcje seksualne nie należą do często zgłaszanych objawów niepożądanych leczenia inhibitorami MAO. Wyjątkiem jest fenelzyna, najprawdopodobniej ponieważ oprócz inhibicji MAO ma dodatkowo inny mechanizm działania, polegający na zwiększeniu poziomu GABA dzięki hamowaniu przez metabolit fenelzyny enzymu rozkładającego GABA.
Leki tej grupy dość szybko wzmagają napęd chorego na depresję, zaś poprawa nastroju następuje później. Rodzi to zwiększone ryzyko samobójstw, stąd pacjent w początkowym okresie leczenia inhibitorami MAO wymaga troskliwej opieki i obserwacji.
Inhibitory MAO znalazły zastosowanie w leczeniu depresji z lękiem (szczególnie fenelzyna, posiadająca dodatkową aktywność względem enzymu rozkładającego GABA). W 1959 r. opublikowano pracę donoszącą, opisując charakterystyczną podgrupę przypadków depresji, w obrębie której obserwowano wyjątkowo korzystną odpowiedź na leczenie inhibitorem MAO, stwierdzając przy tym niemal całkowite ustępowanie objawów. Wśród tych pacjentów poprawę zaczęto odnotowywać szybko, zwykle pomiędzy piątym a ósmym dniem terapii, niekiedy nawet wcześniej, podczas gdy w przypadku typowej postaci depresji następowała po okresie leczenia trwającym nawet miesiąc. Doniesienie to odbiło się szerokim echem na całym świecie i spowodowało wyodrębnienie podtypu depresji, którą nazwaną depresją atypową (do 30-40% wszystkich przypadków depresji). Później opublikowano wyniki badań, w toku których stwierdzono podwyższoną aktywność monoaminooksydazy u osób wykazujących atypowe objawy depresji, co mogłoby tłumaczyć opisywaną wyjątkową skuteczność inhibitorów MAO w farmakoterapii tej postaci choroby. Co istotne, depresja lekooporna, niezależnie od podtypu, jest obecnie również uznawana za wskazanie do zastosowania leków z omawianej grupy.
Inhibitory selektywne względem MAO-B (selegilina, rasagilina) mają zastosowanie w leczeniu choroby Parkinsona.
Klasyczne (nieselektywne, nieodwracalne) inhibitory MAO dostępne są dziś dość powszechnie na świecie:
Tranylcypromina w Unii Europejskiej jest w Niemczech ("Jatrosom" i "Tranylcypromin-neuraxpharm"), w Holandii (preparat "Tracydal""") i w Irlandii. W Egipcie lek ten obecny jest nazwą "Parnetil;" w Indiach jako Trivon Jednak w większości krajów świata dostępne preparaty tranylcyprominy noszą nazwę handlową "Parnate;" są to m.in. w USA, Wielka Brytania, Kanada, Brazylia, Norwegia, Nowa Zelandia, Irlandia.
Izokarboksazyd dostępny jest jako "Marplan" (Dania, USA i Kanada) oraz jako "Isocarboxazid Tablets 10mg" w Wielkiej Brytanii.
Fenelzyna jest zarejestrowana w wielu krajach, zazwyczaj pod nazwą "Nardil", są to m.in. USA, Wielka Brytania, Kanada, oraz kraje Ameryki Łacińskiej.
Żaden nieodwracalnych, klasycznych iMAO nie jest dostępny na polskim rynku, choć sprzedawany w Holandii "Tracydal" (tranylcypromina, 90 tabl. po 20 mg) produkowany jest w Polsce, w Nowej Dębie, przez Zakłady Farmaceutyczne Polpharma, przy czym cena za opakowanie to 270 euro.
Zaprzestanie produkcji leku "Marplan" przez koncern Hoffmann-La Roche w 1994 roku spotkało się z oburzeniem ze strony lekarzy oraz pacjentów w Stanach Zjednoczonych, wobec czego kontynuowano dystrybucję leku wśród pacjentów, którzy nie mogą zostać przestawieni na inne leki. Producent leku 'Nardil' (fenelzyna), firma Pfizer, szacuje, że z preparatu korzysta około 80 tys. osób na świecie.
Moklobemid, selektywny, odwracalny inhibitor monoaminooksydazy (RIMA - reversible inhibitor of monoamine oxidase A) wydaje się ustępować skutecznością lekom takim jak fenelzyna oraz tranylcypromina. W przypadku nagromadzenia się dużych ilości serotoniny lub tyrozyny ich cząsteczki mają możliwość wyprzeć moklobemid z połączenia z enzymem MAO-A i zapobiec groźnym powikłaniom (przy nieodwracalnie wiążących enzym inhibitorach I generacji nie byłoby to możliwe). To zjawisko jest w stanie jednakże uniemożliwiać osiągnięcie wysokich stężeń neuroprzekaźników, które mogłyby być korzystne terapeutycznie. W użyciu funkcjonuje jeszcze jeden lek tej z samej grupy co moklobemid, piryndol (produkowany tylko przez rosyjskie przedsiębiorstwo Vidal jako lek Пиразидол), a wyróżnia go dłuższy okres półtrwania w organizmie.
Generacje.
Inhibitory MAO występują także w naturze jako alkaloidy, jak np. harmalina czy harmina (w rucie stepowej - "Peganum Harmala") oraz terpeny, np. bilobalid (w miłorzębie dwuklapowym "Gingko biloba").

</doc>
<doc id="66728" url="https://pl.wikipedia.org/wiki?curid=66728" title="Albinizm">
Albinizm

Albinizm, bielactwo – uwarunkowany genetycznie brak lub niedobór pigmentu (melaniny) w organizmie. Osobnik posiadający tę cechę nazywany jest albinosem i charakteryzuje się białym lub bladoróżowym (związanym z prześwitywaniem naczyń krwionośnych) odcieniem skóry, białymi włosami, bladoróżowymi tęczówkami i czerwonymi źrenicami (z uwagi na prześwitywanie naczyń krwionośnych z dna oka). Nazwę tego wrodzonego błędu metabolizmu wprowadził w 1908 roku Archibald Garrod, który zauważył utrzymywanie się zaburzenia w obrębie wybranych rodzin. Oprócz albinizmu całkowity (uogólnionego) występuje także bielactwo nabyte.
Z uwagi na brak ochronnego pigmentu w skórze, albinosi są bardzo wrażliwi na działanie promieni słonecznych, szybko ulegają poparzeniu i reagują stanami zapalnymi skóry. Z tego samego powodu obserwuje się u nich także zwiększoną zachorowalność na raka skóry. Albinizmowi często towarzyszą zaburzenia widzenia w postaci astygmatyzmu, oczopląsu oraz światłowstrętu.
Albinizm dziedziczy się autosomalnie recesywnie. Oznacza to, że jeśli oboje rodzice są heterozygotyczni pod względem genu aktywności tyrozynazy to ich dziecko z 25% prawdopodobieństwem będzie albinosem. Podłoże genetyczne tej choroby leży w braku tyrozynazy przekształcającej prekursor melaniny w melaninę.
Częstość występowania.
W przyrodzie albinizm występuje rzadko, u niektórych gatunków zwierząt (króliki, tchórze, szczury, myszy, papugi) stał się cechą charakterystyczną dla niektórych odmian. Polega on na nieregularnie rozłożonych przebarwieniach (gdzie nie ma melaniny) na całym ciele, a najczęściej na czole.
Częstotliwość występowania u ludzi wynosi średnio od 1:5000 do 1:15 000, jednak w niektórych populacjach może być znacząco wyższa (np. w Tanzanii częstotliwość występowania wynosi ok. 1:1400, a w niektórych grupach etnicznych w Afryce Południowej aż 1:1000).
Określenie to stosuje się także w stosunku do roślin, u których zaszła mutacja zaburzająca syntezę chlorofilu. Rośliny całkowicie albinotyczne nie mają szans przeżycia, jednak te z częściowym są niekiedy hodowane jako rośliny ozdobne (np. figowiec benjamina).
Prześladowania albinosów.
W niektórych wierzeniach afrykańskich albinosów uważa się za wcielenia duchów zmarłych, istnieje też przesąd występujący głównie we wschodniej Afryce, że części ciała albinosów mają magiczną moc, która może przynieść szczęście posiadaczowi amuletów czy eliksirów sporządzonych z części ciała albinosów. Stało się to powodem prześladowań tej społeczności, a także licznych morderstw.

</doc>
<doc id="66729" url="https://pl.wikipedia.org/wiki?curid=66729" title="Bielactwo">
Bielactwo



</doc>
<doc id="66731" url="https://pl.wikipedia.org/wiki?curid=66731" title="Koza domowa">
Koza domowa

Koza domowa ("Capra hircus") – ssak z rodziny wołowatych (Bovidae), udomowiona forma dzikich kóz żyjących w Azji około 10–8 tysięcy lat temu. W obrębie gatunku istnieje ponad 300 odrębnych ras. Kozy są jednym z najstarszych udomowionych gatunków i były hodowane dla mleka, mięsa, sierści i skór na całym świecie. Za protoplastów większości ras kóz domowych uważa się kozę bezoarową, markura śruborogiego i koziorożca alpejskiego. Według Organizacji Narodów Zjednoczonych do spraw Wyżywienia i Rolnictwa, w 2013 roku na całym świecie żyło ponad miliard kóz.
Pochodzenie i udomowienie.
Badania genetyczne współczesnych kóz ujawniają, że choć zostały one oswojone równolegle w kilku częściach świata, to geny pionierów zmieszały się w całej populacji. Występuje bardzo bliskie pokrewieństwo pomiędzy kozami a owcami, zwierzęta te są trudne do rozróżnienia na pierwszy rzut oka. Najbardziej różniącą je cechą jest podniesiony ogon u kóz. Formą pośrednią pomiędzy między nimi jest rodzaj Ammotragus, reprezentowany przez owcę arui ("Ammotragus lervia"). Gatunek ten upodabnia do owcy brak brody, do kóz natomiast brak gruczołów przyocznych. Do podobnie blisko spokrewnionych z kozami i owcami zwierząt zaliczyć można występującego w Himalajach nachura, nazywanego niebieską owcą, oraz również żyjącego w Himalajach, a ponadto w południowej części Półwyspu Indyjskiego i południowo-wschodniej części Półwyspu Arabskiego – tara. Badania mitochondrialnego DNA wykazały, że kozy oswojono w regionie Bliskiego Wschodu pokrywającego obecne tereny Turcji i Iraku, potomkowie tej gałęzi rodu dominują aktualnie w Europie i Afryce. Inna rasa kozła została odnaleziona na terenie Indii, w Mongolii i na południowo-wschodniej części Azji. Pochodzi ona od kozy oswojonej około 9000 lat temu na obszarze Pakistanu zwanego Beludżystanem w dolinie Indusu.
Udomowienie kóz miało miejsce ok. 11 tys. lat temu na terenie „żyznego półksiężyca”. Na obszarze dzisiejszego Iranu, Iraku, Turcji i Palestyny istnieją dobrze zachowane znaleziska świadczące, że już w 8–7 tysiącleciu p.n.e. kozy utrzymywano jako zwierzęta udomowione. Wczesne ślady udomowienia kóz w Europie pochodzą z wykopalisk osadnictwa palowego w Szwajcarii, datuje się je na okres z przedziału od 4500–4000 lat p.n.e. Pewniejszymi niż ślady wykopaliskowe są ryty oraz malowidła skalne znalezione w jaskiniach m.in. we Francji i Hiszpanii. W krajach Azji zachodniej 2000 lat p.n.e. kóz używano najczęściej jako zwierząt ofiarnych, stąd także można doszukiwać się korzeni powiedzenia „kozioł ofiarny”, występującego w codziennej mowie. W rozpowszechnieniu kóz w Europie dużą rolę odegrały wędrówki ludów m.in. Celtów oraz Germanów przemieszczających się na zachód i wiodących ze sobą całe stada, które dały początek chowu tych zwierząt w krajach środkowo- i zachodnioeuropejskich.
Typy użytkowe.
Zróżnicowane zapotrzebowanie na produkty i surowce oraz czynniki klimatyczne doprowadziły do wyodrębnienia kilku typów użytkowych kóz:
Rodzaje umaszczenia.
Umaszczenie kóz jest cechą rasową, choć u wielu ras występuje kilka rodzajów umaszczeń. Cechą charakterystyczną podawaną przy opisie umaszczenia jest rodzaj włosa – długi i krótki oraz występujące czasem specyficzne rozmieszczenie włosów długich np. w okolicach zadu, podbrzusza czy przedpiersia.
Dodatkowo wśród umaszczeń może występować tzw. borsucza głowa (po obu stronach ciemno umaszczonej twarzy występują białe strzałki szerokości ok. 2 cm, pyszczek białej barwy)
Budowa (terminologia zootechniczna).
Głowa:
Szyja:
Tułów:
Nogi:
Kultura i religia.
Ze względu na swoje duże znaczenie użytkowe, dostarczające mleka, mięsa oraz skór, kozy były niezwykle cenione, co znalazło odbicie w wielu starożytnych wierzeniach i kultach. W mitologii greckiej koza Amaltea na Krecie wykarmiła Zeusa, który później z wdzięczności uczynił jej róg „rogiem obfitości”. Tarczę bogini Ateny przedstawiano jako pokrytą kozią skórą. Dionizje, święta które dały początek tragedii greckiej, prowadzone były w przebraniach z kozich skór. Słowo "tragedia" w dosłownym tłumaczeniu oznacza „pieśń kozła”. Śladów tych zwierząt doszukać się można także w wierzeniach nordyckich, gdzie bóg Thor jeździł zaprzęgiem z dwoma czarnymi kozłami.
Na temat chowu kóz wypowiadało się wielu autorów starożytnych. Wypowiedź Pliniusza Starszego mówi, że dzwoneczki wyrastające u szyi kóz są oznaką szlachetności ich rodzaju, a bezrożność świadczy o wysokiej wydajności mlecznej. Już wtedy mleko tych zwierząt było bardzo cenione.
Koza w hinduizmie stanowi symbol pramaterii (prakryti), stanowiącej substancję odrębną od ducha (purusza). Jako popularne zwierzę jest łączona z boginią Kali.

</doc>
<doc id="66733" url="https://pl.wikipedia.org/wiki?curid=66733" title="Siergiej Prokofjew">
Siergiej Prokofjew

Siergiej Siergiejewicz Prokofjew (, w formie spolszczonej Sergiusz Prokofiew, Siergiej Prokofiew; ur. w Soncowce k. Kurachowa, w Imperium Rosyjskim, zm. 5 marca 1953 w Moskwie, ZSRR) – rosyjski (radziecki) kompozytor, pianista-wirtuoz oraz dyrygent, jeden z najważniejszych twórców awangardy pierwszej połowy XX w. Współtworzył różne nurty modernizmu, w tym futuryzm, ekspresjonizm, prymitywizm i neoklasycyzm (uważany za inicjatora ostatniego z tych kierunków w "I Symfonii D-dur „Klasycznej”", op. 25, 1917), zachowując przy tym oryginalność i idiomatyczność stylu.
Prokofjew jest autorem szerokiego i różnorodnego repertuaru, obejmującego większość klasycznych form i gatunków: muzyki operowej, baletowej, kantat, oratoriów, muzyki symfonicznej (symfonii, koncertów na fortepian, skrzypce, wiolonczelę, suit, sinfoniett, uwertur i in.), kameralnej (m.in. kwartetów smyczkowych, pieśni, sonat), utworów na fortepian solo (m.in. 9 sonat, "Visions fugitives", op. 22), muzyki scenicznej i filmowej, a także transkrypcji.
Popularność zawdzięcza przede wszystkim "Symfonii klasycznej", bajce symfonicznej "Piotruś i wilk", "III koncertowi fortepianowemu C-dur", baletom "Romeo i Julia" oraz "Kopciuszek", suicie "Porucznik Kiże" oraz muzyce do filmów Siergieja Eisensteina.
Życiorys.
Z muzyką Prokofjew zapoznał się w domu rodzinnym dzięki matce, która udzielała mu pierwszych lekcji gry na fortepianie gdy miał 5 lat.
Pierwsze próby kompozytorskie – walce, marsze, dwie opery: "Olbrzym" i "Na bezludnych wyspach", zwróciły uwagę Siergieja Taniejewa. Za jego namową Prokofjew rozpoczął w 1902 roku naukę muzyki (harmonia i kompozycja) u Reinholda Glière’a. Po dwóch latach wstąpił do konserwatorium petersburskiego (harmonia i kontrapunkt – Anatolij Ladow, orkiestracja – Nikołaj Rimski-Korsakow, dyrygentura – N. Czeriepnin, fortepian – Anna Jesipowa). W 1908 wziął po raz pierwszy udział w „Wieczorach muzyki współczesnej” S. Diagilewa. W 1914 roku Prokofjew ukończył konserwatorium jako świetny pianista i kompozytor, odznaczony pierwszą nagrodą za "I Koncert fortepianowy". W 1918 roku opuścił kraj, udając się najpierw do Ameryki, później do Francji. Szybko zdobył sławę znakomitego pianisty-wirtuoza i niezwykle oryginalnego kompozytora. W Paryżu nawiązał współpracę z Siergiejem Diagilewem. Pisał dla niego balety: "Syn marnotrawny", "Nad Dnieprem", "Stalowy krok". Tutaj związany był z bardzo kosmopolityczną grupą "Triton" (obok Milhauda, Honeggera, Poulenca i Martinů). W 1936 roku powrócił na stałe do Rosji, gdzie prócz pracy kompozytorskiej zajmował się pedagogiką prowadząc klasę kompozycji w Konserwatorium w Moskwie.
W całej twórczości Prokofjewa zaobserwować można charakterystyczne dla jego stylu cechy: ogólna antyromantyczność, nieustępliwość rytmiki (często ostinatowej), gwałtowna dynamiczność, liryzm, humorystyczne w intencjach cytowanie znanych zwrotów melodyczno-harmonicznych, uchwytność melodyki, pikanteria harmoniczna i kolorystyczna, ogólna przejrzystość założeń i mistrzowska precyzja ich realizacji.
On sam tak charakteryzował przemiany w swojej muzyce:
Śmierć.
Zmarł 5 marca 1953. Tego samego dnia zmarł również przywódca Związku Radzieckiego Józef Stalin. Zgon Stalina skupił na sobie uwagę całego narodu, w związku z czym śmierć kompozytora była nieomalże niezauważona, a państwowe uroczystości żałobne uniemożliwiały przeprowadzenie pogrzebu Prokofjewa. Zbieg tych dwóch wydarzeń stał się także tematem anegdoty, związanej z osobą dyrygenta Grzegorza Fitelberga, dyrektora Wielkiej Orkiestry Symfonicznej Polskiego Radia – dzień po śmierci Stalina i Prokofjewa Fitelberg po przyjściu na próbę orkiestry miał wygłosić mowę ku pamięci wielkiego kompozytora i poprosił o minutę ciszy. Następnie zwrócił się do koncertmistrza Władysława Wochniaka: "Władziu, czy to prawda, że umarł Stalin?".
Życie osobiste.
Był dwukrotnie żonaty: z Liną Luberą (od 1923), z którą miał dwóch synów, Światosława i Olega, oraz Mirą Mendelson (od 1948), która była jego partnerką od wielu lat w czasie trwania związku małżeńskiego z Liną Luberą.
Instytucje poświęcone kompozytorowi.
Jego pierwsza żona, Lina, założyła w 1983 Fundację im. S. Prokofjewa ("The Serge Prokofiev Foundation"), która w 1994 otrzymała siedzibę w Goldsmiths’ College przy Uniwersytecie Londyńskim. Jej celem jest zbieranie środków finansowych na badania twórczości Prokofjewa, a także gromadzenie rękopisów i pamiątek oraz popularyzacja dzieł kompozytora. W latach 2001–2004 funkcjonowało Stowarzyszenie im. Siergieja Prokofjewa (The Serge Prokofiev Association), założone przez Fundację, które wydawało czasopismo "Three Oranges" oraz kierowało inicjatywą "Prokofiev 2003" na 50-lecie śmierci kompozytora. Po rozwiązaniu Stowarzyszenia zadanie wydawania czasopisma przejęła Fundacja.
Odznaczenia.
Został odznaczony m.in.:

</doc>
<doc id="66736" url="https://pl.wikipedia.org/wiki?curid=66736" title="Koza bezoarowa">
Koza bezoarowa

Koza bezoarowa, kozioł bezoarowy ("Capra aegagrus") – ssak wołowaty, protoplasta kozy domowej.
Występowanie.
Do dzisiaj kozę bezoarową spotkać można na pustynnych obszarach górskich południowo-zachodniej Azji, w Iranie, Afganistanie, Iraku aż po sam Kaukaz. Występują one nawet na wysokości do 4000 m n.p.m. W dawnych wiekach rozprzestrzeniły się także na wyspach Morza Egejskiego i na Krecie.
Opis.
Jest to duże zwierzę, którego wysokość w kłębie dochodzić może do ok. 100 cm, a długość tułowia wraz z głową ma około 160 cm, długość ogona mieści się w granicach 15-20 cm. Umaszczenie tego gatunku jest szaro-brunatne lub rudo-brunatne z rozjaśnieniami barwy na bokach, szyi i karku oraz ciemną pręgą wzdłuż grzbietu. W zimowej okrywie włosowej występuje dużo delikatnego puchu, natomiast na szyi, barkach oraz grzbiecie wyrasta stosunkowo długa grzywa.
Rogi u samic są niewielkie, u samców natomiast osiągają nawet 150 cm długości. U kozła mają one kształt bocznie spłaszczony, ostrą przednią krawędź wraz z licznymi zgrubieniami. Wyrastają od nasady prosto do góry, później zakrzywiając się ku tyłowi w formie szablastej lub sierpowej i wierzchołkiem zwróconym do przodu.
Nazwa pochodzi od perskiego słowa bezoar, które oznacza odtrutkę. Wzięło się to stąd, że w żołądkach tych zwierząt znajdowano twarde zlepki resztek pokarmowych, złożone z sierści oraz włókna roślin pomieszanego z żywicą, którym w średniowieczu przypisywano właściwości lecznicze, a zwłaszcza przeciwjadowe.
Udomowienie.
Koza bezoarowa uważana jest za praprzodka ras kóz udomowionych, u których występuje szablasta forma rogów. O jej bliskim pokrewieństwie z kozami domowymi świadczą pewne cechy morfologiczne, a także łatwość w uzyskiwaniu płodnego potomstwa w krzyżowaniu z udomowionymi kozami. Zjawisko takie ma często miejsce w stadach znajdujących się na Krecie.

</doc>
<doc id="66737" url="https://pl.wikipedia.org/wiki?curid=66737" title="Kozioł europejski">
Kozioł europejski

Kozioł europejski ("Capra prisca"), też Koza pierwotna – gatunek ssaka parzystokopytnego z rodziny wołowatych (Bovidae). Został opisany w 1915 roku przez Adametza w oparciu o szczątki pochodzące z Galicji i uznany za przodka współczesnych kóz domowych. Prawdopodobnie jest blisko spokrewniony z kozą bezoarową. Ślady udomowienia i wykorzystywania kóz pierwotnych jako zwierząt produkcyjnego pochodzą z neolitu, sprzed około 6000–2000 p.n.e. Potomkowie pierwotnych "Capra prisca" są obecnie licznie hodowane – w Grecji stanowią około 75% wszystkich kóz, a ich populacja wynosi około 5 200 000 osobników.

</doc>
<doc id="66738" url="https://pl.wikipedia.org/wiki?curid=66738" title="Markur śruborogi">
Markur śruborogi

Markur śruborogi, dawniej także: markur lub koza śruboroga ("Capra falconeri") – gatunek ssaka z rodziny wołowatych, blisko spokrewniony z kozą domową. W kłębie osiąga wysokość 80–100 cm, tułów wraz z głową osiąga długość 1,4–1,8 m, zaś ogon ok. 8–14 cm. Samce osiągają wagę do 110 kg, natomiast samice do 40 kg. Markury śruborogie zamieszkują góry w północno-wschodnim Afganistanie, północnych Indiach (stan Dżammu i Kaszmir), południowo-zachodnim Tadżykistanie, południowym Uzbekistanie oraz w północnym i środkowym Pakistanie. Międzynarodowa Unia Ochrony Przyrody zaliczyła markury do gatunków bliskich zagrożenia wymarciem i umieściła je w kategorii NT (near threatened). Szacunkowe dane mówią o łącznej liczebności wszystkich populacji na poziomie 9700 osobników, w tym około 5800 dorosłych.
Systematyka.
Markur śruborogi obejmuje trzy podgatunki:
Nazwa zwyczajowa.
W polskiej literaturze zoologicznej dla oznaczenia gatunku używane były nazwy zwyczajowe „markur” lub „koza śruboroga”. Jednak w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi przypisano oznaczenie markur śruborogi.
Budowa ciała.
Wysokość w kłębie osiąga 80–100 cm, tułów wraz z głową osiąga długość 1,4–1,8 m, zaś ogon ok. 8–14 cm. Masa ciała samców do 110 kg, natomiast samic do 40 kg. Zwierzęta obu płci mają duże rogi, skręcone spiralnie 2 lub 3-krotnie. Poroże osiąga 70 cm długości. Wybarwienie sierści jest zmienne: w zimie szare, a latem rudawo-piaskowe. Dorosłe samce wyróżniają się dłuższymi włosami na brodzie – ich „broda” może osiągać 25 cm długości.
Tryb życia.
Markury śruborogie żyją w stadach liczących 3–5 osobników, ale w okresie godowym łączą się w większe stada. Okres rozrodczy zaczyna się w listopadzie. Po ciąży trwającej około 180 (lub 135–170) dni rodzi się jedno lub dwoje młodych. Młode osiągają dojrzałość płciową w trzecim roku życia (lub w 18–30 miesiącu). Markury śruborogie osiągają wiek 12–13 lat.
Biotop.
Markury śruborogie zamieszkują tereny górskie, na wysokości od 1500 do 2500 m n.p.m. (według IUCN 600–3600 m n.p.m.). Wybierają gęstwiny leśne, ale przebywają także na odkrytych trawiastych i skalistych zboczach gór. Rzadko zapuszczają się na tereny położone powyżej strefy porośniętej drzewami. Siedliska porastają: dęby (dąb ostrolistny), sosny (np. sosna Gerarda), jałowce (np. "Juniperus macropoda"), cedry (np. "Cedrus deodora"), świerki (świerk himalajski), jałowce ("Juniperus seravschanica"), ("Juniperus semiglobosa"), klony ("Acer regelii", "Acer turkestanicum"), jodły ("Abies spectabilis", "Abies pindrow"), judaszowce ("Cercis griffithii"), migdałowce ("Amygdalus bucharica"), a także pistacje (pistacja właściwa), róże ("Rosa kokanica"), wiciokrzewy 
("Lonicera nummulariifolia") i irgi.
Rozmieszczenie geograficzne.
Markury śruborogie zamieszkują góry w północno-wschodnim Afganistanie, północnych Indiach (stan Dżammu i Kaszmir), południowo-zachodnim Tadżykistanie, południowym Uzbekistanie oraz w północnym i środkowym Pakistanie.

</doc>
<doc id="66739" url="https://pl.wikipedia.org/wiki?curid=66739" title="Markur">
Markur



</doc>
<doc id="66740" url="https://pl.wikipedia.org/wiki?curid=66740" title="Akademicki Związek Sportowy">
Akademicki Związek Sportowy

Akademicki Związek Sportowy (skr. AZS) – studenckie stowarzyszenie sportowe, działające na terenie Polski, którego głównymi celami są: rozwój kultury fizycznej, promocja zdrowego stylu życia, wychowanie młodzieży w atmosferze sportu i aktywności fizycznej.
Obecnie jest to największa organizacja zajmująca się sportem w polskim środowisku akademickim, zrzeszająca blisko 50 tysięcy osób na ponad 200 uczelniach. Studenci w AZS mogą uprawiać ponad 30 dyscyplin sportowych, zarówno rekreacyjnie, jak i zawodowo. Sportowcy AZS stanowią około 25% ogółu polskiej reprezentacji narodowej (biorąc pod uwagę udział w igrzyskach olimpijskich).
AZS jest członkiem Polskiej Rady Młodzieży. W 2017 roku Akademicki Związek Sportowy został uznany najlepszą organizacją sportu akademickiego na świecie.
Zarząd.
W czerwcu 2018 prezesem Zarządu AZS został prof. Alojzy Nowak. Nowy jest też Sekretarz Generalny, bo na tym stanowisku Bartłomieja Korpaka zastąpił Dariusz Piekut.
Historia.
Organizacja została założona 15 maja 1909 roku w Collegium Novum Uniwersytetu Jagiellońskiego w Krakowie, a jej pierwszym prezesem został student medycyny UJ "Wacław Majewski". Po I wojnie światowej, na terenie niepodległej Polski, tworzono oddziały AZS w kolejnych miastach:
a łączna liczba członków AZS wynosiła wówczas około 3 tysięcy.
W dniach 18–19 marca 1923, podczas zjazdu w Warszawie, powołano organizację koordynującą działalność wszystkich rodzimych AZS – "Centralę Polskich AZS". Jej pierwszym prezesem mianowano "Stefana Grodzkiego", a na siedzibę CP AZS wybrano Warszawę.
Po II wojnie światowej utworzone zostały Kluby AZS we wszystkich szkołach wyższych. W 1945 powołano AZS w Katowicach, Łodzi, Gliwicach, Wrocławiu (nowy) i Częstochowie, zaś siedzibą centrali obrano Kraków. W 1948 centrala wróciła do Warszawy i zaczęła funkcjonować jako Zarząd Główny AZS. Kolejne AZS-y powstawały w:
Pod koniec 1998 Akademicki Związek Sportowy zrzeszał ponad 43 tysięcy członków.
Struktura.
Klub uczelniany AZS jest podstawową jednostką organizacyjną Akademickiego Związku Sportowego. Może mieć charakter uczelniany lub środowiskowy (międzyuczelniany) i być zrzeszony w organizacji środowiskowej lub działać samodzielnie. Kluby działające samodzielnie podlegają bezpośrednio Zarządowi Głównemu AZS. Na każdej uczelni może działać tylko jeden klub uczelniany AZS (wyjątek stanowią filie i wydziały zamiejscowe). Kluby uczelniane stanowią najniższy szczebel struktury organizacyjnej AZS.
W chwili obecnej w Polsce działa ponad 200 jednostek organizacyjnych AZS, w tym:
Dyscypliny.
Około 200 klubów (1,7 tys. sekcji) AZS prowadzi zajęcia w kilkudziesięciu dyscyplinach sportu. Najważniejsze z nich to:
Studenci uprawiają również takie dyscypliny jak: bojery, łucznictwo i ringo.

</doc>
<doc id="66741" url="https://pl.wikipedia.org/wiki?curid=66741" title="AZS">
AZS



</doc>
<doc id="66743" url="https://pl.wikipedia.org/wiki?curid=66743" title="OBOP">
OBOP



</doc>
<doc id="66766" url="https://pl.wikipedia.org/wiki?curid=66766" title="Thomas Klestil">
Thomas Klestil

Thomas Klestil (; ur. 4 listopada 1932 w Wiedniu, zm. 6 lipca 2004 tamże) – austriacki dyplomata, urzędnik państwowy i polityk, w latach 1992–2004 prezydent Austrii.
Życiorys.
W 1957 ukończył studia z zakresu handlu zagranicznego w Wyższej Szkole Handlu Światowego w Wiedniu. W trakcie studiów dołączył do Austriackiej Partii Ludowej (ÖVP).
Pracę zawodową podjął w urzędzie kanclerza Austrii, w 1959 został zatrudniony w austriackiej służbie dyplomatycznej. Został austriackim przedstawicielem przy OEEC w Paryżu. Od 1962 attaché handlowy w Waszyngtonie, a od 1966 sekretarz osobisty kanclerza Josefa Klausa. W 1969 został konsulem generalnym Austrii w Los Angeles. Od 1974 był odpowiedzialny za przeniesienie do Wiednia siedzib kilku agend ONZ. W 1978 powołany na ambasadora Austrii przy Organizacji Narodów Zjednoczonych, a następnie od 1982 pełnił funkcję ambasadora Austrii w Stanach Zjednoczonych. W 1987 został sekretarzem generalnym w Ministerstwie Spraw Zagranicznych (najwyższym urzędnikiem ministerstwa).
W 1992 otrzymał nominację na stanowisko prezydenta Austrii z ramienia Austriackiej Partii Ludowej. W pierwszej turze wyborów z wynikiem 37,2% głosów zajął drugie miejsce za socjaldemokratą Rudolfem Streicherem. W drugiej turze głosowanie otrzymał 56,9% głosów, pokonując swojego kontrkandydata. Jako następca Kurta Waldheima objął urząd prezydenta 8 lipca 1992. W wyborach w 1998 z powodzeniem ubiegał się o reelekcję, wygrywając w pierwszej turze z wynikiem 63,4% głosów (drugie miejsce zajęła wówczas Gertraud Knoll, którą poparło 13,6% głosujących). Jego druga i ostatnia kadencja upływała 8 lipca 2004. Thomas Klestil jednak zmarł na zawał serca dwa dni przed tą datą. 9 lipca 2004 został pochowany w krypcie prezydenckiej na Cmentarzu Centralnym w Wiedniu.

</doc>
<doc id="66770" url="https://pl.wikipedia.org/wiki?curid=66770" title="Wolfgang Schüssel">
Wolfgang Schüssel

Wolfgang Schüssel (ur. 7 czerwca 1945 w Wiedniu) – austriacki polityk i prawnik, w latach 1995–2007 przewodniczący Austriackiej Partii Ludowej (ÖVP). Poseł do Rady Narodowej, w latach 1989–1995 minister spraw gospodarczych, w latach 1995–2000 wicekanclerz oraz ministra spraw zagranicznych, od 2000 do 2007 kanclerz Austrii.
Życiorys.
Studiował ekonomię na Uniwersytecie Wiedeńskim, a w 1968 ukończył prawo na tej uczelni. Zaangażował się w działalność polityczną w ramach Austriackiej Partii Ludowej. W latach 1968–1975 był sekretarzem jej klubu parlamentarnego. Od 1975 do 1991 pełnił funkcję sekretarza generalnego Österreichischer Wirtschaftsbund, organizacji gospodarczej afiliowanej przy ÖVP.
W 1979 po raz pierwszy uzyskał mandat posła do Rady Narodowej. Z powodzeniem ubiegał się o reelekcję w dziewięciu kolejnych wyborach (1983, 1986, 1990, 1994, 1995, 1999, 2002, 2006 i 2008). W niższej izbie austriackiego parlamentu (z przerwami na czas pełnienia funkcji rządowych) zasiadał do 2011.
24 kwietnia 1989 został ministrem gospodarki w rządzie Franza Vranitzky’ego. Na zjeździe ÖVP z 22 kwietnia 1995 został wybrany na przewodniczącego partii. Kilka tygodni później, 4 maja 1995, otrzymał nominację na stanowiska wicekanclerza i ministra spraw zagranicznych. Funkcje te pełnił także w gabinecie kanclerza Viktora Klimy do 4 lutego 2000. Od 1 stycznia do 4 lutego 2000 sprawował również funkcję przewodniczącego OBWE.
W wyborach w 1999 ÖVP zajęła trzecie miejsce – za socjaldemokratami i Wolnościową Partią Austrii (FPÖ), która uzyskała poparcie wyższe o około 400 głosów. Ludowcy zdecydowali się na koalicję z FPÖ, 4 lutego 2000 Wolfgang Schüssel objął urząd kanclerza. Wejście do rządu Wolnościowej Partii Austrii, określanej jako partia ksenofobiczna i nacjonalistyczna (m.in. ze względu na jej lidera Jörga Haidera), stało się przyczyną zastosowania przez Unię Europejską sankcji wobec państwa członkowskiego – przez osiem miesięcy pozostałe kraje miały zamrożone stosunki z Austrią. Koalicja ta nie wpłynęła negatywnie na poparcie dla kanclerza i Austriackiej Partii Ludowej. ÖVP zdecydowanie wygrała wybory w 2002, natomiast partia Jörga Haidera utraciła blisko 2/3 mandatów. Oba ugrupowania zdecydowały się kontynuować koalicję rządową. Nowy gabinet rozpoczął urzędowanie 28 lutego 2003. W 2005 po rozłamie w FPÖ, funkcję koalicjanta przejęło powstało wówczas nowe ugrupowanie pod nazwą Sojusz na rzecz Przyszłości Austrii (BZÖ). Drugi rząd Wolfganga Schüssela funkcjonował przez cztery lata. W trakcie kierowania austriackim rządem Wolfgang Schüssel tymczasowo zarządzał także resortem sportu (od lutego do kwietnia 2003) oraz resortem spraw wewnętrznych (w styczniu 2007).
11 stycznia 2007, po wyborach w 2006, nowym kanclerzem został socjaldemokrata Alfred Gusenbauer. Austriacka Partia Ludowa ponownie przejęła rolę mniejszego koalicjanta. W 2007 przywództwo w tym ugrupowaniu przejął Wilhelm Molterer. Do 2008 Wolfgang Schüssel przewodniczył frakcji poselskiej ludowców, mandat poselski wykonywał również w kolejnej kadencji do 2011.
W 2008 stanął na czele zajmującego się polityką zagraniczną think tanku ÖGAVN, a w 2015 został przewodniczącym rady kuratorów Fundacji Konrada Adenauera.
W 2019 został członkiem rady dyrektorów rosyjskiego przedsiębiorstwa naftowego Łukoil. W marcu 2022, wkrótce po rozpoczęciu inwazji Rosji na Ukrainę, zrezygnował z tego stanowiska.
Życie prywatne.
Żonaty z psycholog Kristą Schüssel. Ma córkę i syna.

</doc>
<doc id="66772" url="https://pl.wikipedia.org/wiki?curid=66772" title="Kurt Waldheim">
Kurt Waldheim

Kurt Josef Waldheim (; ur. 21 grudnia 1918 w St. Andrä-Wördern, zm. 14 czerwca 2007 w Wiedniu) – austriacki polityk i dyplomata, od 1968 do 1970 minister spraw zagranicznych, sekretarz generalny ONZ w latach 1972–1981, prezydent Austrii w latach 1986–1992.
Życiorys.
Pochodził z rodziny o czeskich korzeniach, noszącej nazwisko Watzlawick. Jego ojciec pracował jako inspektor w administracji oświatowej. Kurt Waldheim studiował prawo na Uniwersytecie Wiedeńskim (doktoryzował się w 1944), ukończył również Akademię Dyplomatyczną w Wiedniu.
W 1938 po aneksji Austrii przez Niemcy dołączył do NSDStB, związanej z NSDAP organizacji studenckiej. Został też członkiem SA. W trakcie II wojny światowej był żołnierzem Wehrmachtu, w tym oficerem wywiadu. Służył od 1941 w czasie ataku na Związek Radziecki, a w następnych latach na Bałkanach, wchodził m.in. w skład sztabu generała Alexandra Löhra, straconego po wojnie za popełnione zbrodnie. Do drugiej połowy lat 80. związki Kurta Waldheima z organizacjami nazistowskimi i jego kariera wojskowa nie były publicznie znane.
W 1945 dołączył do austriackiej służby dyplomatycznej. Był m.in. pierwszym sekretarzem w przedstawicielstwie Austrii we Francji (1948–1951) oraz dyrektorem departamentu kadr w resorcie (1951–1955). W 1955 został szefem misji dyplomatycznej Austrii przy ONZ, od 1956 do 1960 kierował placówką dyplomatyczną w Kanadzie (najpierw jako minister pełnomocny, następnie w randze ambasadora). Powrócił do MSZ, gdzie stał na czele jednego z departamentów, a następnie był dyrektorem generalnym do spraw politycznych. W latach 1964–1968 i 1970–1971 zajmował stanowisko stałego przedstawiciela Austrii przy ONZ w Nowym Jorku. Od stycznia 1968 do kwietnia 1970 sprawował urząd ministra spraw zagranicznych w rządzie Josefa Klausa.
W 1971 z rekomendacji Austriackiej Partii Ludowej kandydował w wyborach prezydenckich, otrzymał 47,2% głosów, przegrywając z Franzem Jonasem. 1 stycznia 1972 objął stanowisko sekretarza generalnego ONZ, które zajmował do 31 grudnia 1981. W 1979, ogłoszonym przez ONZ Międzynarodowym Rokiem Dziecka, nadał polskiemu Orderowi Uśmiechu rangę międzynarodową. W latach 1982–1984 wykładał na Uniwersytecie Georgetown w Waszyngtonie.
W 1986 ponownie był kandydatem ludowców w wyborach prezydenckich. W pierwszej turze głosowania dostał 49,6% głosów. W drugiej otrzymał 53,9% głosów, wygrywając z Kurtem Steyrerem. W marcu tegoż roku, jeszcze przed wyborami, ujawniono fakt przynależności Kurta Waldheima do NSDStB i SA, a także jego służbę na Bałkanach pod dowództwem Alexandra Löhra. Sam polityk w swojej biografii ukrywał te fakty, wskazując tylko na służbę w okolicach Triestu pod koniec wojny. Upublicznienie tych informacji wywołało liczne kontrowersje i dyskusje. Wskazywano, że musiał wiedzieć o różnych zbrodniach wojennych, w tym deportacjach greckich Żydów czy masakrach na terenie Jugosławii. Wyrażano przypuszczenia, że sam również mógł brać udział w zbrodniach wojennych. Już po wyborach kanclerz Franz Vranitzky powołał międzynarodową komisję, która nie znalazła dowodów jego udziału w zbrodniach wojennych.
Kurt Waldheim urząd prezydenta objął w lipcu 1986. Ujawnienie jego przeszłości spowodowało, że był traktowany jako "persona non grata" w większości państw. W konsekwencji w czasie swojej prezydentury jako głowa państwa oficjalnie odwiedził tylko kraje arabskie oraz Watykan. W 1992 nie ubiegał się o reelekcję, kończąc urzędowanie w lipcu tegoż roku.
Został wyróżniony m.in. tytułem doktora honoris causa przez Uniwersytet Warszawski (1977). Był kawalerem Orderu Uśmiechu.
Pochowany w krypcie prezydenckiej na Cmentarzu Centralnym w Wiedniu. W pośmiertnie opublikowanym liście wyraził żal z powodu tak późnego jednoznacznego odniesienia się do nazistowskich zbrodni wojennych.
Życie prywatne.
Był żonaty z Elisabeth Waldheim, miał troje dzieci.

</doc>
<doc id="66773" url="https://pl.wikipedia.org/wiki?curid=66773" title="Chlotar II">
Chlotar II

Chlotar II (ur. wiosna 584, zm. 18 października 629) z dynastii Merowingów – syn Chilperyka I i Fredegundy, król Franków, początkowo panował w Neustrii i Paryżu. Od 613 roku został jedynym władcą królestwa Franków.
Regencja Fredegundy.
Wstępując na tron Neustrii był zaledwie 4-miesięcznym dzieckiem. Dlatego w jego imieniu rządy regencyjne sprawowała jego matka, Fredegunda. By zapewnić synowi tron, zaprosiła do Paryża króla Burgundii, Guntrama I. Wobec plotek, iż Chlotar nie jest synem Chilperyka Guntram zażądał przysięgi 300 możnych i 3 biskupów. Po złożeniu przysięgi w Paryżu, Guntram uznał prawość krwi Chlotara II. Wziął też udział w chrzcie Chlotara, który miał miejsce w kościele parafialnym w Nanterre. Po chrzcie wziął pod opiekę Chlotara. Guntram nie pozwolił ambitnej Fredegundzie na pozostanie w Paryżu i odesłał ją w okolice Rouen. Nie przeszkodziło to Fredegundzie pełnić regencji w królestwie syna. W roku 592 Guntram zmarł. Zgodnie z porozumieniem z Andelot, tron w Burgundii odziedziczył król Austrazji, Childebert II. Cztery lata później zmarł Childebert. Chlotar II za namową Fredegundy zajął Paryż. Spowodowało to zbrojną interwencję Teudeberta II, następcy Childeberta II na tronie Austrazji. Wspierał go jego brat, władający Burgundią, Teuderyk II. W roku 596 wojska austrazyjskie i burgundzkie podeszły pod Laffaux nieopodal Soissons. W rozegranej tu bitwie poniosły druzgocącą klęskę. W roku 597 zmarła śmiercią naturalną Fredegunda matka Chlotara.
Król Neustrii.
Tymczasem sojusz braci (Teudeberta II austrazyjskiego i Teuderyka burgundzkiego) nadal zagrażał Chlotarowi. W roku 600, w bitwie nad Orvanną, wojska neustryjskie poniosły klęskę. Burgundowie i Austrazyjczycy spustoszyli miasta i wsie nad Sekwaną. Chlotar zgodził się przystać na pokój na warunkach zwycięzców. Pozostawili oni w jego rękach obszar między Sekwaną, Oise i kanałem La Manche. Resztę Neustrii podzielono między Austrazję i Burgundię. Po tych wydarzeniach sojusz Teudeberta z Teuderykiem uległ zachwianiu. Powodem była obawa neustryjskich możnych przed wpływami babki obu władców Brunhildy, która miała ogromny wpływ na Teuderyka w Burgundii i posiadała dawne wpływy w Austrazji. Pod ich naciskiem Teudebert odmówił pomocy Burgundii, na którą Chlotar ruszał z wyprawą zbrojną. Istotnie, w roku 607 wojska Chlotara wtargnęły do Burgundii, ale poniosły klęskę pod Étampes. Chlotar chcąc odzyskać swoją dzielnicę wykorzystał konflikt braci i sprzymierzył się z Teudebertem oraz królem Wizygotów Witerykiem. W 612 roku Teuderyk pokonał Teudeberta i pozbawił go tronu. Mając Burgundię, Austrazję i część Neustrii, Teuderyk snuł plan zajęcia dzielnicy Chlotara II i całkowitego zjednoczenia ziem frankijskich. Zmarł jednak na dyzenterię w Metz w 613 roku. Tron Chlotara został uratowany. Władzę w Austrazji przejął 10-letni Sigebert II, nieślubny syn Teuderyka. Stało się tak z woli Brunhildy, prababki nowego króla, wbrew woli austrazyjskich możnych, którym przewodzili wówczas Pepin z Landen i biskup Metzu Arnulf. Możni wezwali więc na tron Austrazji Chlotara II. Na czele wojsk Chlotar ruszył do Austrazji i dotarł do Koblencji. Austrazyjskie wojska rozeszły się bez walki. Brunhilda i Sigebert II schronili się w Wormacji, dokąd Brunhilda wezwała oddziały Turyngów i Sasów. Oboje nie doczekali pomocy, ponieważ Burgundowie pod przywództwem Majordoma Warnachara wydali ich Chlotarowi. Chlotar kazał stracić Brunhildę, którą przywiązano do końskiego ogona i wleczono tak długo aż zmarła.
Zjednoczenie królestwa.
W ten sposób Chlotar zjednoczył królestwa frankijskie. W następnym roku Chlotar zwołał synod biskupów powiązany ze zjazdem możnych z całego królestwa. W synodzie oprócz 12 metropolitów oraz 56 biskupów udział wzięli goście z Anglii w osobach Justusa biskupa Rochester i Pawła opata Dover. W czasie tego synodu w Paryżu w dniu 10 października 614 roku król wydał tzw. "Edictum Chlotari" (Edykt Chlotara), porównywalny z "Magna Charta Libertatum", w którym zrezygnował ze sporych uprawnień królewskich. Wraz z wydaniem tego dokumentu władca stał się zależny od możnych. Zaraz po synodzie został zamordowany ustanowiony przez Chlotara nowy książę Transjuranii Herpo. Za jego zabójstwem stali burgundzcy możni Alethius i biskup Sion Leudemund, którzy pragnęli usunąć Chlotara z tronu. Spisek możnych z uwagi na małe poparcie w innych dzielnicach nie przyniósł rezultatu. Rola możnych w państwie Chlotara rosła. Austrazyjscy możnowładcy zmusili Chlotara II w roku 622 do ustanowienia jego nieletniego syna Dagoberta austrazyjskim królem dzielnicowym, by mogli rządzić w jego imieniu. W Burgundii w 626 roku umiera majordom Warnachar. Możni burgundzcy odmówili Chlotarowi w Troyes powołania nowego majordoma ich dzielnicy. Chlotar ulegając możnym i biskupom zwołał w 627 lub 628 kolejny synod do Clichy. Chlotar umarł w dniu 18 października 629. Został pochowany w Paryżu.
Małżeństwa i potomstwo.
Chlotar był trzy razy żonaty:
Z pierwszego małżeństwa miał dwoje dzieci:
Z drugiego małżeństwa pochodził Dagobert I i prawdopodobnie jeszcze jedno dziecko.
Z trzeciego małżeństwa miał syna Chariberta II.

</doc>
<doc id="66775" url="https://pl.wikipedia.org/wiki?curid=66775" title="Radionawigacja">
Radionawigacja

Radionawigacja – wykorzystanie fal radiowych do określenia własnego położenia i wyznaczenia dalszej drogi. 
Istnieje wiele systemów radionawigacyjnych. Najprostsze i najstarsze, lecz wciąż używane korzystają z nadających określone sygnały rozpoznawcze radiolatarni umieszczonych w oznaczonych na mapie punktach. Korzystając z obrotowej anteny kierunkowej (zobacz: radionamiernik) można ustalić kierunek kompasowy, a po przeliczeniu geograficzny do dwóch z nich i odnaleźć własną pozycję na przecięciu linii naniesionych odpowiednio na mapę. Istnieją także radiolatarnie nadające sygnał tylko w określonym kierunku.
W systemie Consol, o znacznie większym zasięgu, lecz i mniejszej dokładności, pracują radiolatarnie sektorowe, sygnał z nich odbierany zmienia się w zależności od kierunku, z jakiego się go odbiera. Z systemu tego można korzystać bez radionamiernika.
Inna jeszcze jest zasada radionawigacji hiperbolicznej, znacznie dokładniejszej, lecz wymagającej specjalistycznych urządzeń i odpowiednich map. Odbierane są sygnały impulsowe z co najmniej trzech radiostacji pracujących w stałej synchronizacji. Mierzone elektronicznie opóźnienie jednego sygnału względem drugiego pozwala wyznaczyć różnicę odległości dzielącej nas od źródeł tych sygnałów. Zgodnie z zasadami geometrii pozwala to wykreślić (lub odnaleźć) na mapie hiperbolę, na której się znajdujemy. To samo powtarza się dla innej pary radiostacji i przecięcie dwóch hiperbol wyznacza naszą pozycję. Nawigacja hiperboliczna wynaleziona w czasie II wojny światowej miała istotny wpływ na skuteczność działań lotnictwa bombowego aliantów w ostatniej fazie tej wojny (system Gee). Udoskonalone późniejsze systemy radionawigacji hiperbolicznej to LORAN, DECCA i OMEGA. Ten ostatni o zasięgu globalnym - pozwalał określać własne położenie na prawie całej kuli ziemskiej z dokładnością rzędu 2 km. 
Nawigację satelitarną, w tym GPS oraz, w niektórych zastosowaniach, radar możemy także objąć pojęciem radionawigacji.

</doc>
<doc id="66777" url="https://pl.wikipedia.org/wiki?curid=66777" title="Franciszek I Stefan">
Franciszek I Stefan



</doc>
<doc id="66779" url="https://pl.wikipedia.org/wiki?curid=66779" title="Karl Habsburg-Lothringen">
Karl Habsburg-Lothringen

Karl Habsburg-Lothringen, właśc. Karl Thomas Robert Maria Franziskus Georg Bahnam Habsburg-Lothringen (ur. 11 stycznia 1961 w Starnbergu) – austriacki polityk, od 2007 głowa Domu Habsbursko-Lotaryńskiego, eurodeputowany IV kadencji.
Życiorys.
Od 1982 studiował prawo i filozofię na Universität Salzburg. Od tegoż roku zaangażowany w działalność Paneuropa-Bewegung Österreich, austriackiego oddziału Międzynarodowej Unii Paneuropejskiej. W 1986 stanął na czele organizacji krajowej, a w 1994 wszedł w skład prezydium organizacji międzynarodowej. W latach 1992–1993 prowadził teleturniej "Who Is Who" wydawany przez telewizję ORF.
W wyborach w 1996 został wybrany do Parlamentu Europejskiego z ramienia Austriackiej Partii Ludowej. W PE zasiadał do 1999, będąc członkiem frakcji chadeckiej. 19 stycznia 2002 objął funkcję dyrektora generalnego Organizacji Narodów i Ludów Niereprezentowanych (UNPO).
31 stycznia 1993 ożenił się z baronówną Francescą Thyssen-Bornemisza, córką barona i przemysłowca Hansa Heinricha Thyssen-Bornemisza. Mają troje dzieci – Eleonore (ur. 1994), Ferdinanda Zvonimira (ur. 1997) i Glorię (ur. 1999). W 2003 małżonkowie ogłosili separację, a kilkanaście lat później rozwiedli się.
30 listopada 2000 został powołany przez ojca na wielkiego mistrza Orderu Złotego Runa. 1 stycznia 2007 Otto von Habsburg zrzekł się na jego rzecz tytułu głowy Domu Habsbursko-Lotaryńskiego.

</doc>
<doc id="66781" url="https://pl.wikipedia.org/wiki?curid=66781" title="Klucz (kryptologia)">
Klucz (kryptologia)



</doc>
<doc id="66784" url="https://pl.wikipedia.org/wiki?curid=66784" title="Amulet">
Amulet

Amulet () – osobisty przedmiot o charakterze magicznym, z przypisywanym mu działaniem ochronnym, posiadający różny kształt i formę, nawiązujący do symboliki lub bóstwa, części ludzkiego ciała, motywu roślinnego, czy zwierzęcego. Także w formie tabliczki z napisem.
Często drobny przedmiot, pochodzenia naturalnego lub wytworzony, służący do magicznej obrony przed złymi duchami, ludźmi lub nieszczęściami: noszone na ciele lub na odzieży krzyże, pierścienie, łańcuchy, czasem figurki, również wkładane do grobu zmarłym. Amulet ma długą tradycję, znany jest na całym świecie, przybiera różne formy. Odgrywa istotną rolę w religiach pierwotnych (zbliżony do idoli).
W chrześcijaństwie noszenie takich przedmiotów i wiara w ich moc stanowi grzech przeciwko pierwszemu przykazaniu. Pod koniec IV wieku synod w Laodycei nakazywał wykluczanie osób noszących amulety ze społeczności wiernych.

</doc>
<doc id="66785" url="https://pl.wikipedia.org/wiki?curid=66785" title="Chłodziarka">
Chłodziarka

Chłodziarka (zwycz. lodówka) – urządzenie (maszyna cieplna), którego zadaniem jest obniżenie temperatury środowiska chłodzonego, kosztem doprowadzonej energii. W chłodziarkach absorpcyjnych energia odprowadzana jest w postaci ciepła, natomiast w pozostałych (sprężarkowych, strumienicowych, termoelektrycznych) w postaci pracy. Chłodzonym czynnikiem może być powietrze, woda lub inny czynnik pośredniczący (chłodziwo).
Historia.
Pierwszą chłodziarkę opracował australijski wynalazca (z zawodu drukarz) James Harrison. Jego chłodziarki pojawiły się w sprzedaży już w 1862. Następnym krokiem Harrisona było opracowanie instalacji chłodzącej w browarze Bendigo w stanie Wiktoria.
Jednak w większości źródeł wynalazcą chłodziarki jest bawarski inżynier Carl von Linde, który w 1871 roku zastosował system chłodzenia w browarze Spaten w Monachium, aby umożliwić produkcję piwa latem. Środkiem schładzającym był eter dimetylowy lub amoniak (eter metylowy zastosował także Harrison, który zauważył, że czyszczone w eterze czcionki, ochładzają się podczas jego parowania z ich powierzchni). Była to chłodziarka absorpcyjna.
Pierwsza elektryczna chłodziarka zastosowana w warunkach domowych nosiła nazwę DOMELRE (DOMestic ELectric REfrigerator). Do sprzedaży została wprowadzona w Chicago (Stany Zjednoczone), w 1913 roku. Równocześnie, w tym samym roku pojawiły się pierwsze chłodziarki w Niemczech. Chłodziarkę z zamrażarką wynaleziono dopiero w 1939 roku. Pierwszą firmą, będącą prekursorem, który wprowadził chłodziarki do domu przeciętnego człowieka, była firma Electrolux. Obieg w popularnych chłodziarkach „absorpcyjnych”, w którym parowanie odbywa się nie wskutek występującej różnicy ciśnień bezwzględnych, lecz różnicy ciśnień parcjalnych (amoniaku, wody i wodoru), nazywany bywa w literaturze „obiegiem systemu Electrolux”.
Chłodziarki.
Zdecydowana większość obecnych chłodziarek to urządzenia elektryczne, najczęściej sprężarkowe, realizujące "lewobieżny" obieg Lindego. W przeciwieństwie do obiegów "prawobieżnych", realizowanych w silnikach cieplnych (obieg Cykl Otta, Diesla, Seilingera, Braytona), do układu doprowadzana jest praca a odbierane ciepło.
Chłodziarka sprężarkowa.
Najprostszy układ chłodniczy składa się z następujących elementów:
W parowniku, który jest umiejscowiony w środowisku chłodzonym, panuje niskie ciśnienie, a więc i temperatura (która jest niższa od temperatury otoczenia, ale wyższa od temperatury wrzenia czynnika chłodniczego). Znajdujący się tam czynnik chłodniczy wrze, intensywnie odbierając ciepło (por. ciepło parowania). Następnie jest zasysany i sprężany przez sprężarkę, po czym trafia do skraplacza, gdzie pod wysokim ciśnieniem ulega skropleniu oddając ciepło. Ciekły czynnik o temperaturze wyższej od temperatury otoczenia trafia do elementu dławiącego, ponieważ jego ciśnienie musi zostać obniżone do ciśnienia panującego w parowniku. Podczas dławienia część czynnika odparowuje powodując spadek temperatury pozostałej cieczy. Zimna mieszanina cieczowo-parowa trafia do parownika i cykl się powtarza.
Chłodziarka absorpcyjna.
Tego typu chłodziarka działa na zasadzie krążenia czynnika chłodniczego między absorberem (tutaj jest pochłaniany) a desorberem (w chłodziarce tę funkcję spełnia warnik). W desorberze czynnik chłodniczy wydziela się z roztworu. Układ absorbera i desorbera stanowi "de facto" sprężarkę chemiczną, pozostała część obiegu jest identyczna jak w chłodziarce sprężarkowej.
Chłodziarki absorpcyjne to pierwsze chłodziarki elektryczne. Po wynalezieniu chłodziarek sprężarkowych, które są bardziej wydajne, systematycznie przechodzono na nowe rozwiązanie. W pewnych sytuacjach stosuje się je do dziś. Przykładem mogą być chłodziarki małe, stacjonarne (poniżej 1 m wysokości). W tego typu chłodziarkach nie montuje się sprężarek, gdyż układ sprężarkowy, mimo że bardziej wydajny, zajmuje więcej miejsca.
Charakterystycznym typem chłodziarek absorpcyjnych jest chłodziarka gazowa. W typowej chłodziarce warnikiem jest grzałka elektryczna, a w gazowej palnik gazowy. To rozwiązanie jest często stosowane w miejscach, gdzie nie ma prądu lub częste są jego zaniki, a urządzenie łatwo może być podłączone do butli gazowej, np. w przyczepach kempingowych. W tego typu chłodziarkach często zamontowana jest też grzałka i urządzenie można zasilać zarówno prądem, jak i gazem.
Chłodziarka adsorpcyjna.
Jest to urządzenie realizujące obieg chłodniczy w podobny sposób, co chłodziarka absorpcyjna, z tą jednak różnicą, że wykorzystywany jest proces adsorpcji. Ten fakt powoduje, że urządzenie jest zbudowane zgoła inaczej. Adsorpcja zachodzi na powierzchni ciała stałego (np.: węglu aktywnym), więc nie ma możliwości przepływu ani roztworu bogatego ani roztworu ubogiego, jak to się dzieje w przypadku chłodziarki absorpcyjnej.
Chłodziarka termoelektryczna.
Chłodziarka termoelektryczna opiera swoje działanie na efekcie Peltiera. Elementem chłodzącym są w niej Moduły Peltiera.
Chłodziarka magnetyczna.
W ostatnich latach zaczęły się również pojawiać chłodziarki wykorzystujące efekt magnetokaloryczny. Ich zaletą jest sprawność wyższa o ok. 40% od konstrukcji tradycyjnych.
Chłodziarka termoakustyczna.
Termoakustyczne urządzenia chłodnicze oparte są na efekcie termoakustycznym, który został odkryty ponad 100 lat temu przez dmuchaczy szkła. Zauważyli oni, że długa rura, która na jednym końcu jest rozgrzana, a na drugim końcu chłodna, generuje dźwięk. Kilka dekad później zauważono, że da się efekt odwrócić, czyli działając falą akustyczną na rurę, można wytworzyć gradient temperatury. Fala akustyczna rozchodząca się np. w powietrzu to nic innego jak rozchodzące się zaburzenie gęstości, ciśnienia, temperatury i energii. Zmiana tych parametrów powoduje miejscowe przemieszczenie się wyodrębnionego elementu gazu. Termoakustyczne urządzenie chłodnicze wykorzystuje fakt przemieszczenia się gazu do przetransportowania ciepła z ośrodka o temperaturze niższej do ośrodka o temperaturze wyższej.
Schemat chłodziarki:
Najważniejszym elementem całego urządzenia jest stos. To dzięki niemu jest możliwa realizacja przenoszenia ciepła i uzyskiwanie gradientu temperatury. Stos najczęściej zbudowany jest w postaci cienkich warstw tworzących między sobą szczeliny o określonych wysokościach. Geometria stosu jest w różnych wariancjach np.: kratkowa, spiralna, iglicowa. Materiał z którego wykonany jest ten element powinien się charakteryzować pojemnością cieplną większą od gazu który znajduje się wewnątrz rezonatora oraz małą przewodnością cieplną aby zapobiec przepływie ciepła od wymiennika gorącego do zimnego.
Na rys. 2. został zobrazowany proces przenoszenia ciepła wewnątrz szczeliny dla wyodrębnionego elementu gazu. Wszystko opiera się na tym, że w stosie w wyniku rozchodzenia się fali akustycznej dochodzi do cyklicznego przepychania gazu to w jedną to w drugą stronę. W punkcie 1 fala dźwiękowa spręża miejscowo element gazu, co powoduje przesunięcie go w lewo. W punkcie 2 element gazu oddaje ciepło do ścianki – gdyż jest ona tam chłodniejsza, co powoduje, że wydzielony element gazu zmniejsza jeszcze swoją objętość. W kolejnym etapie 3, gaz przy pomocy fali dźwiękowej jest rozprężany, co powoduje, że jest on przesuwany w prawo. Natomiast w punkcie 4, ponieważ element gazu jest o niższej temperaturze niż ścianka, odbiera ciepło od ścianki, co powoduje dodatkowe rozprężenie się elementu gazu. W ten sposób cykl się zamyka – wszystko to dzieje się w czasie jednej oscylacji dźwięku. Czas wymiany ciepła podczas jednej oscylacji jest bardzo krótki, ale w jednej sekundzie takich oscylacji są setki, co spowoduje przeniesienie ciepła z zimnego wymiennika do ciepłego.

</doc>
<doc id="66786" url="https://pl.wikipedia.org/wiki?curid=66786" title="Fetysz">
Fetysz



</doc>
<doc id="66787" url="https://pl.wikipedia.org/wiki?curid=66787" title="Chłodnictwo">
Chłodnictwo

Chłodnictwo – dział techniki zajmujący się odprowadzaniem ciepła ze środowiska chłodzonego w celu uzyskania i utrzymania temperatur niższych od temperatury otoczenia. Ma największe zastosowanie w utrwalaniu żywności.
Najwcześniej poznanymi substancjami chłodniczymi były lód i śnieg. Już pięć tysięcy lat temu stosowano je w Chinach do chłodzenia napojów. Również Chińczycy przywozili z gór bloki lodu, które przechowywali aż do lata. Wikingowie pod koniec zimy zakopywali (na terenie domostw) żywność razem z lodem, natomiast Rzymianie transportowali z gór śnieg, który umieszczali w izolowanych słomą dołach tworząc w ten sposób prymitywne lodówki. Metoda ta była stosowana jeszcze w XVIII wieku w Anglii. W Egipcie oraz Indiach używano porowatych glinianych naczyń, w których efekt chłodzenia uzyskiwano dzięki odparowaniu części zawartości. Ten efekt wykorzystywali również Persowie, którzy zwiększali intensywność parowania przez nadmuch powietrza. Zimna woda płynęła w kanałach pod podłogą chłodząc wnętrze pałacu.
Odkrycie mikroorganizmów (pleśni, bakterii), a następnie wpływu temperatury na prędkość ich namnażania spowodowało wzrost zainteresowania chłodzeniem, jako sposobem konserwowania żywności. Jednak technika chłodnicza zaczęła rozwijać się gwałtownie dopiero w XIX wieku w trakcie rewolucji przemysłowej. Obecnie efekt chłodzenia uzyskujemy dzięki specjalnie budowanym urządzeniom chłodniczym.
Zastosowanie chłodnictwa.
Niektóre obszary zastosowań techniki chłodniczej
W przemyśle spożywczym.
Najważniejszym obszarem zastosowań chłodnictwa jest utrwalanie, przechowywanie i transport łatwo psujących się artykułów spożywczych. Przeciwieństwie do innych metod utrwalania technika chłodnicza pozwala zachować produkty w pierwotnym stanie świeżości, bez zmiany smaku, koloru, czy zawartości witamin. Wadą jest wysoki koszt eksploatacji i utrzymania łańcucha chłodniczego oraz wysoki koszt czynników chłodniczych.
Obniżenie temperatury produktów spowalnia tempo przemian fizycznych, biochemicznych i mikrobiologicznych. Aktywność endogennych enzymów zmniejsza się, wzrost większości bakterii i pleśni zostaje zahamowany. Następuje zmniejszone parowanie i mniejszy ubytek masy produktu. Spowalniają się procesy utleniania tłuszczów.
W zależności od stosowanej temperatury trwałość produktów ulega przedłużeniu. Przy wyższych wynosi ona rzędu kilku dni, przy -30OC dochodzi ona do pół roku, bądź dłużej.
Stosowane techniki to mrożenie owiewowe, kriogeniczne, fluidyzacyjne, bądź rzadko stosowaną impingement.

</doc>
<doc id="66788" url="https://pl.wikipedia.org/wiki?curid=66788" title="Bałwochwalstwo">
Bałwochwalstwo

Bałwochwalstwo, idolatria ( „obraz, posąg”, "latreia" „kult”) – grzech w religiach abrahamowych, polegający w podstawowym znaczeniu na oddawaniu czci wizerunkom bogów czy bóstw – bałwanom, idolom.
W szerszym znaczeniu bałwochwalstwem może być także np. przywiązywanie nadmiernej wagi do spraw doczesnych kosztem Boga.
W Starym Testamencie.
Mimo iż starożytny Wschód odznaczał się tolerancją dla różnorodnych bóstw i wierzeń, Izraelici zawsze podkreślali wyłączność swego Boga – Jahwe. W Starym Testamencie pierwsze przykazanie dekalogu (Wj 20, 3; Pwt 5,7) zabrania oddawania czci innym bogom niż Jahwe (Jr 7, 18). Sposobem przeciwdziałania bałwochwalstwu był zakaz sporządzania wyobrażeń i posągów (Wj 20, 4-5; 20,23; Pwt 27,15). Walka z kultem obcych bogów toczyła się w okresie wędrówki do ziemi Kanaan (Lb 25, 2-3), a także na zgromadzeniu w Sychem po zakończeniu pierwszych podbojów (Joz 24, 2-3, 19-24). Z czasem konflikt między kultem Baalów a Jahwe nasilał się (Sdz 6, 25-32). Bałwochwalstwo było potępiane przez proroków, którzy wykazywali nicość obcych bóstw i przypominali warunki Przymierza, które zakazywały czczenia idoli.
W Nowym Testamencie.
W Nowym Testamencie bałwochwalstwo jest również wielokrotnie potępiane. Istnienie innych bóstw jest negowane (1 Kor 8,4; Ga 4,8), a oddawanie im czci jest w istocie kultem demonów (1 Kor 10, 19-21). W listach apostoła Pawła pojęcie bałwochwalstwa jest poszerzone i obejmuje np. także chciwość (Kol 3,5; Ef 5,5) rozumianą jako kult pieniądza, traktowanego jak bożek - przedmiot kultu, któremu ludzie służą niczym Bogu najwyższemu. Przedmiotem bałwochwalczej żądzy może być również władza (Ap 13,8) czy rozkosze życiowe (Tt 3,3). Wystrzeganie się bałwochwalstwa (idolatrii) jest koniecznym warunkiem zbawienia (1 Kor 10, 14; 2 Kor 6, 16; Ga 5,20; 1 J 5, 21; Ap 21, 8; 22,15).
W islamie.
Islam uznaje szirk (oddawanie czci komuś innemu niż Allah) za największy grzech, który nie może zostać wybaczony.

</doc>
<doc id="66789" url="https://pl.wikipedia.org/wiki?curid=66789" title="Całopalenie">
Całopalenie

Całopalenie lub ofiara całopalenia (hebr. "עלה", trb. 'ola, stgr. "ὁλόκαυστος", trb. holokaustos, łac. "holocaustum") – ofiara składana bóstwu, całkowicie trawiona przez ogień. 
Obrzęd popularny szczególnie w tradycji żydowskiej, wielokrotnie wspomniany w Biblii. Po raz pierwszy w starotestamentowym obrazie potopu, następnie między innymi w kontekście ofiary Abrahama (ostatecznie dokonanej z baranka, zamiast jego syna Izaaka). Oprócz tego sposób i okoliczności jego przeprowadzania zostały opisane również w Księdze Liczb oraz w Kodeksie Kapłańskim pochodzącym z Księgi Kapłańskiej – tam, pełniący rolę różnych rodzajów ofiar, na przykład ofiary codziennej lub ofiary w szabat. 
Dla wyznawców judaizmu całopalenie było znakiem uznania Jahwe za prawdziwego Boga. Pomimo tego, że na początku ofiary te mogły mieć charakter indywidualny, z czasem wykonywanie rytuału zostało zarezerwowane jedynie kapłanom.
Palenie ofiary jest symbolem, że składający ofiarę niczego z niej nie zabierze ze sobą z powrotem.

</doc>
<doc id="66790" url="https://pl.wikipedia.org/wiki?curid=66790" title="Jezioro cyrkowe">
Jezioro cyrkowe



</doc>
<doc id="66793" url="https://pl.wikipedia.org/wiki?curid=66793" title="Biegi">
Biegi



</doc>
<doc id="66794" url="https://pl.wikipedia.org/wiki?curid=66794" title="Brookit">
Brookit

Brookit (brukit) – minerał z gromady tlenków.
Nazwa pochodzi od nazwiska angielskiego mineraloga i krystalografa Henry’ego Jamesa Brooke’a (1771-1857).
Charakterystyka.
Właściwości.
Tworzy kryształy tabliczkowe i kolumnowe i słupkowe. Występuje w postaci tabliczkowych kryształów, na ścianach których widać wyraźne prążkowanie.
Często przyjmuje postać pseudoheksagonalną (podwójnej pseudoheksagonalnej piramidy). Jest jedną z trzech odmian polimorficznych dwutlenku tytanu – pozostałe odmiany to: rutyl i anataz. Jest kruchy, przezroczysty, wykazuje silny pleochroizm o barwach od żółto-, przez czerwoną, do złocistobrunatnej.
Występowanie.
Występuje w żyłach hydrotermalnych, skałach metamorficznych: gnejsach, łupkach i skałach wulkanicznych. Powstaje też jako produkt rozkładu innych minerałów zawierających tytan. Niekiedy tworzy koncentracje w skałach okruchowych: piaskach i żwirach.
Miejsca występowania:

</doc>
<doc id="66799" url="https://pl.wikipedia.org/wiki?curid=66799" title="Kastrup (port lotniczy)">
Kastrup (port lotniczy)



</doc>
<doc id="66803" url="https://pl.wikipedia.org/wiki?curid=66803" title="Babylon 5">
Babylon 5



</doc>
<doc id="66805" url="https://pl.wikipedia.org/wiki?curid=66805" title="Epiphany (przeglądarka)">
Epiphany (przeglądarka)

Epiphany (GNOME Web) – domyślna przeglądarka internetowa środowiska GNOME.
Graficzny interfejs użytkownika tej przeglądarki zbudowany jest na bazie biblioteki GTK+ i innych elementów środowiska GNOME, w przeciwieństwie do Firefoksa, którego interfejs opiera się na XUL-u.
Obsługa.
Podobnie jak wiele innych przeglądarek, Epiphany pozwala na przeglądanie stron w kartach, zarządzanie plikami ciasteczek i blokowanie wyskakujących okienek, posiada też system rozszerzeń.
Inaczej natomiast rozwiązane są zakładki. Zamiast grupować je w hierarchicznej strukturze, Epiphany dzieli zakładki na kategorie (taguje), przy czym każda z nich może należeć do wielu kategorii (np. zakładka „Epiphany” może się jednocześnie znaleźć w kategoriach „Przeglądarki internetowe” jak i „Aplikacje GNOME”).
Silnik.
Od wersji 2.19.6 Epiphany obsługuje silnik wyświetlania stron WebKit. Początkowo był wspierany eksperymentalnie, jednak ostatecznie zastąpił używany do wersji 2.26.3 silnik Gecko, stosowany również w przeglądarce Mozilla Firefox.

</doc>
<doc id="66812" url="https://pl.wikipedia.org/wiki?curid=66812" title="Zjednoczona Lewica Europejska – Nordycka Zielona Lewica">
Zjednoczona Lewica Europejska – Nordycka Zielona Lewica

Zjednoczona Lewica Europejska – Nordycka Zielona Lewica (ang. "European United Left – Nordic Green Left", ZLE/NZ, GUE/NGL) – frakcja polityczna w Parlamencie Europejskim grupująca partie socjalistyczne, komunistyczne oraz ekosocjalistyczne.
Członkowie GUE/NGL należą do dwóch partii europejskich: Europejskiej Partii Lewicy oraz Sojuszu Nordyckiej Zielonej Lewicy.

</doc>
<doc id="66818" url="https://pl.wikipedia.org/wiki?curid=66818" title="Finlandyzacja">
Finlandyzacja

Finlandyzacja (fiń. "suomettuminen") – ograniczenie przez obce mocarstwo swobody polityki zagranicznej innego państwa w zamian za brak interwencji w politykę wewnętrzną. Termin ten został wymyślony przez niemieckiego dziennikarza jako opis relacji Związku Radzieckiego i Finlandii w czasie zimnej wojny. Ich kształt był konsekwencją wojny zimowej oraz dużej dysproporcji sił obu krajów. Twórcą i realizatorem tej polityki był fiński prezydent Urho Kekkonen.
Wbrew planom ZSRR, Finlandia po II wojnie światowej nie stała się ani kolejną republiką radziecką, ani państwem satelickim ZSRR. Niemniej była w pewnym stopniu zależna od ZSRR, co przejawiało się w ścisłych związkach gospodarczych z nim oraz rosyjskich próbach interwencji w wewnętrzne sprawy Finlandii, dotyczące obsady wysokich stanowisk w tym kraju. Ponadto Finlandia w obawie przed ZSRR nie zaryzykowała przystąpienia do planu Marshalla. Finlandyzacja stanowiła autocenzurę, polegała na niedrażnieniu Moskwy, a czasami wręcz wychodzeniu naprzeciw jej zamiarom.
W Polsce.
W Polsce Jacek Kuroń w swojej niedoszłej pracy doktorskiej wskazywał na finlandyzację jako jeden z etapów odzyskania niezależności Polski od ZSRR. Można o tym przeczytać w jego pracach: "Polityczna opozycja w Polsce" („Kultura”, 11/1974) i "Myśli o programie działania" („Aneks”, nr 13–14/1977).

</doc>
<doc id="66822" url="https://pl.wikipedia.org/wiki?curid=66822" title="Zieloni – Wolny Sojusz Europejski">
Zieloni – Wolny Sojusz Europejski

Zieloni – Wolny Sojusz Europejski ("Zieloni/WSE", ang. "Greens/European Free Alliance", G/EFA) – grupa polityczna w Parlamencie Europejskim V, VI, VII i VIII kadencji, działająca od 1999.
Frakcja składa się z reprezentantów dwóch europejskich partii politycznych – Europejskiej Partii Zielonych i Wolnego Sojuszu Europejskiego.

</doc>
<doc id="66823" url="https://pl.wikipedia.org/wiki?curid=66823" title="Era Basket Liga">
Era Basket Liga



</doc>
<doc id="66824" url="https://pl.wikipedia.org/wiki?curid=66824" title="Europejska Zjednoczona Lewica - Nordycka Zielona Lewica">
Europejska Zjednoczona Lewica - Nordycka Zielona Lewica



</doc>
<doc id="66828" url="https://pl.wikipedia.org/wiki?curid=66828" title="Wolny Sojusz Europejski">
Wolny Sojusz Europejski

Wolny Sojusz Europejski (ang. "European Free Alliance", fr. "Alliance libre européenne") (WSE) (zwany również "Europa Stu Flag") jest europejską organizacją grupującą ugrupowania polityczne „narodów bez państw”. Partie te żądają albo autonomii, albo pełnej niepodległości dla swoich narodów. W Parlamencie Europejskim WSE tworzy wspólną grupę z Zielonymi pod nazwą Zieloni/WSE.

</doc>
<doc id="66830" url="https://pl.wikipedia.org/wiki?curid=66830" title="Mezopotamskie zbiory praw">
Mezopotamskie zbiory praw

Mezopotamskie zbiory praw

</doc>
<doc id="66832" url="https://pl.wikipedia.org/wiki?curid=66832" title="Ewangelia Jana">
Ewangelia Jana

Ewangelia Jana [J, Jn lub Jan] – lub Ewangelia według świętego Jana – jedna z czterech Ewangelii Nowego Testamentu, której autorstwo przypisuje się Janowi Apostołowi, Janowi prezbiterowi lub bliżej nieidentyfikowalnemu „umiłowanemu uczniowi”. Prawdopodobnie jest to ewangelia chronologicznie najpóźniejsza ze wszystkich ewangelii nowotestamentowych i wyraźnie odróżnia się od pozostałych, tzw. synoptycznych. Na ogół Ewangelię Jana datuje się na koniec I wieku, a jako miejsce jej powstania wskazuje się zwykle Efez, jakkolwiek brane są pod uwagę również i inne miejsca (Antiochia Syryjska, Aleksandria).
Wskazywano, że czwarta Ewangelia uzupełnia informacje podane przez synoptyków. Wyjątkowo dużo miejsca autor poświęca wyjaśnieniu znaczenia śmierci Jezusa, słownictwo jest ubogie, wieloznaczne i celowo dobrane. Uważa się dziś, że jest inną wersją tej samej tradycji o działalności Jezusa.
Ewangelia Jana szybko zyskała uznanie i popularność, była najczęściej kopiowaną Ewangelią w I tysiącleciu. Tradycyjnie umieszczana jest na czwartej pozycji wśród Ewangelii. Jednak w Biblii koptyjskiej znajduje się na pierwszym miejscu, również niektóre greckie rękopisy umieszczają ją na takiej pozycji (minuskuł 19, 90, 382, 399, 401, 538, 599, 734). Rękopisy tekstu zachodniego umieszczają Ewangelię Jana na drugiej pozycji, w minuskule 2612 umieszczona została na trzeciej pozycji.
Czas powstania.
Według tradycyjnego poglądu, którego pierwszym wyrazicielem był Klemens Aleksandryjski, Ewangelia Jana powstała jako ostatnia spośród Ewangelii kanonicznych. Pogląd ten dominuje też wśród nowożytnych biblistów. Za późnym datowaniem przemawia korzystanie z synoptyków. Czwarta Ewangelia mogła korzystać z Ewangelii Marka bądź Łukasza, ewentualnie z obu. Zachodzi niewielkie prawdopodobieństwo wykorzystania tekstu Mateusza.
Na ogół Ewangelię Jana datuje się na koniec I wieku. Jako argumenty za tak późnym datowaniem podaje się brak aluzji do zniszczenia Jerozolimy w roku 70, mowa o wyłączaniu z Synagogi (J 9,22; 12,42; 16,2), co zdaniem niektórych badaczy nie miało miejsca przed latami 80. Wielu biblistów datuje ją na lata 85-90. Na rzecz późnego datowania przemawia brak wzmianki o saduceuszach, których znaczenie po roku 70. zostało zmarginalizowane.
George Allen Turner oraz Julius R. Mantey wskazali, że sposób posługiwania się terminem „Żydzi” jest bardziej charakterystyczny dla czasów sprzed roku 70. niż po nim, gdyż po tej dacie judaizm przeszedł do defensywy i nie był zdolny do prześladowania chrześcijan. Sadzawka Betesda wspomniana w J 5,2 traktowana jest przez autora jako coś, co nadal istnieje. W J 2,20 jest wzmianka o tym, że świątynię budowano 46 lat, liczba ta odnosi się do czasu, w jakim Jezus prowadził rozmowę na temat świątyni, ale fakt, że autor pamiętał ją tak dokładnie, wskazuje na bliskość opisywanych wydarzeń. John Arthur Thomas Robinson powołał się na fakt, że „umiłowany uczeń” jeszcze żył w czasie, gdy powstała czwarta Ewangelia (J 21,23), natomiast Piotr już poniósł męczeńską śmierć. Pomiędzy Ewangelią Jana a pismami qumrańskimi zachodzi wiele paralel – znacznie więcej niż z jakąkolwiek księgą Nowego Testamentu, a Qumran został zniszczony w roku 70. C.C. Tarelli jest zdania, że atmosfera czwartej Ewangelii najlepiej odpowiada atmosferze w Palestynie przed rokiem 70.
Morris jest zdania, że Ewangelia Jana prawdopodobnie powstała przed rokiem 70., jakkolwiek nie można mieć całkowitej pewności w tym względzie.
W XIX wieku niektórzy krytycy datowali czwartą Ewangelię nawet na koniec II wieku, ponieważ zauważono w niej nieco hellenistycznych naleciałości, a sądzono, że nie mogły one się pojawić w I wieku. Uważano też, że chrystologia Ewangelii jest zanadto rozwinięta, by mogła powstać w I wieku. Sądzono też, że autor znał gnostycyzm. Jeszcze Albert Schweitzer twierdził, że czwarta Ewangelia powstała w II wieku, po śmierci Ignacego Antiocheńskiego. Odkrycie pism qumrańskich w 1947 pokazało, że to, co traktowano jako hellenistyczne zapożyczenia, istniało w judaizmie znacznie wcześniej. Z kolei odkrycie biblioteki z Nag Hammadi rzuciło szersze światło na chrześcijański gnostycyzm.
Podobnie jak w przypadku oryginalnych manuskryptów innych Ewangelii, tak i manuskrypt Ewangelii Jana nie zachował się. Był napisany na papirusie, nietrwałym materiale, który przetrwać może jedynie w klimacie tak suchym jak klimat piaszczystego Egiptu. Najstarszy znany zachowany fragment Ewangelii Jana to papirus Rylandsa (oznaczony jako formula_1), zawierający grecki tekst Ewangelii 18,31-34 z jednej strony i J 18,37-38 z drugiej. Według oceny uczonych jest to kopia powstała ok. 130 r. To iż papirus został znaleziony w Górnym Egipcie świadczy o popularności i rozprzestrzenianiu się tekstu Ewangelii i powszechnym jego kopiowaniu już na początku II w. W tym czasie Ewangelia była także tłumaczona na Łacinę, syryjski i koptyjski. Najstarsze kompletne zachowane manuskrypty są kopiami wykonanymi w IV w. na pergaminie.
Miejsce powstania.
Według tradycji, której pierwszym wyrazicielem był Ireneusz, Ewangelia Jana powstała w Efezie. Większość współczesnych biblistów określa jej miejsce powstania na Efez, a czas na ok. roku 90. Na rzecz efeskiego pochodzenia przemawia fakt, że Ewangelią Jana posługiwali się montaniści.
Brana jest jednak pod uwagę również Antiochia Syryjska, ponieważ styl i język Ewangelii nosi znamię podwójnego wpływu, hellenistycznego i żydowskiego. Wpływy te nie zawsze się wykluczały, a ślady judaizmu ezoterycznego znajdywane są zarówno w Syrii, jak i Kumran. Na rzecz Antiochii przemawiają też językowe związki Ewangelii z pismami Ignacego Antiocheńskiego oraz paralele z Odami Salomona.
Trzecim sugerowanym miejscem jest Aleksandria. Egipt stanowił centrum wczesnego gnostycyzmu, z którym Ewangelia walczy. Dodatkowego wsparcia dla tej hipotezy dostarcza najstarszy zachowany fragment Ewangelii Jana, który pochodzi z Egiptu.
Ewangelia powstała w środowisku, w którym toczył się spór pomiędzy Kościołem a Synagogą. Szczególną cechą Ewangelii jest to, że głównym zagrożeniem dla wspólnoty jest judaizm. Z badań nad Ewangelią Jana wynika, że autor znał środowisko judaizmu palestyńskiego. Pewnym jest to, że Ewangelia powstała w środowisku hellenistycznym.
Problem autorstwa.
Autor Ewangelii starannie przemilcza swoje imię, lecz autorstwo na ogół przypisywano Janowi, jednemu z 12 apostołów. Świadczy o tym m.in. częste niewymienianie Jana wśród grona apostołów, a zamiast niego określenie: „uczeń, którego Jezus miłował”. Twierdzono dawniej, że „uczniem umiłowanym” jest Jan Apostoł. Próbowano bez większego powodzenia „ucznia umiłowanego” utożsamić z Łazarzem. Przeważa dzisiaj pogląd, że identyfikacja „ucznia umiłowanego” jest niemożliwa.
Świadectwa ojców Kościoła nie rozstrzygają kwestii autorstwa. Fragment Muratoriego wspomina, że Ewangelię napisał uczeń Jezusa, ale nie precyzuje, że był to konkretnie Jan Apostoł. Teofil z Antiochii (ok. 180 roku) jako pierwszy przypisał ją Janowi Apostołowi. Z kolei Papiasz twierdzi, że wśród uczniów Jezusa byli zarówno Jan apostoł, jak też i „prezbiter Jan”. Ireneusz z Lyonu pisał, że „uczeń Pański, który nawet spoczywał na Jego piersi”, wydał swą Ewangelię w Efezie. Prawdopodobnie wyraża opinię, która w jego czasach była szeroko rozpowszechniona w Kościele. Z drugiej strony niektórzy egzegeci zwracają uwagę na możliwość pomylenia przez Ireneusza Jana-prezbitera z Janem-apostołem.
XIX-wieczni bibliści (Bretschneider, Strauss, szkoła tybingeńska) podważyli pogląd o pochodzeniu czwartej Ewangelii od Jana Apostoła, a głosy tradycji uznali za niewielkiej wartości. Datę jej powstania na ogół wyznaczano na koniec II wieku. Podstawą tych twierdzeń była chrystologia rozwinięta do tego stopnia, że zdaniem owych biblistów nie mogła pochodzić sprzed II wieku. Zauważali też wpływy filozofii greckiej, pewne podobieństwa do spekulacji gnostyków (życie, światło). W.G. Kuemmel argumentował, że używanie terminów gnostyckich w Ewangelii Jana wyklucza możliwość, by pisał ją naoczny świadek. Odkrycie rękopisów qumrańskich pokazało jednak, że owe spekulacje istniały jeszcze przed rokiem 70 i tym samym nie ma potrzeby, by z tego powodu datować czwartą Ewangelię na II wiek.
W XX wieku zwolennicy „historii redakcji” doszli do wniosku, że ostateczny kształt tej Ewangelii jest owocem długiego procesu redakcyjnego. Możliwe, że najstarsze tradycje (przede wszystkim pierwsza część: Księga znaków) pochodzą od apostoła Jana, ale opracowanie i kompozycja od ucznia Janowego. Według Fortny Ewangelia znaków zaczynała się od opisu powołania uczniów, a kończyła na J 21, zawierała opisy cudów Jezusa oraz rozmowę z Samarytanką.
Część współczesnych egzegetów uważa, że mógł ją napisać naoczny świadek. Znał on wiele szczegółów chronologicznych, jak i topograficznych z działalności Jezusa. Jest niezależny od synoptyków. Świadectwa wewnętrzne wskazują, że autor był Judejczykiem, nie Galilejczykiem, uczniem Jana Chrzciciela, wywodzącym się ze środowiska jerozolimskiego, znajomy lub krewny arcykapłana (J 18,16), prawdopodobnie naoczny świadek ukrzyżowania (J 19,35). Jako argumenty za naocznym świadkiem podaje się: powołanie uczniów (J 1,35-51), epizod z umywaniem nóg (J 13,1-20), sługa kapłana ma na imię Malchus (J 18,10), informacje o osobach nigdzie nie wzmiankowanych, tak jak Nikodem, Łazarz.
Autor zna dobrze stosunki panujące w Palestynie przed rokiem 70. Zna powiązania Eliasza z mesjanistycznymi oczekiwaniami (J 1,21), jest świadom, że rozmowa mężczyzny z kobietą jest rzeczą niezwykłą (J 4,27), wie o znaczeniu szkół religijnych (J 7,15), wrogości pomiędzy Żydami a Samarytanami (J 4,9) i pogardzie faryzeuszy względem motłochu (J 7,49), zna znaczenie sabatu i wie, że nie wolno nosić łoża (J 5,10) i że obrzezywanie wykonuje się ósmego dnia, nawet jeżeli jest to sabat (J 7,22-23), wie, że faryzeusze przypisywali sobie tytuł uczniów Mojżesza (J 9,28), zna i stosuje sposoby argumentacji uczonych w piśmie. Topografia Janowa jest poprawna, jest pierwszym autorem, który wzmiankuje Kanę.
Niektórzy odnoszą wrażenie, że autor wskazuje na siebie w J 21,2 jako na jednego z dwóch anonimowych uczniów. Ewangelia odróżnia dwóch anonimowych uczniów względem trzech apostołów wymienionych imiennie (Piotr, Tomasz, Natanael) oraz dwóch synów Zebedeuszowych. Z drugiej strony próbowano dowodzić, że ostatni rozdział Ewangelii Jana został dodany po śmierci autora, aby wyjaśnić dlaczego „uczeń umiłowany” umarł.
Nie można jednoznacznie określić środowiska teologicznego, w którym działał autor czwartej teologii. Zarówno judaizm, jak i hellenizm, wskazywane we wczesnych badaniach, nie były nurtami jednolitymi. Autor korzystał z myśli judaizmu rabinicznego, od którego przejął szacunek dla patriarchów, Mojżesza i Prawa, wskazując jednak na jego ograniczoność (J 1,17). Wyraźne są również związki z judaizmem heterodoksyjnym – wskazuje się na podobieństwo do qumrańskiego dualizmu. Dostrzegano także wpływy mandaizmu (R. Bultmann) i hermetyzmu. Przy wszystkich podobieństwach do teologii tych ruchów, myśl teologiczna Ewangelii Jana jest odrębna i integralnie chrześcijańska. Sądzi się, że wspomniane nurty stanowiły dla ewangelisty raczej źródło terminologii niż idei.
Pewnym jest tylko to, że autor należał do innego środowiska teologicznego niż pozostali autorzy Ewangelii. Prawdopodobnie nie należał do grupy Dwunastu, która to grupa odgrywa mniejszą rolę niż u synoptyków i pochodził z innego środowiska społecznego niż inni uczniowie Jezusa (z J 18,15-16 wynika, że był znany arcykapłanowi). Być może pochodził z Jerozolimy. Wskazuje się czasem i na taką możliwość, że autor nie musiał pisać Ewangelii osobiście, mógł posłużyć się do tego celu skrybą. Hipoteza ta ma swoje oparcie na lokalnej tradycji z wyspy Patmos, zgodnie z którą sekretarzem Jana apostoła był Prochor, jeden z siedmiu diakonów (Dz 6,5).
Treść.
Podział tekstu Ewangelii.
Treść Ewangelii:
Szczególne teksty.
Fragment pierwszego rozdziału Ewangelii, zwany Prologiem (J 1,1-18), różni się znacznie od pozostałych – zarówno treścią, jak i budową. Pierwszy wers bardzo przypomina początek Księgi Rodzaju. W prologu mówi się też o preegzystencji Słowa ("Logos") oraz o jego boskości. Prolog zawiera główne pojęcia rozwijane w czwartej Ewangelii: życie, światłość, świadectwo, wiara, chwała, prawda.
Jeden z najpopularniejszych wersetów biblijnych, nazywany niekiedy „Biblią w pigułce” pochodzi z Ewangelii św. Jana (). Stanowi on kwintesencję przekazu ewangelicznego.
Tak bowiem Bóg umiłował świat, że Syna swego Jednorodzonego dał, aby każdy kto w Niego wierzy nie zginął, ale miał życie wieczne.
Kwestionowane partie.
W obecnej formie Ewangelia Jana zawiera kilka fragmentów, których pochodzenie od Jana bywa kwestionowane:
F.H.A. Scrivener sądził, iż owe partie dodane zostały przez tego samego autora w drugiej redakcji Ewangelii. Opowiadanie o cudzołożnej kobiecie nie zostało umieszczone przez autora za pierwszym razem, ponieważ wahał się, czy to zrobić.
Ostatni rozdział w opinii biblistów stanowi dodatek dołączony po napisaniu czwartej Ewangelii, i to po śmierci „umiłowanego ucznia” (por. 21,23), ponieważ J 20,30-31 wygląda na oryginalne zakończenie. Przypuszcza się, że rozdział ten pochodzi od kogoś z kręgu Janowego, ponieważ szereg elementów wskazuje na łączność z całą Ewangelią (Natanael, Kana, umiłowany uczeń). Słownictwo tego rozdziału odbiega od czwartej Ewangelii. Jednak obecność tego rozdziału we wszystkich rękopisach wskazuje, że został dołączony przed rozpowszechnieniem dzieła. Brak również jakichkolwiek świadectw ze strony autorów wczesnochrześcijańskich.
Język i styl.
Jan operuje niewielkim zasobem słownictwa, stosuje tylko 1011 terminów. Liczba wszystkich słów wynosi 15 420, co daje średnią występowania słowa 15,25 (w Liście do Hebrajczyków tylko 4,76 razu). Oznacza to, że jego słownictwo jest ubogie. Jednak aż 416 terminów nosi teologiczne zabarwienie, zgodnie z wczesną tradycją chrześcijańską. Słownictwo Janowe zostało wyselekcjonowane, ma ono charakter kultowy, pochodzi ze Starego Testamentu. Jan lubi używać słów wieloznacznych oraz stosuje grę znaczeń (świat, Judejczycy). Autor posługuje się pewnymi alegoriami stale do nich powracając np. "woda żywa", "światłość świata", "życie".
Zdania mają prostą budowę, ich części łączone są szeregowo, zazwyczaj przy pomocy spójnika „και” ("i"). Częstymi są powtórzenia, czasem nawet całe zdania są powtarzane, a ta sama myśl jest wyrażona w nieco zmienionej formie.
Niektórzy widzą w Ewangelii Jana nadawanie szczególnego znaczenia siódemce: siedem cudów Jezusa, siedem podróży Jezusa i siedem świadectw. Poza tym zauważają siedem dni w tekście J 1,1-2,12, co ma być nawiązaniem do Księgi Rodzaju.
Jednym z ważniejszych terminów jest „życie”. „Życie” jest Bożym darem, którego oczekuje się przy końcu czasów. Termin ten ma mniej więcej to samo znaczenie, co u synoptyków „Królestwo Boże”.
Język Ewangelii zdradza semicki koloryt. Wpływy semickie widoczne są nie tyle w składni, co w słownictwie. Semityzmy zwykle pochodzą z Septuaginty lub międzytestamentalnej literatury w języku greckim. Niektóre semityzmy znajdują paralele tylko w pismach qumrańskich („źródło wody”, „świadczyć o prawdzie”, „światło życia”). Jest jedyną księgą Nowego Testamentu stosującą termin Μεσσιας ("mesjasz") dla Χριστος ("Chrystus"). Stosuje go dwukrotnie (J 1,41; 4,25).
C.F. Burney oraz C.C. Torrey, wystąpili z hipotezą, że oryginalna Ewangelia Jana została napisana w języku aramejskim, obecna natomiast dostępna nam Ewangelia jest greckim przekładem. Zaakceptowało ją niewielu biblistów, jak np. E.C. Colwell, większość jest zdania, że autor myślał po aramejsku, lecz pisał po grecku. Przyjmuje się powszechnie, że język grecki jest językiem oryginału.
Zauważono, że postacie ewangeliczne są odpowiednio dobrane, tak aby reprezentować poglądy społeczności żydowskiej w czasach Chrystusa oraz chrześcijańskiej w II połowie I wieku. Znaczenie takie posiada postać Nikodema, Samarytanki, Tomasza Apostoła.
Stosunek do synoptyków.
Klemens Aleksandryjski zauważył, że trzy pierwsze Ewangelie ukazują ludzką naturę Chrystusa, natomiast czwarta uwydatnia Jego bóstwo i ma charakter „duchowy”. Euzebiusz był zdania, że czwarta Ewangelia uzupełnia synoptyków. Pogląd ten przyjmowany był jako pewnik aż do XX wieku. XX-wieczne analizy zmodyfikowały ten pogląd. Do najbardziej skrajnych wniosków doszedł H. Windisch w 1935 oraz P. Gardner-Smith w 1938, którzy dowodzili, że pomiędzy czwartą Ewangelią a synoptykami zachodzi więcej różnic niż podobieństw i byli zdania, że jej autor nie znał żadnej spośród synoptycznych Ewangelii. T. Sigge polemizował ze stanowiskiem Windischa i argumentował, że tekst J 6,1-7 bazuje na tekście Mk 6,31-10,1. Bardziej dokładne badania prowadzone były przez Edwyn C. Hoskyn oraz F. N. Davey. Badania te wykazały, że wprawdzie nie da się udowodnić znajomości przez autora wszystkich trzech synoptyków, ale znał on przynajmniej Ewangelię Marka i być może Ewangelię Łukasza. Z Łukaszem najwięcej podobieństw dotyczy opisu męki i zmartwychwstania. Nie sposób natomiast udowodnić znajomości Ewangelii Mateusza, ponieważ wszelkie wspólne cechy można znaleźć u pozostałych dwóch Ewangelistów.
Nowożytna egzegeza wskazuje, iż zachodzą nie tylko różnice teologiczne pomiędzy Ewangelią Jana a synoptykami, lecz także na odmienne ujęcie słów i czynów Jezusa, odmienne ramy topograficzne i chronologiczne działalności Jezusa. Synoptycy koncentrują się na działalności Jezusa w Galilei, Jan – w Jerozolimie. Synoptycy opisują jedną tylko podróż Jezusa do Jerozolimy, a działalność Jezusa trwała nie rok, lecz 2-3 lata. Spośród 29 cudów opisywanych przez synoptyków, Ewangelia Jana opisuje jedynie 3, zna natomiast 4 inne, nieopisane w ewangeliach synoptycznych. Według synoptyków Jezus nauczał w przypowieściach i krótkich wypowiedziach, w czwartej ewangelii Jezus wygłasza cztery dłuższe mowy, znajdują się w niej natomiast jedynie trzy alegorie. Temat Królestwa Bożego, charakterystyczny dla synoptyków, jest poruszany jedynie raz, w rozmowie z Nikodemem (J 3,3-5). Janowy dualizm jest odmienny od dualizmu synoptyków, który był zorientowany horyzontalnie i przeciwstawił „ten świat”, światu który ma nadejść. Janowy dualizm przeciwstawia ten świat dla rzeczywistości istniejącej obok niego (ciemność i światło, ciało i duch, świat i niebo, wiara i niewiara).
Autor Ewangelii wychodzi z założenia, że czytelnik zna synoptyków, w 1,40 Andrzej przedstawiony jest jako brat Szymona Piotra, pomimo iż nie było jeszcze mowy o Piotrze. Jan wyjaśnia w jakim kontekście Jezus powiedział „Zburzcie tę świątynię, a Ja w trzy dni ją odbuduję” (J 2,19). Synoptycy wkładają tę wypowiedź w usta fałszywych świadków oskarżających Jezusa przed Sanhedrynem i chęć zburzenia świątyni (Mt 26,61; Mk 14,58). Bez Janowego wyjaśnienia zarzut postawiony Jezusowi byłby niezrozumiały. Synoptycy uważają 15 dzień miesiąca nisan, czyli dzień żydowskiego święta Paschy (Pesach), za datę śmierci Jezusa, według czwartej Ewangelii Jezus został ukrzyżowany 14 dnia miesiąca nisan o poranku. Czasem można odnieść wrażenie, że autor poprawia synoptyków, w 3,24 czyni uwagę, że Jana Chrzciciela nie wtrącono jeszcze do więzienia, kiedy Jezus rozpoczął swoją działalność (por. Mk 1,14).
W oparciu o szczegółowe porównania Ewangelii Jana z synoptykami współcześni egzegeci uważają, że czwarta Ewangelia nie jest literacką przeróbką któregokolwiek z synoptyków, lecz jest inną wersją tej samej tradycji. Zauważono, że chrystologia Janowa najbliższa jest dla chrystologicznych hymnów Flp 2,5-11 oraz Kol 1,15-20.
Teologia.
Cel działalności Jezusa.
Czwarta Ewangelia jest swoistą apologią Jezusa, uwydatnia relację między Ojcem i Synem, tworząc podstawę dla dogmatu o Trójcy Świętej. Podkreśla też miłość Boga do ludzi. Podkreślone to zostało w jednym z najpopularniejszych wersetów biblijnych, który też stanowi kwintesencję przekazu ewangelicznego – J 3,16.
Ewangelia działalność Jezusa opisuje przy pomocy czasowników: ελευθεροω (wyzwolić) oraz αιρω (nosić, dźwigać, znosić, usunąć, zgładzić). Każdy z tych terminów uwydatnia własne aspekty znaczeniowe. Terminy te używane są w opisach męki Jezusa. Każdy, „kto popełnia grzech, jest niewolnikiem grzechu”, On chce wyzwolić z tej niewoli czyniąc naprawdę wolnymi (J 8,34-36). Wolność jest prawem każdego człowieka i jest to stan, którego pragnie każdy niewolnik. Tylko wolni będą mogli przebywać w „domu Ojca”.
Jan Chrzciciel wypowiada słowa: „Oto Baranek Boży, który gładzi grzechy świata” (J 1,29) oraz „On się objawił po to, aby grzechy zgładzić” (J 3,5). Wypowiedzi te nawiązują do Iz 53, mówiącego o cierpiącym słudze Jahwe. Cierpienia i śmierć sługi Bożego były ofiarą przebłagalną. Określano ją hebrajskim słowem "aszam", które mówiło o ofierze składanej Bogu w świątyni jerozolimskiej w postaci paschalnego baranka. Obraz tego baranka, na którego Jahwe składa grzechy ludu, tak utkwił w pamięci Jana Chrzciciela, że właśnie nim określił Jezusa. Słowo „baranek” zostało odniesione jednocześnie do sługi Bożego, jak i paschalnego baranka.
Cel śmierci Jezusa.
Janowe wypowiedzi o celu Jezusowej męki wyrażone zostały przy pomocy dwóch synonimicznych partykuł – υπερ i περι (za). W IV Ewangelii υπερ występuje 11 razy, περι tylko 2 razy, zaś αντι ‘zamiast’ (por. Mt 20,28) i δια ‘przez’ (por. Rz 4,25), które również mogły być użyte, zupełnie zostały pominięte.
Lepiej będzie, „gdy jeden człowiek umrze za lud” (J 11,50; 18,14). Śmierć Jezusa była spełnieniem woli Bożej (J 3,14).
Śmierć Jezusa na krzyżu została określona zwrotem, w którym występuje czasownik υψοω (podwyższyć, umieścić kogoś ponad ziemią); zwrot ten użyty został w Starym Testamencie w opisie miedzianego węża. „Jak Mojżesz podwyższył węża na pustyni, tak trzeba, aby podwyższono Syna Człowieczego, aby każdy, kto w Niego wierzy, miał życie wieczne” (J 3,14-15). „A Ja, gdy zostanę ponad ziemię wywyższony, pociągnę wszystkich do siebie” (J 12,31-32).
Zwrot „składam życie za” występuje kilka razy. Użyto go w przypowieści o dobrym pasterzu (J 10). „Nikt nie ma większej miłości od tej, gdy ktoś życie (ψυχη – dosł. duszę) swoje oddaje za przyjaciół swoich” (J 15,13). Jezus oddaje swoje życie dla odkupienia ludzi.
Paraklet.
Czwarta Ewangelia określa Ducha Świętego przy pomocy terminu „paraklet” ("orędownik", "pocieszyciel"). Duch Święty ma zapewniać ciągłość pomiędzy Jezusem wcielonym a Chrystusem obecnym w Kościele. Pozwoli on zrozumieć sens życia, jak i nauczania Jezusa, wprowadzi w całość prawdy.
Cel Ewangelii.
Wielu biblistów uważa, że jednym z celów napisania Ewangelii była walka z doketyzmem, tj. doktryną głoszącą, że człowieczeństwo Chrystusa było pozorne, dlatego autor wielokrotnie podkreśla, że Chrystus miał normalne ludzkie ciało. Zwrot „Słowo stało się ciałem” (J 1,14) podkreśla „czyste człowieczeństwo” Chrystusa. Pogląd ten jest bardzo stary i sięga Ireneusza z Lyonu, który twierdził, że Ewangelia Jana jest dziełem polemicznym napisanym przeciwko Kerynthosowi ("Adv. Haer." 3,11.1). Niemniej nie był to główny powód napisania Ewangelii.
Usiłowano wykazać, że głównym powodem powstania Ewangelii było uzupełnienie relacji synoptyków. Jednak relacja Janowa jest zbyt niezależna od synoptyków.
Niektórzy egzegeci próbowali dowodzić, że czwarta Ewangelia została napisana przeciwko niewierzącym Żydom. Inni, że jest wymierzona przeciwko kontynuatorom nauczania Jana Chrzciciela.
Zdaniem innych Ewangelia została napisana po to, by dostarczyć światu zhellenizowaną wersję chrześcijaństwa. Hipoteza ta bazuje głównie na stosowaniu filozoficznego terminu „logos”.
Autor jako cel napisania swej Ewangelii wyjaśnia następująco: „Te zaś zapisano, abyście wierzyli, że Jezus jest Mesjaszem, Synem Bożym, i abyście wierząc mieli życie w imię Jego” (J 20,31). Nie ma powodów, by wyjaśnienie to odrzucać. Słowa te uważane są jednak za zakończenie tzw. Ewangelii znaków i nie muszą odnosić się do całej Ewangelii.
Znaczenie.
Ewangelia Jana szybko stała się popularna i była najczęściej kopiowaną Ewangelią. Jest nawet najczęściej kopiowaną księgą Nowego Testamentu wśród zachowanych papirusowych rękopisów. Jej rosnącą popularność już na początku II wieku potwierdza odkrycie tzw. Papirusu Rylandsa z fragmentem Ewangelii, którego powstanie datowane jest ok. roku 125. Szybko zdobyła wpływy w środowisku syryjskim, oddziałała na pisma Ignacego Antiocheńskiego, który zdaje się na nią powoływać, choć nie cytuje jej wprost.
Teofil z Antiochii w oparciu o Ewangelię Jana bronił nauki chrześcijańskiej. Z Ewangelii Jana jeszcze przed rokiem 150 korzystał Walentynian – aby dowodzić, że jego nauka jest zgodna z nauką apostolską. Justyn Męczennik posługiwał się tekstem Ewangelii Jana zarówno w swojej "Apologii", jak i w "Dialogu z Tryfonem". W Rzymie malowidła katakumbowe z połowy II wieku przedstawiają te sceny, które są opisane tylko w Ewangelii Jana. W końcu II wieku odrzucał ją rzymski prezbiter Gaius.
Klemens Aleksandryjski nazwał ją „duchową ewangelią”, różną od pozostałych. Według Orygenesa Ewangelie są pierwocinami Pism, a „pierwocinami Ewangelii jest Ewangelia według Jana”.
Ewangelię Jana preferowali angielscy deiści ze względu na brak egzorcyzmów. Z tych samych powodów w XIX wieku preferowali ją liberalni niemieccy teolodzy. We współczesnej biblistyce Ewangelia Jana – obok Listu do Rzymian – bywa uważana za najważniejszą księgę dla teologii Nowego Testamentu. Głębiej niż Ewangelie synoptyczne ukazuje tajemnicę Boga objawionego w swoim Synu.

</doc>
<doc id="66833" url="https://pl.wikipedia.org/wiki?curid=66833" title="Unia na rzecz Europy Narodów">
Unia na rzecz Europy Narodów

Unia na rzecz Europy Narodów, UEN (ang. "Union for a Europe of the Nations") – nieistniejąca grupa prawicowych (w większości konserwatywnych i eurosceptycznych) partii w Parlamencie Europejskim. Istniała w latach 1999–2009.
Historia.
Grupa została powołana w 1999 roku. Na koniec V kadencji PE liczyła 30 członków (przewodniczącym Grupy UEN był wtedy Charles Pasqua). W następnej kadencji w skład grupy wchodziło 44 posłów (na początku kadencji w 2004 było ich 27) z sześciu państw (Dania, Irlandia, Litwa, Łotwa, Polska, Włochy), w tym 20 Polaków. Szefem delegacji polskiej w UEN był Adam Bielan (od 2007, w latach 2004–2007 był nim Michał Kamiński). Współprzewodniczącymi Grupy UEN byli: Włoszka Cristiana Muscardini i Irlandczyk Brian Crowley.
16 stycznia 2007 przedstawiciel grupy – Adam Bielan – został wybrany wiceprzewodniczącym Parlamentu Europejskiego.
W czerwcu 2009 roku frakcję rozwiązano, powołując nową frakcję wspólnie z torysami brytyjskimi – Europejscy Konserwatyści i Reformatorzy.
Program polityczny.
Statut Grupy UEN zawierał postulaty według których Unia Europejska powinna m.in.:

</doc>
<doc id="66835" url="https://pl.wikipedia.org/wiki?curid=66835" title="Program Apollo">
Program Apollo

Program Apollo – seria amerykańskich lotów kosmicznych przygotowywanych od roku 1961 i zrealizowanych w latach 1966–1972. Celem programu było lądowanie człowieka na Księżycu, a następnie jego bezpieczny powrót na Ziemię. Zadanie zostało zrealizowane w 1969 roku, w czasie misji Apollo 11. Program był kontynuowany do roku 1972 w celu przeprowadzenia dokładniejszej naukowej eksploracji Księżyca. Warto podkreślić, że Amerykanie lądowali na Księżycu sześciokrotnie. Całkowity koszt programu wyniósł 25,4 miliarda dolarów. Ilość pozyskanego i dostarczonego na Ziemię materiału to 381,7 kg (ponad dwa tysiące próbek). Lądowanie człowieka na Księżycu wymagało zaledwie sześciu lotów próbnych. Nazwa programu pochodziła od Apollo, syna Zeusa i Leto.
Początek.
Dla tego jeszcze niesprecyzowanego projektu wybrano już nazwę. Abe Silverstein, szef biura Programów Lotów Kosmicznych, rok wcześniej wymyślił nazwę Merkury, zaproponował nazwę Apollo. Podobnie jak w przypadku większości amerykańskich programów kosmicznych, nazwa została zaczerpnięta ze starożytnej mitologii. W mitologii greckiej Apollo opiekun muzyki, medycyny i wiedzy, często był utożsamiany z Heliosem, którego rydwan z konnym zaprzęgiem wiózł słońce po niebie.Program został opracowany w 1961 roku na zlecenie NASA. Zakładał, że pierwsze lądowanie człowieka na Księżycu powinno nastąpić w latach 1968–1970. Przed przystąpieniem do jego realizacji przeprowadzono szerokie badania powierzchni Księżyca i jego otoczenia za pomocą sond księżycowych: Ranger, Surveyor i satelitów Księżyca – Lunar Orbiter. Program Apollo był trzecim (po programie Mercury oraz programie Gemini) programem amerykańskich lotów kosmicznych z udziałem ludzi. Apollo został zlecony przez administrację prezydenta Eisenhowera w celu rozszerzenia załogowych lotów kosmicznych rozpoczętych przez program Mercury. Następnie został przeobrażony przez prezydenta Kennedy’ego w program lotów i lądowania na Księżycu.
Program testowy 1961-1969.
Program Apollo zrodził się po słynnej deklaracji prezydenta Kennedy’ego. Jest znamienne, że NASA umieściła w przestrzeni kosmicznej pierwszy prototyp statku Apollo już w 36 miesięcy po prezydenckim przemówieniu, które miało miejsce w maju 1961 roku. Intensywny program lotów doświadczalnych, prowadzący do lądowania astronautów na powierzchni Księżyca, trwał od sierpnia 1963 do lipca 1969 roku. Całość, określoną jako Apollo-Saturn, rozpoczął lot Little Joe II QTV, kiedy po raz pierwszy przetestowano kapsułę o kształcie przypominającym statek Apollo. Zakończenie projektu to lot Apollo 10, w trakcie którego selenonauci mieli okazję spojrzeć na Księżyc z odległości około 15 km.
Loty statku Apollo były poprzedzone testami rakiet Saturn. Pierwsza wersja rakiety nośnej, stworzonej przez Wernhera von Brauna, nosiła nazwę Saturn I. Rakieta miała wysokość 49 metrów i wytwarzała ciąg 600 ton. 27 października 1961 SA-1 zatoczyła łuk nad Atlantykiem. Lot suborbitalny wyniósł rakietę na wysokość 136 kilometrów i odległość 330 kilometrów od miejsca startu. Ładunkiem rakiety była tym razem aerodynamiczna osłona, która niczego nie osłaniała.
Ponieważ przygotowania rakiety do startu trwały dwa miesiące, a naprawa stanowiska kolejny miesiąc, to w ciągu roku mogły wystartować tylko cztery rakiety. W trakcie tych prób na członie S 1 montowano tylko makiety górnych członów: drugiego S 2, trzeciego S 5 i głowicy wypełnionej balastem, którym była woda. Maksymalna masa rakiety w chwili startu wynosiła około 500 ton, a wysokość nieco ponad 50 m. W wyniku tych prób został zmodyfikowany projekt rakiety, ograniczając się na razie do zbudowania wersji dwuczłonowej, przy czym za główny cel uznano jej wykorzystanie do prób w locie makiety statku Apollo. Rakietę tę nazwano Saturn I Block 2.
Do tego momentu w przestrzeni kosmicznej nie znalazło się nic, co choćby z grubsza przypominałoby statek Apollo. Sytuacja uległa zmianie 28 maja 1964 roku wraz z lotem Saturn-Apollo 6 (SA-6). Nie była to misja załogowa, a sam statek stanowił jedynie kolejną makietę (BP-13).
Zgodnie z harmonogramem po AS-202 powinno odbyć się kilka lotów, przynajmniej do AS-209. Kolejnym statkiem, który stanął na stanowisku startowym, był AS-204. Miał to być pierwszy lot załogowy. Jednak start był odkładany z powodu najróżniejszych problemów. Kłopoty sprawiał głównie system kontroli środowiskowej ("ECS – Environmental Control System"). Sytuację pogorszył wybuch zbiornika paliwa, który zniszczył moduł serwisowy innego statku. Zanim znaleziono przyczynę awarii, prace NASA były mocno opóźnione. Problemy spotęgowały się wskutek trudności z finansowaniem programu. 27 stycznia 1967 w trakcie rutynowych ćwiczeń w kapsule AS-204 pojawił się ogień. Trzech odważnych astronautów, których marzeniem było lądowanie na Księżycu, straciło życie. Tę misję NASA oznaczyła jako Apollo 1. Po intensywnym dochodzeniu zdecydowano, że program będzie kontynuowany po dostarczeniu nowej wersji statku "Apollo Block II". Po tragedii Apollo 1 cały harmonogram i system oznaczeń lotów uległ zmianie. Nazwy kolejnych misji zostały uproszczone, przy czym w numeracji pominięto wszystkie loty z wykorzystaniem makiet statku oraz test AS-203, w którym nie użyto ani makiety, ani prawdziwego Apollo. Uwzględniono jedynie próby z prawdziwym statkiem (AS-201 i AS-202) i Apollo 1 i nazwano następną misję Apollo 4. Miał to być pierwszy start Saturna V.
W kwietniu 1968 roku startuje Apollo 6. Cele misji zostały w większości osiągnięte, w związku z czym NASA przystąpiło do przygotowań do misji załogowych.
Między 27 maja a 14 listopada 1968 NASA prowadziła intensywne testy w Centrum Lotów Załogowych (MSC – Manned Spacecraft Center) w Houston. Moduł dowodzenia i LTA zostały umieszczone w ogromnych komorach próżniowych. Statek Apollo poddawano ekstremalnym różnicom temperatur, zbliżonym do tych z jakimi spotkają się w kosmosie. Nie opuszczając Ziemi, astronauci zmierzyli się z niebezpieczeństwami, które mogą wystąpić w przestrzeni kosmicznej. W ćwiczeniach wzięli udział: Joe Engle (nie wziął udziału w lotach Apollo, dowodził misjami promów kosmicznych), Vance Brand (uczestniczył w misji Sojuz-Apollo) i Joe Kerwin (udział w programie Skylab) oraz piloci US Air Force: Turnage Lindsay, Lloyd Reeder i Alfred Davidson. Z lądownikiem pracowali: James Irwin (Apollo 15), piloci doświadczalni Grummana: Gerald Gibbson, Glennon Kingsley i pilot US Air Force Joseph Gagliano. Powodzenie tych testów pozwoliło przyspieszyć program.
Blisko dwuletnia przerwa spowodowana tragicznym pożarem pozwoliła rezerwowej załodze Apollo 1 dobrze przygotować się do misji Apollo 7. Astronauci misji mieli do dyspozycji zupełnie nowy statek Apollo. Misja zakończyła się sukcesem i udowodniła, że nowy statek nadaje się do lotu w kierunku Księżyca. Wkrótce po wodowaniu Apollo 7 NASA ogłosiła, że następną misją będzie lot na orbitę Księżyca. Motywem decyzji był program Zond. Statek Zond miał za zadanie oblecenie Księżyca (bez wchodzenie na orbitę). Wiosną i latem 1968 trwały intensywne testy orbitalne statku Zond. Pierwsza misja załogowa była zaplanowana na początek grudnia 1968 roku. Wiadomość o radzieckich zamiarach dotarła do NASA latem 1968 i spowodowała wyznaczenie nowego celu Misji Apollo 8. 19 sierpnia 1968 polecono załodze rozpocząć trening do lotu na orbitę okołoksiężycową. W związku z tym zmieniono również załogę. Astronauci wyznaczeni do misji Apollo 8 zostali przesunięci do lotu Apollo 9, a Frank Borman, James Lovell i William Anders wzięli udział w misji Apollo 8. Misja zakończyła się pełnym sukcesem. jednak program miał w dalszym ciągu poważne problemy do rozwiązania, z których większość była związana z opóźnieniami. Pierwszy pełnowartościowy lądownik LM dotarł na przylądek w czerwcu 1968.
Po sprawdzeniu całego układu w misji Apollo 9, przeprowadzenie „próby generalnej” przypadło misji Apollo 10. Dzięki tej misji zgromadzono ogromną ilość nowych informacji. Lot ten zakończył program testów Apollo. Nie wszystkie usterki zostały usunięte (Apollo 13). Rozpoczęła się faza operacyjna programu, która stała się sukcesem. Dwunastu amerykańskich astronautów stanęło na powierzchni Księżyca i bezpiecznie powróciło na Ziemię.
Symulatory.
Każdy ruch, każde zadanie i każdą część wyposażenia używanego podczas programu trzeba było przetestować wielokrotnie na Ziemi. Przed każdą misją niezbędne jest wnikliwe zbadanie zachowania się materiałów, urządzeń i ludzi w warunkach zbliżonych do istniejących w przestrzeni kosmicznej. Prace na Księżycu trwały kilka lub kilkanaście godzin, ale wymagały kilkuset godzin treningów i kosztowały setki milionów dolarów. Jednak nikt nie chciał popełnić błędu. Ciężar lunonautów na Księżycu jest sześć razy mniejszy niż na Ziemi. W czasie lotu doświadczali nieważkości. Narażeni byli na przeciążenia podczas startu i lądowania. Aby zasymulować warunki nieważkości i zróżnicowane ciążenie używano różnych skomplikowanych urządzeń. Podstawową rolę w takich badaniach odgrywają urządzenia naśladujące te warunki zwane naśladownikami lub symulatorami. Urządzenia te pozwalają naśladować stany, zjawiska i procesy, które nie są jeszcze możliwe przy współczesnym poziomie techniki. Symulatory stosuje się również wówczas, gdy realizacja zadań w warunkach rzeczywistych jest zbyt kosztowna i utrudniona. Do tego typu urządzeń, w ramach programu Apollo, służyły między innymi: działa służące do wytwarzania strumienia gazów poruszających się z prędkością większą od drugiej prędkości kosmicznej i naśladowniki, w których równoważono 5/6 siły ciążenia Ziemi.
Symulator naśladujący warunki kosmiczne to ogromna komora stanowiąca rodzaj komory ciśnień o wysokości 18 metrów i średnicy 10,5 metra. Można w niej nie tylko obniżać ciśnienie do wartości panujących w przestrzeni kosmicznej. Komora ma czarną ścianę wewnętrzną, która może pochłaniać promieniowanie świetlne i cieplne, co pozwala na naśladowanie ciemności i braku ciepła. Promieniowanie słoneczne imituje 127 lamp rtęciowo-ksenonowych o wielkim strumieniu świetlnym, których światło jest skupione na badanych obiektach dzięki zastosowaniu aluminizowanego reflektora i czterech soczewek kwarcowych. Inny naśladownik umożliwiał poddawanie obiektów kosmicznych równoczesnemu działaniu przyspieszeń, drgań i dźwięków w warunkach próżni. To rodzaj ogromnej wirówki, w której przyspieszenia mogą dochodzić do 23 g. Wirówka została umieszczona w podziemnej hali celem odcięcia od zakłócającego wpływu otoczenia.
Specjalny symulator, w których astronauci mogli wykonywać wszystkie przewidziane programem manipulacje, to dokładna kopia kabiny statku Apollo. Złudzenie rzeczywistego lotu dostarczały projektory filmowe, pokazujące obrazy widoczne przez iluminatory w trakcie poszczególnych etapów misji. Realizm był pogłębiany dzięki dźwiękom towarzyszącym startowi rakiety Saturn V czy silnikom statku Apollo. Można było imitować najdrobniejsze szczegóły misji z wyjątkiem stanu nieważkości. Kolejny symulator pozwalał na naśladowanie operacji spotkania i łączenia na końcowych 4500 metrach. W ośrodku skonstruowano wielki naśladownik powierzchni Księżyca, zawierający wierną makietę w postaci pola pokrytego gruzem, z kraterami o średnicy do 19 metrów i głębokości do pięciu metrów, na którym znajdował się model lądownika. Astronauci poruszali się umieszczeni w ramie, która równoważyła 5/6 siły ciążenia Ziemi. Pozwalało to uczyć się chodzenia i wykonywania badań przewidzianych w ramach misji.
Trening w terenie.
Przygotowania do programu prowadzono nie tylko w symulatorach czy laboratoriach. Astronauci trenowali na pustyni, w kraterach i lawie wulkanicznej, ćwicząc chodzenie po Księżycu i zbieranie skał. Podczas szkoleń uczyli się rozróżniać skały i formacje geologiczne. W terenie poddawani byli treningowi przetrwania na wypadek awaryjnego lądowania czy wodowania. Nigdy nie było potrzeby użycia nabytej wiedzy, ale astronauci musieli przećwiczyć wszystkie możliwe do przewidzenia sytuacje awaryjne.
Księżyc na Ziemi.
NASA wybrała jałowe ziemie Cinder Lake niedaleko Flagstaff w Arizonie. Utworzono tam małe kratery przypominające powierzchnię Księżyca. Astronauci ćwiczyli w skafandrach i posługiwali się przyrządami, z których korzystaliby na Księżycu. Miejsce to obecnie służy do testowania sond wysyłanych na Marsa.
Szkolenie geologiczne.
Geologowie pokazali astronautom takie miejsca, jak Wielki Kanion, krater Barringera w Arizonie i krajobrazy podobne do księżycowych w Kanadzie i na Islandii. Astronauci nauczyli się rozpoznawać skały, które mogły się przydać do ustalenia pochodzenia geologicznego Księżyca.
Szkoła przetrwania.
Na wypadek lądowania awaryjnego astronauci uczyli się jak przetrwać na pustyni czy w dżungli. Dowiedzieli się, jak przerobić spadochron na ubranie chroniące przed promieniami słonecznymi. W dżunglach Panamy budowali schronienia i ćwiczyli zdobywanie pożywienia. Siły Powietrzne zorganizowały szkoły przetrwania na pustyni w stanie Nevada i kalifornijskiej pustyni Mojave.
Moduł Dowodzenia i Serwisowy.
Główny statek Apollo składał się z modułu dowodzenia w kształcie stożka przyłączonego do cylindrycznego modułu serwisowego. Astronauci przebywali w trakcie lotu w module dowodzenia. Moduł serwisowy był wyposażony w silnik, który służył do umieszczenia statku na orbicie okołoksiężycowej, a później umożliwiał opuszczenie tej orbity i lot w kierunku Ziemi. Służył też do sporadycznych korekt kursu. Moduł serwisowy zawierał paliwo dla głównego silnika, aparaturę paliwową, tlenową i podtrzymywania życia. Na pokład modułu dowodzenia astronauci dostawali się przez boczny właz hermetyczny, wyposażony w jedno z pięciu okien znajdujących się w module dowodzenia. Poprzez tunel dostępu astronauci przechodzili do modułu księżycowego. W stożkowej części modułu dowodzenia znajdowały się trzy spadochrony służące do wyhamowania kapsuły podczas wodowania. Kontakt z Ziemią utrzymywano poprzez składającą się z czterech czasz antenę paraboliczną. Komputery statku miały mniejszą moc obliczeniową niż dzisiejsze telefony komórkowe. Podobnie proste były przyrządy kontrolne. Jednak przy użyciu prymitywnych komputerów, 24 aparatów, 566 przełączników i małego teleskopu do śledzenia gwiazd astronauci mogli dolecieć, wylądować na Księżycu i wrócić na Ziemię. Moduł dowodzenia był jedynym elementem, który po udanej lub częściowo udanej misji wracał na Ziemię. Projektowanie i budową statku zajmowało się 4000 techników. Od pierwszych planów do zbudowania pierwszego statku upłynęły 52 miesiące.
Moduł księżycowy.
Lądowanie na Księżycu wymagało zbudowania modułu przeznaczonego tylko do tego celu. Brak atmosfery sprawiał, że lądownik nie musiał być aerodynamiczny. Technicy nadali mu kształt podyktowany koniecznością umieszczenia w nim silników rakietowych, zbiorników paliwowych i hermetycznej kabiny dla dwóch selenonautów. Sam moduł składał się z dwóch części. Jedną był lądownik wyposażony w cztery nogi, które rozkładały się po wysunięciu modułu z trzeciego stopnia Saturna (S-IVB). System amortyzatorów łagodził wstrząsy przy zetknięciu modułu podczas lądowania. Poza tym znajdowały się tam zbiorniki paliwa, narzędzia, zestawy badawcze i silnik do lądowania na powierzchni Księżyca. W wydłużonych misjach serii J (Apollo 15, 16 i 17) w bagażniku był umieszczany łazik księżycowy Rover. Lądownik służył za platformę startową dla modułu wznoszenia. Drabinka po której schodzili lunonauci była tak delikatna, że na Ziemi załamałaby się pod ciężarem astronauty. Drugą stanowił moduł wznoszenia. Miał własny silnik rakietowy, używany podczas startu z Księżyca. W okrągłym zbiorniku znajdowało się paliwo. Był wyposażony w okna umożliwiające lunonautom obserwację w trakcie lądowania i wznoszenia. Antena radaru służyła do oceny odległości w trakcie lądowania i pomiaru odległości w trakcie zbliżania się do statku Apollo. Antena VHF była używana do komunikacji z modułem dowodzenia. Natomiast antena dalekiego zasięgu służyła do komunikacji z Ziemią. Przedział załogi nie miał miejsc siedzących. Astronauci lądowali stojąc. Spali w hamakach zawieszonych z boku kabiny. Moduł był domem, gdzie mogli mieszkać przez maksymalnie trzy dni. Każdego dnia zakładali skafandry i plecaki, i po rozhermetyzowaniu kabiny wychodzili na powierzchnię Księżyca. Lądownikiem LM sterował przez większą część drogi system komputerowy. Jednak często selenonauci przejmowali pilotowanie w ostatnich minutach, aby uniknąć niebezpiecznych miejsc. Zaprojektowanie i wykonanie lądownika LM przez firmę Grumman zajęło 66 miesięcy. LM był zdolny do pracy wyłącznie w przestrzeni kosmicznej.
Rakiety programu.
Little Joe II.
Rakieta Little Joe II (Mały Joe 2) to bateria rakiet składająca się z sześciu rakiet typu Recruit (Rekrut) wytwarzających łącznie ciąg 93,7 ton (w przeciągu półtorej sekundy) i jednej rakiety typu Algol, wytwarzającej ciąg 46,7 tony (w czasie 33 sekund). Zasilane były paliwem stałym. Rakieta była w stanie wynieść statek Apollo na wysokość około 10 kilometrów i odległość ponad 10 kilometrów. Maksymalne przyspieszenie wynosiło 5,5 g. Little Joe II miała wysokość 10,7 metra, średnicę 3,9 metra i masę w chwili startu 122,3 tony. Była wykorzystywana do lotów balistycznych w atmosferze z prędkością naddźwiękową.
Saturn I.
Realizacje załogowej wyprawy na Księżyc miała umożliwić rakieta Saturn V. Prace mające na celu zbudowanie tej rakiety rozpoczęto w 1958. Jednak w tym roku największa amerykańska rakieta, typu Atlas, wyposażona była w silnik wytwarzające ciąg o sile około 150 T, więc konstruktorzy rozpoczęli realizację budowy rakiet nośnych Saturn (wersja 1 i 2). Uzyskane podczas ich budowy i prób dane techniczne, i naukowe umożliwiły właściwe zaprojektowanie konstrukcji rakiet Saturn IB i Saturn V. Rakieta miała początkowo być zespołem trójczłonowym. Pierwotnie pierwszy stopień (S-1) miał mieć sześć silników H-1, ale w trakcie opracowywania wstępnych planów zwiększono do ośmiu. Silniki zasilane były ciekłym paliwem o nazwie RP-1 (nafta) i ciekłym tlenem. Uzyskano w ten sposób impuls właściwy – 255 sekund. Łącznie zbiorniki mogły pomieścić około 100 ton paliwa i około 240 ton ciekłego tlenu.Rakieta sterowana była przez urządzenie bezwładnościowe składające się z trzech żyroskopów, trzech przyspieszeniomierzy, trzech wahadeł i przyrządów elektronicznych. Rozpoczęto próby naziemne, a następnie próby w locie. W czasie tych próbna na członie S 1 montowano tylko makiety górnych członów: drugiego S 2, trzeciego S 5 i głowicy wypełnionej balastem, którym była woda. Maksymalna masa rakiety w czasie startu wyniosła 500 ton, a wysokość około 50 metrów. Pierwszy start miał miejsce 27 października 1961, a ostatni 28 marca 1963 roku. Starty te miały charakter wstępnych eksperymentów i nie były kontynuowane. W wyniku tych prób zmodyfikowano rakietę postanawiając ograniczyć się do zbudowania wersji dwustopniowej. Za główny cel uznano natychmiastowe wykorzystanie do prób w locie makiety statku Apollo, a następnie oryginalnych wersji Apollo. Rakietę nazwano Saturn I block 2.
Saturn IB.
Wykorzystując zdobyte doświadczenie uzyskane podczas budowy i prób rakiety Saturn I konstruktorzy rozpoczęli budowę rakiety nośnej Saturn IB. Budowę ukończono w 1966 roku. Była to rakieta dwustopniowa. Pierwszy człon miał niemal identyczną budowę jak w rakiecie Saturn I wersja 2.Odmienną konstrukcję miał drugi stopień S IVB. Jego budowa została rozpoczęta w 1962 roku. Rakieta była w stanie wprowadzić na orbitę na wysokości 160 kilometrów ładunek użyteczny o masie 17 ton oraz wynieść w pobliże Księżyca ładunek o masie około ośmiu ton. Pierwszy z dziewięciu startów miał miejsce 26 lutego 1966, a ostatni 15 lipca 1975 roku w misji Sojuz-Apollo.
Saturn V.
Wyprawa na Księżyc wymagała nowego rodzaju rakiety, przeznaczonej tylko do tego celu. Realizację wyprawy na Księżyc astronautów Stanów Zjednoczonych umożliwiła trzystopniowa rakieta Saturn V. NASA zbudowała 15 rakiet. Dwie z nich nigdy nie wystartowały i obecnie są obiektami muzealnymi. Po oświadczeniu prezydenta Kennedy’ego wysłanie Amerykanina na Księżyc stało się priorytetowym celem państwa, które zaczęło wspierać program Apollo. Początkowo zamierzano wykorzystać w tym celu rakietę Nova. Wybrano rakietę wyposażoną w osiem silników F-1, które mogłyby wysłać statek w bezpośredni lot na Księżyc zakończony lądowaniem na jego powierzchni. Jednak projekt Nova ostatecznie został zaniechany. Został zastąpiony przez ideę, określoną jako Lunar Orbit Randezvous (LOR) – spotkanie dwóch statków na orbicie okołoksiężycowej. LOR umożliwiał wykorzystanie mniejszej rakiety nośnej. Decyzja została podjęta i prace nad właśnie takim rozwiązaniem ruszyły pełną parą.
Kompleks startowy rakiety Saturn V.
Kompleks startowy nr 39 został umiejscowiony w północnej części kosmodromu na bagnistym terenie w obszarze między rzeką Indiańską, Bananową i wybrzeżem Oceanu Atlantyckiego. Takie usytuowanie wybrano ze względu na olbrzymie rozmiary poszczególnych członów rakiety. Były transportowane z zakładów, w których je produkowano, tylko na barkach lub statkach. Również ze względu na hałas stanowiska startowe zostały zlokalizowane w dużej odległości od innych urządzeń kosmodromu i jednocześnie w rejonie, wokół którego były tereny niezamieszkałe. Barki i statki dostarczające poszczególne elementy dopływały przez sieć kanałów do olbrzymiej hali montażowej. Do budowy obu stanowisk wylano 52 tysiące metrów sześciennych betonu. Zostały umiejscowione nieco wyżej w stosunku do reszty terenu, wjazd na nie ma nachylenie pięciu stopni, aby płomienie z silników miały podczas startu wolną drogę na boki.
Przylądek.
Po II wojnie światowej rząd amerykański szukał miejsca do przeprowadzenia prób z rakietami, włącznie z niemieckimi V2. Wybrano piaszczyste mierzeje na wschodnim wybrzeżu Florydy – przylądek Canaveral. W 1950 rozpoczęto budowę centrum kosmicznego, nazwanego później imieniem Kennedy’ego. Przylądek Canaveral, leżący na 28,5° szerokości geograficznej północnej, znajduje się blisko równika, co dodatkowo zwiększa prędkość rakiety, ułatwiając im wejście na orbitę przy mniejszym zużyciu paliwa.
Hala montażowa.
Kiedy uznano, że jednym z celów amerykańskiego programu kosmicznego jest lądowanie na Księżycu, pojawiła się konieczność stworzenia odpowiedniego zaplecza technicznego, między innymi wybudowanie odpowiednich hal. Powstało kilka projektów. Jeden z nich zakładał wybudowanie obiektu w kształcie rozciągniętego prostopadłościanu, w którym montowano by jednocześnie kilka rakiet. Kiedy pod koniec 1962 dopracowano koncepcję lotu ludzi na Księżyc, wybrano także najlepszy wariant kompleksu. Zwyciężył projekt mniej więcej sześciennego kolosa z czterema hangarami. Chociaż w VAB były cztery hale montażowe, od początku używano tylko dwie. Pozostałych nigdy nie wyposażono. Wewnętrzna kubatura to 3,68 miliona metrów sześciennych. Pod koniec lat 70. został ozdobiony flagą Stanów Zjednoczonych, na której każda gwiazda ma średnice dwóch metrów, a w latach 90. pojawiło się na nim logo NASA o średnicy 25 metrów. Hala montażowa składa się z dwóch zasadniczych części: „wysokiej” o wysokości 160 metrów, długości 158 m i szerokości 135 m oraz z dobudowanej do jej dłuższego boku części „niskiej” o wysokości 64 m, długości 135 mi szerokości 84 m. W części niskiej mieści się osiem stanowisk montażowych wraz z pomostami roboczymi i dźwigami. Na tych stanowiskach można było równocześnie łączyć w pozycji pionowej osiem członów S2 i S4B. W części wysokiej znajdowały się cztery stanowiska montażowe wraz z pomostami roboczymi i dwiema suwnicami o udźwigu 250 ton każda i zasięgu pionowym 141 m oraz z wieloma mniejszymi dźwigami i innymi urządzeniami służącymi do montażu rakiet. Zmontowane w części niskiej człony S2 i S4B przesuwane były do części wysokiej przez suwnicę o udźwigu 175 ton. Rakiety Saturn V były montowane w pozycji pionowej w części wysokiej, na stalowych platformach montażowo-startowych o wysokości 7,6 m długości 48,8 m i szerokości 41,1 m. Montowane rakiety były przytrzymywane przez cztery uchwyty, z których każdy miał masę 16,8 tony.
W listopadzie 1962 rozpoczęto prace budowlane, podczas których wydobyto 1 140 000 metrów sześciennych ziemi. Płyta fundamentowa została ustalona na poziomie 2,1 metra nad poziomem morza (najwyższy stan wody podczas przypływu). Fundamenty sięgają do głębokości 49 metrów. Dzięki temu budynek może oprzeć się sile wiatrów wiejących z prędkością do 220 km/godz. Przy gwałtownych huraganach ściany VAB odchylają się od pionu do 30 centymetrów. Prace budowlane zakończono w czerwcu 1965 roku. Zużyto 90 000 ton stali, 206 kilometrów stalowych rur o średnicy 40,6 cm i grubości 10 mm. Wewnątrz zainstalowano 141 żurawi oraz 125 wentylatorów, które co godzinę wymieniają całość powietrza. Z powodu rozmiarów budynku skondensowana przy stropie para wodna spadałaby w postaci deszczu. VAB jest budynkiem, który jest w stanie kształtować sam sobie wewnątrz pogodę. Pierwsza rakieta w tym budynku została zbudowana w maju 1966 roku.
Skafandry kosmiczne.
Skafandry umożliwiały lunonautom pracę na Księżycu, zarówno w ekstremalnie wysokich, jak i w niskich temperaturach. Załogi były wyposażone w dwa rodzaje skafandrów. Skafander pilota statku Apollo był przeznaczony do wykorzystywania jedynie wewnątrz statku. Skafandry dowódcy i pilota lądownika LM, używane na zewnątrz statku kosmicznego były prawie identyczne ze skafandrem pilota, jednak były wyposażone w dodatkowe zewnętrzne warstwy, służące ochronie termicznej i ochronie przed mikrometeoroidami. Od wewnątrz, kolejne warstwy były wykonane z nomeksu, nylonu pokrytego neoprenem (to warstwa służąca utrzymaniu ciśnienia) i kolejnej warstwy nylonu. Zewnętrzna powłoka ochronna skafandrów dowódcy i pilota LM składała się z dwóch warstw nylonu pokrytego neoprenem, siedmiu warstw laminatu materiału Beta (tkanina z włókna szklanego) i kaptonu (poliamid stworzony przez firmę DuPont) i zewnętrznej warstwy materiału Beta pokrytego teflonem. Skafander pilota Apolla był wykonany z nomeksu i dwóch warstw pokrytego teflonem materiału Beta. Skonstruowanie i wykonanie skafandrów zajęło 60 miesięcy.
Skafander wraz kombinezonem chłodzącym, przenośnym systemem podtrzymywania życia (PLSS), rezerwowym systemem podtrzymywania życia (OPS), hełmem i innymi elementami tworzył EMU (Extravehicular Mobility Unit). EMU umożliwiał lunonautom pozostawanie na zewnątrz lądownika przez cztery godziny bez uzupełniania zapasów. Miał masę 83 kilogramów. Natomiast masa skafandra pilota Apollo wynosiła 16 kilogramów. W kolejnych misjach skafander był modyfikowany i pozwalał na dłuższy pobyt na powierzchni Księżyca.
Wewnątrz statku astronauci nosili pod skafandrami bawełniane, jednoczęściowe kombinezony zapinane na suwak, pełniące funkcje bielizny. Ponieważ skafandry zakładano tylko w niektórych fazach lotu, na wielu fotografiach astronauci są widoczni w dwuczęściowych kombinezonach z teflonu. Astronauci z późniejszych misji, wykonując skomplikowane badania mieli na mankietach skafandrów małe książeczki z notatkami i wykresami przypominającymi im szczegóły zadań.
Pojazdy księżycowe.
Podczas misji Apollo 14 Shepard i Mitchell do transportowania narzędzi i próbek skał używali, dwukołowego, pchanego ręcznie wózka, nazwanego modułowym transporterem wyposażenia (Modularized Equipment Transporter –MET). Dzięki temu mogli dojść dalej niż poprzednie misje. Jednak prawdziwą rewolucją okazało się użycie Roverów podczas trzech ostatnich misji. Astronauci mogli oddalić się od lądownika maksymalnie 10 kilometrów, aby w przypadku awarii mogli wrócić pieszo (nigdy nie było takiej potrzeby). Pokryte metalową siatką koła zapewniały dobrą przyczepność na pylistej powierzchni Księżyca. Każde koło miało oddzielny silnik elektryczny, zapewniający niezależny napęd i czterokołowe sterowanie. Kamera telewizyjna i antena wysyłały obraz wideo na żywo. Kamera, owinięta złotą folią, była sterowana zdalnie przez operatora w Centrum Kontroli Lotów. Rover podobnie jak samochód miał tablicę rozdzielczą ze wskaźnikiem szybkości i miernikiem odległości. Pozostałe urządzenia pokazywały nachylenie pojazdu. Zamiast kierownicy i pedałów astronauci mieli uchwyt w kształcie litery T, podobny do joysticka. Przesuwając go w lewo lub w prawo, mogli przyspieszać cofać i skręcać. Podczas misji Apollo 17 pękł błotnik tylnego koła, co spowodowało rozrzucanie księżycowego pyłu podczas jazdy. Lunonauci naprawili błotnik. używając map i zacisków.
W październiku 1969 NASA wybiera zespół firm Boeing Company i General Motors Corporaton na głównych wykonawców LRV, elektrycznego samochodu, który umożliwiałby rozszerzenie obszaru eksploracji Księżyca w kolejnych misjach Apollo. 15 marca 1971 roku pierwszy egzemplarz samochodu LRV zostaje dostarczony do NASA, po upływie niespełna 17 miesięcy od podpisania kontraktu. Załogi wyznaczone do trzech ostatnich misji rozpoczęli intensywny trening w posługiwaniu się samochodem Rover. Próbne jazdy treningowe odbywały się w symulowanym „terenie księżycowym” w ośrodku NASA w Houston, a także w rejonie Flagstaff w Arizonie i na terenie kosmodromu Kennedy Space Center na Florydzie. Pierwszy egzemplarz LRV wyruszył na Księżyc na pokładzie Apollo 15 w dniu 26 lipca 1971. W trzech wycieczkach lunonauci przebyli dystans 27,9 km, przy maksymalnej prędkości 14 km/h. Kolejny egzemplarz wylądował na Księżycu 20 kwietnia 1972 roku. Łazik w trzech „wycieczkach” przebył dystans 27,1 km w ciągu trzech godzin i 26 minut. Rover ustanowił nowy rekord prędkości – 17 km/h. Trzecia i ostatnia misja z Roverem na pokładzie rozpoczęła się 7 grudnia 1972. LRV pokonał wszystkie rekordy ustanowione przez poprzedników: jeździł szybciej i dłużej, i zaliczył najdłuższą trasę podczas jednego wyjścia astronautów z lądownika. Cernan podjechał pojazdem pod zbocze nachylone pod kątem 25 stopni i ustanowił nowy rekord prędkości – 18 km/h. Łączny przejechany dystans to 36,1 km.
NASA testowała także motocykl, ale Rover okazał się lepszy – mieścił więcej sprzętu i skał.
Eksperymenty naukowe.
Zestawy do eksperymentów, które były przeprowadzane na powierzchni Księżyca znajdowały się w stopniu lądującym LM. Z zestawu EASEP (Early Apollo Scientific Experiment Package – Pierwotny Naukowy Zestaw Apollo) korzystali tylko lunonauci Apollo 11; kolejne misje pracowały na rozbudowanych zestawach ALSEP (Apollo Lunar Surface Package). EASEP składał się z dwóch urządzeń: PSEP (zestaw sejsmometrów pasywnych, Passive Seismic Experiments Package), przeznaczonego do badań aktywności sejsmicznej, i odbłyśnika laserowego LRRR (Laser Ranging Retro-Reflector). Urządzenia ważyły razem 75 kilogramów i miały objętość 0,3 metra sześciennego. Krzemowy panel odbłyśnika był wyposażony w mechanizm pozwalający precyzyjne skierowanie go w stronę Ziemi. Dzięki niemu zmierzono odległość, jaka dzieli Ziemię od Księżyca. Zmierzono także promień Księżyca i badano ruch centrum masy naszego satelity. Z odbłyśnika pozostawionego przez selenonautów Apollo 11 korzystało Obserwatorium McDonalda w Fort Davis w Teksasie, Obserwatorium Licka na Mount Haamilton w Kalifornii i należące do Uniwersytetu Arizony obserwatorium Catalina Station oraz szereg innych obserwatoriów i naukowców z całego świata.
Astronauci programu.
Ponieważ nikt nie wiedział, jakie niebezpieczeństwa spotkają astronauci w przestrzeni kosmicznej, NASA wybrała kandydatów do lotów spośród pilotów oblatywaczy. Dopiero w połowie lat 60. XX wieku do grona astronautów przyjęto kilku naukowców. Z uczestników programu Apollo tylko Harrison Schmitt (Apollo 17) był naukowcem. Uczył geologii innych astronautów, a sam musiał poznać tajniki latania, aby pełnić funkcję pilota LM. Astronauci wywodzili się z pięciu grup kandydatów wyselekcjonowanych przez NASA.
Z dwunastu astronautów, którzy chodzili po powierzchni Księżyca żyją: Buzz Aldrin (Apollo 11), David Scott (Apollo 15), Charles Duke (Apollo 16) oraz Harrison Schmitt (Apollo 17); [stan na dzień 11.06.2021]. 
Pilot modułu dowodzenia.
Podczas gdy dwóch członków załogi przebywało na Księżycu, trzeci, pilot modułu dowodzenia, pozostawał na orbicie okołoksiężycowej. W tym czasie prowadził obserwacje naukowe i dbał o stan techniczny statku. Głównym zadaniem była obsługa kilkunastu aparatów wielkoformatowych wykonujących z orbity tysiące zdjęć Księżyca, szczegółowo odwzorowujących jego powierzchnię. Umożliwiło to naukowcom określenie wieku kraterów, mórz i gór oraz poszerzenie wiedzy o formowaniu się Księżyca. Aparaty te sfotografowały dwadzieścia procent powierzchni. Były to najbardziej szczegółowe zdjęcia Księżyca w historii. Większość zdjęć jest zeskanowana i dostępna w Internecie. Krążąc po orbicie Księżyca (w czasie trwającym kilka dni podczas ostatniej i najdłuższej misji), spędzał po jego drugiej stronie prawie godzinę przy każdym okrążeniu bez kontaktu z Ziemią. Był wtedy zupełnie sam i nie mógł kontaktować się ani z pozostałymi astronautami, ani z nikim na Ziemi. Podczas misji Apollo 15,16 i 17 pilot modułu dowodzenia odbył spacer kosmiczny, aby zdemontować pojemniki z naświetlonymi kliszami.
Wszyscy pamiętają Neila Armstronga i Buzz Aldrina. Jednak misja Apollo 11 nie udałaby się bez trzeciego członka wyprawy – Michaela Collinsa.
Kosmiczne jedzenie.
Astronauci żywili się wcześniej przygotowanym jedzeniem. W module dowodzenia gorąca woda pozwalała na przygotowanie ciepłych posiłków. W module księżycowym LM posiłki były zimne. Większość z nich jedzono łyżką. Przykładowy zestaw: śniadanie – owocowe płatki zbożowe, obiad – wołowina z warzywami, lunch – ciasto ananasowe, deser – pudding czekoladowy. Około 4,5 godziny przed startem załoga zjadała posiłek składający się zazwyczaj ze steku i jajka.
Kwarantanna.
Po pierwszych trzech wyprawach (Apollo 11, 12 i 14) astronauci powracający z Księżyca byli poddawani kwarantannie. Naukowcy obawiali się, że na Księżycu astronauci mogli się zarazić niebezpiecznymi bakteriami. Warunki panujące na powierzchni Księżyca są tak surowe, że wykluczone jest istnienie jakichkolwiek form życia znanego na Ziemi. Nie można jednak było wykluczyć obecności mikroorganizmów w podpowierzchniowych warstwach gruntu Księżyca. Nawykłe do surowych warunków księżycowych mogły by znaleźć na Ziemi doskonałe warunki do życia na naszej planecie.
Operacje ratownicze w tych trzech misjach miały inny przebieg niż w czasie dotychczasowych lotów. Zrzucani ze śmigłowców płetwonurkowie zabezpieczali statek przed zatonięciem, lecz tylko jeden uzbrojony w maskę podawał selenonautom przez właz kapsuły specjalne skafandry biologiczne. Po przebraniu się w nie, zostawali podniesieni do kabiny śmigłowca, którego pilot znajdował się w szczelnie izolowanej kabinie i przewiezieni na okręt ratowniczy, gdzie natychmiast przechodzili do specjalnego przewoźnego kontenera kwarantannowego ("Mobile Quarantaine Facility – MQF"). Jednocześnie kabina Apollo była poddawana dezynfekcji. W Fort Island na Hawajach kontener z astronautami był przewożony samolotem transportowym C-141 do Bazy Sił Powietrznych Elington w Teksasie, skąd kontener został przewieziony do laboratorium w Centrum Lotów Kosmicznych imienia Lyndona B. Johnsona w Houston w Teksasie. Tam astronauci byli umieszczani w stałym pomieszczeniu kwarantannowym (Lunar Receiving Laboratory – LRL). Kwarantanna trwała około dwóch tygodni.
Cele.
Podstawowe założenia programu – lądowanie człowieka na Srebrnym Globie i jego bezpieczny powrót na Ziemię – Kennedy wyłożył podczas przemówienia przed Kongresem 25 maja 1961 roku. Stany Zjednoczone, zaniepokojone sukcesami ZSRR w trwającym amerykańsko-radzieckim wyścigu w kosmos (pierwszy sztuczny satelita Ziemi, pierwszy człowiek na orbicie okołoziemskiej), wdrażając program Apollo zamierzały przejąć w tej rywalizacji inicjatywę. Do zmagań o dominację w przestrzeni kosmicznej między dwoma supermocarstwami prezydent Kennedy w nieco zawoalowany sposób odniósł się podczas przemówienia z 12 września 1962 roku, wygłoszonego na Uniwersytecie Rice’a:
„(...) oczy świata skierowane są teraz w kosmos – ku Księżycowi i dalszym planetom. Przyrzekliśmy sobie, że nie będzie nad nim panować wroga flaga podboju, lecz sztandar wolności i pokoju.”
Wybór rodzaju misji.
Mając za cel lądowanie na powierzchni Księżyca, projektanci stanęli przed wyzwaniem pogodzenia ze sobą minimalizacji ryzyka utraty zdrowia i życia przez astronautów, braku ich umiejętności oraz ograniczeń stosowanej technologii.
Rozważano trzy możliwe do przeprowadzenia rodzaje misji:
Wybór miejsca.
Miejsca lądowania musiały być w miarę płaskie i bezpieczne dla lądowania LM. Wszystkie były położone blisko równika, aby maksymalnie ograniczyć ilość paliwa potrzebnego do wejścia i wyjścia z orbity okołoksiężycowej. O miejscu lądowania decydowały również badania geologiczne. Naukowcy potrzebowali różnych rodzajów próbek gruntu: z młodych równin wulkanicznych i starszych łańcuchów górskich.
Podróż na Księżyc.
Montaż rakiety.
Kilkanaście miesięcy przed startem na Przylądek statkiem i samolotem były dostarczane elementy rakiety Saturn V i umieszczane w Vehicle Assembly Building. Części za pomocą dźwigów i suwnic były łączone w całość. W górnej części rakiety był umieszczony lądownik i statek Apollo. Saturn jest montowany obok wieży startowej, mającej ramiona pozwalające na dostęp do poszczególnych stopni, a astronautom na wejście na pokład. Dwa miesiące przed planowanym startem Saturn V i wieża startowa były przewożone na stanowisko startowe. Do tego celu służył ciągnik, który transportował całą konstrukcję z prędkością około 1,6 kilometra na godzinę. Na platformie startowej zbiorniki były napełnione paliwem i ciekłym tlenem. Ponownie zostały sprawdzone wszystkie systemy rakiety i statku Apollo. Przygotowania przeprowadza pięciusetosobowy zespół pracowników w pobliskim Centrum Kontroli Startu.
Odliczanie.
Oficjalne odliczanie rozpoczynało się 28 godzin przed planowanym startem, T-28:00:00. Odliczanie jest zatrzymywane o określonych porach, aby ostatecznie usunąć ewentualne problemy. Rzeczywisty czas od rozpoczęcia odliczania do startu jest zawsze dłuższy niż 28 godzin.
Kontrola lotu.
Lot astronautów nie odbyłby się bez pracy setek ludzi na Ziemi, głównie z Centrum Kontroli Lotów w Houston. Przed misją kontrolerzy lotu musieli przećwiczyć każdą do przewidzenia awarię i przygotować się na wypadek, gdyby coś poszło nie tak. Kontrolerzy mogli przerwać misję, jeśli uznali, że niebezpieczeństwo jest zbyt duże. Mimo że astronauci byli świetnie wyszkoleni, to przez cały czas byli zależni od kontrolerów, ich wskazówek oraz decyzji o przebiegu poszczególnych etapów lotu.
Centrum dowodzenia.
W głównej sali kontroli lotu dziesiątki ludzi sprawowały pieczę nad wszystkimi misjami. Na zapleczu byli wspierani przez setki ekspertów. Każdy kontroler monitorował jedną część statku i raportował, czy wszystko jest „Go!”, czy dzieje się coś złego. W skład sali kontroli wchodziły:
Sygnały z Apolla były odbierane przez anteny paraboliczne znajdujące się w stacjach śledzenia rozmieszczone na całym świecie. Łączność ze statkiem była ciągła, jednak sygnały radiowe potrzebowały 1,3 sekundy na pokonanie odległości z Księżyca. Powodowało to prawie trzy-sekundowe przerwy pomiędzy pytaniem i odpowiedzią. Sygnały wysyłane z plecaków astronautów na Księżycu były przekazywane na Ziemię za pośrednictwem systemu radiowego lądownika LM.
Opuszczenie Ziemi.
Po starcie rakieta Saturn V ze statkiem Apollo wynosi astronautów na niską orbitę okołoziemską (LEO). Pierwszy i drugi stopień po wykonaniu zadania spadają na Ziemię (spalają się w atmosferze). Trzeci stopień wprowadza zestaw na kołową orbitę na wysokości około 184 kilometrów. Na tej orbicie Apollo pozostaje na jedno lub dwa okrążenia. Czas ten zostaje wykorzystany dla dokładnego wyznaczenia parametrów ruchu i w oparciu o nie, danych do powtórnego jego zapłonu, mającego na celu skierowania statku ku Księżycowi. Powtórne działanie silnika trwa około 350 sekund i zwiększa prędkość do około 10,9 km/s. Taki dwustopniowy odlot od Ziemi, powszechnie dziś stosowany w astronautyce, pozwala na uzyskanie zaplanowanej prędkości i kierunku lotu z dużo większą precyzją niż byłoby to możliwe w przypadku odlotu jednoetapowego. Astronauci obracają statek Apollo i po połączeniu z modułem księżycowym odrzucają trzeci człon (S-IVB) rakiety nośnej, który zostaje wprowadzony na orbitę okołosłoneczną lub skierowany w stronę Księżyca – rozbija się o jego powierzchnię. Od tej chwili rozpoczyna się samodzielny lot zespołu Apollo LM w kierunku Księżyca. W czasie trwania tego lotu, zarówno obsługa naziemna i selenonauci kontrolują parametry ruchu. W razie konieczności astronauci wykonują korekty przy pomocy głównego silnika członu serwisowego lub przy pomocy 16 silniczków orientacyjno-korekcyjnych. Kierunek lotu jest regulowany w ten sposób, aby statek przeleciał obok Księżyca. W trakcie oddalania się od Ziemi prędkość statku maleje. Po wlocie statku w obszar oddziaływania Księżyca (z prędkością około 1 km/s) prędkość zaczyna wzrastać pod wpływem przeważającej obecnie siły ciążenia Księżyca.
Dotarcie do Księżyca.
Po trzech dniach lotu statek mija Księżyc z boku i zaczyna go okrążać. Gdy znajdzie się dokładnie po przeciwnej niż Ziemia stronie Księżyca, lecąc na wysokości około 11 km astronauci włączają silnik modułu serwisowego, zmniejszając prędkość z około 2,5 km/s do około 1,6 km/s. Po dwóch okrążeniach (trwa to około dwóch godzin) ponownie zostaje zmniejszona prędkość statku o 42 m/s. Apollo LM zaczyna okrążać Księżyc po orbicie kołowej na wysokości około 111 km. Następnie dwaj selenonauci przechodzą do kabiny statku wyprawowego i po dokładnej kontroli odczepiają się od statku Apollo. W wyniku uruchomienia silnika LM prędkość modułu spada o około 22 m/s. Przekształca to orbitę lądownika w elipsę z punktem peryselenium na wysokości zaledwie 15 kilometrów nad powierzchnią Księżyca. W tym miejscu prędkość lądownika wynosi około 1690 m/s. Prędkość zostaje zredukowana prawie do zera i to w ten sposób, by zahamowanie ruchu nastąpiło nad miejscem lądowania. Osiąga się to przez włączenie silnika hamującego na okres około dwunastu minut.
Lądowanie na Księżycu i opuszczenie Księżyca.
Lądownik LM z dwoma selenonautami oddziela się od statku Apollo i ląduje na Księżycu. Trzeci członek załogi pozostaje na orbicie. Po wykonaniu założonych badań przewidzianych programem lunonauci wchodzą do górnej części modułu księżycowego, posiadającego własny silnik rakietowy. Dolna część statku służy jako platforma startowa, która wraz z innymi niepotrzebnymi sprzętami pozostaje na powierzchni Księżyca. Na Księżycu pozostało też wiele pamiątek:
Moduł startowy łączy się ze statkiem Apollo. Po przejściu do modułu dowodzenia astronauci niepotrzebny już moduł odłączają i kierują w stronę Księżyca.
Powrót na Ziemię.
Po starcie z Księżyca człon wznoszenia porusza się po zakrzywionym torze na wysokość około 111 kilometrów i zwiększa jednocześnie swą prędkość do około 1630 m/s. Tor lotu kabiny zaprogramowany jest tak, aby kabina znalazła się możliwie blisko krążącego przez cały czas na orbicie Księżyca statku Apollo. Teraz astronauci realizują manewr dokowania i przechodzą do statku Apollo. Z kolei niepotrzebny i stanowiący obciążenie statek wyprawowy zostaje odłączony i porzucony. W trakcie lotu poza Księżycem zostaje uruchomiony silnik członu serwisowego, w wyniku czego zwiększa się prędkość statku z około 1630 m/s do około 2700 m/s, co umożliwia mu odlot w kierunku Ziemi. Pozwala to na dotarcie do niej po około 50–60 godzinach lotu. Podróż początkowo odbywa się najpierw z malejącą prędkością, ruch statku jest hamowany przez oddziaływanie Księżyca. Po opuszczeniu obszaru przewagi grawitacyjnej Księżyca (z prędkością 1000 m/s) prędkość zaczyna rosnąć pod wpływem przyciągania Ziemi, aby osiągnąć w jej pobliżu wartość około 11 km/s. W trakcie powrotu kierunek i prędkość lotu są korygowane w ten sposób, aby wtargnął do atmosfery na odpowiedniej wysokości i pod odpowiednim kątem. Przed wtargnięciem do atmosfery człon serwisowy zostaje odczepiony i odrzucony. Sama kabina obraca się w ten sposób, aby jej fragment osłonięty osłoną ablacyjną był skierowany w kierunku lotu.
Wodowanie.
Wodowanie jest wyjątkowo niebezpieczne. Kapsuła Apollo wchodzi w atmosferę Ziemi z prędkością 39 500 kilometrów na godzinę. Jeśli wejdzie pod nieodpowiednim kątem, to spłonie albo zostanie odbita w kosmos bez możliwości powrotu. Jeśli osłona termiczna zawiedzie, kapsuła się spali. Awaria spadochronów spowoduje uderzenie w wodę ze zbyt dużą siłą. Moduł dowodzenia po ośmiu minutach od wejścia w atmosferę zwalnia do prędkości, przy której można było otworzyć trzy spadochrony. Towarzyszy temu przeciążenie o wartości nie przekraczającej 7 g. Dalej opada ona z prędkością około kilkuset metrów na sekundę. Na wysokości około 7300 metrów otwierają się dwa spadochrony dryfkotwowe, potem trzy pilociki spadochronów głównych i na wysokości trzech kilometrów trzy spadochrony główne, na których kapsuła opada ostatecznie do oceanu z prędkością około 10 metrów na sekundę. W czasie wodowania zostały napełnione balony utrzymujące kapsułę w pozycji pionowej. Płetwonurkowie pomagali astronautom wejść do kosza, w których wciągano ich do śmigłowca i transportowano na okręt ratowniczy. Zazwyczaj kapsuła wodowała na Pacyfiku. Po trzech pierwszych wyprawach astronauci powracający z Księżyca byli poddawani dwutygodniowej kwarantannie. Misja Apollo 15 była pierwszą, w której astronauci nie byli poddani kwarantannie.
Loty.
Lot na Księżyc, podobnie jak powrót, trwał trzy dni. Astronauci tylko podczas startu i lądowania byli przypięci do foteli i ubrani w kompletne skafandry. Pracowali, jedli i spali w module dowodzenia. To niewielkie pomieszczenie, przy braku ciążenia sprawiało, że unosząc się mogli znaleźć dla siebie miejsce w ciasnej kabinie. Ich plan dnia był bardzo mocno wypełniony, spali więc tylko pięć godzin na dobę. Program Apollo składał się z jedenastu lotów załogowych, począwszy od Apollo 7, skończywszy na Apollo 17. Wszystkie starty odbywały się z położonego na przylądku Canaveral Centrum Kosmicznego im. Johna F. Kennedy’ego. Misje Apollo 2 do Apollo 6 były bezzałogowymi lotami testowymi. Apollo 1 był planowanym załogowym lotem, niestety trening przed startem zakończył się pożarem kabiny, w której zginęło trzech członków załogi. W pierwszym locie jako rakietę nośną zastosowano Saturn IB, następne wykorzystywały znacznie mocniejsze rakiety Saturn V. Loty: Apollo 7 i Apollo 9 były ziemskimi misjami orbitalnymi, Apollo 8 i Apollo 10 były księżycowymi misjami orbitalnymi, pozostałe sześć lotów (poza Apollo 13) zakończyło się lądowaniem na Księżycu.
Skały księżycowe.
W ramach programu przywieziono na Ziemię 2415 próbek ważących około 382 kilogramy. Najwięcej przywiozły dwie ostatnie wyprawy – Apollo 16 (ponad 95 kg) i Apollo 17 (około 115 kilogramów). Najmniejsze z przywiezionych próbek mają rozmiary ziarnka piasku, największe są wielkości piłki do koszykówki. Rekordzista Big Muley waży prawie dwanaście kilogramów. Większość jest przechowywana w suchym azocie w Centrum Lotów Kosmicznych imienia Lyndona B. Johnsona w Houston w Teksasie i udostępniana tylko do badań. Wiele skał księżycowych jest starszych od ziemskich; wiek najstarszych szacuje się na około 4,5 miliarda lat, prawdopodobnie prawie tyle co Układ Słoneczny. Są starsze, ponieważ powierzchnia Księżyca nienarażona na działanie atmosfery, wody i ruchy kontynentów pozostała nietknięta przez miliardy lat. Są zatem bezcennym zapisem stanu Układu Słonecznego z początków jego istnienia. Lunonauci pakowali skały w hermetyczne pojemniki, które na Ziemi były otwierane w sterylnych laboratoriach. W pojemniku znajdował się dokładny opis ze zdjęciami z miejsca pobrania próbki.
Praca na Księżycu.
Zbieranie próbek było ciężką pracą. Sztywne skafandry utrudniały schylanie się i posługiwanie narzędziami. Przy zbieraniu skał lunonauci używali wielu narzędzi.
Próbnik rdzeniowy.
Wkręcany w grunt pobierał rdzeń, który zbierał materiał z głębokości do trzech metrów. Astronauci późniejszych misji wyposażani byli w wiertnice elektryczne.
Łopatka.
Była używana do zbierania próbek sypkiego gruntu. Opisane, były umieszczane w oznakowanych torbach, aby naukowcy mogli rozpoznać, z jakich miejsc pochodzą.
Grabie.
Były używane do przeczesywania powierzchni i zbierania mniejszych okruchów skał. Po napełnieniu i potrząśnięciu pozostawały na nich tylko odpowiednio duże kawałki.
Szczypce.
Ponieważ w skafandrach astronautom trudno było się schylać, do podnoszenia materiału często używali szczypiec zamontowanych na końcu długiego uchwytu.
Młotek.
Podobnie jak geolodzy na Ziemi, astronauci posługiwali się młotkiem do odłupywania fragmentów skał, które były za duże do transportu.
Wskaźnik.
Dzięki temu przyrządowi umieszczonemu obok skały możliwe było udokumentowanie jej wielkości koloru i miejsca pochodzenia.
Zakończenie programu.
Już w początkowej fazie programu, wielu ludzi w NASA miało świadomość, że Kongres coraz krytyczniej odnosi się do rozwoju amerykańskiej astronautyki. Planowano wykonanie jeszcze trzech lotów: (Apollo 18, 19 i 20). W związku z ograniczeniem budżetu NASA i słabnącym zainteresowaniem amerykańskich podatników kolejnymi misjami, podjęto decyzję o zakończeniu prac nad następcą Saturna V, a następnie o przerwaniu całego programu Apollo. W rezultacie cztery lądowniki LM znalazły się w muzeach, a kolejny skończył na złomowisku (został ogołocony ze wszystkiego co nadawało się do sprzedaży). Kolejny rozpłynął się w powietrzu. Kilka przygotowanych do lotu rakiet Saturn V zostało dekoracjami trawników (eksponaty przed ośrodkami NASA na przylądku Canaveral, w Huntsville i w Houston). Zanim jeszcze Apollo 11 wystartował, w Waszyngtonie zaczęto przygotowywać się do zakończenia programu podróży na Księżyc. Fundusze zostały przeznaczone na program lotów wahadłowców. Ostatnie wyprodukowane kapsuły Apollo wykorzystano w programie Skylab i we wspólnej, amerykańsko-radzieckiej misji Sojuz-Apollo.
Wpływ na technologię.
Podczas przygotowywania misji Apollo stworzono wiele wynalazków związanych z lotami kosmicznymi. Niektóre z nich mają także zastosowanie poza astronautyką. Są nimi na przykład: wytrzymalsze kombinezony strażackie, poduszki powietrzne w podeszwach obuwia sportowego czy wiertarki bezprzewodowe.Sprężyste wkładki do butów. Neil Armstrong miał takie na Księżycu. Miękko absorbowały energię, z jaką dotykał gruntu, a potem sprężyście ją oddawały, pomagając w wybiciu się stopy. Trafiły do butów sportowych.Posiłki liofilizowane. Wymyślone dla astronautów. Potrawę szybko się zamraża, a potem powoli suszy. Dzięki temu zachowują 98 procent odżywczych składników, a tylko jedną piątą masy. Wystarczy dodać wody i podgrzać.Bezprzewodowe narzędzia. Wiertarka, za pomocą której astronauci kruszyli i zbierali skały księżycowe, „zrodziły” bezprzewodowe urządzenia.Urządzenia do telemedycyny, np. kardiofon do badania akcji serca i przesyłania danych do znajdującego się daleko lekarza.Lekkie nożyce ratunkowe. Do przecinania wraków i uwalniania ofiar wypadków. Wykorzystują małe ładunki pirotechniczne, które służą do rozdzielania stopni rakiet.Wykrywacz pęknięć. USG do wykrywania źle zespolonych szyn. W NASA kontrolowano tą metodą rakiety.Testy zderzeniowe. Program kontrolujący cumowanie statków wykorzystano do poprawy bezpieczeństwa samochodów.Okulary odporne na zarysowania. Cieniutkie diamentowe warstewki najpierw pokrywały szkła w hełmach astronautów, a potem w okularach.Amorficzne metale. Podobne w budowie do szkła. Zachowują wytrzymałość tytanu i elastyczność plastiku. Robi się z nich rakiety tenisowe, ramy rowerów, elementy nart, kijów golfowych, głowice magnetofonowe.
Natomiast nie ma wśród nich teflonu. W programie Apollo miało też miejsce pierwsze w historii użycie na skalę przemysłową ogniw paliwowych (do zasilania kapsuł energią elektryczną i produkcji wody).

</doc>
<doc id="66837" url="https://pl.wikipedia.org/wiki?curid=66837" title="Toksyna botulinowa">
Toksyna botulinowa



</doc>
<doc id="66838" url="https://pl.wikipedia.org/wiki?curid=66838" title="Botulina">
Botulina



</doc>
<doc id="66839" url="https://pl.wikipedia.org/wiki?curid=66839" title="Aldosteron">
Aldosteron

Aldosteron – organiczny związek chemiczny z grupy steroidów. Należy do hormonów sterydowych wytwarzanych przez warstwę kłębkowatą kory nadnerczy. Aldosteron należy do grupy hormonów kory nadnerczy określanych jako mineralokortykosteroidy (aldosteron i 11-dezoksykortykosteron).
Regulują one gospodarkę wodno-mineralną ustroju, w ramach tzw. układu RAA. Razem z 11-deoksykortykosteronem działa on na komórki główne (jasne) kanalików łączących i cewek zbiorczych nerki (także na końcowe odcinki kanalików dystalnych ), wzmagając resorpcję zwrotną soli sodowych, hamują ich wydalanie do moczu sodu w postaci chlorku sodu. Wraz z NaCl w ustroju zatrzymana jest woda oraz występuje obniżenie się ilości potasu w płynach ustrojowych.
Aldosteron i słabiej od niego działający 11-deoksykortykosteron ma istotny wpływ na mineralny skład moczu. Zwiększa on wchłanianie (resorpcję) zwrotne sodu w kanalikach dystalnych oraz jego wymianę na jony potasu i wodoru zwiększając tym samym wydalanie potasu przez nerki. W rezultacie rośnie stężenie sodu we krwi i w tkankach, spada zaś jego wydalanie w moczu. Wzrost stężenia sodu w organizmie wywołuje wzrost ciśnienia osmotycznego płynów ustrojowych, zwiększa się więc wydzielanie wazopresyny, która hamuje diurezę i wydalanie wody, aż do ustalenia się normalnych stosunków osmotycznych.
Istnieje wzajemne ścisłe powiązanie między aldosteronem i wazopresyną. Na wydzielanie jednego i drugiego wpływa zmiana objętości krwi krążącej. Na regulację wydzielania aldosteronu ma duży wpływ angiotensyna, oktapeptyd o bardzo silnym działaniu zwężającym naczynia krwionośne. Dzięki temu, mimo że wywołuje wzrost ciśnienia tętniczego, zmniejsza przepływ krwi przez nerki. Działanie to powoduje w konsekwencji zmniejszenie przesączania kłębuszkowego i zmniejszenie ilości wydalanego moczu. Wywiera ona wpływ na procesy transportowe w nerkach, a w konsekwencji wydzielanie aldosteronu w korze nadnerczy.
Zaburzenia.
Hiperaldosteronizm pierwotny lub wtórny – podwyższone stężenie aldosteronu wywołane przerostem kory nadnerczy, gruczolakiem wydzielającym ten hormon lub mutacją genu syntazy aldosteronu. Hiperaldosteronizm obserwuje się w przebiegu nadciśnienia tętniczego i niewydolności serca.
Zespół Liddle’a – mutacja genu kodującego sodowy kanał nabłonkowy, który jest aktywowany przez aldosteron. W wyniku nadmiernej aktywacji tych kanałów rośnie retencja sodu, objętość krwi, pojemność minutowa, opór naczyniowy, a co za tym idzie nadciśnienie tętnicze. Pojawią się obrzęki oraz rozwija się nefropatia. 
Hipoaldosteronizm – powoduje wzrost stężenia potasu we krwi (hiperkaliemia), spadek objętości krwi (hipowolemia) oraz spadek ciśnienia tętniczego. 

</doc>
<doc id="66840" url="https://pl.wikipedia.org/wiki?curid=66840" title="Sojusz 90/Zieloni">
Sojusz 90/Zieloni

Sojusz 90/Zieloni (niem. "Bündnis 90/Die Grünen") – lewicowa partia polityczna w Republice Federalnej Niemiec, utworzona w 1993 r. w wyniku połączenia koalicji ruchów obywatelskich byłej NRD – Sojusz 90, z zachodnioniemiecką partią Zielonych, której poprzednicy powstali w latach 70. XX wieku, jako element nowych ruchów społecznych i ekologicznych.
Sojusz 90/Zieloni jest partią członkowską Europejskiej Partii Zielonych, w Parlamencie Europejskim jej posłowie należą do grupy Zieloni/WSE. Współpracował także z nieistniejącą już Obywatelską Koalicją Zielonych.
Od 1998 do 2005 Sojusz 90/Zieloni tworzył koalicję rządową z Socjaldemokratyczną Partią Niemiec.
Z niemiecką partią Zielonych współpracuje niezależna polityczna Fundacja im. Heinricha Bölla.
Historia.
Geneza partii.
Geneza "Zielonych" wiąże się z ruchami ekologicznymi i protestami przeciwko elektrowniom jądrowym w Niemczech Zachodnich w latach 70. XX wieku. Do formalnego powołania sojuszu wyborczego doszło na konwencji we Frankfurcie 17–18 marca 1979 r. przed wyborami do Parlamentu Europejskiego. Ugrupowanie nazywało się wówczas "Sonstige Politische Vereinigung/Die Grünen". W wyborach zdobyło 3,2% (900 tys. głosów) i nie zdobyło żadnych mandatów, ale przekroczyło próg uprawniający do uzyskania zwrotu kosztów kampanii wyborczej i subwencji z budżetu państwa. Umożliwiło to start w wyborach lokalnych, gdzie "Zieloni" odnieśli pierwsze sukcesy, w 1979 wprowadzili 4 posłów do landtagu w Bremie.
W 1980 ugrupowanie zostało formalnie przekształcone w partię polityczną. Pomimo słabego wyniku w wyborach parlamentarnych w 1980 roku (1,5%) partia wprowadziła swoich przedstawicieli do kilku landtagów, w Badenii-Wirtembergii, Berlinie, Hesji, Hamburgu i Dolnej Saksonii. W tym okresie w Niemczech popularność zyskiwały protesty pokojowe i demonstracje przeciwko energii atomowej. "Zieloni" brali w nich aktywny udział i pozyskiwali wyższe poparcie, dzięki temu w 1983 r., pod przywództwem Petry Kelly, po raz pierwszy przekroczyli próg wyborczy w wyborach do Bundestagu (zdobyli 5,6% co przełożyło się na 27 mandatów).
W 1985 roku "Zieloni" dzięki koalicji z SPD po raz pierwszy weszli do rządu w landtagu w Hesji. Polityk "Zielonych" Joschka Fischer został w tym landzie ministrem środowiska. W 1987 roku partia poprawiła swój wynik w wyborach do Bundestagu, zdobywając 8,3% głosów, co przełożyło się na 42 mandaty.
Po zjednoczeniu Niemiec.
W 1990 roku doszło do zjednoczenia Niemiec. "Zieloni" na zachodzie Niemiec nie podzielali entuzjazmu co do zjednoczenia, obawiali się wzmocnienia władzy centralnej w Niemczech i wzrostu nacjonalizmu. W kampanii wyborczej pomijali temat zjednoczenia, ich hasło brzmiało: „Wszyscy mówią o Niemczech, my mówimy o pogodzie”. Strategia ta nie przyniosła sukcesu, partia zdobyła 4,8% i nie przekroczyła progu wyborczego w Niemczech Zachodnich. W lutym 1990 roku powołano jednak do życia Partię Zielonych w Niemczech Wschodnich. Partia weszła w koalicję z ruchami obywatelskimi, wystartowała w wyborach pod nazwą "Sojusz 90/Zieloni" i przekroczyła próg wyborczy na wschodzie Niemiec. Dzięki temu po fuzji wschodnich i zachodnich partii Zielonych partia miała swoich przedstawicieli w parlamencie krajowym.
3 grudnia 1990 roku, po wyborach, doszło do fuzji wschodniej i zachodniej partii "Zielonych". W 1993 roku już ogólnoniemiecka partia "Zielonych" połączyła się z działającym we wschodnich Niemczech ugrupowaniem "Sojusz 90". W tym okresie nieformalnym liderem ugrupowania stał się Joschka Fischer.
W 1994 roku partia powróciła do Bundestagu (wynik 7,3%, 49 mandatów). Od tego czasu "Zieloni" zmienili strategię, przestali być partią zainteresowaną wyłącznie sprawami ekologii i rozwinęli program w innych tematach, takich jak gospodarka czy polityka społeczna.
Rząd koalicyjny z SPD (1998–2005).
W wyborach w 1998 roku partia nie poprawiła znacząco swojego wyniku w wyborach krajowych (6,7%, 47 mandatów), ale po wyborach weszła w koalicję z SPD. Trzech przedstawicieli "Zielonych" objęło stanowiska w rządzie, Joschka Fischer objął resort spraw zagranicznych, Jürgen Trittin został ministrem środowiska, Andrea Fischer została ministrem zdrowia.
Udział w rządzie doprowadził do podziałów w partii. W 1999 roku partia musiała zdecydować o poparciu Niemiec interwencji NATO w Kosowie. Było to sprzeczne z programowym pacyfizmem partii. Inną ważną decyzją była decyzja o likwidacji elektrowni atomowych. Było to zgodne z długofalowym programem partii, ale proces zamykania elektrowni był długotrwały, co rozczarowało wielu działaczy i skłoniło ich do odejścia.
W wyborach w 2002 roku partia poprawiła swój stan posiadania w Bundestagu i ponownie weszła w koalicję z SPD, politycy "Zielonych" weszli w skład rządu Gerharda Schrödera. W 2005 roku Schröder ogłosił wcześniejsze wybory.
W opozycji (2005–2021).
Po 2005 roku partia odnosiła sukcesy na szczeblu landtagów, wchodząc w niektórych landach do rządu. Niezwykle udany dla partii był rok 2011, kiedy to polityk partii po raz pierwszy stanął na czele rządu lokalnego (Winfried Kretschmann w Badenii-Wirtembergii). W tym samym roku partia po raz pierwszy wprowadziła swoich przedstawicieli do wszystkich landtagów. W wyborach w 2013 roku partia odnotowała jednak słabszy rezultat, co wynikało między innymi z dyskusji o kontrowersyjnym stanowisku "Zielonych" wobec pedofilii we wczesnych latach 80.
W wyborach w 2017 partia zdobyła 8,9% głosów i zdobyła 67 miejsc w Bundestagu. W przeprowadzonych dwa lata później wyborach do Parlamentu Europejskiego partia zajęła drugie miejsce, zdobywając 20,53% i wprowadzając do Europarlamentu 21 przedstawicieli.
W wyborach w 2021, partia uzyskała największą zmianę miejsc o 51. Tym samym, osiągnęła swój rekord, wynoszący 118.
Rząd koalicyjny z SPD i FDP (2021-obecnie).
W wyniku wrześniowych wyborów w 2021r. i odbytych po nich rozmowach koalicyjnych, Zieloni wraz z partiami SPD i FDP utworzyli rząd 8.12.2021r. na czele z Olafem Scholzem jako kanclerzem.

</doc>
<doc id="66842" url="https://pl.wikipedia.org/wiki?curid=66842" title="Eklektyzm">
Eklektyzm

Eklektyzm – łączenie w całość zróżnicowanych elementów, teorii, pojęć, które zostały zapożyczone z różnych stylów, doktryn, epok.
W sztuce to twórczość kompilacyjna, łącząca różne elementy i treści z różnych stylów, epok i kierunków artystycznych, nieprowadząca do nowej syntezy, nieoryginalna. W architekturze eklektyzm jest jednym z odłamów historyzmu (zob. eklektyzm w architekturze).
W filozofii eklektyzm to łączenie różnych teorii, pojęć, koncepcji w jedną całość, zwłaszcza eklektyzm starożytny i eklektyzm niemiecki z XVIII wieku.
W psychologii eklektyzm jest podejściem, zgodnie z którym na psychikę czy zachowanie wpływa wiele czynników.
W kontekście krytyki tekstu eklektyzm oznacza analizę możliwie jak największej liczby źródeł i wybór najlepszych spośród nich.

</doc>
<doc id="66843" url="https://pl.wikipedia.org/wiki?curid=66843" title="Bastard">
Bastard



</doc>
<doc id="66844" url="https://pl.wikipedia.org/wiki?curid=66844" title="Zakliczyn">
Zakliczyn

Zakliczyn – miasto i siedziba gminy Zakliczyn w powiecie tarnowskim (województwo małopolskie) na prawym brzegu Dunajca. Zakliczyn leży na Pogórzu Rożnowskim w dolinie (206–250 m n.p.m.) na płaskim, szerokim i otwartym w kierunku północnym terenie, między dolnymi biegami potoków Paleśnianka i Wolanka w otoczeniu zalesionych wzgórz o wysokości od 300 do 503 m n.p.m.
Zakliczyn jest ośrodkiem administracyjno-usługowym dla okolicznych miejscowości. W miejscowości znajduje się rozległy, drugi co do wielkości w województwie rynek (170 na 100 m) z odrestaurowanym ratuszem i kilkunastoma kamienicami. Z narożników rynku odchodzi 7 ulic o łańcuchowej zabudowie jednorodzinnej, która także zdecydowanie przeważa wokół pozostałych 20 ulic niegdyś „Białego Miasteczka”, zamieszkanego obecnie przez około 1700 mieszkańców.
Historia.
W latach 1557–1934 był miasteczkiem; lokację miejską, za sprawą Spytka Wawrzyńca Jordana, nadał mu w 1557 r. król Zygmunt II August. Prywatne miasto szlacheckie, własność kasztelanowej krakowskiej Anny z Sieniawskich Jordanowej, położone było w 1595 roku w powiecie sądeckim województwa krakowskiego. Z praw miejskich rajcowie miejscy zrezygnowali w 1934 r. W latach 1975–1998 Zakliczyn administracyjnie należał do woj. tarnowskiego. Pod koniec lipca 2005 Rada Ministrów podjęła decyzję o przywróceniu praw miejskich Zakliczynowi z dniem 1 stycznia 2006 roku.
Z Zakliczyna pochodził Mikołaj Jordan (słow. Mikuláš Jordán), od 19 lutego 1506 starosta spiski. Zygmunt Scypion Tarło, kasztelan sądecki, z grupą wybitniejszych osobistości pisał do papieża Grzegorza XV, aby pozwolił franciszkanom reformatom osiedlić się w Polsce. Gdy ci przybyli do kraju, jako pierwszy wystąpił w 1621 roku z propozycją wystawienia im klasztoru w Zakliczynie nad Dunajcem. Zakonnicy przybyli 19 czerwca 1622 roku wprowadzeni przez syna fundatora Andrzeja Tarłę. Pierwsze zabudowania klasztorne były drewniane. W latach 1645–1651 drugi syn fundatora, Zygmunt Aleksander Tarło, kasztelan przemyski, razem z żoną Elżbietą z Kostków (krewną św. Stanisława), polecił wystawić murowany kościół i klasztor pw. Matki Boskiej Anielskiej.
W czasie drugiej wojny światowej Niemcy założyli w Zakliczynie getto żydowskie.
Zabytki.
Do rejestru zabytków nieruchomych wpisane są obiekty:
Cechą Zakliczyna, która przez wieki nadawała miastu oryginalny charakter, była zabudowa drewnianymi, parterowymi domami o specyficznej konstrukcji przysłupowej, ze ścianami konstrukcji zrębowej, stawiane szczytami do drogi, zwieńczone dachami naczółkowymi z okapami wydatnie wysuniętymi nad chodniki. W domach tych cały ciężar dachów, pierwotnie krytych gontem, wspierał się nie na zrębie ścian, lecz na systemie owych słupów stawianych na zewnątrz budynku. Dzięki temu można było co jakiś czas łatwo wymieniać poszczególne belki w ścianach lub nawet zmieniać układ ścian bez naruszania więźby dachowej. Zabudowa taka dominowała w mieście w XVIII i XIX w., a szereg drewnianych domów z tamtych czasów można jeszcze zobaczyć przy Rynku oraz przy ul. Malczewskiego, Piłsudskiego, Różanej i Mickiewicza (w tym dom „Pod Wagą”). Większość z nich ma obecnie ściany bielone, otynkowane lub szalowane deskami, a dachy kryte eternitem, dachówką lub blachą. Niektóre nowo budowane domy świadomie nawiązują bryłą i szczegółem architektonicznym do zabudowy historycznej.
Sport.
LKS Dunajec Zakliczyn – klub piłkarski z Zakliczyna w województwie małopolskim. Powstał w 1973 roku. Od sezonu 2008/2009 zespół seniorów klubu grał w V lidze tarnowsko-nowosądeckiej. W sezonie 2009/2010 zajął 2. miejsce w tabeli i ponownie – po 18 latach – uzyskał awans do IV ligi małopolskiej. Po rundzie jesiennej obecnego sezonu zajmuje 15. miejsce z dorobkiem 12 pkt. Klub posiada także drużyny młodzieżowe – juniorów młodszych i starszych, trampkarzy młodszych i starszych. Działa też przy nim zespół oldboyów. Trenerem seniorów Dunajca jest Wacław Maciosek. Prezesem – od lipca 2010 – Jacek Świderski. Trenerem juniorów – Mariusz Lasota. Szkoleniowcem trampkarzy – Łukasz Oświęcimski. Klub posiada własny stadion sportowy składający się z trzech boisk piłkarskich (głównego i 2 treningowych) oraz hali sportowej wraz z zapleczem. W październiku 2010 oddana do użytku została kryta trybuna na 366 miejsc.
Dwukrotnie (w czerwcu 2008 r. oraz w maju 2012 r.) w Zakliczynie odbyły się mistrzostwa Polski w podnoszeniu ciężarów mężczyzn.

</doc>
<doc id="66845" url="https://pl.wikipedia.org/wiki?curid=66845" title="Synkretyzm">
Synkretyzm

Synkretyzm (gr. "συγκρητισμός, synkrētismós" 'sojusz miast kreteńskich') – połączenie różnych, często rozbieżnych i sprzecznych poglądów; wyznawanie zasad lub wierzeń obejmujących odległe od siebie elementy pozornie lub rzeczywiście wzajemnie sprzecznych.

</doc>
<doc id="66849" url="https://pl.wikipedia.org/wiki?curid=66849" title="Heterozja">
Heterozja

Heterozja (gr. "hetérōsis" – przekształcenie), wigor mieszańców, bujność mieszańców – zjawisko polegające na zwiększeniu wartości fenotypowej cech ilościowych pierwszego pokolenia mieszańców (F1) w odniesieniu do homozygotycznych rodziców.
Heterozja jest fenotypowym skutkiem współdziałania genów u heterozygot. Heterozja dotyczy głównie cech związanych z rozrodem oraz szybkości rozwoju osobniczego (wzrost i masa ciała), a także większej odporności na choroby i zdolności przystosowawczych do niekorzystnych czynników środowiskowych.
Zjawisko wykorzystywane jest również w hodowli roślin (np. nasiona odmian oznaczanych symbolem "F1").
W drugim pokoleniu uzyskanym z kojarzenia osobników pierwszego pokolenia efekt heterozji maleje wskutek zaniku korzystnego współdziałania genów allelicznych i nieallelicznych. Efekt heterozji jest zjawiskiem przeciwstawnym depresji inbredowej. 

</doc>
<doc id="66850" url="https://pl.wikipedia.org/wiki?curid=66850" title="Maska Agamemnona">
Maska Agamemnona

Maska Agamemnona – złota maska pośmiertna z późnej epoki brązu (ok. XVI w. p.n.e.), odnaleziona przez niemieckiego archeologa amatora Heinricha Schliemanna (1822–1890) w jednym z grobów na terenie starożytnych Myken. Maska była błędnie utożsamiana z maską Agamemnona – mitycznego króla Argolidy i dowódcy wojsk greckich w wojnie trojańskiej – stąd jej nazwa.
Obecnie (2019) artefakt znajduje się w zbiorach Narodowego Muzeum Archeologicznego w Atenach.
Historia.
Maska została odkryta w 1876 roku przez niemieckiego archeologa amatora Heinricha Schliemanna (1822–1890), pracującego dla Archeologicznego Towarzystwa Aten, które prowadziło prace badawcze na terenie starożytnych Myken. Maska była jedną z pięciu złotych masek pośmiertnych odnalezionych w grobach okręgu A, które prawdopodobnie były maskami władców. Maska została odkryta w południowej części grobowca szybowego V.
W telegramie o odkryciu Schliemann miał napisać: „Spojrzałem w twarz Agamemnona”. Maska była błędnie utożsamiana z maską Agamemnona – mitycznego króla Argolidy i dowódcy wojsk greckich w wojnie trojańskiej – stąd jej nazwa.
W drugiej połowie XX wieku autentyczność maski Agamemnona była kwestionowana – obiekt znacznie różniący się od innych znalezionych masek nie był poddany specjalistycznym badaniom. Najnowsze badania potwierdziły jego autentyczność, lecz datują go na ok. XVI wiek p.n.e., okres wcześniejszy niż czasy wojny trojańskiej.
Obecnie (2019) artefakt (o oznaczeniu NM 624) znajduje się w zbiorach Narodowego Muzeum Archeologicznego w Atenach. Maska nazywana jest czasem Moną Lisą prehistorii.
Opis.
Jest to wykonany ze złotej blachy wizerunek mężczyzny z brodą i wąsami. Gruba blacha została najpierw ukształtowana poprzez uderzanie młotkiem, a następnie wytłoczono na niej detale twarzy zmarłego.
Przedstawione rysy twarzy oddają indywidualny charakter zmarłego: wydłużoną twarz, szerokie czoło, długi nos i zaciśnięte usta. Brwi, wąsy i broda zaznaczone są równoległymi liniami. Dwa otwory w pobliżu uszu służyły do umocowania maski na twarzy zmarłego przy pomocy sznurków.
Maska ma 17 cm wysokości i 25 cm szerokości, waży 168,5 g.

</doc>
<doc id="66854" url="https://pl.wikipedia.org/wiki?curid=66854" title="Nautilus (program)">
Nautilus (program)

Nautilus – domyślny menedżer plików środowiska GNOME. Jego głównym zadaniem jest ułatwienie zarządzania plikami, ale może także służyć do ich przeglądania oraz jako prosta przeglądarka internetowa. Program ten zastąpił GMC od wydania 1.4 środowiska GNOME.
Historia.
Pierwsza wersja (1.0) Nautilusa dołączona do GNOME 1.4 miała wyraźne problemy z wydajnością. Wersja 2.0 była portem 1.4 dla biblioteki GTK+ 2.0. Dopiero wersja 2.2 była pierwszym dopracowanym wydaniem programu, zgodnym z zasadami projektowania interfejsu użytkownika GNOME. W wersji 2.4 katalog pulpitu został przeniesiony do ~/Desktop (gdzie ~ to katalog domowy użytkownika), by być w zgodzie ze standardami freedesktop.org.

</doc>
<doc id="66855" url="https://pl.wikipedia.org/wiki?curid=66855" title="Cromalin">
Cromalin

Cromalin – nazwa handlowa systemu prób koloru należąca do firmy DuPont. Istnieją dwie odmiany tego systemu – naświetlane przy użyciu klisz odbitki analogowe oraz wydruki cyfrowe.
Firma DuPont była prekursorem prób koloru dla poligrafii, stąd do dziś zachowało się potoczne nazywanie prób innych producentów również "kromalinami".

</doc>
<doc id="66858" url="https://pl.wikipedia.org/wiki?curid=66858" title="AbiWord">
AbiWord

AbiWord – wolnodostępny procesor tekstu
rozpowszechnianych na warunkach licencji GPL, który pracuje w systemach GNU/Linux ze środowiskiem GNOME, macOS, Microsoft Windows i innych. Początkowo był to produkt firmy SourceGear Corporation, ale ostatecznie firma zdecydowała, że program ten będzie rozwijany jako całkowicie wolny projekt.
Program ten posiada wiele filtrów dla formatów takich jak RTF, HTML, LaTeX i Microsoft Word. Macierzysty format pliku AbiWorda oparty jest na XML. Trwają prace nad przyjęciem uniwersalnego formatu wymiany danych OpenDocument, obecnie jest on obsługiwany przez filtr.
Wersja 1.0 została wydana 19 kwietnia 2002 r., wersja 2.0 – 15 sierpnia 2003 r. Aktualna wersja stabilna nosi numer 3.0.0 i posiada obsługę formatu OpenDocument. Wersja 1.0 nie obsługiwała tabel, robi to dopiero wersja 2.0.x.
AbiWord zawiera także wtyczkę do Wikipedii, pozwalającą na wyszukanie zaznaczonego słowa w encyklopedii.

</doc>
<doc id="66860" url="https://pl.wikipedia.org/wiki?curid=66860" title="Nautilus">
Nautilus



</doc>
<doc id="66861" url="https://pl.wikipedia.org/wiki?curid=66861" title="Stolica (radioodbiornik)">
Stolica (radioodbiornik)

Stolica – radioodbiornik domowy w drewnianej obudowie. Zmodernizowana wersja pierwszego produktu ZRK – odbiornika Syrena z nieznacznie zmienionym układem elektrycznym. W odróżnieniu od Syreny, w Stolicy regulacja siły głosu oraz barwy tonu znalazły się w jednej osi. Barwa tonu pozostała nadal skokowa, czteropozycyjna. Podobnie na wspólnej osi umieszczono strojenie i przełącznik zakresów.
Podstawowe parametry i właściwości.
Prezentowane zdjęcia pochodzą z modelu 3264. Ciemna, okrągła plama na osłonie głośnika świadczy o tym, że radio było intensywnie użytkowane oraz że płótno na głośniku nie było prane ani czyszczone.

</doc>
<doc id="66863" url="https://pl.wikipedia.org/wiki?curid=66863" title="Atlas historyczny">
Atlas historyczny

Atlas historyczny – zbiór map o tematyce historycznej. Przedstawiają one zazwyczaj historyczne podziały polityczne świata, zmiany terytorialne państw, obrazują przebieg wojen i bitew.
Zobacz też:

</doc>
<doc id="66864" url="https://pl.wikipedia.org/wiki?curid=66864" title="Oddział II Sztabu Generalnego">
Oddział II Sztabu Generalnego



</doc>
<doc id="66866" url="https://pl.wikipedia.org/wiki?curid=66866" title="Katyna (alkaloid)">
Katyna (alkaloid)

Katyna, -norpseudoefedryna – organiczny związek chemiczny, stymulująca substancja psychoaktywna, pochodna fenyloetyloaminy. Jest to alkaloid występujący w roślinie kath (""). W budowie podobny do efedryny i amfetaminy. Jest jednym z izomerów strukturalnych fenylopropanolaminy. Skutki używania katyny są podobne do skutków używania amfetaminy.

</doc>
<doc id="66867" url="https://pl.wikipedia.org/wiki?curid=66867" title="Golden Horseshoe">
Golden Horseshoe

Golden Horseshoe (Złota podkowa) - region geograficzny w Ontario w Kanadzie, obejmujący pas zachodnich i północno-zachodnich wybrzeży jeziora Ontario. Rozciąga się od miasta Niagara Falls do Oshawa. Region zawdzięcza swoją nazwę charakterystycznemu kształtowi, przypominającemu podkowę. 
"Golden Horseshoe" jest wysoce zurbanizowanym i silnie uprzemysłowiony obszarem, w którym mieszka około 7,83 miliona mieszkańców, co stanowi 55% populacji Ontario i 21% całej populacji Kanady. Trzy z miast znajdujących się w tym regionie - Toronto, Mississauga i Hamilton - mieszczą się w dziesiątce największych miejscowości Kanady. 
Tzw. Greater Golden Horseshoe ma 9,25 mln ludności. 
Największymi miastami wchodzącymi w skład Golden Horseshoe są (lista według liczby mieszkańców):

</doc>
<doc id="66869" url="https://pl.wikipedia.org/wiki?curid=66869" title="Ketamina">
Ketamina

Ketamina – wielofunkcyjny organiczny związek chemiczny, substancja psychoaktywna klasyfikowana jako dysocjant psychodeliczny. Stosowana jako lek w medycynie i weterynarii do znieczulania przedoperacyjnego. Jeden z jej enancjomerów, "S"-ketamina (esketamina), jest stosowana do leczenia depresji. Farmakologiczne działanie ketaminy polega głównie na antagonizmie receptora NMDA i jest podobne do dekstrometorfanu i fencyklidyny, lecz o wiele krótsze i pozbawione części ich efektów ubocznych.
Ogólne informacje.
Ketamina oprócz wywoływania narkozy ma także działanie przeciwbólowe. Wykorzystywana jest w anestezjologii do wprowadzenia do znieczulenia złożonego oraz rzadko jako samodzielny lek anestetyczny. Jako monoanestetyk nadaje się do zabiegów krótkotrwałych niepowodujących bólu trzewnego. Jest wykorzystywana przy niektórych zabiegach diagnostycznych u dzieci, w operacjach plastycznych i przy bolesnych zmianach opatrunków u oparzonych. Wykorzystuje się ją również w krótkotrwałych zabiegach chirurgicznych oraz do wielokrotnych znieczuleń u tego samego chorego (m.in. w znieczuleniach złożonych w połączeniu z innymi lekami – benzodiazepinami, barbituranami, neuroleptykami).
Wywołuje specyficzny rodzaj narkozy zwany „narkozą dysocjacyjną” lub „anestezją zdysocjowaną”. Polega ona na selektywnym hamowaniu niektórych struktur ośrodkowego układu nerwowego (utratę przytomności) z pobudzeniem innych (katalepsja, ruchy gałek ocznych, halucynacje). Dawka anestetyczna ketaminy wynosi 1–2 mg/kg masy ciała.
W weterynarii używana jest do znieczulania przedoperacyjnego małych zwierząt.
Nazwy handlowe to "Narkamon", "Ketanest" i "Kalypsol".
Zastosowanie w leczeniu depresji.
Ketamina jest mieszaniną dwóch enancjomerów. Jeden z nich, o konfiguracji "S" (esketamina), został zatwierdzony w 2019 w USA do leczenia depresji. Wniosek o rejestrację uzyskał status szybkiej ścieżki i przełomowej terapii. W tym samym roku preparat "Spravato" zawierający esketaminę przyjmowaną donosowo został dopuszczony do sprzedaży na terenie Unii Europejskiej.
Ketamina zmniejsza objawy depresji w ciągu godzin od podania, w przeciwieństwie do innych leków, które zaczynają działać po kilku tygodniach. Ketamina pomaga także osobom u których inne leki nie działają. Antydepresyjny mechanizm działania ketaminy nie jest obecnie znany (2016).
Dotychczasowe (do 2016 roku) poszukiwania substancji odznaczających się antydepresyjnym efektem ketaminy bez jej efektów psychodelicznych nie były owocne. Badania te koncentrowały się na substancjach oddziałujących na receptor NMDA. U myszy metabolit ketaminy, (2"R",6"R")-hydroksynorketamina, wykazuje silne właściwości antydepresyjne i nie powoduje skutków ubocznych. Pośrednio pobudza on także inne receptory kwasu glutaminowego.
Działanie.
Ketamina podana dożylnie wywołuje następujące działania:
Działania niepożądane.
Do działań niepożądanych ograniczających jej stosowanie zaliczyć można halucynacje, nudności i wymioty oraz wzrost ciśnienia tętniczego. Może także powodować depresję lub nadmierną stymulację ośrodka oddechowego. Po długotrwałym zażywaniu prowadzi do wyniszczenia układu moczowego. Do łagodzenia działań niepożądanych podaje się łącznie z ketaminą benzodiazepiny (diazepam, midazolam) i barbiturany (Tiopental).
W przypadku stosowania esketaminy jako leku przeciwdepresyjnego, obserwowano krótkotrwały wzrost ciśnienia krwi, w związku z tym, w przypadku pacjentów z niestabilnymi chorobami układu krążenia, należy zachować szczególną ostrożność. 
Użycie pozamedyczne.
Ketamina, podobnie jak PCP i DXM, jest psychodelikiem dysocjacyjnym. Ze względu na silne działanie psychoaktywne bywa używana rekreacyjnie. Efekty działania ketaminy na stan świadomości obejmują uczucie depersonalizacji, odrealnienia, oderwania od ciała, zaburzenia w odczuwaniu upływu czasu, barwne wizje i efekty wizualne przypominające marzenia senne, a w większych dawkach także utratę kontaktu ze światem zewnętrznym. Stan osiągany przy odpowiednich dawkach ketaminy określany jest potocznie jako K-hole. Na zachodzie ketamina jest obok MDMA i GHB najpopularniejszą używką klubową. O swoich doświadczeniach psychonautycznych z ketaminą pisali np. amerykańscy pisarze John Lilly i David Woodard.
W Polsce od 2005 roku znajduje się w grupie II-P Ustawy o przeciwdziałaniu narkomanii, jednak nie jest kontrolowana w ramach Konwencji o substancjach psychotropowych ONZ z 1971 roku.

</doc>
<doc id="66870" url="https://pl.wikipedia.org/wiki?curid=66870" title="Fluxus">
Fluxus

Fluxus (z łac. „płynący”) – międzynarodowy ruch artystyczny w sztuce XX wieku patronujący działaniom wielu dziedzin (sztuki wizualne, poezja, muzyka) i artystom o różnych postawach i doświadczeniach sztuki, ale charakteryzujących się przekraczaniem wąskich specjalności, specyficznym humorem, dystansem do tradycyjnej sztuki. Nawiązywali do ruchu dada, inspiracją był dla nich Marcel Duchamp, a także John Cage.
Powstanie ruchu.
Idee, które rozwijał Fluxus, od lat 50. pojawiały się w twórczości takich artystów jak John Cage, La Monte Young, George Brecht, Yoko Ono, Robin Page, Dick Higgins, Nam June Paik, Wolf Vostell i wielu innych zajmujących się muzyką eksperymentalną, poezją konkretną, happeningami czy akcjami.
Nazwa "Fluxus" została wymyślona przez George'a Maciunasa jako tytuł czasopisma, które zamierzał wydać. Czasopismo miało traktować o tym rodzaju twórczości (akcje, eksperymenty itd.), a każde wydanie miało być inne, stanowić jakąś osobną całość. Stąd też nazwa nawiązywała do zmiany, do łacińskiego słowa znaczącego "płynąć". Pierwszy koncert Fluxusu zorganizowany w Wiesbaden (1962) miał wypromować to przedsięwzięcie. Czasopismo się nie ukazało, ale nazwa przylgnęła do koncertów. W 1963 Maciunas przeniósł się do Nowego Jorku. Tam swoje wydawnictwo „Something Else Press” otworzył Dick Higgins, publikując teksty artystów związanych z Fluxusem (1964–1974). Festiwale grupy szybko stały się sławne, a grupa Fluxus przerodziła się w międzynarodowy ruch z różnymi ośrodkami na całym świecie m.in. w Nowym Jorku (Maciunas), w Kolonii (Tomas Schmit, Wolf Vostell), we Francji (Ben Vautier), w Pradze (Milan Knižák), w Kalifornii (Ken Friedman).
Festiwale i koncerty.
Pierwszy z wielu międzynarodowych festiwali – "Fluxus International Festspiele" – odbył się w Muzeum Wiesbaden (Niemcy) w 1962 i składał się z czternastu koncertów, które łączyły muzykę ze sztuką akcji (happening). Brali w nim udział m.in. Joseph Beuys, George Brecht, John Cage, Alison Knowles, Wim T. Schippers, Wolf Vostell, Robert Watts. Wykonano na nim trzy "Bagatele" Györgya Ligetiego (pierwsza zawierała 1 dźwięk, w dwóch następnych panowała cisza – różniły się tylko opisem) Piłowano fortepian, a w utworze Nam June Paika "One for Violin solo" zniszczono skrzypce. Podobne festiwale miały miejsce w Düsseldorfie, Wuppertal, Paryżu, Kopenhadze, Amsterdamie, Nicei, Sztokholmie i Oslo w latach 1962 i 1963. W 1966 festiwal odbył się w Pradze.
Wydarzenia organizowane przez artystów Fluxusu często tytułowano koncertami. Program festiwalu w Pradze w 1966 obejmował 7 koncertów, na których wykonywano "musical pieces". M.in. wykonano wtedy "III Symfonię" George Brechta: "Na znak dyrygenta muzycy cicho i w unisono zsuwają się z krzeseł". W 1964 w Berlinie wiolonczelistka Charlotte Moorman wykonała "Wariacje na temat Saint-Saënsa" skomponowane przez Nam June Paika, wchodząc do wanny z wodą i policzkując kompozytora, zgodnie z zaleceniami partytury. W 1966 w Nowym Jorku za wykonanie "Opera sexatronique" parę tych artystów aresztowała policja, gdyż w trakcie grania "Opery" Moorman robiła striptiz.
Główne cechy.
Fluxus charakteryzował się znoszeniem granic między tradycyjnie pojmowaną sztuką a prozą życia. Formy działania artystycznego były tylko częściowo zaplanowane, dopuszczały udział widzów. Były bardzo różnorodne: od rzeźby i malarstwa do happeningów i eksperymentalnej muzyki i poezji. Niekiedy akcje Fluxusu nosiły akcenty polityczne. Artyści Fluxusu wnieśli duży wkład w rozwój happeningu, performance, konceptualizmu i mail art (sztuka poczty). Charakterystyczne dla tego ruchu jest uznanie w działaniach sztuki czynnika przypadku, amatorskości (tendencja, której można szukać już u dadaistów). Działania te cechuje też spontaniczność, podobne poczucie humoru, czasem ironiczne ale bardziej przypominające dziecięcą radosność (była to zabawa w sztukę, zabawa sztuką, sztuka zabawy), jednak przy całym dystansie tej sztuki okazały się te działania również trafną refleksją i ważnym głosem w dialogu o sztuce (miejscu, roli...). Fluxus poszerzał wąskie dyscypliny sztuki (wprowadzono termin: intermedia). Wielu artystów uczestniczących w tym ruchu rozwinęło później swoją twórczość w indywidualnym kierunku, reprezentującą często odmienne postawy. Największy rozkwit tego ruchu przypada na lata 60. i 70. XX wieku.
Fluxus uważany był za kierunek głównie zachodnioeuropejsko-amerykański. O udziale artystów z Polski i innych krajów komunistycznych w tym ruchu opinia publiczna szerzej dowiedziała się dopiero w wyniku wystawy zorganizowanej w 2007 roku w Berlinie, a później pokazanej także w Krakowie. W Polsce głównym ośrodkiem Fluxusu był Poznań. Obecnie prace artystów z kręgu Fluxusu znajdują się w wielu zbiorach, m.in. w Muzeum Narodowym w Warszawie.
Członkowie.
Artyści uczestniczący w ruchu Fluxus nie tworzyli związanej grupy. Ich wspólne działania miały niekiedy charakter towarzyski, czasem występowali indywidualnie. Byli to m.in.:

</doc>
<doc id="66873" url="https://pl.wikipedia.org/wiki?curid=66873" title="Apoloniusz z Pergi">
Apoloniusz z Pergi

Apoloniusz z Pergi (, "Apollonios hoe Pergaios"; ur. ok. 260 p.n.e., zm. ok. 190 p.n.e.) – starogrecki uczony: matematyk i astronom, znany z badań nad geometrią krzywych płaskich.
Życiorys.
O jego życiu wiadomo niewiele. Studiował matematykę w Szkole Aleksandryjskiej u uczniów Euklidesa. Najbardziej aktywny naukowo był około 210 r. p.n.e. Działał na terenie Aleksandrii i Pergamonu.
Dorobek badawczy.
Trzeci z wpływowych matematyków starożytnej Grecji, po Euklidesie i Archimedesie. W starożytności nazywano go „Wielkim Geometrą”. Apoloniusz interesował się głównie geometrią, a zwłaszcza krzywymi stożkowymi. Napisał traktat "Stożkowe" (, "Konika"), w którym opisał krzywe jak elipsa, parabola i hiperbola oraz nadał im nazwy. Wprowadził też blisko powiązane z hiperbolą pojęcie asymptoty. W dziele tym naukę o krzywych stożkowych doprowadził prawie do poziomu nowożytnego. Stworzył podwaliny geometrii analitycznej. Opisał też problem Apoloniusza konstrukcji okręgu stycznego do trzech zadanych.
W astronomii Apoloniusz zajmował się badaniem ruchu Księżyca i teorią epicykli. Jego księgi tłumaczyli matematycy nowożytni, m.in. Viète, Halley, Fermat, Hilbert.

</doc>
<doc id="66878" url="https://pl.wikipedia.org/wiki?curid=66878" title="Moździerz kuchenny">
Moździerz kuchenny

Moździerz (słowo zapożyczone z łaciny "mortarium" oznaczające naczynie do miażdżenia) – naczynie z tłuczkiem do ręcznego rozdrabniania i ucierania rozmaitych substancji. Różne typy moździerzy mają różne zastosowania, m.in. w pracowniach i laboratoriach do przygotowania medykamentów i kosmetyków, oraz w kuchni, szczególnie azjatyckiej i włoskiej. Znane były już w starożytnym Egipcie.
Opis.
Moździerze kuchenne w zależności od zastosowania mają różną głębokość :

</doc>
<doc id="66880" url="https://pl.wikipedia.org/wiki?curid=66880" title="Ernst Udet">
Ernst Udet

Ernst Udet (ur. 26 kwietnia 1896 we Frankfurcie nad Menem, zm. 17 listopada 1941 w Berlinie) – niemiecki lotnik, jeden z czołowych asów myśliwskich z czasów I wojny światowej. Odniósł 62 zwycięstwa powietrzne. Podczas II wojny światowej Generaloberst i jeden z czołowych dowódców Luftwaffe.
Wczesne lata.
Ernst Udet urodził się we Frankfurcie nad Menem, lecz wkrótce jego rodzina przeniosła się do Monachium. Od dzieciństwa był entuzjastą rozwijającego się wówczas lotnictwa. Z kolegami zajmował się modelarstwem lotniczym i w 1909 zakładał „Munich Aero-Club”. Po wybuchu I wojny światowej chciał wstąpić do wojska, lecz odrzucano go z powodu zbyt niskiego wzrostu – 160 cm. W końcu, ponieważ posiadał motocykl, w 1914 przyjęto go na ochotnika do wojska jako gońca motocyklowego.
Okres I wojny światowej.
Po ukończeniu prywatnie kursu pilotażu w kwietniu 1915, Udet wstąpił do lotnictwa, gdzie ukończył następnie szkolenie pilota wojskowego. Do końca 1915 latał jako pilot dwumiejscowych samolotów obserwacyjnych nad frontem zachodnim. Już wówczas dał się poznać jako dobry pilot. We wrześniu 1915 zdołał doprowadzić wraz z obserwatorem uszkodzony samolot na lotnisko, za co został odznaczony Żelaznym Krzyżem II klasy. Pod koniec 1915 został przeniesiony do jednostki myśliwskiej "Kampf Einsitzer Kommando" stacjonującej w Habsheim. Początkowo wydawało się, że Udet nie nadawał się na pilota myśliwskiego, gdy w pierwszym starciu unikał walki i nie mógł strzelać do nieprzyjacielskiego samolotu. Wkrótce jednak przełamał się psychicznie i zaczął aktywnie uczestniczyć w starciach powietrznych. 18 marca 1916 odniósł pierwsze zwycięstwo powietrzne, atakując formację 22 francuskich bombowców. Po trzecim zwycięstwie 24 grudnia 1916 został odznaczony Żelaznym Krzyżem I klasy. W marcu 1917 jego jednostka została przemianowana na eskadrę myśliwską Jagdstaffel 15 i przeniesiona do La Selve. Po drugiej stronie frontu stacjonowała tam elitarna francuska eskadra nr 3 „Bocianów”.
25 maja 1917 doszło do słynnego samotnego pojedynku Udeta, który wówczas miał na koncie 6 zestrzeleń, z francuskim asem George’em Guynemerem, aczkolwiek jego przebieg znany jest jedynie z relacji Udeta. Przez kilka minut obaj lotnicy toczyli walkę kołową, próbując się zestrzelić. Podczas walki Udetowi zacięły się karabiny maszynowe. Według Udeta, gdy po dalszych kilku minutach ostrych manewrów Guynemer przelatując w locie odwróconym ponad samolotem Udeta spostrzegł, że ten szarpie się z karabinami, pomachał Udetowi ręką i odleciał. Udet latał wówczas myśliwcem Albatros D.III.
Po śmierci wielu przyjaciół z Jasta 15, Udet w połowie 1917 przeniósł się do eskadry Jagdstaffel 37, stacjonującej we Flandrii. W listopadzie został dowódcą tej jednostki, w której służył do marca 1918. Wówczas to, mając 20 zwycięstw powietrznych, został wybrany przez asa Manfreda von Richthofena do jego elitarnego 1 Pułku Myśliwskiego. Na krótko dowodził w nim eskadrą Jagdstaffel 11, w której uzyskał dalsze zwycięstwa. W kwietniu 1918 Udet uhonorowany został najwyższym niemieckim odznaczeniem Pour le Mérite. Po śmierci von Richthofena, Udet objął w maju dowództwo eskadry Jagdstaffel 4, stacjonującej w Marville w okolicy Verdun, latającej na nowoczesnych myśliwcach Fokker D.VII (pomalowanym w biało-czerwone pasy; na czerwonym sterze wysokości widniał biały napis "Du doch nicht!!" – Nie waż się!; zaś na czerwonych bokach kadłuba biały napis "Lo!" – imię wybranki Udeta). W czerwcu zestrzelił 12 samolotów, lecz 29 czerwca sam został zestrzelony, po czym udało mu się wylądować na spadochronie na "ziemi niczyjej" pomiędzy okopami i powrócić do swoich linii. W sierpniu 1918 zestrzelił aż 20 samolotów. W kolejnym miesiącu uzyskał ostatnie dwa zwycięstwa, zestrzeliwując bombowce DH.9, przy czym został ranny. Ernst Udet odniósł łącznie podczas wojny 62 zwycięstwa powietrzne, co dało mu pozycję drugiego asa niemieckiego po Manfredzie von Richthofenie. Był jednym z najmłodszych asów.
Okres międzywojenny i II wojny światowej.
Po I wojnie światowej Udet zarabiał będąc pilotem sportowym, akrobacyjnym i wyczynowym w popularnych wówczas „cyrkach lotniczych” (między innymi, wraz z Bolesławem Orlińskim uczestniczył w rozgrywanych w dniach 29 sierpnia – 7 września 1931 zawodach lotniczych National Air Races w Cleveland, w których został przez niego pokonany). Był w tym okresie jednym z najbardziej popularnych pilotów świata, zagrał również w kilku filmach lotniczych. Prywatnie zaś prowadził życie światowego playboya, wydając pieniądze na kobiety, alkohol i rozrywki towarzyskie. W 1922 otworzył krótko działającą wytwórnię lotniczą Udet Flugzeugbau. W 1935 napisał autobiografię "Mein Fliegerleben".
W 1933 Udet wstąpił do partii nazistowskiej NSDAP, za namową Hermanna Göringa – również pilota z I wojny. W 1935 został pułkownikiem w nowo utworzonych wojskach lotniczych, Luftwaffe, w następnym roku objął kierownictwo Urzędu Technicznego ("Technisches Amt") w Ministerstwie Lotnictwa Rzeszy (RLM). Odegrał istotny udział w rozwoju lotnictwa bombowego i powstaniu bombowca nurkującego Junkers Ju 87 Stuka, stanowiącego jeden z kluczowych elementów niemieckiego "Blitzkriegu". Po niepowodzeniu lotnictwa w bitwie o Wielką Brytanię, o które był obwiniany, na skutek rosnącej wrogości Göringa, Milcha i innych zwierzchników partyjnych, Udet popełnił samobójstwo, strzelając z pistoletu 17 listopada 1941. Adolf Hitler urządził Udetowi pogrzeb państwowy; oficjalnie jako przyczynę śmierci propaganda niemiecka podawała wypadek podczas testowania nowego samolotu.
W drodze na jego pogrzeb 20 listopada 1941 w wypadku lotniczym pod Dreznem zginął generał Helmuth Wilberg, a w wypadku lotniczym na wrocławskim Gądowie – inny as lotniczy Luftwaffe, Werner Mölders; który został pochowany obok Udeta na Cmentarzu Inwalidów w Berlinie.

</doc>
<doc id="66883" url="https://pl.wikipedia.org/wiki?curid=66883" title="Apotema">
Apotema

Apotema – pojęcie geometryczne definiowane dwojako:
Wzory.
Jeśli długość boku wielokąta foremnego wynosi "a", to długość apotemy wynosi:

</doc>
<doc id="66884" url="https://pl.wikipedia.org/wiki?curid=66884" title="Anjuta">
Anjuta

Anjuta (lub "Anjuta DevStudio") – zintegrowane środowisko programistyczne dla GNOME. Obsługuje języki C i C++. Zawiera menedżera projektu, kreatora aplikacji, interaktywny debuger (nakładka na GDB) i wygodny edytor kodu źródłowego z kolorowaniem składni, automatycznym formatowaniem kodu, podpowiadaniem argumentów funkcji i ułatwionym przeglądaniem kodu oraz wbudowany emulator terminala.
Anjuta obsługuje także języki Java, JavaScript, Perl, PHP i HTML, choć nie tak dobrze jak C i C++.
Środowisko to jest wolnym oprogramowaniem dostępnym na licencji GPL.

</doc>
<doc id="66887" url="https://pl.wikipedia.org/wiki?curid=66887" title="Lina Wertmüller">
Lina Wertmüller

Lina Wertmüller, właśc. Arcangela Felice Assunta Wertmüller von Elgg Spañol von Braueich (ur. 14 sierpnia 1928 w Rzymie, zm. 9 grudnia 2021 tamże) – włoska reżyserka i scenarzystka filmowa.
Życiorys.
Wywodziła się ze szwajcarskiej arystokracji. Na początku kariery była asystentką Federica Felliniego.
Znana głównie ze swych filmów z lat 70., będących ciętą satyrą na ówczesne stosunki społeczno-polityczne. Jej najgłośniejszy film pt. "Siedem piękności Pasqualino" (1976) zdobył cztery nominacje do Oscara. Zasiadała w jury konkursu głównego podczas 45. Międzynarodowego Festiwalu Filmowego w Wenecji (1988). Była pierwszą kobietą w historii Oscarów nominowaną w kategorii najlepszy reżyser.

</doc>
<doc id="66889" url="https://pl.wikipedia.org/wiki?curid=66889" title="Minimo">
Minimo

Minimo – przeglądarka internetowa dla urządzeń przenośnych, oparta na silniku Gecko (został wykorzystany w przeglądarce Mozilla Firefox).
Minimo pozostała na wczesnym etapie rozwoju (wersja 0.2). 13 listopada 2007 lider projektu, Doug Turner, ogłosił zakończenie prac nad przeglądarką oraz przejście do prac nad jego następcą. Obecnie rozwijany jest on pod nazwą Fennec.
Minimo miała stanowić konkurencję dla prekursora i lidera przeglądarek na rynku mobilnym – Opery, jak również zdobywające coraz większe uznanie przeglądarki oparte na silniku WebKit. Docelowo miała pracować na urządzeniach z ok. 32-64 MB pamięci RAM pod kontrolą systemu GNU/Linux i biblioteki GTK+.
Minimo posiada dwa tryby pracy – zwykły, w którym strony wyświetla dokładnie tak, jak przeglądarki dla komputerów PC (choć wówczas większość stron nie mieści się na małym ekranie), lub w trybie specjalnym, w którym odpowiednio modyfikuje wyświetlane strony tak, by korzystanie z nich na małym ekranie było wygodne.
Przeglądarkę udało się uruchomić w dystrybucji Familiar Linux 0.7.2 na palmtopach iPaq 5555 i 38xx oraz Nokii 770 pod kontrolą systemu Maemo jak również w telefonach z serii FreeRunner pod kontrolą OpenMoko.

</doc>
<doc id="66890" url="https://pl.wikipedia.org/wiki?curid=66890" title="Beonex Communicator">
Beonex Communicator

Beonex Communicator – pakiet i przeglądarka internetowa dla systemów Windows, GNU/Linux, FreeBSD i OS X, oparta na pakiecie Mozilla Suite, rozpowszechniana na warunkach licencji MPL.
Ostatnia wersja stabilna programu ukazała się w 2003 roku i zawiera poważne luki w zakresie bezpieczeństwa. 
Projekt nie jest już rozwijany.

</doc>
<doc id="66891" url="https://pl.wikipedia.org/wiki?curid=66891" title="Lina Wertmuller">
Lina Wertmuller



</doc>
<doc id="66893" url="https://pl.wikipedia.org/wiki?curid=66893" title="Lina Wertmueller">
Lina Wertmueller



</doc>
<doc id="66894" url="https://pl.wikipedia.org/wiki?curid=66894" title="Brendan Eich">
Brendan Eich

Brendan Eich (ur. 4 lipca 1961 w Pittsburgh) – amerykański haker i programista. Pracownik MicroUnity Systems Engineering od 1985 roku, od 1988 r. Silicon Graphics, następnie od kwietnia 1995 r. Netscape Communications Corporation, a od 2003 r. do 2014 r. w Fundacji Mozilla. Twórca popularnego skryptowego języka programowania JavaScript (grudzień 1995), używanego na wielu stronach WWW, oraz główny projektant Mozilli Suite.
Od 2015 roku jest prezesem Brave Software.

</doc>
<doc id="66895" url="https://pl.wikipedia.org/wiki?curid=66895" title="Quanta Plus">
Quanta Plus

Quanta Plus - edytor dokumentów HTML, XHTML, XML itp., przeznaczony dla środowiska KDE.
Program oferuje podświetlanie składni między innymi dla HTML, SQL, C, C++, PHP, Javy, JavaScriptu, Basha, Pythona, Perla, LaTeX-a. Sposób podświetlania składni można w znacznym stopniu skonfigurować wybierając nie tylko kolor, ale i krój pisma dla każdej z grup elementów. 
Ponadto zawiera wiele przydatnych funkcji takich jak zawijanie wierszy i automatyczne wcinanie tekstu, automatyczne wstawianie tagów zamykających. Dzięki wsparciu dla KIO, Quanta Plus pozwala na dostęp do plików m.in. za pośrednictwem protokołów FISH czy FTP.
Interfejs graficzny.
Interfejs Quanty oparty jest na tradycyjnym schemacie wywodzącym się z HomeSite'a. Umieszczony po lewej stronie ekranu panel pozwala na zarządzanie plikami, projektami i daje szybki dostęp do dokumentacji. Program wyróżnia wbudowany dynamiczny podgląd edytowanego pliku. 
Podgląd może być pokazywany lub ukrywany za pomocą przycisków umieszczonych na pasku narzędzi lub skrótów klawiaturowych. Zamiast korzystania z wbudowanego podglądu można też z poziomu programu wywołać Netscape lub Konquerora.

</doc>
<doc id="66896" url="https://pl.wikipedia.org/wiki?curid=66896" title="Jamie Zawinski">
Jamie Zawinski

Jamie Zawinski, ps. jwz (ur. 3 listopada 1968) – amerykański haker i programista.
Najbardziej znany jako twórca uniksowego portu przeglądarki internetowej Netscape Navigator i wygaszacza ekranu dla X Window System – XScreenSaver oraz dużego wkładu do projektu XEmacs.
Osoba odpowiedzialna za niektóre "Easter Eggs" w programie Netscape Navigator. Do wersji 4.8 włącznie wpisanie „jwz” przenosiło na jego stronę domową, zmieniało także wygląd logo przeglądarki z litery „N” na kompas.
Twórca projektu Mozilla. Odszedł z niego 1 kwietnia 1999 po konfliktach ze swoim pracodawcą Netscape, które narosły po wykupieniu firmy przez korporację America Online.

</doc>
<doc id="66899" url="https://pl.wikipedia.org/wiki?curid=66899" title="GNU/Hurd">
GNU/Hurd



</doc>
<doc id="66901" url="https://pl.wikipedia.org/wiki?curid=66901" title="Droga Wodna Świętego Wawrzyńca">
Droga Wodna Świętego Wawrzyńca

Droga Wodna Świętego Wawrzyńca (ang. "Saint Lawrence Seaway", fr. "Voie maritime du Saint-Laurent", także Droga Wodna Wielkich Jezior) – oficjalna nazwa ważnego śródlądowego szlaku wodnego w Kanadzie i w USA. Szlak daje statkom morskim możliwość dopłynięcia do wszystkich Wielkich Jezior z Atlantyku, przez Rzekę Świętego Wawrzyńca. Po szlaku pływa też wiele dużych statków przystosowanych tylko do żeglugi śródlądowej. 
Dostępność szlaku.
Odległość drogą wodną od wyspy Anticosti w ujściu Rzeki Świętego Wawrzyńca do najdalej na zachód wysuniętych wód Jeziora Górnego wynosi około 3762 km. Największe dopuszczalne wymiary statków zdolnych do przebycia całej tej trasy to:
Udostępnienie tego szlaku dla dużych statków wymagało budowy szeregu śluz i kanałów na Rzece Świętego Wawrzyńca i na niektórych połączeniach między poszczególnymi Wielkimi Jeziorami. Śluzy pozwalają omijać odcinki rzek niedostępne dla żeglugi (na przykład wodospad Niagara na rzece Niagara łączącej jeziora Erie i Ontario). Wiele odcinków rzek wymagało także pogłębienia.
Śluzy:
Kanały:
Historia.
Pierwsze kanały ułatwiające żeglugę na Rzece Św. Wawrzyńca powstały już w 1783. Do 1900 powstał kompletny system płytkich kanałów, który umożliwiał małym statkom pływanie po całym akwenie Wielkich Jezior i Rzeki Św. Wawrzyńca. Między 1912 i 1932 kanał Wellandzki został przebudowany do dzisiejszych rozmiarów tak by mógł przepuszczać wielkie statki. USA ociągały się z wyrażeniem zgody na zbudowanie szlaku wodnego wzdłuż granicznej Rzeki Św. Wawrzyńca aż Kanada zagroziła w 1951, że sama zbuduje drogę wodną tylko na swoim własnym terytorium. Budowa rozpoczęła się w 1954 i zakończyła w 1959. W ceremonii oficjalnego otwarcia 26 czerwca 1959 wzięli udział prezydent USA Dwight Eisenhower, premier Kanady John Diefenbaker i królowa brytyjska Elżbieta II.
Drogą tą pływały również statki pod polską banderą. Przed wojną był to niewielki parowiec "Warta", a po roku 1968 jego śladem poszło sześć – zbudowanych przez stocznię w Szczecinie – tzw. jeziorowców. Miały charakterystyczne, wygięte ku tyłowi, kominy, a cała seria otrzymała nazwy polskich miast zaczynających się na literę "z". Były to "Zakopane", "Zamość", "Zabrze", "Zambrów", "Zawiercie" i "Zawichost". W roku 1971 "Zawiercie" zawinęło, jako pierwsze, do Montrealu i Toronto, a kolejne pływały przez wiele lat do Detroit i Chicago.

</doc>
<doc id="66904" url="https://pl.wikipedia.org/wiki?curid=66904" title="Niagara Falls (Kanada)">
Niagara Falls (Kanada)

Niagara Falls – miasto w Kanadzie, w prowincji Ontario, nad rzeką Niagara, która tworzy granicę między Kanadą i USA. Po drugiej stronie rzeki znajduje się amerykańskie miasto o tej samej nazwie w stanie Nowy Jork.
Wodospad Niagara, leżący niedaleko centrum miasta, przyciąga co roku
setki tysięcy turystów z całego świata.
Liczba mieszkańców Niagara Falls w 2006 roku wynosiła 82 000. Język angielski jest językiem ojczystym dla 78,2%, francuski dla 2,5% mieszkańców (2006).
W mieście rozwinął się przemysł chemiczny, spożywczy, metalowy oraz szklarski.

</doc>
<doc id="66905" url="https://pl.wikipedia.org/wiki?curid=66905" title="Hamilton (Kanada)">
Hamilton (Kanada)

Hamilton – miasto w Kanadzie, w prowincji Ontario, położone na zachodnim krańcu jeziora Ontario, w regionie Golden Horseshoe, ok. 61 km (38 mil) na południowy–zachód od Toronto, ok. 70 km (40 mil) od granicy Stanów Zjednoczonych. 
W 2016 miasto liczyło 536 917 mieszkańców (10. pod względem liczby ludności miasto w Kanadzie), a obszar metropolitalny liczył 747 545 mieszkańców. W przeciągu 62 lat (od 1951) w Hamiltonie odnotowano intensywny ponad 157% wzrost liczby mieszkańców.
Port śródlądowy połączony z innymi Wielkimi Jeziorami i z Oceanem Atlantyckim Drogą Wodną Świętego Wawrzyńca. Ośrodek naukowy, (Uniwersytet McMaster) finansowy oraz przemysłowy w sektorze: hutniczym (Dofasco, Stelco), maszynowym i włókienniczym. Miasto jest węzłem kolejowym i transportowym (autostrady: 403 i QEW), funkcjonuje tu również międzynarodowy port lotniczy Hamilton–John C. Munro. 
Historia.
W 1669 okolicę odwiedził francuski odkrywca delty Missisipi oraz badacz Ameryki Północnej – René-Robert Cavelier de La Salle.
Od 1778 następował proces osadnictwa tego regionu. Nazwa "Hamilton" nawiązuje do założyciela miasta Georga Hamiltona (1788–1836). Gwałtowny rozwój miejscowości nastąpił po otwarciu kanału (1830), łączącego port Hamilton z jeziorem Ontario.
Od 1846 funkcjonuje oficjalnie jako miasto.
W Hamilton urodziła się m.in. działaczka polityczna Ellen Fairclough, aktorzy Martin Short, Eugene Levy, Luke Kirby, perkusista rockowy Neil Peart, aktorki Kathleen Robertson i Ashley Leggat, hokeista Dave Andreychuk oraz snowboardzista Brad Martin.
Kultura.
W mieście kręcony był m.in. film: "Silent Hill" (2006), "Śniadanie ze Scotem" (2007), "Spotlight" (2015) oraz "Kształt wody" (2017).
Miasta partnerskie.
Współpraca międzynarodowa:

</doc>
<doc id="66906" url="https://pl.wikipedia.org/wiki?curid=66906" title="Golden Horshoe">
Golden Horshoe



</doc>
<doc id="66908" url="https://pl.wikipedia.org/wiki?curid=66908" title="Głazy narzutowe w województwie warmińsko-mazurskim">
Głazy narzutowe w województwie warmińsko-mazurskim

Głazy narzutowe w województwie warmińsko-mazurskim – głazy narzutowe, które dotarły ze Skandynawii w okresie zlodowaceń. W okresie ostatniego tysiąca lat znaczna część trwałego materiału, jakim jest kamień, wykorzystana była do wznoszenia budowli obronnych, sakralnych, mieszkalnych oraz dróg.
W przeszłości Prusowie największe kamienie traktowali jako obiekty kultu lub wykorzystywali jako ołtarze ofiarne. Taki pruski ołtarz ofiarny stanowi fundament ołtarza w kościele ewangelickim w Olsztynie.
W czasie II wojny światowej na skalę przemysłową pozyskiwano kamienie w miejscowości Błaskowizna nad jeziorem Hańcza. Wytwarzane z nich kruszywo służyło do budowy bunkrów w Wilczym Szańcu. Wiele z kamieni ubyło w XX wieku. Obecnie pojedyncze głazy objęte są ochroną konserwatorską i stanowią pomniki przyrody.
Największy z głazów o nazwie „Diabelski Kamień” (obwód 28 m) znajduje się w Bisztynku. Głaz ten nie stanowi monolitu. W grupie kilkudziesięciu głazów – pomników przyrody na terenie województwa warmińsko-mazurskiego jest „Tatarski Kamień” leżący przy osadzie Tatary koło Nidzicy. Kamień jest szaroróżowym granitognejsem o obwodzie 19 m i wysokości 2,1 m. Nie mniejszy kamień znajduje się w pobliżu wsi Wilkowo koło Kętrzyna. Kamień ten ma 19 m obwodu i 3 m wysokości. 
Dla ochrony większych skupisk kamieni utworzono rezerwaty przyrody. Największy taki rezerwat Głazowisko Fuledzki Róg im. prof. Stanisława Małkowskiego liczy kilka tysięcy głazów.

</doc>
<doc id="66909" url="https://pl.wikipedia.org/wiki?curid=66909" title="Pokolenie">
Pokolenie

Pokolenie (generacja – „rodzenie, tworzenie”) – termin posiadający kilka konotacji związanych z urodzeniem, tworzeniem i prokreacją.
Biologia.
W biologii pokolenie to wszyscy potomkowie pary rodzicielskiej lub większej grupy osobników, którzy w jednakowym stopniu wywodzą się od nich.
Genetyka.
W genetyce pokolenie rodzicielskie oznacza się umownie literą P (z łaciny "pater" = ojciec, "parentes" = rodzice), pokolenie potomne oznaczane jest symbolem F (z łaciny "filia" = córka, "filius" = syn).
Genealogia.
W genealogii pokoleniem nazywa się krewnych pochodzących w tym samym stopniu od wspólnego przodka (jedno pokolenie obejmuje wszystkich kuzynów), a szerzej także grupę osób (spokrewnionych, zamieszkujących jeden teren lub innych) wchodzącą w wiek dorosły (rozrodczy) w podobnym okresie, np. "pokolenie naszych rodziców", "nasze pokolenie", "pokolenie naszych dzieci" itp. Stąd też wywodzi się określenie "przechodzić z pokolenia na pokolenie" (dotyczy np. obyczajów i zwyczajów prawnych). Kolejne pokolenie średnio rodzi się co 30 lat.
Socjologia.
W socjologii pokolenie definiowane jest na pięć sposobów. Są to:
Pierwsze ujęcie służy opisowi pokolenia w strukturze życia rodzinnego, drugie w kręgu kulturowym, a pozostałe odnoszą się do społeczeństwa jako całości. 
W naukach społecznych funkcjonują także definicje z perspektywy: antropologii, polityki społecznej oraz demografii i ekonomii. W antropologii pokolenie dotyczy więzi i ról rodzinnych jednostek oraz pokrewieństwa i posiadania wspólnego przodka (np. ojciec, babka, pradziadek). W polityce społecznej pojęcie pokolenia odnosi się do aktywności zawodowej i uprawnień socjalnych przypisanych jednostkom w danych grupach wieku (np. wiek obowiązkowego pobierania nauki) oraz grup docelowych polityk wyodrębnionych poprzez podobieństwo faz cyklu życia (np. młodość, dorosłość, starość). Natomiast w demografii i ekonomii pokolenie jest definiowane jako grupa osób w zbliżonym wieku, urodzonych w podobnym okresie.
Według Piotra Szukalskiego z koncepcją pokolenia wiążą się m.in. następujące zagadnienia: relacje międzypokoleniowe (w tym tzw. „konflikt pokoleń”), kontrakt międzypokoleniowy, solidarność międzypokoleniowa, sprawiedliwość międzypokoleniowa, umowa społeczna, dobra publiczne, cykl życia, srebrna gospodarka, dyskryminacja ze względu na wiek, rachunkowość generacyjna, system podatkowy, bezpośrednie wydatki publiczne, polityka mieszkaniowa, polityka rodzinna.
Na rynku pracy.
Pokolenia budzą także duże zainteresowanie w kontekście rynku pracy. Różnice między pokoleniami X, Y, Z czy baby boomers w zakresie postaw wobec pracy zawodowej mają w ogromnym stopniu wpływać na to jak ludzie postrzegają swoją pracę i jak pracują oraz mają tworzyć wyzwanie dla osób zarządzających współczesnym organizacjami. Jednak silnie obecna w potocznych przekonaniach i anegdotycznych dowodach, wiara w znaczące różnice pomiędzy pracownikami z różnych pokoleń nie znalazła dotychczas potwierdzenia w badaniach naukowych a same pokolenia X, Y, Z uznawane są coraz częściej za stereotypy, których używanie jest nie tylko krzywdzące dla pracowników, ale może nawet prowadzić do generowania niepotrzebnych kosztów biznesowych np. na poszukiwania metod zarządzania wyimaginowanymi pokoleniami. Odwoływanie się do przynależności do pokoleń X, Y, Z (i innych), by wyjaśniać zachowania pracowników, zostało przez badaczy różnic międzypokoleniowych Rauvole, Rudolpha i Zachera, określone angielską nazwą "generationalism", który jest definiowany jako forma ageismu – przekonania wynikającego ze stereotypów na temat wieku, które zakłada, iż wszyscy członkowie danego pokolenia mają podobne cechy właściwe dla tego pokolenia z jednoczesnym ignorowaniem różnic indywidualnych pomiędzy ludźmi.

</doc>
<doc id="66910" url="https://pl.wikipedia.org/wiki?curid=66910" title="Depresja wsobna">
Depresja wsobna

Depresja wsobna, depresja inbredowa – obniżenie dostosowania osobników powstałe w wyniku kojarzenia krewniaczego. Uwidacznia się szczególnie w fenotypie cech o niskiej wartości wskaźnika odziedziczalności i zdolności do adaptacji w nowych warunkach bytowania i spadku odporności na schorzenia. W konsekwencji przejawia się spadkiem przeżywalności i sukcesu rozrodczego.
Depresja inbredowa u zwierząt hodowlanych charakteryzuje się obniżoną plennością i płodnością, mniejszą wydajnością, gorszymi przyrostami dobowymi itp.
Przynajmniej część obciążenia genetycznego populacji uwidacznia się jedynie u homozygot, które ze zwiększoną częstotliwością występują w potomstwie spokrewnionych organizmów. Jest to szczególnie istotne w niewielkich populacjach, np. takich, które przeszły przez efekt wąskiego gardła, ponieważ tempo wzrostu wsobności jest odwrotnie proporcjonalne do efektywnej wielkości populacji. Głównymi czynnikami wpływającymi na depresję wsobną są przeszłe mutacje, selekcja i dryf genetyczny.
Zjawiska takie jak oczyszczanie czy ratunek genetyczny zmniejszają depresję wsobną, choć ich celowe przeprowadzanie wiąże się z ryzykiem przynajmniej okresowego zmniejszenia dostosowania.

</doc>
<doc id="66911" url="https://pl.wikipedia.org/wiki?curid=66911" title="Kojarzenie krewniacze">
Kojarzenie krewniacze

Kojarzenie krewniacze, chów wsobny, inbredowanie – kojarzenie zwierząt spokrewnionych przez wspólnych przodków. Jest to jedna z metod hodowlanych, powodująca wzrost homozygotyczności potomstwa oraz wyodrębnienie się genetycznie zróżnicowanych linii hodowlanych. Zanika zmienność genetyczna, może nastąpić uzewnętrznienie się cennych kombinacji genowych w populacji i ich utrwalenie wśród potomstwa. Do negatywnych następstw należy częste ujawnianie się recesywnych genów letalnych. 
W naturalnych populacjach jest zwykle wynikiem zmniejszenia obszaru występowania zwierząt lub podziału większych populacji na mniejsze, izolowane. Kojarzenie krewniacze w naturze nie jest zjawiskiem korzystnym – często prowadzi do ujawnienia niekorzystnych alleli recesywnych i zmniejszenia się różnorodności genetycznej populacji na skutek przyspieszonego dryfu genetycznego. Ostatnio zjawisko to dotyka nagminnie populacje zwierząt, występujące na obszarach odizolowanych wskutek gospodarczej działalności człowieka. Jednym z wielu gatunków zagrożonych chorobami genetycznymi w wyniku chowu wsobnego jest gepard.
W hodowli zwierząt gospodarskich i domowych (psów, kotów) kojarzenie krewniacze wykorzystywane jest do utrwalenia cech wybitnego osobnika. Jest to również metoda pozyskiwania tzw. czystych linii osobników o dużym stopniu homozygotyczności. Osobniki takie wykorzystywane są w doświadczeniach laboratoryjnych. 
Negatywnym następstwem zwiększonej homozygotyczności jest depresja inbredowa, która może objawiać się zmniejszeniem płodności i plenności, zmniejszoną witalnością, odpornością na choroby, wydelikaceniem fenotypu (zmniejszeniem rozmiarów i masy ciała, słabszym kośćcem), zwiększeniem wrażliwości na niekorzystne warunki środowiskowe oraz ogólnym osłabieniem odporności psychicznej.
Chów wsobny nie zwiększa frekwencji niepożądanych genów recesywnych, ale w wyniku wzrostu homozygotyczności dochodzi do ich ujawnienia w fenotypie. 
Aby chów wsobny przyniósł oczekiwane rezultaty należy posługiwać się nim rozsądnie, a do hodowli wykorzystywać tylko najlepsze osobniki, sprawdzone pod względem wydajności. Chowu wsobnego nie powinni używać hodowcy początkujący, bez znajomości genetycznych podstaw tej metody hodowli.
W zależności od stopnia spokrewnienia mierzonego wskaźnikiem pokrewieństwa (R), wyróżnia się:

</doc>
<doc id="66912" url="https://pl.wikipedia.org/wiki?curid=66912" title="Inbredowanie">
Inbredowanie



</doc>
<doc id="66913" url="https://pl.wikipedia.org/wiki?curid=66913" title="Zofia Badura">
Zofia Badura

Zofia Badura (ur. 15 maja 1954 w Opolu) – polska poetka.
Życiorys.
Jest córką Jana Badury, prawnika i Stefanii z Izbickich, ekonomistki. Uczęszczała do I Liceum Ogólnokształcącego im. M. Kopernika w Opolu, które ukończyła w 1972. Debiutowała w 1971 wierszami drukowanymi w „Kalendarzu Opolskim”, w którym ogłaszała utwory poetyckie także w latach następnych. Za właściwy debiut uważa wiersze ogłoszone w 1973 w miesięczniku „Nowy Wyraz”. 
Wiersze, recenzje i utwory publicystyczne drukowała w: „Poezji”, „Odrze”, „Nowym Wyrazie”, „Opolu”, „Studencie”, „Przeglądzie Kulturalnym”, „Nowym Medyku”, „Kierunkach”, „Sztandarze Młodych”, „itd”, „Radarze”, „Na Przełaj” oraz w antologiach.
W 1972 rozpoczęła studia na Uniwersytecie Wrocławskim w zakresie filologii polskiej, a od 1976 nadto w zakresie historii sztuki. Uzyskała dyplomy magistra filologii polskiej (w 1977) i magistra historii sztuki (w 1980). W latach 1977–1981 pracowała we wrocławskiej redakcji dziennika „Słowo Powszechne”. W latach 1974–1982 prowadziła we Wrocławiu Klub Literacki „Srebrne Hełmy”, znany z organizowanych w tym okresie konkursów poetyckich „Lustra”. 
W 1978 otrzymała Nagrodę Literacką Młodych im. Włodzimierza Pietrzaka. Była laureatką konkursów poetyckich. Od 1982 pracuje jako nauczycielka. W 1986 została członkiem ZLP. Mieszka w Wielkiej Brytanii.

</doc>
<doc id="66917" url="https://pl.wikipedia.org/wiki?curid=66917" title="Szodon">
Szodon

Sos szodon (fr. "chaudeau") – gęsty, słodki biały sos do deserów kuchni francuskiej podawany na ciepło bądź na zimno. Sporządzany z utartych z cukrem żółtek, roztrzepanych na ciepło z mlekiem lub winem, z ewentualnym dodatkiem skórki cytrynowej lub pomarańczowej. Do gorących deserów podawany jako gorący i spieniony.
Polewa się nim jabłka lub gruszki z kompotu, budynie, kisiele, a także niektóre ciasta.

</doc>
<doc id="66923" url="https://pl.wikipedia.org/wiki?curid=66923" title="Jan Wojciech Kiwerski">
Jan Wojciech Kiwerski

Jan Wojciech Kiwerski ps. „Oliwa”, „Dyrektor”, „Kalinowski”, „Lipiński”, „Rudzki”, „Ziomek” (ur. 23 maja 1910 w Krakowie, zm. 18 kwietnia 1944 w chutorze Dobry Kraj na Wołyniu) – podpułkownik dyplomowany saperów Wojska Polskiego.
Życiorys.
Jan Wojciech Kiwerski urodził się 23 maja 1910 roku w Krakowie w rodzinie Władysława, lekarza, i Marii Jadwigi z Rogalskich. Gdy miał 9 lat, umarł mu ojciec, a pięć lat później – matka. Od 1921 roku uczył się w Gimnazjum im. Stanisława Staszica w Lublinie, a po śmierci rodziców w 14 roku życia, we wrześniu 1923 roku, został przyjęty do Korpusu Kadetów Nr 2 w Chełmnie. W czerwcu 1928 roku otrzymał maturę z wyróżnieniem i jako jeden z najlepszych absolwentów skorzystał z prawa wyboru broni, obierając sobie dalszą służbę w saperach.
W czerwcu 1928 roku wstąpił do Szkoły Podchorążych Inżynierii w Warszawie. 15 sierpnia 1931 roku Prezydent RP mianował go podporucznikiem ze starszeństwem z dniem 15 sierpnia 1930 roku i 6. lokatą w korpusie oficerów inżynierii i saperów, a minister spraw wojskowych wcielił do 3 batalionu saperów w Wilnie na stanowisko dowódcy plutonu w 3. kompanii saperów. 12 marca 1933 został awansowany na porucznika ze starszeństwem z dniem 1 stycznia 1933 i 16. lokatą w korpusie oficerów inżynierii i saperów. W listopadzie 1934 roku został przeniesiony do batalionu mostowego w Kazuniu na stanowisko dowódcy plutonu. W lipcu 1937 roku został powołany do Wyższej Szkoły Wojennej. 19 marca 1939 r. awansował na kapitana. Studia ukończył 18 sierpnia 1939 r. (XVIII promocja), uzyskując tytuł oficera dyplomowanego.
20 sierpnia 1939 r. wyjechał do Grodna, gdzie objął stanowisko oficera operacyjnego sztabu 33 Dywizji Piechoty (rezerwowej), a następnie w Grupie Operacyjnej „Polesie”. Po kapitulacji pod Kockiem (5 października) gen. Kleeberg pozwolił odejść z pola walki tym żołnierzom, którzy nie chcieli iść do niewoli. Jan Kiwerski skorzystał z tego pozwolenia. Do Warszawy dotarł w listopadzie 1939 roku. Od grudnia tego roku lub stycznia roku 1940 wszedł do tzw. sztabu dywersji SZP, stworzonego i kierowanego przez majora F. Niepokólczyckiego. Od 1942 roku był dowódcą Oddziałów Dyspozycyjnych, potem Oddziałów „Motor” – „Sztuka” Kedywu Komendy Głównej AK, używając pseudonimów: „Ziomek”, „Rudzki”, „Kalinowski”, „Lipiński”, później „Dyrektor”. W listopadzie 1942 roku awansowany do stopnia majora. Często osobiście dowodził zespołami żołnierzy w akcjach dywersyjnych.
W grudniu 1943 roku mjr „Oliwa” otrzymał nominację na stanowisko szefa sztabu Okręgu Wołyń. Udał się więc na Wołyń, aby zorientować się w panującej tam sytuacji. W dniu 2 lutego 1944 r. „Oliwa” wyjechał ponownie do Kowla, a 5 lutego 1944 r. dotarł do kwatery dowodzenia płk. „Lubonia”. W myśl przywiezionych przez „Oliwę” rozkazów płk „Luboń” udał się do Warszawy na nowe stanowisko, zaś mjr dypl. „Oliwa” przejął dowództwo Okręgu Wołyń. 18 lutego 1944 r. objął dowództwo powstałej z sił Okręgu 27 Wołyńskiej Dywizji Piechoty AK.
Na Wołyniu mjr dypl. „Oliwa” dał się poznać jako wartościowy dowódca, wykorzystywał umiejętności i doświadczenie. Rozpoznał oddziały dywizji i ich możliwości bojowe, wniósł nowe wartości w zakresie szkolenia żołnierzy. Był szanowany i lubiany jako stanowczy, postępujący rzetelnie dowódca.
Jan Wojciech Kiwerski poległ tragicznie 18 kwietnia 1944 r. (w południe) w rejonie chutoru Dobry Kraj (dawna gmina Korytnica) w okolicznościach do dziś nie w pełni wyjaśnionych. Chata, w której przebywał Jan Wojciech Kiwerski została ostrzelana, a następnie zapłonęła. W czasie próby ucieczki „Oliwa” został zastrzelony. Rozpoczęła się walka żołnierzy AK z napastnikami, w wyniku której zginęło pięciu wrogich żołnierzy. Zabici żołnierze byli ubrani w elementy mundurów niemieckich, sowieckich oraz cywilne ubrania, co wskazywałoby na ich przynależność do formacji partyzanckiej. Najbardziej prawdopodobne hipotezy dotyczące tego wydarzenia wskazują na celowe zabicie „Oliwy” przez Sowietów, którzy chcieli się pozbyć polskiego dowódcy (podobnie jak w przypadku podporucznika Jana Rerutko ps. Drzazga) albo przypadkowe zabicie ppłk. dypl. Kiwerskiego przez partyzantów ukraińskich walczących dla Sowietów, którzy przez kolor munduru mogli uznać polskiego dowódcę za żołnierza węgierskiego. Pochowany został w rejonie gajówki Stężarycze, w lasach mosurskich na Wołyniu.
We wrześniu 1989 roku jego zwłoki ekshumowano i umieszczono tymczasowo w Kościele Garnizonowym w Warszawie. 21 kwietnia 1990 r. zostały uroczyście złożone na cmentarzu Wojskowym na Powązkach w Warszawie w Kwaterze harcerskiego batalionu AK „Zośka” (kwatera A24-12-14). Wraz z nim pochowano dwóch żołnierzy poległych podczas odbijania jego zwłok.
20 kwietnia 1990 r. Prezydent RP mianował go pośmiertnie na stopień generała brygady.
Z małżeństwa z Izabelą z domu Dorożyńską pozostawił córkę Barbarę.
Upamiętnienia.
Obecnie w Lublinie na osiedlu Kalinowszczyzna znajduje się ulica imienia Wojciecha Kiwerskiego. Również w Krakowie na osiedlu Azory znajduje się ulica imienia Wojciecha Kiwerskiego. W kościele im. św. Jadwigi Królowej w Krakowie w Panteonie Narodowym Żołnierzy Armii Krajowej Polskich Kresów Wschodnich znajduje się tablica poświęcona jego pamięci.
W miejscowości Skrobów-Kolonia znajduje się Gimnazjum im. gen. bryg. Jana Kiwerskiego ps. „Oliwa”. Uroczystość nadania imienia odbyła się w 2014 roku.
Popiersie generała znajduje się przy pomniku 27 Wołyńskiej Dywizji Piechoty AK w Warszawie na skwerze Wołyńskim.
18 września 1998 roku minister spraw wewnętrznych Janusz Tomaszewski nadał Strażnicy Straży Granicznej w Skryhiczynie imię „gen. Jana Wojciecha Kiwerskiego”. W strażnicy urządzono Izbę Pamięci i wystawę poświęconą˛ gen. „Oliwie” autorstwa Zbigniewa Starzyńskiego.

</doc>
<doc id="66924" url="https://pl.wikipedia.org/wiki?curid=66924" title="Lista chorób zakaźnych według przynależności systematycznej">
Lista chorób zakaźnych według przynależności systematycznej

Lista chorób zakaźnych uszeregowana według przynależności systematycznej czynnika etiologicznego:
Bakterie.
Angina – 
Błonica – 
Zatrucie jadem kiełbasianym (botulizm) – 
Bruceloza – 
Cholera – 
Choroba Whipple’a – 
Dyzenteria (czerwonka bakteryjna, shigelloza) – 
Dur brzuszny – 
Dur rzekomy (paradur) – 
Dżuma – 
Zakażenie "Escherichia coli" – 
Gorączka okopowa – 
Gruźlica – 
Zakażenie "Helicobacter pylori" – 
Krztusiec – 
Melioidoza – 
Nosacizna – 
Płonica (szkarlatyna) – 
Rzeżączka – 
Salmonellozy – 
Tężec – 
Trąd – 
Tularemia – 
Wąglik
Krętki.
Bejel – 
Choroba Weila – 
Choroba z Lyme (borelioza) – 
Gorączka błotna – 
Kiła – 
Pinta
Riketsje.
Gorączka plamista – 
Gorączka Q – 
Tyfus plamisty (dur plamisty)
Grzyby.
Aspergiloza – 
Blastomykoza – 
Chromoblastomikoza (chromomikoza) – 
Dermatofitozy – 
Drożdżyca (kandydoza, blastomykoza) – 
Histoplazmoza – 
Kokcydioidomikoza – 
Kryptokokoza – 
Kryptosporydioza – 
Stopa madurska (maduromykoza) – 
Mukormykoza – 
Sporotrychoza
Priony.
Kuru – 
Choroba Creutzfeldta-Jakoba – 
Gąbczaste zwyrodnienie mózgu (BSE)
Wirusy.
Choroba bornholmska – 
Choroba Heinego-Medina – 
COVID-19 – 
Gorączki krwotoczne – 
Grypa – 
Krowianka – 
Mononukleoza zakaźna – 
Odra – 
Opryszczka zwykła – 
Ospa prawdziwa – 
Ospa wietrzna – 
Postępująca leukoencefalopatia wieloogniskowa –
Półpasiec – 
Pryszczyca – 
Przeziębienie –
Różyczka – 
SARS – 
Świnka – 
Wirusowe zapalenie wątroby – 
Wścieklizna – 
Zespół nabytego niedoboru odporności (AIDS)
Choroby zakaźne, które wywołać może kilka różnych patogenów (tzw. infekcje o mieszanej etiologii).
Zakażenia górnych dróg oddechowych – 
Zakaźne zatrucia pokarmowe

</doc>
<doc id="66925" url="https://pl.wikipedia.org/wiki?curid=66925" title="Abba (religia)">
Abba (religia)

Abba – termin aramejski występujący w treści Pisma Świętego trzykrotnie, zwykle tłumaczony jako „ojciec”.
W większości języków semickich słowo „ab” znaczy ojciec. Słowo abba jest aramejskim wołaczem, tłumaczone jako „ojcze” (jest to forma zdrobniała). Początkowo słowo to miało znaczenie potoczne i jako takie występuje w żydowskich tekstach pozabiblijnych i w papirusach, następnie nabrało znaczenia religijno-symbolicznego, odmiennego w judaizmie i w chrześcijaństwie.
Znaczenie.
Aramejski wyraz "ʼabbáʼ" ma silne zabarwienie emocjonalne; odpowiada poprzedzonemu przedimkiem hebrajskiemu rzeczownikowi "ʼaw" i znaczy dosłownie „ojcze” lub „[ten] ojciec”. W ten sposób dzieci zwracały się pieszczotliwie do ojca. Słowo to mieściło w sobie ciepło zwrotów „tata” czy „tatuś”, a jednocześnie zachowywało godność kryjącą się w wyrazie „ojciec”, świadczyło zarówno o zażyłości, jak i o szacunku. Było więc nie tyle tytułem, ile czułym określeniem i jednym z pierwszych słów, które dziecko uczyło się wymawiać.
Biblia.
Ten aramejski wyraz występuje w Piśmie Świętym trzy razy. W oryginale greckim, podobnie jak w większości przekładów, jest zawsze transliterowany. Za każdym razem tuż po nim występuje tłumaczenie na grekę: "ho patér", co dosłownie oznacza „[ten] ojciec” lub „ojcze” (wołacz). We wszystkich wypadkach odnosi się do Boga.
Ewangelia według Marka.
Według sprawozdania Marka określeniem tym posłużył się Jezus, gdy na krótko przed śmiercią modlił się w Ogrodzie Oliwnym do Boga, mówiąc: „"Abba", Ojcze, dla ciebie wszystko jest możliwe; zabierz ten kielich ode mnie. Jednakże nie to, co ja chcę, ale co ty chcesz” (Mk 14:36). Jest to gorąca prośba Syna do ukochanego Ojca, po której szybko zapewnia on, że w każdym wypadku pozostanie posłuszny.
Według Ewangelii Marka Jezus używa słowa „abba” w formie „abba ho pater”. Pozostałe Ewangelie używają wyłącznie słowa „ho pater”. Słowo „abba” jest więc w Ewangelii Marka obcojęzycznym wtrętem i zarazem powtórzeniem odpowiednika greckiego.
Słowo „abba” zostało użyte w modlitwie przez Jezusa jako bezpośrednie zwrócenie się do Boga jako do Ojca (Mk 14,36). Dla uczniów Chrystusa stanowi formułę modlitewną (List do Rzymian 8,15; Ga 4,6). W chrześcijaństwie to użycie słowa „abba” interpretowane jest jako wyraz synostwa Bożego, nowej, nieznanej dotąd relacji między wyznawcą a Bogiem.
Istnieje kilka koncepcji tłumaczących użycie w Ewangelii św. Marka tego powtórzenia. Marie-Joseph Lagrange uznaje, że to sam Jezus wypowiedział oba słowa – aramejskie i greckie – ze względu na dwujęzyczność słuchaczy. Joseph Knabenbauer sądzi, że Marek Ewangelista przejął słowo „abba” z katechezy ustnej apostoła Piotra chcąc ułatwić jej słuchaczom jego zrozumienie. Według innej interpretacji użycie obcojęzycznego wtrętu miało podkreślić prośby wierzących przez to, że zwracają się one do tajemnicy lub że jest to powstała z formuły eksplikatywnej glosa ewangelisty.
Listy Pawła z Tarsu.
Słowa tego dwukrotnie używa też w swoich listach Paweł: w Rzymian 8:15 oraz Galatów 4:6. W obu miejscach jest odniesione do chrześcijan powołanych na duchowych synów Bożych i wskazuje na zażyłą więź z Ojcem. Chociaż są „niewolnikami Boga” i zostali „kupieni za określoną cenę”, to zarazem są też synami w domu miłującego Ojca, co wyraźnie im uprzytomnił ich Pan, Jezus, poprzez Ducha Świętego (Rz 6:22; 1Ko 7:23).
Użycie słowa „abba” w listach apostoła Pawła tłumaczy się w teologii rzymskokatolickiej jako wyraz szczególnej czci dla Chrystusa, która ma być podkreślona użyciem obcojęzycznego wyrażenia lub jako pozostałość zwyczaju odmawiania Modlitwy Pańskiej po aramejsku przy chrzcie.
 słowa "ʼAbbáʼ" oraz „Ojcze” umieszczono obok siebie nie tylko jako tłumaczenie z aramejskiego na grecki, lecz przede wszystkim jako świadectwo dziecięcej ufności i uległości, połączonej z dojrzałym zrozumieniem więzi synowskiej i łączących się z nią powinności. Z wersetów tych zdaje się wynikać, że w czasach apostolskich chrześcijanie posługiwali się określeniem "ʼAbbáʼ" w modlitwach do Boga.
Tytuł duchownych.
W judaizmie rabinicznym tytuł grzecznościowy przysługujący uczonym i osobom cieszącym się szczególnym autorytetem. Wśród uczonych rabinów tytuł ten odpowiada tytułowi rabbi, wśród rabinów babilońskich formom rabh i raba. W pierwszych wiekach naszej ery słowa "ʼAbbáʼ" zaczęto używać jako tytułu honorowego żydowskich rabinów i w takim charakterze występuje ono w Talmudzie Babilońskim (Berachot 16b). Już wcześniej "ʼAw", czyli „Ojcem” Sanhedrynu nazywano wiceprzewodniczącego owego trybunału. W późniejszym okresie tytułowali tak biskupów również wyznawcy kościołów koptyjskiego, etiopskiego i syryjskiego, a określany tym mianem biskup Aleksandrii stał się „papą”, czyli papieżem owej części kościoła wschodniego. Od aramejskiego "ʼabbáʼ" wywodzą się też słowa „opat” oraz „opactwo”. Hieronim, tłumacz łacińskiej "Wulgaty", sprzeciwiał się używaniu tytułu „opat” w odniesieniu do ówczesnych mnichów katolickich, uważając, że jest to sprzeczne z poleceniem Jezusa z Ewangelii Mateusza 23:9: „I nikogo na ziemi nie nazywajcie waszym ojcem, bo jeden jest wasz Ojciec, ten niebiański”.
W Kościołach wschodnich „abba” to tytuł przysługujący biskupom, często także używany dla podkreślenia szczególnej pobożności cechującej niektórych ojców pustyni.

</doc>
<doc id="66929" url="https://pl.wikipedia.org/wiki?curid=66929" title="Igor Strawinski">
Igor Strawinski

Igor Fiodorowicz Strawinski (; ur. w Oranienbaumie, zm. 6 kwietnia 1971 w Nowym Jorku) – rosyjski kompozytor, pianista i dyrygent. Jeden z najwybitniejszych kompozytorów i symfoników XX wieku.
Rodzina.
Ojciec Strawinskiego, Fiodor, był śpiewakiem operowym i gwiazdą petersburskiego Teatru Maryjskiego – jego następcą został Fiodor Szalapin. Śpiewakiem był również brat kompozytora, Jurij.
Matka kompozytora, Anna Kryłowna Chołodowska (1854–1939), pochodziła z Kijowa i była pianistką oraz akompaniatorką męża.
Ojciec kompozytora pochodził z polskiej kresowej szlachty Strawińskich herbu Sulima. Daleki przodek Igora – Stanisław Strawiński był jednym z oficerów konfederacji barskiej, który zaplanował i przeprowadził w 1771 roku porwanie króla Stanisława Augusta Poniatowskiego.
Życiorys.
Dzieciństwo.
Igor, trzeci syn Fiodora i Marii, urodził się w drewnianym domu przy ulicy Szwajcarskiej numer 137 w godzinach południowych dnia 5 (17) czerwca 1882 r. w podmiejskiej letniskowej miejscowości Oranienbaum (obecnie Łomonosow) pod Petersburgiem.
Strawińscy mieszkali w lecie w Oranienbaumie w 1884, 1885 i prawdopodobnie w 1892 roku. Młodszy brat Igora, Jurij urodził się tamże, ale w innym domu 30 lipca (11) sierpnia 1884 roku. Miejsce to było modną letnią miejscowością dla petersburskiej inteligencji. Mieszkali tam pisarze Tołstoj, Niekrasow, malarze-realiści Sawrasow, Szyszkin i Riepin a kompozytor Musorgski spędził ostatnie lato (1880 r.) pisząc muzykę do opery Chowańszczyzna. W teatrze przy placu dworcowym ojciec Igora, Fiodor Strawiński śpiewał arie z oper, m.in. Warłama z Borysa Godunowa Musorgskiego, Farlafa z Rusłana i Ludmiły Glinki oraz Ramfisa z Aidy Verdiego. Ojciec umieszczał całą rodzinę z 4 dzieci w Oranienbaumie około połowy maja, a sam dojeżdżał do pracy w teatrach operowych Petersburga, Wyborga i Moskwy.
W wieku 9 lat Igor rozpoczął naukę gry na fortepianie u A. Snietkowej, a następnie u L. Kaszpierowej (uczennicy A. Rubinsteina). Po ukończeniu renomowanego petersburskiego gimnazjum Gurewicza wstąpił na Wydział Prawa na Uniwersytecie w Petersburgu, gdzie studiował w latach 1900–1905. Prywatnie kształcił się pod kierunkiem Rimskiego-Korsakowa, który zauważywszy jego wielki talent, kierował pierwszymi próbami kompozytorskimi. Pierwsze utwory fortepianowe zaczął komponować w 1898 roku (Tarantella na fortepian 1898, Scherzo na fort. 1902).
Młodość.
W 1905 roku ożenił się ze swoją przyjaciółką z dzieciństwa i zarazem kuzynką – Jekatieriną Nosienko (zm. 1939), z którą miał czworo dzieci. Jego drugą żoną była Wiera de Bosset, primo voto Sudiejkina, była tancerka zespołu Siergieja Diagilewa.
Zamieszkał w domu zbudowanym na ziemiach odziedziczonych przez żonę w Uściługu.
Lata dojrzałe.
W 1910 roku wyjechał do Szwajcarii. W tym czasie współpracował z Diagilewem, komponując muzykę do jego Baletów Rosyjskich, m.in. takie dzieła jak „Ognisty ptak”, „Pietruszka”, „Święto wiosny”, „Pulcinella”.
W latach międzywojennych rozpoczął działalność dyrygencką i pianistyczną, wykonując napisane dla siebie utwory, takie jak „Koncert fortepianowy”, „Capriccio” i „Koncert na dwa fortepiany” (wykonywany wspólnie z synem Swiatosławem).
W 1920 roku wyjechał do Francji, a w 1939 roku do USA, gdzie spędził resztę życia. Często jednak podróżował po całym świecie. Został pochowany na wyspie San Michele w Wenecji, jego grób znajduje się nieopodal grobu Diagilewa.
Muzyka.
Strawinski, uważany za jednego z najbardziej wpływowych kompozytorów XX wieku, skomponował ponad setkę utworów. Ewolucję jego muzyki zazwyczaj przedstawia się jako następstwo trzech faz:
"Święto wiosny" wykonane w 1913 roku w Paryżu stało się przyczyną jednego z największych skandali w historii życia muzycznego.
W tych baletach Strawiński wykorzystuje oryginalne melodie ludowe, łącząc je z nowoczesną harmonią i specyficzną dla niego budową montażową (operowanie strukturami formalnymi, które są powtarzane lub modyfikowane), bardzo wyraźnie zarysowaną.
O ile publiczność najchętniej słuchała jego utworów „rosyjskich”, to kompozytorzy najsilniej ulegali jego neoklasycyzmowi.
Często komponował na zespoły o nietypowej obsadzie. W wielu utworach ograniczał rolę instrumentów smyczkowych, za to pierwszoplanową rolę dawał instrumentom dętym (przykład skrajny: "Symfonie instrumentów dętych" przeznaczone na same instrumenty dęte).
Skomponował wiele utworów religijnych (najbardziej znany – "Symfonia psalmów"), zwłaszcza w ostatnich latach życia (np. "Canticum sacrum", "Treny", "Introitus" i "Requiem Canticles").
W wielu utworach Strawinski nawiązywał do muzyki dawnych epok, a nawet do innych kompozytorów, np. do Piotra Czajkowskiego w balecie "Pocałunek wieszczki", do oratoriów Händla w "Królu Edypie", do "Koncertów brandenburskich" J.S. Bacha w "Concerto in Es: „Dumbarton Oaks”".
Związki z Polską.
Rodzina jego ojca miała polskie korzenie, posługiwała się herbem Sulima. Prapradziadek kompozytora Stanisław Strawiński podczas konfederacji barskiej 3 listopada 1771 roku uczestniczył w porwaniu króla Stanisława Augusta Poniatowskiego.
Ponieważ majątek jego pierwszej żony znajdował się na terenie Polski, Strawinski podjął starania o polskie obywatelstwo, ale zrezygnował, napotykając biurokratyczne przeszkody. Według jednej wersji zaniechał tych starań na widok długiej kolejki oczekujących w konsulacie polskim w Paryżu. Według innej – zniechęcił go obojętny stosunek jakiegoś urzędnika, który go potraktował jako jednego z wielu emigrantów rosyjskich nachodzących wówczas wszystkie placówki dyplomatyczne.
W Polsce wystąpił dwukrotnie. 4 i 6 listopada 1924 roku w Warszawie dyrygował „Scherzem fantastycznym” i suitą z „Pulcinelli”, a także zagrał swój „Koncert fortepianowy” z orkiestrą warszawskiej filharmonii, którą dyrygował Grzegorz Fitelberg. Po raz drugi przyjechał do Warszawy w 1965 roku. Znów wystąpił z zespołem warszawskiej Filharmonii Narodowej. 28 i 29 maja dyrygował „Symfonią psalmów” i finałem z „Ognistego ptaka”.

</doc>
<doc id="66930" url="https://pl.wikipedia.org/wiki?curid=66930" title="Poliomyelitis">
Poliomyelitis



</doc>
<doc id="66931" url="https://pl.wikipedia.org/wiki?curid=66931" title="Zapalenie rogów przednich rdzenia">
Zapalenie rogów przednich rdzenia



</doc>
<doc id="66932" url="https://pl.wikipedia.org/wiki?curid=66932" title="Richey Reneberg">
Richey Reneberg

Richey Reneberg, właśc. Richard Arlen Reneberg (ur. 5 października 1965 w Phoenix) – amerykański tenisista, mistrz US Open 1992 i Australian Open 1995 w grze podwójnej, lider rankingu ATP deblistów, reprezentant kraju w Pucharze Davisa, olimpijczyk z Atlanty (1996).
Kariera tenisowa.
Jako zawodowy tenisista Reneberg występował w latach 1987–2000.
W grze pojedynczej osiągnął 7 finałów turniejów rangi ATP World Tour, z których w 3 zwyciężył.
Sukcesy Amerykanin odnosił głównie w grze podwójnej, w której triumfował w 19 turniejach ATP World Tour oraz uczestniczył w 16 finałach. W 1992 roku został mistrzem US Open wspólnie z Jimem Grabbem pokonując w finale parę Kelly Jones–Rick Leach 3:6, 7:6, 6:3, 6:3. W 1995 roku wygrał Australian Open partnerując Jaredowi Palmerowi po wyeliminowaniu wynikiem 6:3, 3:6, 6:3, 6:2 w finale Marka Knowlesa i Daniela Nestora. W 1992 roku Reneberg został finalistą Wimbledonu ponosząc porażkę z Johnem McEnroe i Michaelem Stichem. Amerykanin grał wówczas razem z Jimem Grabbem.
W latach 1993–1998 reprezentował Stany Zjednoczone w Pucharze Davisa rozgrywając w sumie 9 meczów, z których w 6 zwyciężył.
W 1996 roku zagrał w singlowych zawodach igrzysk olimpijskich w Atlancie ulegając w 1 rundzie Leanderowi Paesowi.
Najwyżej w rankingu ATP World Tour singlistów zajmował 20. miejsce (6 maja 1991), a w rankingu deblistów 1. pozycję (1 lutego 1993). Na szczycie listu gry podwójnej był w sumie przez 13 tygodni.

</doc>
<doc id="66933" url="https://pl.wikipedia.org/wiki?curid=66933" title="Henryk Mikołaj Górecki">
Henryk Mikołaj Górecki

Henryk Mikołaj Górecki (ur. 6 grudnia 1933 w Czernicy, zm. 12 listopada 2010 w Katowicach) – polski kompozytor współczesnej muzyki poważnej i religijnej. Profesor i rektor Państwowej Wyższej Szkoły Muzycznej w Katowicach, wychowawca i pedagog muzyczny. Kawaler Orderu Orła Białego.
Życiorys.
Dzieciństwo i młodość.
Urodził się 6 grudnia 1933 w Czernicy, w powiecie rybnickim. Ojciec, Roman Górecki, był kolejarzem. Matka, Otylia Górecka, zmarła w dniu drugich urodzin syna. Kilkanaście miesięcy później jego ojciec ożenił się ponownie i Góreccy przenieśli się z Czernicy do Rydułtów. Na jego trudne dzieciństwo złożyły się: miesiące pobytu w szpitalu z powodu problemów ze stawem biodrowym, potem II wojna światowa oraz poczucie niezrozumienia – ojciec i jego druga żona tłumili artystyczne zainteresowania Henryka, zabraniano mu zbliżać się do stojącego w domu pianina, na którym grywała matka. Henryk Górecki po ukończeniu rydułtowskiego liceum ogólnokształcącego zaczął zarabiać jako nauczyciel przedmiotów ogólnych w szkole w Radoszowach.
Wykształcenie.
Regularną edukację muzyczną rozpoczął w wieku 19 lat. Po bezskutecznych próbach dostania się do którejś ze szkół muzycznych w woj. katowickim w 1952 został przyjęty do Szkoły Muzycznej w Rybniku na wydział instruktorsko-pedagogiczny. Kształcił się tam pod kierunkiem Karola i Antoniego Szafranków.
W 1960 ukończył Państwową Wyższą Szkołę Muzyczną w Katowicach, gdzie studiował kompozycję u Bolesława Szabelskiego. Następnie kontynuował studia muzyczne w Paryżu. Po powrocie z Francji został profesorem klasy kompozycji, a w latach 1975–1979 rektorem swej macierzystej uczelni. Był członkiem PAU.
Kariera i twórczość muzyczna.
Pierwszym sukcesem muzycznym było "Epitafium" (do słów Juliana Tuwima) zaprezentowane w 1958 na Warszawskiej Jesieni. Utwór został skomponowany na chór mieszany i zespół instrumentalny.
W latach 60. XX w. Górecki wspólnie z grupą kompozytorów polskich (m.in. Krzysztof Penderecki, Kazimierz Serocki) wypracowali specyficzny typ nowoczesnej muzyki zwanej często sonoryzmem. Szczytowym osiągnięciem kompozytorskim tego okresu jego twórczości był utwór "Scontri" ukończony w 1960 i cykl "Genesis".
Kolejne zainteresowanie muzyką Góreckiego obudziła prezentacja "Scontri" podczas Warszawskiej Jesieni w 1960. Jest to jeden z najbardziej reprezentacyjnych utworów polskiego sonoryzmu. Tytuł, czyli „zderzenia”, można tłumaczyć jako zderzenia mas dźwiękowych. Gęstość brzmienia w tym utworze jest wyjątkowa, sięga bowiem aż 88-dźwiękowego klasteru. W tym samym roku zdobył I nagrodę w Konkursie Młodych Związków Kompozytorów Polskich (1960) za "Monologhi" na sopran i 3 grupy instrumentów. Nagroda ta pozwoliła mu wyjechać w pierwszą w życiu podróż zagraniczną – do Francji. W latach 1962–1963 skomponował trzy utwory pod wspólnym tytułem "Genesis": "Elementi per tre archi", "Canti strumentali" (na 15 instrumentów) i "Monodram" (na głos, perkusję i kontrabasy). We wszystkich tych utworach najważniejsze były zmieniające się barwy dźwiękowe, a kompozytor uważał, że taką właśnie muzykę inspiruje otoczenie współczesnego człowieka.
W "Refrenie" (1965) kompozytor połączył dwie kontrastujące techniki: średniowieczny hoquetus z XX-wieczną dodekafonią. Utwór ten został nagrodzony w 1967 na Międzynarodowej Trybunie Kompozytorów UNESCO w Paryżu.
W 1969 powstała "Muzyka staropolska" na instrumenty dęte blaszane i smyczki. W utworze tym kompozytor nawiązał do organum "Benedicamus Domine" z antyfonarza klarysek ze Starego Sącza i do pieśni "Już się zmierzcha" Wacława z Szamotuł. Jest to wyjątkowo statyczny utwór trwający około pół godziny. Ta cecha stała się odtąd bardzo typowa dla muzyki Góreckiego. Nastąpiła też inna zmiana – kompozytor zwrócił się ku gatunkom wokalno-instrumentalnym, do sakralnych (na ogół) tekstów. Niejednokrotnie wyraźnie nawiązuje w nich do muzyki dawnej bądź ludowej, głównie podhalańskiej, tak więc są to utwory o wyraźnej melodii i tradycyjnej, wręcz prostej harmonii, w których motywy lub frazy wielokrotnie powtarzają się. Ta cecha sprawia, że muzykę Góreckiego niejednokrotnie kojarzy się z minimalizmem, albo określa się ją mianem „nowej prostoty”.
Taki właśnie charakter ma najbardziej znane dzieło Góreckiego, czyli "III Symfonia" zwana też "Symfonią pieśni żałosnych". Zbudowana jest z trzech lamentacyjnych pieśni, z których największą uwagę zwróciła druga, w której kompozytor wykorzystał tekst zachowany na ścianie gestapowskiej katowni w Zakopanem. Wykonana została po raz pierwszy 4 kwietnia 1977 w ramach XIV Międzynarodowego Festiwalu Sztuki Współczesnej w Royan, a polskie prawykonanie miało miejsce w tym samym roku na Festiwalu Muzyki Współczesnej Warszawska Jesień. W 1992 akcja promocyjna sprawiła, że kompozycja ta trafiła na światowe listy przebojów, nie tylko muzyki poważnej, po nagraniu jej przez amerykańską śpiewaczkę Dawn Upshaw. Nagrań "III Symfonii" dokonały m.in. polskie śpiewaczki: Stefania Woytowicz oraz Zofia Kilanowicz. Górecki nieomal z dnia na dzień stał się międzynarodową sławą. W Stanach Zjednoczonych sprzedano 150000 płyt z nagraniem "III Symfonii". Zapraszano go do wygłaszania odczytów w Londynie, Brukseli i Nowym Jorku.
15 października 2005 w Bielsku-Białej, podczas X Festiwalu Kompozytorów Polskich, odbyła się premiera III Kwartetu smyczkowego op. 67 "Pieśni śpiewają" w wykonaniu amerykańskiego zespołu Kronos Quartet. Stylistycznie III Kwartet nie odbiega znacząco od swego poprzednika, jakkolwiek daje się zauważyć znaczące przesunięcie w kierunku kontemplacyjności, jedynie część trzecia – najbardziej tonalna – wprowadza element nieskomplikowanej zabawy.
23 czerwca 2013 w kościele oo. Franciszkanów w Krakowie odbyło się światowe prawykonanie 20 pieśni Henryka Mikołaja Góreckiego. Zbiór zatytułowany "Z pieśni kościelnych" zawiera 20 pieśni ze śpiewnika księdza Jana Kazimierza Siedleckiego. W jednym z wywiadów Górecki mówił: „Mam kilka niewydanych i niewykonanych cykli chóralnych. Są w rękopisach, brudnopisach. Chciałem zrobić chorał z polskich pieśni z moją harmonią. Specyficzną harmonię znalazłem do pieśni chóralnych [...] Chwalę się tym, że odkryłem melodię języka polskiego”.
Skomponowany przez Henryka Mikołaja Góreckiego w 1986 roku cykl "Z pieśni kościelnych "nigdy nie został przez twórcę ukończony. Pomimo tego pieśni zostały wydane przez PWM.
12 kwietnia 2014 w Royal Festival Hall w Londynie odbyło się światowe prawykonanie "IV Symfonii Tansman Epizody," której powstanie zainspirował Andrzej Wendland, twórca i dyrektor Tansman Festival. Polskie prawykonanie zostało zorganizowane przez Stowarzyszenie Promocji Kultury im. Aleksandra Tansmana w ramach Tansman Festival 2015, 15 lutego 2015 w sali koncertowej Filharmonii Łódzkiej, z udziałem Orkiestry Symfonicznej Filharmonii Śląskiej im. H.M. Góreckiego, pod dyrekcją maestro Mirosława Jacka Błaszczyka.
16 października 2016 roku odbyła się światowa premiera "Dwóch Postludiów Tristanowskich i Chorału," zorganizowana przez Stowarzyszenie Promocji Kultury im. Aleksandra Tansmana jako Prolog Tansman Festival 2016, w Studiu Koncertowym Polskiego Radia im. Witolda Lutosławskiego w Warszawie.
Życie prywatne.
Henryk Mikołaj Górecki był od 1959 żonaty z pianistką Jadwigą Rurańską. Miał dwójkę dzieci – córkę Annę i syna Mikołaja Góreckiego.
Henryk Mikołaj Górecki zmarł 12 listopada 2010 w szpitalu w Katowicach-Ochojcu, po chorobie płuc. Uroczystości pogrzebowe odbyły się 17 listopada 2010, w archikatedrze Chrystusa Króla w Katowicach. Urnę z prochami kompozytora złożono na Cmentarzu przy ul. Henryka Sienkiewicza w Katowicach.
Wyróżnienia, nagrody i upamiętnienie.
W roku 1993 został laureatem Nagrody im. Karola Miarki oraz Nagrody im. Wojciecha Korfantego przyznanej przez Związek Górnośląski, a w 2003 nagrody Lux ex Silesia. Laureat wielu konkursów międzynarodowych i nagród państwowych.
Jest doktorem "honoris causa" m.in. Uniwersytetu Warszawskiego (1994), Jagiellońskiego (2000), Akademii Muzycznej im. Karola Szymanowskiego w Katowicach (2003), KUL-u (2004) i Akademii Muzycznej w Krakowie (2008) oraz honorowym obywatelem miast: Zakopane (1994), Rybnik (2006), Katowice (2008) i Ostrowiec Świętokrzyski (2009). Przez brytyjski dziennik The Daily Telegraph został sklasyfikowany na 32. miejscu wśród żyjących geniuszy w roku 2007. 22 lipca 1973 otrzymał nagrodę Ministra Kultury i Sztuki I stopnia. W 1969 otrzymał nagrodę Ministerstwa Kultury i Sztuki I stopnia.
Jego imieniem nazwano Filharmonię Śląską w Katowicach oraz Bibliotekę Publiczną Miasta Rydułtowy.
13 września 2013 w odsłonięto popiersie Góreckiego w Galerii Artystów na placu Grunwaldzkim w Katowicach.
Kompozycje.
Niemal wszystkie utwory i opracowania są przez kompozytora opusowane; obyczaj ten spotykany jest wśród współczesnych kompozytorów rzadko. Rękopisy muzyczne Henryka Mikołaja Góreckiego przechowywane są w Bibliotece Narodowej w Warszawie i zostały w całości zdigitalizowane – kolekcja udostępniona jest w bibliotece cyfrowej Polona.
Bibliografia.
podstawowa
uzupełniająca

</doc>
<doc id="66934" url="https://pl.wikipedia.org/wiki?curid=66934" title="Henryk Górecki">
Henryk Górecki



</doc>
<doc id="66935" url="https://pl.wikipedia.org/wiki?curid=66935" title="Plan 9">
Plan 9

Plan 9 from Bell Labs – rozproszony system operacyjny, który powstał w Computing Sciences Research Center w AT&amp;T Bell Laboratories (obecnie Nokia Bell Labs).
Jako pierwszy system operacyjny w pełni praktycznie realizuje teoretyczną filozofię Uniksa.
Nazwa systemu została wzięta z filmu "Plan dziewięć z kosmosu". Oficjalnym logo Plan 9 jest maskotka Glenda. Jej twórcą jest Renée French.
Historia.
System powstał pod koniec lat 80. XX wieku w Computing Science Research Center w Bell Labs.
W 2002 ukazała się najnowsza, 4. wersja tego systemu, darmowa wraz z pełnym kodem źródłowym.
Od tego czasu nie powstają nowe wersje systemu, lecz codziennie tworzony jest obraz płyty CD z najnowszą dystrybucją Plan 9, a obecni użytkownicy mogą w każdej chwili uaktualnić system.
Licencja.
Początkowo Plan9 był dostępny tylko dla szkół wyższych. Później rozprowadzano go odpłatnie na licencji własnościowej.
Od wersji 4. Plan9 był dostępny na licencji Lucent Public License, uznanej za licencję wolną przez FSF i za licencje Open-Source uznaną przez OSI.
W lutym 2014 roku Uniwersytet Kalifornijski w Berkeley został upoważniony przez Alcatel-Lucent, ówczesnego właściciela praw autorskich do wydania Plan9 na licencji GNU General Public License v2.
23 marca 2021 roku po przekazaniu praw autorskich do fundacji Planu9 (Plan9 Foundation), cały kod źródłowy wszystkich wersji historycznych został opublikowany na licencji MIT.
Charakterystyka.
Plan 9 umożliwia działanie sieci komputerów jako pojedynczy system który współdzieli zasoby i procesy. Był projektowany jako system wysokiej jakości przeznaczony do rozwoju oprogramowania i obliczeń, używając do tego celu heterogenicznego sprzętu i minimalnego oprogramowania.
Plan 9 opiera się na założeniu, że dobre zaimplementowanie kilku abstrakcyjnych podstaw pozwala na stworzenie małego systemu operacyjnego, który może działać nawet na największych systemach o różnych architekturach i w wielu sieciach. Jego podstawy bazują na dwóch zasadniczych pomysłach:
System Plan 9 obejmuje centralne serwery CPU i plików, połączone szybkimi sieciami. Maszyny robocze służące jako terminale połączone są za pomocą wolniejszych łączy rozległych.

</doc>
<doc id="66938" url="https://pl.wikipedia.org/wiki?curid=66938" title="Kamerun">
Kamerun

Kamerun, Republika Kamerunu (fr. "Cameroun", "République du Cameroun", ang. "Cameroon", "Republic of Cameroon") – państwo w środkowej Afryce, nad Zatoką Gwinejską. Graniczy z Nigerią, Czadem, Republiką Środkowoafrykańską, Kongiem, Gabonem i Gwineą Równikową. Kamerun jest członkiem ONZ, Unii Afrykańskiej i innych organizacji międzynarodowych.
Historia.
Pod koniec XVIII wieku koczowniczy muzułmański lud Fulbe, pochodzący z Sahelu, podbił tereny Kamerunu, wypierając lub wchłaniając miejscową ludność.
Portugalczycy dotarli do wybrzeży Kamerunu na początku XVI wieku. Ich nieliczne faktorie nadbrzeżne handlowały różnymi towarami, ale głównie niewolnikami. Dopiero w drugiej połowie XIX wieku powstały pierwsze misje chrześcijańskie.
W roku 1884 Kamerun stał się kolonią niemiecką ze stolicą w Buéa, przeniesioną później do Jaunde. Po I wojnie światowej Kamerun został terytorium mandatowym Ligi Narodów, podzielonym pomiędzy Wielką Brytanię i Francję.
Francuska część kraju uzyskała niepodległość w 1960 r. jako Republika Kamerunu. W lutym 1961 r. przeprowadzono plebiscyt, mający zdecydować o przyszłości części brytyjskiej. W jego wyniku 2/3 terytorium na północy (zamieszkane głównie przez ludność muzułmańską) przyłączono do Nigerii, zaś pozostała część południowa (przeważnie chrześcijańska) przyłączyła się do Republiki Kamerunu, która przekształcona została tym samym w Federacyjną Republikę Kamerunu. Obie części nowej republiki, francuska i brytyjska, uzyskały autonomię. Ahmadou Ahidjo został pierwszym prezydentem kraju. W roku 1966 Ahidjo, działając w oparciu o resorty siłowe, zdelegalizował wszystkie partie polityczne. W 1970 r. stłumił rebelię organizacji UPC (Union of the Peoples of Cameroon). W 1972 wprowadził nową konstytucję, znoszącą federację, a ustanawiającą państwo unitarne.
W roku 1982 Ahidjo zrezygnował z urzędu i został na mocy konstytucji zastąpiony przez premiera Paula Biyę, pochodzącego z ludu Beti-Pahuin. Ahidjo wkrótce pożałował, że Biya został jego następcą, lecz zorganizowany przez jego współpracowników w 1984 zamach stanu nie udał się. Biya wygrał przeprowadzone w 1983 i 1984 r. wybory prezydenckie, w których był jedynym kandydatem. Wielopartyjne wybory w 1992 i 1997 r. wygrała jego partia – CPDM, jednak istniały podejrzenia, iż wyniki zostały sfałszowane.
Ostatnie wybory parlamentarne miały miejsce 22 lipca 2007 roku i ponownie zostały wygrane przez partię Biyi. Wraz z rosnącymi napięciami między chrześcijanami a muzułmanami na północy i pomiędzy "anglofonami" a "frankofonami" na południowym zachodzie, w Kamerunie rośnie zagrożenie wojną domową. W 2017 roku anglofońscy separatyści na terenie Regionu Północno-Zachodniego i Regionu Południowo-Zachodniego ogłosili niepodległość Ambazonii.
Pochodzenie nazwy kraju.
Nazwa państwa wywodzi się z portugalskiej nazwy rzeki Wouri – "Rio de Camarões" (pol. "Rzeka Krewetek"), która w późniejszym okresie została rozciągnięta na cały kraj leżący nad tą rzeką.
Ustrój polityczny.
Ustrój polityczny Kamerunu to połączenie demokracji parlamentarnej z systemem prezydenckim. Konstytucja została uchwalona w 1972 roku i znowelizowana w 1995. Władzą ustawodawczą jest, liczące 180 deputowanych wybieranych w wyborach powszechnych, jednoizbowe Zgromadzenie Narodowe o 5-letniej kadencji, obradujące trzy razy w roku.
Głową państwa jest prezydent wybierany w wyborach powszechnych na 7-letnią kadencję. Prezydent posiada znaczny zasób władzy – może zatwierdzać i wetować ustawy, bez konsultacji z parlamentem powoływać i odwoływać członków rządu, sędziów, szefów przedsiębiorstw państwowych i urzędów centralnych. Władzę wykonawczą sprawuje rząd, na którego czele stoi premier mianowany przez prezydenta.
Podział administracyjny.
Kamerun dzieli się na 10 regionów (każdy z gubernatorem na czele mianowanym przez prezydenta):
i 58 departamentów (każdy z prefektem na czele):
Ludność.
Religie.
Struktura religijna kraju w 2018 roku według The World Factbook:
Struktura religijna kraju w 2020 roku według "The ARDA":
Miasta Kamerunu.
Poniższa lista przedstawia największe miasta Kamerunu:
Geografia.
Z powierzchnią 475 442 km² Kamerun, co do wielkości, zajmuje 53 miejsce wśród wszystkich państw świata, porównywalnie z Papuą-Nową Gwineą i nieco tylko mniejszym amerykańskim stanem Kalifornia. Kraj położony jest w Środkowej i Zachodniej Afryce nad Zatoką Bonny, częścią Zatoki Gwinejskiej Oceanu Atlantyckiego. Literatura turystyczna określa Kamerun mianem „Afryki w miniaturze” ze względu na różnorodność klimatu: morski, pustynny, górski, tropikalny i sawannowy. Kraj graniczy z Nigerią od zachodu, Czadem od północnego wschodu, z Republiką Środkowoafrykańską od wschodu oraz Gwineą Równikową, Gabonem i z Republiką Konga od południa.
Kamerun dzieli się na pięć stref geograficznych, wyraźnie różniących się od pozostałych zarówno pod względem klimatu, rzeźby powierzchni, jak i wegetacji. Nizina nadbrzeżna sięga 15-150 kilometrów od Zatoki Gwinejskiej w głąb lądu, a jej przeciętna wysokość to 90 m n.p.m. Pas ten, bardzo wilgotny i gorący, z krótką porą suchą, jest gęsto zalesiony tropikalnym lasem deszczowym Południowokameruński płaskowyż wznosi się nad niziną nadbrzeżną na średnią wysokość 650 m n.p.m. Ten region jest również zdominowany przez deszczowe lasy tropikalne, ale ze względu na równowagę pór deszczowych i suchych nie są one tak wilgotne, jak na wybrzeżu.
Nieregularny, przerywany łańcuch gór, wzgórz i płaskowyżów, zwany "Pasmem Kameruńskim", rozciąga się od szczytu wulkanu Kamerun na wybrzeżu (najwyższy punkt kraju – 4095 m n.p.m.) prawie po Jezioro Czad na północnym krańcu kraju. Region ten ma klimat umiarkowany, szczególnie na "Zachodnim Płaskowyżu", aczkolwiek opady są tu też wysokie. Ziemia należy do najżyźniejszych w Kamerunie, głównie wokół stożków wulkanicznych. Na skutek działalności wulkanicznej w tym regionie powstały jeziora kraterowe. 21 sierpnia 1986 z jednego z nich (Jezioro Nyos) zaczął wydobywać się dwutlenek węgla powodując śmierć 1700-2000 ludzi.
Płaskowyż południowy przekształca się na północy w trawiastą, mocno sfałdowaną Wyżynę Adamawa, stanowiącą barierę oddzielającą południową część kraju od północnej. Wyżyna wznosi się przeciętnie na 1100 m n.p.m., z temperaturami od 22 do 25 °C i znacznymi opadami. Doliny regionu północnego rozciągają się od stoków wyżyny po Jezioro Czad, wznosząc się przeciętnie na 300–350 m n.p.m. Charakterystyczną roślinnością są sawannowe krzewy i trawy. Jest to obszar jałowy, z niewielkimi opadami i wysoką temperaturą.
Kamerun posiada cztery odrębne zlewiska. Głównymi rzekami na południu są Ntem, Nyong, Sanaga i Wouri. Wszystkie płyną w kierunku południowym i uchodzą do Zatoki Gwinejskiej. Dja i Kadéï płyną w kierunku południowo-zachodnim i są dopływami Konga. Na północy kraju rzeka Bénoué płynie na północ i zachód uchodząc do Nigru, zaś Logone uchodzi do Jeziora Czad, u brzegów którego Kamerun styka się z trzema innymi krajami.
Gospodarka.
Wartość Produktu Krajowego Brutto na głowę mieszkańca (PKB per capita) w roku 2009 był obliczany na 2253 USD, jeden z najwyższych w Afryce subsaharyjskiej. Eksploatowane są złoża ropy naftowej, boksytów, rudy żelaza oraz drewno. Kamerun eksportuje m.in. kawę, drewno, kakao, banany, aluminium, bawełnę, gumę i bydło. Głównymi rynkami zbytu są Francja, Włochy, Korea Południowa, Hiszpania i Wielka Brytania. Kamerun znajduje się w strefie działania "Organizacji dla Harmonizacji Prawa Afrykańskiego" (OHADA). Walutą obiegową jest frank CFA. Bezrobocie w roku 2001 sięgało 30% populacji, a trzecia część społeczeństwa żyła poniżej progu ubóstwa obliczanego na 1,25 USD dziennie w roku 2009. Od końca lat osiemdziesiątych XX wieku Kamerun jest objęty programami pomocowymi Banku Światowego i IMF w celu zmniejszenia bezrobocia, prywatyzacji przemysłu i wzrostu gospodarczego. Turystyka, zwłaszcza na wybrzeżu i w okolicach Góry Kamerun zapowiada znaczny wzrost gospodarczy.
Transport.
Transport w Kamerunie przysparza wiele trudności. Drogi są w złym stanie i uzależnione od zmiennej pogody, jako że tylko 10% posiada utwardzone nawierzchnie. Kontrole drogowe służą policji i żandarmerii głównie do wyłudzania łapówek. Linia kolejowa łączy miejscowości Kumba na zachodzie i Bélabo na wschodzie oraz Ngaoundéré na północy. Lotniska międzynarodowe znajdują się w Duali i Jaunde oraz w Garoua. W ujściu rzeki Wouri znajduje się Duala, główny port morski kraju. Duże znaczenie ma też port w Kribi.
Rynek mleka.
Mimo wysokiej liczby bydła w Kamerunie, produkcja mleka w Kamerunie jest niezwykle niska (7,5 litra rocznie na mieszkańca, wobec średniej na świecie 45 litrów na mieszkańca) – w 2014 r. na import mleka do kraju wydano prawie 80 mln dolarów.
Siły zbrojne.
Stosunki z sąsiednimi krajami układają się generalnie pomyślnie. Wyjątkami jest nierozwiązany konflikt graniczny z Gwineą Równikową. Napływ Kameruńczyków do Gwinei Równikowej, co wiąże się z nadzieją na zatrudnienie przy eksploatacji nowo odkrytych złóż ropy, przyczynił się do wzrostu napięcia. W roku 1999 rządy Kamerunu, Gwinei Równikowej, Nigerii, Wysp św. Tomasza i Książęcej, Gabonu, Konga, Demokratycznej Republiki Konga i Angoli powołały "Gulf of Guinea Commission" mającą pomagać w rozwiązywaniu problemów, przede wszystkim granicznych, w regionie.
Kamerun dysponuje trzema rodzajami sił zbrojnych: wojskami lądowymi, marynarką wojenną oraz siłami powietrznymi. Uzbrojenie sił lądowych składało się w 2014 roku m.in. z 100 opancerzonych pojazdów bojowych, a marynarka wojenna dysponowała 57 okrętami obrony przybrzeża. Siły powietrzne z kolei posiadały w 2014 roku uzbrojenie w postaci m.in. 15 samolotów transportowych, 11 samolotów szkolno-bojowych oraz 9 śmigłowców.
Wojska kameruńskie w 2014 roku liczyły 14 tys. żołnierzy zawodowych oraz 10 tys. rezerwistów. Według rankingu "Global Firepower" (2014) kameruńskie siły zbrojne stanowią 97. siłę militarną na świecie, z rocznym budżetem na cele obronne w wysokości 370 mln dolarów (USD).

</doc>
<doc id="66941" url="https://pl.wikipedia.org/wiki?curid=66941" title="Śryż">
Śryż

Śryż (zwany też "lodem prądowym"; ) – zjawisko lodowe, stanowiące etap zamarzania cieku lub zbiornika wodnego. Jest to jedna z początkowych postaci lodu.
Opis.
Śryż to skupisko gąbczastych bryłek utworzonych z kryształków lodu o kształcie igieł lub blaszek, mające kilka centymetrów średnicy. Powstaje z lepy lodowej lub śnieżnej, czasem z dodatkiem lodu dennego. Tworzy się w wodzie rzecznej w temperaturze nieznacznie niższej od . Jest to początkowy etap formowania się pokrywy lodowej na rzece.
Śryż i lepa mogą zbijać się, tworząc większe krążki lodowe.

</doc>
<doc id="66942" url="https://pl.wikipedia.org/wiki?curid=66942" title="Elżbieta Chojnacka">
Elżbieta Chojnacka

Elżbieta Chojnacka (ur. 10 września 1939 w Warszawie, zm. 28 maja 2017 w Paryżu) – polska klawesynistka światowej sławy, specjalizująca się w muzyce współczesnej.
Życiorys.
Urodziła się w Warszawie, była córką pianistki Edwardy Chojnackiej. W 1962 ukończyła warszawską Państwową Wyższą Szkołę Muzyczną w klasie fortepianu Margerity Trombini-Kazuro, a następnie studiowała w Paryżu klawesyn u Aimée van de Viele, uczennicy Wandy Landowskiej. W 1968 otrzymała I nagrodę w kategorii klawesynu na Międzynarodowym Konkursie Giovanni-Battista Viotti w Vercelli. Potem osiadła na stałe w Paryżu, gdzie rozpoczęła międzynarodową karierę.
Pierwszą płytę nagrała w 1971 ("Clavecin 2000", Philips). Znana była przede wszystkim z interpretacji muzyki współczesnej – nagrała m.in. całość twórczości klawesynowej György Ligetiego. Została laureatką nagród muzycznych. Swoje utwory dedykowali jej tacy kompozytorzy jak: György Ligeti, Iannis Xenakis, Maurice Ohana, Henryk Mikołaj Górecki czy Michael Nyman. 
Prowadziła kursy mistrzowskie i wykłady. W 1995 otrzymała tytuł profesora Mozarteum w Salzburgu, gdzie utworzono klasę interpretacji współczesnej muzyki klawesynowej. 
Była artystką o wielkiej osobowości i charyzmie, znaną jako krytyk autentyzmu w wykonawstwie:
Elżbieta Chojnacka zmarła w wieku 78 lat. Została pochowana na cmentarzu Père-Lachaise w Paryżu.

</doc>
<doc id="66946" url="https://pl.wikipedia.org/wiki?curid=66946" title="Powiat bartoszycki">
Powiat bartoszycki

Powiat bartoszycki – powiat w Polsce (województwo warmińsko-mazurskie), reaktywowany w 1999 roku w ramach reformy administracyjnej. Jego siedzibą jest miasto Bartoszyce. Powiat od strony północnej graniczy z obwodem kaliningradzkim w Rosji, od wschodu z powiatem kętrzyńskim, od południa z powiatem olsztyńskim i lidzbarskim, a od zachodu z powiatem braniewskim. Na terenie powiatu znajduje się przejście graniczne z Federacją Rosyjską w Bezledach.
W skład powiatu wchodzą:
Według danych z 31 grudnia 2019 roku powiat zamieszkiwało 57 231 osób.
Historia.
Powiat bartoszycki utworzono postanowieniem Rady Ministrów w dniu 29 maja 1946 roku znalazła się po stronie ZSRR. 31 grudnia 1961 do powiatu przyłączono miasto Górowo Iławeckie oraz 9 gromad ze zlikwidowanego powiatu górowskiego. Zlikwidowany w wyniku reformy administracyjnej z 1975 roku, przywrócony w 1999 roku.
Demografia.
Ludność na przestrzeni lat.
1975 – 1998 nie istniał

</doc>
<doc id="66948" url="https://pl.wikipedia.org/wiki?curid=66948" title="Kwieciszewo">
Kwieciszewo

Kwieciszewo (niem. "Blütenau") – wieś (dawniej miasto) w Polsce położona w województwie kujawsko-pomorskim, w powiecie mogileńskim, w gminie Mogilno.
Kwieciszewo uzyskało lokację miejską w 1342 roku, zdegradowane w 1874 roku.
Podział administracyjny.
Miasto kapituły katedralnej gnieźnieńskiej, pod koniec XVI wieku leżało w powiecie gnieźnieńskim województwa kaliskiego. W latach 1954–1959 wieś należała i była siedzibą władz gromady Kwieciszewo, po jej zniesieniu w gromadzie Gębice. W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) liczyła 686 mieszkańców. Jest drugą co do wielkości miejscowością gminy Mogilno.
Historia.
Jedna z najstarszych osad targowych w Wielkopolsce. W roku 1147 wzmiankowana jako wieś targowa, a w latach 1311-1312 jako kasztelania.
Wieś stanowiła część oprawy wdowiej księżnej Salomei w latach 1138-1145. W roku 1144 odbył się tutaj zjazd synów Bolesława Krzywoustego. Po roku 1145 własność kanoników regularnych z Trzemeszna. W roku 1342 otrzymało prawa miejskie z nadania Kazimierza Wielkiego. Miasto zniszczone w roku 1383, w czasie walk między Mazowszanami i Wielkopolanami. W roku 1873 utrata praw miejskich.
Pośrodku wsi znajduje się trójkątny plac rynkowy wydłużony na osi północ-południe, pełniący dawniej funkcje targowe. W północnej części kościół parafialny, w południowej dawny ewangelicko-augsburski.
W czasie wojny trzynastoletniej Kwieciszewo wystawiło w 1458 roku 2 pieszych na odsiecz oblężonej polskiej załogi Zamku w Malborku.
Położenie.
Na północ od wsi znajduje się Jezioro Pakoskie. Przez wieś przepływa Mała Noteć zwana też "Notecią zachodnią" lub "Kwieciszewicą". Rzeka ta jest historyczną granicą między Kujawami a Pałukami.
Kościół parafialny.
Parafia erygowana przed rokiem 1326. Obecny kościół zbudowano w roku 1522, z fundacji kapituły gnieźnieńskiej, w miejscu poprzedniego. Odnawiany po spaleniu w XVIII, XIX wieku i w roku 1905. W roku 1913 powiększony o przęsło zachodnie. Spalony w roku 1945, odbudowany w latach 1954-1960. Późnogotycki, orientowany, ceglany, z użyciem kamienia polnego. Jednonawowy z prosto zamkniętym prezbiterium. Wnętrze nakryte stropem płaskim.
Dawny kościół ewangelicki.
Parafia założona w roku 1788. Budowa obecnego kościoła rozpoczęta w roku 1834. Późnoklasycystyczny, zwrócony prezbiterium ku południu. Ceglany, otynkowany. Prezbiterium zamknięte wieloboczne, z zakrystią od zachodu, nawa prostokątna z czterokondygnacyjną wieżą od północy. We wnętrzu stropy, dach dwuspadowy. Obecnie kościół jest nieużytkowany.

</doc>
<doc id="66951" url="https://pl.wikipedia.org/wiki?curid=66951" title="Klitajmestra">
Klitajmestra

Klitajmestra (także Klytajmestra, Klitajmnestra, gr. "Klytaimḗstra", „Słynna-Oblubienica”) – w mitologii greckiej królewna spartańska i królowa mykeńska, pochodząca od Tyndareosa i Ledy.
Żona i wespół ze swym kochankiem Ajgistem zabójczyni wodza i zwycięzcy spod Troi Agamemnona, ojca ich trójki dzieci, pomszczonego przez ich syna Orestesa, ściganego później za przyczynienie się do śmierci matki przez erynie.
Przodkowie i przyjście na świat.
Opowieść o przyjściu na świat Klitajmestry zalicza się do mitów lakońskich. W Sparcie rządził niegdyś król imieniem Tyndareos, wywodzący się z rodu Perseusza przez matkę Gorgofone. Żona jego nosiła imię Leda. Wedle jednej z wersji mitu nie posiadali oni własnych dzieci, co sprawiało im smutek. Pewnego wieczoru odwiedził ich posłaniec mieszkańców Olimpu Hermes i ofiarował jajo znacznej wielkości, przypominające jaja łabędzie. Leda włożyła jajo do złotej puszki, którą wyścielał miękki puch. W końcu skorupka jaja uległa pęknięciu, uwalniając czworo dzieci.
Inna wersja mitu mówi, że sam Zeus odwiedził Ledę pod postacią łabędzia, a skutkiem tej wizyty zostały spłodzone dzieci. Leda złożyła jaja, a w górach Tajget wykluli się z nich: Klitajmestra, Helena, Kastor i Polideukes. Klitajmestra wykluła się z tego samego jaja, co Polideukes bądź też z tego samego, co Helena. Według niektórych podań w ogóle było tylko jedno jajo. Dzieciom tym przypisywano jako ojca Zeusa. Inna wersja mitu stwierdza jednakże, że ojcem Klitajmestry był Tyndareos. Spłodził on ją ze swoją żoną Ledą w normalny sposób, jak i Kastora, natomiast Helenę i Polideukesa spłodził Zeus pod postacią łabędzia. Apollodoros podaje, że tej samej nocy Leda obcowała z Zeusem w postaci łabędzia oraz ze swym mężem. Tekst Apollodorosa nie wymienia co prawda wśród poczętych tej nocy dzieci Klitajmestry, jednakże uważa się, że imię Klitajmestry mógł pominąć kopista przez nieuwagę. Rozważając sporną kwestię, Zygmunt Kubiak rozstrzyga o odrzuceniu boskiego pochodzenia Klitajmestry. W każdym razie chłopcy (Dioskurowie) zostali wojownikami, Helenę uznano najpiękniejszą kobietą świata. Ponadto wymienia się „zwyczajne” potomstwo Tyndareosa i Ledy: Timandrę i Filonoe.
Ród Pelopsa.
Klitajmestra wyszła za mąż za Tantala (Kubiak używa też imienia Talos). Mąż jej wywodził się z rodu Pelopsa, a ojcem jego był Tyestes, śmiertelny wróg swego brata Atreusa, z którym przegrał rywalizację o tron mykeński. Niekiedy też za ojca jego podaje się syna Tyestesa imieniem Ajgistos czy też Broteasa. Po latach dzięki pomocy syna Ajgistosa Tyestes zdołał zdobyć tron mykeński, co dla Atreusa skończyło się śmiercią. Panowanie Tyestesa przerwał Agamemnon, starszy syn Atreusa, dzięki wsparciu władcy Sparty Tyndareosa, który był dlań teściem jego młodszego brata Menelaosa. Agamemnon zdobył władzę w Mykenach (bywa również określany królem Argos, m.in. w Iliadzie), wygnał Tyestesa i Ajgistosa, Tantala zaś zabił, podobnie postępując z jego nowo narodzonym synkiem, którego miał z Klitajmestrą. Pochwycił go i roztrzaskał mu głowę o ziemię. Uczynek ten odnotowuje Apolodoros w "Epitome", Klitajmestra wypomina go mężowi w "Ifigenii w Aulidzie" autorstwa Eurypidesa. Klitajmestra znienawidziła za to Atrydę. Wedle innej wersji mitu Agamemnon najpierw zamordował Tantala i jego dziecko, dopiero później zaś brat jego Menelaos spowinowacił się z Tyndareosem. Według jeszcze innej po morderstwie rodziny Klitajmestry ścigali Agamemnona Dioskurowie. Ten ukrył się u ojca skrzywdzonej kobiety i podjął próbę dogadania się, w związku z czym musiał poślubić ich siostrę, by uniknąć ich zemsty. Jednakże w tak potworny sposób rozpoczęte małżeństwo było przeklęte.
Klitajmestra urodziła Agamemnonowi dzieci o imionach Elektra, Ifigenia, Orestes, Chryzotemis. Chłopiec był z nich najmłodszy. Wcześniejsza wersja mitu jeszcze o Elektrze nie wspomina. Występują w niej prócz Orestesa Laodike, Chrysotemis i Ifigenia.
Początek wojny trojańskiej i ofiara z Ifigenii.
Dalsze losy Klitajmestry wiążą się z jej siostrą Heleną. Tę ostatnią, żonę Menelaosa i królową Sparty, porwał królewicz trojański Parys. Dyplomacja na nic się zdała, podobnie jak prywatny list od Klitajmestry do siostry, który dostarczył Palamedes. W efekcie postanowiono wyruszyć na wojnę przeciwko Troi, a na czele wyprawy stanął brat Menelaosa, Agamemnon. Achajowie mieli wyruszać, jednak przeszkodę stanowiła cisza morska. Okazało się, że wynikła ona z gniewu Artemidy, która domaga się ofiary z córki wodza, Ifigenii. Zadecydowano o sprowadzeniu dziewczyny z Myken czy też z Argos, na co pomimo odrazy i smutku zgodził się jej ojciec. Nie wyjawiono jej jednak prawdy. Królewna przybyła wraz z matką swą Klitajmestrą i niemowlęciem Orestesem, sądząc, że zaręczą ją z Achillesem. Agamemnon pozwolił jednak, by dziewczynę wzięto do ołtarza jako zwierzę ofiarne. W tym momencie interweniowała jednak sama Artemida, biorąc Ifigenię ze sobą. Agamemnon tymczasem odesłał żonę z powrotem do Argos. Zrodziła się w niej wtedy myśl o zemście.
Klitajmestra tymczasem na czas nieobecności króla Sparty wzięła pod swą opiekę jego córkę Hermione.
Podczas wojny do Argos przyjechał Telefos, prosząc o pomoc Agamemnona. Klitajmestra doradziła mu porwanie jej synka Orestesa, co miało zmusić Atrydę do pożądanego postępowania.
Związek z Ajgistem.
Wojna pod Troją toczyła się przez wiele lat, a informacje o walczących mężach nie napływały. Rozpowszechniły się informacje, jakoby Agamemnon poległ, a z nim podlegli mu ludzie. Klitajmestra przez pewien czas pozostawała wierna mężowi, mimo całego zła, jakie jej wyrządził. Zachowania żony miał pilnować pozostawiony przez Agamemnona, posunięty w latach pieśniarz Demodokos, którego Atryda ustanowił doradcą królowej. Ponadto miał on przekazywać walczącemu pod Troją informacje o poczynaniach żony. Jednakże w Klitajmestrze zakochał się Ajgistos. W celu zdobycia kobiety pozbył się pieśniarza. Klitajmestra dała w końcu wiarę pogłoskom o śmierci męża i uznała się za wdowę. Co więcej, wyszła kolejny raz za mąż, teraz za pięknego Ajgista, któremu udało się ją uwieść pomimo ostrzeżeń boskich (inne źródło opisują ich związek jako romans, bez umocowania prawnego). Do porzucenia mężów żony trojańskich wodzów namawiał też Nauplios, w zemście za ukamienowanie przez Achajów jego syna Palamedesa, a wedle innej wersji (Hygina) to brat Palamedesa Ojaks namawiał, i to od razu do zabójstwa Atrydy. Agamemnona natomiast nienawidziła od początku swego małżeństwa – za morderstwo pierwszego męża, maleńkiego synka i za chęć poświęcenia córki w ofierze, do czego tylko dzięki Artemidzie nie doszło. Ponadto pod Troją Agamemnon wziął sobie za kochankę Chryzeidę. Agamemnonowego syna Orestesa wysłała do innego państwa.
Ajgistos spłodził dwójkę dzieci: Aletesa i Erigone.
Tymczasem Agamemnon po wielu latach wojowania powrócił do Lakonii, odprawiając przedtem swe wojsko. Prowadził zaś ze sobą brankę wojenną Kasandrę, która urodziła mu bliźnięta. Nadano im imiona Teledamos i Pelops. Dziewczyna ta miała zdolność przewidywania przyszłości, ostrzegała więc Agamemnona, że w Mykenach czeka ich śmierć, on jednak nie przejął się jej przewidywaniami, podobnie jak przedtem mroczną przepowiednią wypowiedzianą przed nim przez widmo Achillesa.
Ajgistos wystawił szpiega, by zawczasu dotarła doń informacja o powrocie Atrydy albo i nawet całe straże. Ojaks z zemsty za śmierć Palamedesa namówił Klitajmestrę do mężobójstwa, opowiadając jej też, że Agamemnon pragnie zastąpić ją swą branką. Wiadomość o powrocie męża oznaczała śmierć dla królowej mykeńskiej i jej drugiego męża. Jan Parandowski pisze, że "skrzypienie wozów królewskich na drodze brzmiało w uszach obojga winowajców jak zgrzyt piasku w klepsydrze odmierzającej ich ostatnie godziny. Spojrzeli po sobie i bez słów, jednym błyskiem oczu, uknuli plan". Córka Tyndareosa powitała dawno nie widzianego męża. Jako że odczuwał zmęczenie po długiej podróży, poszedł się wykąpać. Odłożył broń i zdjął z siebie zbroję. Gdy tylko zdążył wejść do wanny, w łazience pojawili się oboje – Klitajmestra i Ajgistos – z siekierami, których użyli w celu pozbawienia wodza spod Troi życia. Parandowski podkreśla, że był on bezbronny, Ajgista zaś nazywa „przybłędą”. Późna wersja mitu mówi, że mord zdarzył się po kąpieli. Królowa przygotowała dla męża specjalny ubiór o zaszytych rękawach, uniemożliwiający swobodne ruchy. Gdy Atryda starał odziać się, żona zabiła go bez ryzyka. Inna wersja mówi, że kochankowie zabili męża Klitajmestry w trakcie uczty przez skrytobójstwo. Uczestniczyć w tym miało dwudziestu mężów. Jeszcze inna wersja mitu mówi, że Klitajmestra zabiła męża toporem, gdy ten składał ofiarę. Razem z królem Myken śmierć ponieśli jego towarzysze, Kasandra i jej bliźnięta. Sama Klitajmestra odebrała życie swej rywalce. Pragnęła również zabić Orestesa, który został jednak wyprowadzony z zamku. Taką relację matki do syna podaje Pindar. Starsze wersje mitu, sformułowane w poematach epickich, obwiniały o całą zbrodnię Ajgista. Klitajmestra miała według nich nie brać udziału w mordzie. Jednak późniejsze wersje, przedstawione przez dramaturgów, również i jej przypisują winę, a nawet stawiają ją w centrum wydarzeń, jako tę, która własną ręką zadała śmierć swemu małżonkowi. Zbrodnia ta była niekiedy przedstawiana w sztuce greckiej, ale nie zdarzało się to często. Dzieła takie najczęściej tworzono w okresie archaicznym, można tu też wymienić etruskie urny. Klitajmestra nie zawsze też była na tych dziełach przedstawiona, częściej występował na ich Ajgistos. O jej małżeństwie i jego końcu opowiada też tragedia Ajschylosa "Agamemnon" z 458 p.n.e., w której Klitajmestra zabija męża, który poświęcił jej córkę zagniewanej bogini i planował postawić brankę wojenną na równi ze swoją prawną żoną, co stanowiło zniewagę Klitajmestry jako żony, matki i królowej. W "Agamemnonie" Ajschylosa Kasandra staje przed Klitajmestrą, uznającą niewolnicę za zbyt dumną, ale milczy, by dopiero po jej odejściu wyjawić widzom swą przepowiednię.
Śmierć.
Odtąd Ajgistos panował w Mykenach. Orestes zaś dorastał, myśląc o zemście. Podobne nadzieje miała jego siostra Elektra, mieszkająca z rodzicami w pałacu mykeńskim. Ajgistos chciał pozbawić córkę Agamemnona życia, Klitajmestra wstawiła się jednak za nią. Matka i jej mąż obawiali się, że małżeństwo Elektry z mężczyzną możnego rodu mogłoby stanowić dla niego podstawę do starań o tron Myken. Wobec tego doprowadzili do jej małżeństwa z mieszkającym w okolicy chłopem. Małżeństwo to pozostało jednak fikcją – mąż uszanował jej wolę. Otaczało ją jednak ubóstwo, żyła samotnie, jak niewolnica, wedle tragików nawet w więzieniu. Wedle odmiennej wersji obiecano ją Polimestorowi, przetrzymując na zamku w Mykenach. Po siedmiu latach jako młodzieniec syn Agamemnona wrócił do miasta. Apollo polecił mu wcześniej dokonać zemsty. Orestes spotkał się z siostrą. Opracowano plan zemsty. Klitajmestrę odwiedzili młodzieńcy, którzy przekazali jej wiadomość o śmierci jej syna. Może nawet pokazali jej urnę z rzekomymi prochami Orestesa. Matka nie poznała okłamującego ją syna. Wezwała do zamku nieobecnego w mieście męża. Klitajmestra i Ajgistos odetchnęli z ulgą, ogarnęła ich radość, że potencjalny mściciel nie żyje. Świętowali swą bezkarność, zrezygnowawszy z uprzedniej czujności. Siostra wprowadziła tymczasem Orestesa do pałacu, gdzie syn Agamemnona przy czynnym udziale siostry zabił wpierw bez większych problemów Ajgista. Jego krzyk usłyszała Klitajmestra i wbiegła do sali, gdzie dostrzegła swego syna uzbrojonego w miecz. Zaczęła błagać go o darowanie życia, obnażyła nawet swą pierś, którą go karmiła w niemowlęctwie. Orestes prawie zgodził się odstąpić od matkobójstwa. Jednak przyjaciel jego Pylades przypomniał mu o świętości zemsty i rozkazie Apollona nakazującym mu jej dokonać. Potem, pomimo próśb i zaklinania matki, ugodził również i ją. W noc tego zabójstwa w pałacu obecni byli Menelaos i Helena, nie wiedzieli jednak, jakie wydarzenia się tam rozegrały. "Odyseja" przedstawia natomiast, jak po ośmiu latach podróży Menelaos pojawia się w Mykenach na stypie po Ajgiście i Klitajmestrze.
Matkobójstwo uznawano za najgorszą ze zbrodni. Oskarżenie przeciwko niemu wniósł Perileos, Tyndareos lub też Erigone. Orestes ponadto okupił zbrodnię straszliwymi wyrzutami sumienia, personifikowanymi przez Erynie. W każdym przedmiocie odtąd widział Orestes postać swej matki, a jej zakrwawiona twarz pojawiała się w jego snach. Po wielu trudach dopiero zaznał spokoju. Zaprzestanie ścigania go przez Erynie stało się wytłumaczeniem ich przydomku "Eumenidy", co oznacza „życzliwe”. Matkobójstwo rzadko przedstawiano w sztuce, niekiedy wyobrażała ona udział Elektry w zabiciu matki.
Potomkowie.
Klitajmestra urodziła następujące dzieci:

</doc>
<doc id="66952" url="https://pl.wikipedia.org/wiki?curid=66952" title="Amaya">
Amaya

Amaya – edytor stron internetowych, a także przeglądarka internetowa, która stanowi wolne oprogramowanie. 
Prace nad Amayą rozpoczęto w 1996 roku w celu stworzenia aplikacji internetowej, która obsługuje możliwie największą liczbę technologii W3C. Jest dostępna na platformy Unix, Windows i OS X.
Początkowo Amaya była jedynie edytorem dokumentów HTML i CSS. Z czasem zaimplementowano w niej obsługę XML i różnych aplikacji XML, takich jak MathML, SVG i rodzina języków XHTML.

</doc>
<doc id="66953" url="https://pl.wikipedia.org/wiki?curid=66953" title="Adam Zagajewski">
Adam Zagajewski

Adam Zagajewski (ur. 21 czerwca 1945 we Lwowie, zm. 21 marca 2021 w Krakowie) – polski poeta, eseista, prozaik, przedstawiciel pokolenia Nowej Fali, sygnatariusz Listu 59 (1975), od 1976 objęty cenzurą, w latach 1982–2002 na emigracji we Francji, od 1983 redaktor „Zeszytów Literackich”; laureat Nagrody Fundacji im. Kościelskich (1975), Międzynarodowej Nagrody Neustadt w dziedzinie literatury (2004) i Nagrody Księżnej Asturii (2017), w latach 1973–1983 członek Związku Literatów Polskich, od 1979 członek Polskiego PEN Clubu, od 2006 członek czynny Polskiej Akademii Umiejętności; nauczyciel akademicki, tłumacz literacki.
Życiorys.
Urodził się 21 czerwca 1945 we Lwowie. W tym samym roku, na skutek wysiedlenia Polaków ze Lwowa, rodzina przeniosła się do Gliwic. W Gliwicach ukończył V Liceum Ogólnokształcące, a następnie na Uniwersytecie Jagiellońskim studiował psychologię (magisterium w 1968) i filozofię (magisterium w 1970). Do 1975 był wykładowcą filozofii na Akademii Górniczo-Hutniczej w Krakowie.
Związany był z poetyckim ruchem Nowej Fali w Krakowie. Wywodził się z programu Grupy „Teraz”. W 1974, wspólnie z Julianem Kornhauserem, opublikował książkę "Świat nie przedstawiony", analizę obrazu polskiej literatury lat 60. i 70., która wywołała ożywioną reakcję w świecie literackim, stała się manifestem nowych tendencji w polskiej literaturze powojennej.
Po podpisaniu Listu 59 w 1975 był objęty zakazem druku. W 1978 podpisał deklarację założycielską Towarzystwa Kursów Naukowych i był jego wykładowcą. 23 sierpnia 1980 roku dołączył do Apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Od 1981 roku mieszkał w Paryżu, a od 2002 na stałe w Krakowie. Był członkiem redakcji kwartalnika „Zeszyty Literackie”. Laureat Nagrody Vilenica z 1996 i Nagrody Adenauera z 2002. Do sierpnia 2020 był członkiem Stowarzyszenia Pisarzy Polskich. Prowadził gościnnie warsztaty poetyckie w Studium Literacko-Artystycznym na Uniwersytecie Jagiellońskim w Krakowie. Wykładał w Committee on Social Thought na University of Chicago oraz jako profesor wizytujący na University of Houston.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
Zmarł 21 marca 2021 w Krakowie. Został pochowany 10 października 2021 w Panteonie Narodowym w Krakowie.
Życie prywatne.
Był wnukiem Karola Zagajewskiego, nauczyciela i przed 1939 naczelnika wydziału w Kuratorium Okręgu Szkolnego Lwowskiego, synem prof. Tadeusza Zagajewskiego i mężem aktorki i tłumaczki Mai Wodeckiej. Razem z żoną wrócili na stałe do Polski w 2002. Mieszkali w Krakowie. 
Twórczość.
Tworzył niemal wyłącznie wiersze białe i wolne. Przy tym definiował poezję jako sztukę przetwarzania i układania wyrażeń myślowych. Wbrew wiodącemu prym postmodernizmowi uważał, że nie kształtowanie języka, ale sens jest najważniejszą cechą poezji. Dlatego nie ma w poezji Zagajewskiego niemal żadnych asyndetonów, neologizmów czy zniekształceń słownych, natomiast bardzo ważną rolę odgrywa tajemnica wpisana w przeżywanie współczesności. Oddalony od tradycji „tłumaczenia muzyki” na słowa, zajmował się tylko jej sensem bardzo często starając się wyrazić nie sam utwór muzyczny, ale cechę takiego utworu. Był miłośnikiem Chopina, Bacha, Szostakowicza i Mahlera. W jego poezji znajdują się także nawiązania do mityzacji rzeczywistości i epifanii. Był także eseistą.
Poezja.
"Jechać do Lwowa", Londyn 1985
"Płótno", Paryż 1990
Upamiętnienie.
Przy wejściu do kawiarni Nowa Prowincja w Krakowie od marca 2014 znajduje się "Domofon poezji", na którym można odtworzyć nagranie poety czytającego własny wiersz.

</doc>
<doc id="66958" url="https://pl.wikipedia.org/wiki?curid=66958" title="Déodat Gratet de Dolomieu">
Déodat Gratet de Dolomieu

Déodat Dieudonné Sylvain Guy Tancrède Gratet de Dolomieu (ur. 23 czerwca 1750 w Dolomieu obok Tour-du-Pin we Francji, zmarł 28 listopada 1801 w Château-Neuf, Saône-et-Loire) – francuski geolog, podróżnik i wulkanolog.
Życiorys.
Geologii nauczył się w więzieniu, podczas odsiadywania wyroku za udział w pojedynku, w którym zabił przeciwnika.
Badając skałę pochodzącą z Alp Wschodnich, odkrył, że dostarczona mu próbka skał różni się od większości skał wapiennych - nie reaguje polana kwasem solnym - i stanowi związek węglanów wapnia i magnezu. Dolomieu przesłał wyniki swoich prac do jednego z genewskich naukowców Nicolasa de Saussure'a. Dolomieu zaproponował, by odkrytą przez niego skałę nazwać "saussurit", ale Saussure uznał, że odpowiedniejszą nazwą jest dolomit. Później tę nazwę nadano całemu masywowi górskiemu, z którego pochodziła skała. Sam Dolomieu nigdy nie był w górach nazwanych jego nazwiskiem.

</doc>
<doc id="66960" url="https://pl.wikipedia.org/wiki?curid=66960" title="Dieudonne Dolomieu">
Dieudonne Dolomieu



</doc>
<doc id="66962" url="https://pl.wikipedia.org/wiki?curid=66962" title="Powiat gołdapski">
Powiat gołdapski

Powiat gołdapski – powiat w Polsce (województwo warmińsko-mazurskie) utworzony w 2002 w wyniku podziału powiatu olecko-gołdapskiego. Jego siedzibą jest miasto Gołdap. Powiat od strony północnej graniczy z obwodem kaliningradzkim, od wschodu z powiatem suwalskim (województwo podlaskie), od południa z powiatem oleckim i giżyckim, a od zachodu z powiatem węgorzewskim. Do końca 2001 teren obecnego powiatu był podzielony pomiędzy powiaty: olecko-gołdapski (gminy: Gołdap i Dubeninki) oraz powiat giżycki (gmina Banie Mazurskie).
W skład powiatu wchodzą:
Według danych z 31 grudnia 2019 roku powiat zamieszkiwało 26 689 osób. Natomiast według danych z 30 czerwca 2020 roku powiat zamieszkiwało 26 625 osób.
Demografia.
Ludność w latach.
1975–2001: nie istniał
Gospodarka.
Gospodarka na terenie powiatu nastawiona jest na rolnictwo i turystykę. W Gołdapi znajduje się międzypaństwowe przejście graniczne z Rosją, na południe od Gołdapi, we Wzgórzach Szeskich – Centrum Sportowo-Rekreacyjne „Piękna Góra” – jedyny (obok Krzyżowej Góry w Lidzbarku Warmińskim) ośrodek sportów zimowych w woj. warmińsko-mazurskim i jedyny w północnej Polsce ośrodek dysponujący wyciągiem krzesełkowym.
W końcu września 2019 roku liczba zarejestrowanych bezrobotnych w powiecie gołdapskim wynosiła 0,8 tys. mieszkańców, co stanowi stopę bezrobocia na poziomie 8,8% do aktywnych zawodowo.

</doc>
<doc id="66968" url="https://pl.wikipedia.org/wiki?curid=66968" title="Trzonolinowiec we Wrocławiu">
Trzonolinowiec we Wrocławiu

Dom Trzonowo-Linowy („Trzonolinowiec”), czasem nazywany „linowcem” – modernistyczny budynek we Wrocławiu przy ul. Tadeusza Kościuszki 72 (róg ul. Dworcowej), zbudowany w latach 1961–1967.
Opis.
Trzonolinowiec ma 12 kondygnacji, na których mieszczą się 44 mieszkania. Budynek powstał na podstawie projektu Andrzeja Skorupy i Jacka Burzyńskiego, który został jednak znacznie zmodyfikowany i zubożony między innymi przez zmniejszenie przeszkleń. Jest to jeden z niewielu tego typu budynków w Europie, podstawą jego konstrukcji jest żelbetowy trzon, przenoszący pionowe obciążenia ściskające na podstawę budynku. Na nim osadzone są stropy w postaci kwadratowych platform zawieszonych (w początkowej konfiguracji) na dwunastu stalowych linach. Liny – elementy rozciągane zamocowane są do szczytu trzonu i przenoszą na niego ciężar stropów, są także zakotwione na poziomie parteru dla usztywnienia konstrukcji. Najniższe piętro zawieszone jest nad niezabudowaną przestrzenią wokół trzonu. W przeciwieństwie do tradycyjnych budynków, które budowane są od dołu, trzonolinowiec budowany był od najwyższego piętra. Poszczególne kondygnacje, zbudowane na poziomie parteru z gotowych prefabrykatów, podnoszone były przez siłowniki hydrauliczne projektu T. Tenidowskiego. 
Wisząca na linach konstrukcja została w 1974 roku usztywniona (projekt wzmocnienia trzonolinowca powstał na Politechnice Wrocławskiej). Liny obudowano betonem, a na parterze wzmocnione stalowymi słupami. Wymienione zostały również ściany osłonowe i wewnętrzne.
Budynek otrzymał tytuł "Wrocławskiego Domu Roku" za 1967.

</doc>
<doc id="66970" url="https://pl.wikipedia.org/wiki?curid=66970" title="LDS">
LDS



</doc>
<doc id="66971" url="https://pl.wikipedia.org/wiki?curid=66971" title="Karaś (ujednoznacznienie)">
Karaś (ujednoznacznienie)

Zoologia.
ryby z rodziny karpiowatych (Cyprinidae):
Geografia Polski.
3 jeziora w Polsce:
2 miejscowości w Polsce:
rezerwaty:
Nazwisko.
Znane osoby noszące nazwisko Karaś:

</doc>
<doc id="66975" url="https://pl.wikipedia.org/wiki?curid=66975" title="Fryderyk V Oldenburg">
Fryderyk V Oldenburg

Fryderyk V (ur. 31 marca 1723 w Kopenhadze zm. 13 stycznia 1766 tamże) – król Danii i Norwegii w latach 1746–1766.
Fryderyk V zapamiętany został jako kobieciarz nie stroniący od trunków. Król zainteresowany był głównie reformowaniem nauki i kultury według haseł Oświecenia, założył Królewską Duńską Akademię Sztuk ("Det Kongelige Danske Kunstakademi") w Kopenhadze, a władzę nad krajem oddał w ręce ministrów pochodzenia niemieckiego; Adama Moltkego i Johana Bernstorffa, co tworzyło nieco paradoksalną sytuację w monarchii absolutnej, jaką była wówczas Dania. Wybór ministrów okazał się trafny; nie nadużywali swojej pozycji i działali dla dobra kraju.
Po przedwczesnej śmierci 42-letniego króla proces przyjmowania idei oświeceniowych w Danii został zatrzymany.
Miał dwie żony. Pierwszą, Ludwikę Hanowerską (1724-1751), poślubił w 1743 i mieli pięcioro dzieci:
Po śmierci pierwszej żony w 1752 poślubił Julianę Marię brunszwicką (1729–1796). Mieli wspólnie jednego syna, Fryderyka (1753–1805).
Był suwerenem i posiadaczem duńskich orderów Danebroga, Słonia i Wierności oraz odznaczonym szwedzkim Orderem Serafinów.

</doc>
<doc id="66978" url="https://pl.wikipedia.org/wiki?curid=66978" title="Fryderyk V">
Fryderyk V



</doc>
<doc id="66981" url="https://pl.wikipedia.org/wiki?curid=66981" title="AIM (komunikator internetowy)">
AIM (komunikator internetowy)

AIM, skrót od AOL Instant Messenger (pierwotna nazwa) – darmowy komunikator internetowy stworzony przez firmę AOL, dostępny jako osobna aplikacja lub jako rozszerzenie dla przeglądarki Netscape Navigator, oparty na protokołach OSCAR i TOC. Pozwala na wysyłanie wiadomości do swoich przyjaciół, przekazywanie obrazów z kamerek internetowych, przesyłanie plików, prowadzenie rozmów głosowych, a także prowadzenie z nimi rozmów na czacie. AIM był popularny pod koniec lat 90. w Stanach Zjednoczonych i innych krajach, a przez następną dekadę był wiodącą aplikacją do obsługi wiadomości błyskawicznych. Popularność AIM spadła, gdy liczba subskrybentów AOL zaczęła spadać gwałtownie w kierunku 2010 roku, gdy Google Talk, SMS i internetowe sieci społecznościowe, takie jak Facebook, zyskały popularność. Jego upadek często porównuje się z innymi niegdyś popularnymi serwisami internetowymi, takimi jak Myspace
W czerwcu 2015 r. AOL została przejęta przez Verizon Communications. Dwa lata później w czerwcu 2017 r. Verizon połączył AOL i Yahoo! w swoją spółkę zależną Oath Inc. (obecnie Yahoo). 
Z dniem 15 grudnia 2017 roku AIM przestał być wspierany.

</doc>
<doc id="66982" url="https://pl.wikipedia.org/wiki?curid=66982" title="AIM">
AIM



</doc>
<doc id="66984" url="https://pl.wikipedia.org/wiki?curid=66984" title="Szudziałowo">
Szudziałowo

Szudziałowo – wieś w Polsce położona w województwie podlaskim, w powiecie sokólskim, w gminie Szudziałowo.
Szudziałowo leży w dolinie polodowcowej między wzgórzami morenowymi.
W latach 1954-1972 wieś należała i była siedzibą władz gromady Szudziałowo. W latach 1975–1998 miejscowość administracyjnie należała do województwa białostockiego.
Miejscowość jest siedzibą gminy Szudziałowo.
Historia.
Miejscowość może pochodzić już z XIII wieku, ale pierwszym dokumentem wzmiankującym ją jest akt erekcyjny kościoła rzymskokatolickiego w Sokółce z 1592 r. Pierwszy kościół w Szudziałowie został ufundowany w 1601 r. W przeszłości w Szudziałowie znajdowała się również cerkiew św. Jerzego Zwycięzcy, wzniesiona na początku XX wieku na potrzeby dominującej (według wykonanego w 1906 spisu ludności) w miejscowości ludności wyznania prawosławnego. Cerkiew została zburzona w 1936. W 2010 r. na szudziałowskim cerkwisku ustawiono i wyświęcono pamiątkowy krzyż prawosławny.
Szudziałowo było też znane ze związków z rodem Eysymontów, którym je nadano w 1510 roku od Zygmunta Starego. Ta tradycja powiada, że ""Zygmunt I, król Polski dla jedenastu braci rodzonych Eysymontów za zasługi wojenne w roku 1510 nadał w potomne czasy przy Puszczy Kryńskiej nad rzekami Słoją i Szudziałówką majątek "Szudziałów", na milę długości a na pół mili szerokości"". W Metryce Litewskiej jest podobny list z roku 1511, niejako nawiązujący do tych zdarzeń, gdzie jako głównego z owych braci wymienia się Mikołaja Krembicza Eisimontowicza. Pomiarą włoczną zostało przyłączone do Ekonomii Grodzieńskiej. Jednak Eysymontowie przez wiele lat domagali się zwrotu tych dóbr, o czym świadczą dokumenty sejmowe z lat 1611-1667.
Współczesność.
We wsi znajduje się szkoła podstawowa, kościół rzymskokatolicki katolicki pw. św. Wincentego Ferreriusza (z 1937 r.), a także dwa cmentarze: prawosławny z XIX wieku oraz rzymskokatolicki założony w 1906 roku.
Szudziałowo było pierwszą parafią kardynała Henryka Gulbinowicza (któremu 20 sierpnia 2000 r. przyznano dyplom Honorowego Obywatela Szudziałowa), a później arcybiskupa Sławoja Leszka Głodzia.
Sport.
We wsi Szudziałowo istnieje klub "Sudovia" zajmujący się lekkoatletyką, grami zespołowymi oraz szachami. Sudovia posiada sekcje juniorów i seniorów.

</doc>
<doc id="67009" url="https://pl.wikipedia.org/wiki?curid=67009" title="Korynt">
Korynt

Korynt (, "Korinthos"; ) – miasto portowe w środkowej Grecji, położone na półwyspie Peloponez, na Przesmyku Korynckim, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Koryntia. Siedziba gminy Korynt. W 2011 roku liczyło 30 176 mieszkańców.
Od strony północnej Korynt graniczy z dużym kurortem Lutraki, liczącym ok. 16 520 stałych mieszkańców, przygotowanym na przyjęcie kilkakrotnie większej liczby odwiedzających i stanowiącym zaplecze rekreacyjne także dla samego Koryntu. Miasto oddalone jest o kilka kilometrów od starożytnych ruin miasta. Znajdują się one w miejscu zwanym Stary Korynt (), u stóp góry – twierdzy.
Na terenie odkrywek archeologicznych leżą m.in. wykuty w litej skale budynek świętego źródła stanowiącego niegdyś cel pielgrzymek chorych i dorycka świątynia Apollina, wzniesiona ok. 540 r. p.n.e. oraz pozostałości licznych budynków publicznych, w tym amfiteatralnego odeonu i dużych świątyń chrześcijańskich. Zachowała się tam również częściowo rekonstruowana białym marmurem trybuna, z której przemawiał do Koryntian Paweł z Tarsu. W okolicy działa także niewielkie muzeum archeologiczne. Na stromym, wysokim zboczu ponad ruinami wznosi się niedostępnie ufortyfikowany Akrokorynt (gr. "Akrokorinthos"), na którym istniała w starożytności, słynna na cały grecki świat świątynia Afrodyty, znana jako ośrodek sakralnej prostytucji. Poza fundamentem świątynia ta nie przetrwała do naszych czasów. Natomiast dobrze zachowały się obwarowania późniejszej, rozległej średniowiecznej twierdzy, które obecnie są otwarte dla zwiedzających.
Historia.
Najstarsze ślady osadnictwa pochodzą z V tysiąclecia p.n.e.
W starożytności Korynt był ważną grecką "polis" dorycką, rządzoną wówczas przez monarchów z rodu Heraklidów. W roku 747 p.n.e. doszło do arystokratycznego zamachu stanu, w którym główną rolę odegrał ród Bakchiadów. Instytucję króla jako głowy polis zastąpiono wybieranym na rok prytanem. Sytuację wykorzystali Bakchiadzi, szybko zdobywając władzę absolutną. Opozycja została wygnana.
Około roku 657 p.n.e. doszło do zamachu stanu przeciwko władzy Bakchiadów oraz przegranej wojny morskiej z Kerkyrą (nie mylić z wojną z roku 435 p.n.e.). Władzę przejął Kypselos, który ogłosił się tyranem. Pod jego rządami oraz jego następcy Periandra rozpoczął się złoty wiek w historii Koryntu. Miasto było wówczas wielkim regionalnym ośrodkiem handlu i produkcji przedmiotów z brązu oraz ceramiki. Kypselos był dość życzliwym i opiekuńczym autokratorem. Jego syn i następca okazał się okrutnym władcą. Nadal jednak prowadził skuteczną politykę gospodarczą, kulturową i międzynarodową.
W okresie klasycznym w Koryncie istniała świątynia Afrodyty a miasto stanowiło centrum prostytucji świątynnej, zatrudniając najwięcej hetairas. Herodot wspomina, że korynccy najemnicy byli najlepszymi, ale i najdroższymi wojownikami. Ponieważ liczba ludności rosła szybciej niż produkcja rolna, Korynt sukcesywnie prowadził politykę osadniczą. Do najważniejszych kolonii należały: Kerkyra, Potidaja i Syrakuzy, które zaopatrywały metropolię w żywność. Wojna Koryntu z Korkyrą spowodowana była chęcią zwiększenia swoich wpływów we współdzielonych koloniach.
Od 580 p.n.e. co dwa lata zaczęto organizować igrzyska istmijskie. W polityce zagranicznej Korynt rywalizował z Atenami o przewodnictwo w jednoczeniu Hellady, rozwoju filozofii oraz kultury, a z Tebami na płaszczyźnie gospodarczej. W drugiej wojnie peloponeskiej polis stanęła po stronie Sparty. Korynt powoli tracił na znaczeniu politycznym; aby je odzyskać, wszedł w sojusz antyspartański w wojnie korynckiej, w trakcie której wybuchła wojna domowa, po czym miasto zajęły oddziały Argos.
Było to pierwsze miasto akceptujące hegemonię Filipa Macedońskiego. Mediacje między Macedończykami a Hellenami doprowadziły do powstania Związku Korynckiego. Po wojnach Aleksandra Wielkiego miasto kilkukrotnie padło ofiarą najazdów dokonywanych przez różnych hellenistycznych władców (np. 308 p.n.e. zostało zajęte przez Ptolemeusza I). Pomimo wielu zniszczeń Korynt nadal był dobrze rozwiniętym centrum kultury i gospodarki. Macedońską hegemonię zrzucono dopiero za pomocą rzymskich mieczy w 197 p.n.e.
W roku 146 p.n.e. Korynt został zburzony przez Rzymian. Odbudowany przez Cezara i Augusta w 46 p.n.e., został stolicą rzymskiej kolonii ("Colonia Laus Iulia Corinthiensis"), a następnie prowincji Achai. Wówczas stał się kosmopolitycznym centrum rozrywki dla rzymskich elit. Horacy o Koryncie napisał „non licet omnibus adire Corinthum”, co oznacza „nie każdemu jest dane odwiedzić Korynt”. Związane to było z wysokimi kosztami usług w tym mieście.
W czasach bizantyńskich miasto zostało dwukrotnie nawiedzone przez duże trzęsienia ziemi (375 oraz 551) oraz splądrowane podczas inwazji Alaryka na Grecję w latach 395–396 i przez Rogera II w 1147. Za czasów Justyniana zbudowano nową linię murów obronnych, przegradzających przesmyk w jego najwęższym miejscu, nazwanych Heksamilion (Sześciomilowe od gr. "heks" – sześć). Miasto wyznaczono stolicą temu Hellas.
Po IV krucjacie Korynt znalazł się pod władzą Księstwa Aten, a następnie wszedł w skład despotatu Morei. Później przeszedł pod kontrolę Wenecjan i Turków osmańskich.
Od 1830 w niepodległej Grecji.
W latach 1881–1893 w poprzek Przesmyku Korynckiego przekopano Kanał Koryncki.
Paweł z Tarsu.
Paweł z Tarsu podczas swych podróży misyjnych do Grecji i Azji Mniejszej odwiedził Korynt trzykrotnie:
Znane są jego: 1. List do Koryntian (ok. 56/57, Efez) oraz 2. List do Koryntian (koniec 57, Macedonia).

</doc>
<doc id="67022" url="https://pl.wikipedia.org/wiki?curid=67022" title="Zjawiska lodowe">
Zjawiska lodowe

Zjawiska lodowe – formy zlodzenia rzeki pojawiające się w fazie zamarzania, trwałej pokrywy lodowej i spływu lodu.
W fazie zamarzania występują:
W fazie spływu lodu występują:

</doc>
<doc id="67023" url="https://pl.wikipedia.org/wiki?curid=67023" title="Document Object Model">
Document Object Model



</doc>
<doc id="67024" url="https://pl.wikipedia.org/wiki?curid=67024" title="James Stirling">
James Stirling



</doc>
<doc id="67025" url="https://pl.wikipedia.org/wiki?curid=67025" title="Plan9">
Plan9



</doc>
<doc id="67027" url="https://pl.wikipedia.org/wiki?curid=67027" title="Lepa">
Lepa

Lepa (ang. "snow slush") – śnieg, który pada na powierzchnię wody i nie topi się, gdyż woda ma temperaturę 0 °C bądź jest przechłodzona. Lepa jest prawie przezroczysta i można ją zobaczyć tylko będąc bezpośrednio nad wodą. Po zamarznięciu tworzy biały lód. Przy gwałtownym ochłodzeniu się powietrza zamienia się w lód śnieżny.

</doc>
<doc id="67028" url="https://pl.wikipedia.org/wiki?curid=67028" title="Woodstock Festival">
Woodstock Festival



</doc>
<doc id="67029" url="https://pl.wikipedia.org/wiki?curid=67029" title="Amon Duul">
Amon Duul



</doc>
<doc id="67030" url="https://pl.wikipedia.org/wiki?curid=67030" title="Lód denny">
Lód denny

Lód denny (; w gwarze ludowej zwany „sowami”) – zjawisko lodowe występujące gdy na powierzchni rzeki znajduje się przechłodzona woda. Ma ona temperaturę niższą od 0 °C, a ze względu na swoją gęstość opada na dno i tam powoli zamarza tworząc gąbczastą masę na roślinności wodnej. Ze względu na materiały z dna rzeki, barwa lodu zdaje się być ciemna. Po osiągnięciu dużej objętości wypływa na powierzchnię łącząc się ze śryżem i lepą. Wraz ze śryżem tworzy charakterystyczne krążki lodowe.

</doc>
<doc id="67032" url="https://pl.wikipedia.org/wiki?curid=67032" title="Lód brzegowy">
Lód brzegowy

Lód brzegowy, lód przybrzeżny - sezonowa cienka pokrywa lodowa narastająca na powierzchni przy brzegu cieków lub zbiorników wodnych granicząca z jeszcze niezamarzniętą częścią akwenu. Narastanie lodu od brzegu wynika z wolniejszego ochładzania się toni wodnej w porównaniu do strefy brzegowej. W początkowym etapie lód brzegowy rozwija się w postaci cienkiego szkliwa wodnego (ang. ice rind), aż do utworzenia w sprzyjających warunkach grubej, jednolitej pokrywy lodowej.
Potocznie lodem brzegowym określa się lód osadzony na brzegu (ang. stranded ice) będący sporymi fragmentami kry lodowej lub lodowcowej (ang. glacier ice) wyrzuconej na brzeg dużych zbiorników wodnych przez fale, prądy, pływy. Podobnym zjawiskiem jest zwał lodu na mieliźnie (ang. grounded hummock) polegający na uwięzieniu kry lodowej na płyciźnie lub przy brzegu.

</doc>
<doc id="67034" url="https://pl.wikipedia.org/wiki?curid=67034" title="Częściowa pokrywa lodowa">
Częściowa pokrywa lodowa

Częściowa pokrywa lodowa – pokrywa lodowa powstała wskutek rozwoju lodu brzegowego. Rozciąga się na całej szerokości rzeki, ale jest cienka i ma liczne miejsca niezamarznięte. Występowanie częściowej pokrywy lodowej kończy fazę zamarzania rzeki (obejmującą wpierw występowanie śryżu, lepy, lodu dennego i brzegowego) i poprzedza występowanie trwałej pokrywy lodowej. 

</doc>
<doc id="67035" url="https://pl.wikipedia.org/wiki?curid=67035" title="Krążki lodowe">
Krążki lodowe

Krążki lodowe (, lód plackowy) – zjawisko lodowe, stanowiące etap zamarzania cieku lub zbiornika wodnego. Jest to jedna z form lodu pływającego.
Opis.
Krążki lodowe to płytki lub płyty pływającego lodu o średnicy od 30 cm do 3 m, mające grubość do 10 cm. Wskutek zderzania się płytek ich kształt jest przeważnie okrągły, a obrzeże podniesione. Przy słabym falowaniu tworzą się ze zmarzania lepy lodowej, lepy śnieżnej lub śryżu, bądź na skutek kruszenia szkła lodowego lub lodu świeżego (niłasu). Jeżeli falowanie jest silne, krążki lodowe mogą powstawać także na skutek łamania lodu szarego. Mogą tworzyć się także na pewnej głębokości i wypływać na powierzchnię, jeżeli w wodzie występuje granica mas wodnych różniących się właściwościami fizycznymi. Tak powstałe krążki lodowe mogą w krótkim czasie pokryć znaczne obszary morza.

</doc>
<doc id="67039" url="https://pl.wikipedia.org/wiki?curid=67039" title="Przestrzeń adresowa">
Przestrzeń adresowa

Przestrzeń adresowa – mapa możliwej do zaadresowania przez proces pamięci. Nie cały jej obszar musi mieć swój odpowiednik w pamięci fizycznej, co jest implementowane za pomocą pamięci wirtualnej. W skład przestrzeni adresowej procesu wchodzą najczęściej:
W skład przestrzeni adresowej mogą wchodzić także kod i dane jądra systemu operacyjnego oraz kod wykonywalny znajdujący się pod adresami wektorów przerwań mikroprocesora, aczkolwiek procedury sprzętowej ochrony pamięci (MMU) mikroprocesora mogą zapobiegać dostępowi do nich z aktualnego poziomu uprzywilejowania procesu.

</doc>
<doc id="67040" url="https://pl.wikipedia.org/wiki?curid=67040" title="Konwencja o obszarach wodno-błotnych mających znaczenie międzynarodowe, zwłaszcza jako środowisko życiowe ptactwa wodnego">
Konwencja o obszarach wodno-błotnych mających znaczenie międzynarodowe, zwłaszcza jako środowisko życiowe ptactwa wodnego



</doc>
<doc id="67045" url="https://pl.wikipedia.org/wiki?curid=67045" title="Bentos">
Bentos

Bentos (gr. "bénthos" – „głębina”) – zespół organizmów zwierzęcych związanych z dnem środowisk wodnych (słonych i słodkich, stojących i płynących), w tym także związanych z rozmaitymi strukturami obecnymi na dnie, a więc roślinami (fauna naroślinna), glonami, kamieniami (fauna nakamienna), szczątkami antropogenicznymi. 
Skład gatunkowy i liczebność bentosu zależy od różnorodnych czynników biotycznych i abiotycznych – m.in. rodzaju zbiornika (słono- lub słodkowodny), głębokości dna, warunków pokarmowych, tlenowych, świetlnych (wpływ na fitobentos), ruchliwości wód, oraz eksploatacji przez drapieżców itp. Pojęcie to wprowadził Ernst Haeckel, obejmując nim organizmy ze wszystkich grup taksonomicznych. Obecnie część bentologów zawęża to pojęcie do zoocenoz dennych określanych też jako zoobentos, ale wyróżniany jest również będący obiektem badań hydrobotaniki fitobentos budowany przez protisty roślinopodobne i rośliny oraz bakteriobentos. Niektóre organizmy zasadniczo bentosowe mogą być odrywane od dna i wchodzić w skład tychoplanktonu.
Rodzaje bentosu.
Bentos morski tworzą otwornice, gąbki, jamochłony, wieloszczety, szkarłupnie, mięczaki, skorupiaki, także glony i bakterie.
Bentos słodkowodny – skąposzczety, pijawki, mięczaki, gąbki, larwy owadów, glony, bakterie, a także różne gatunki roślin. Niektóre z organizmów, prowadzące osiadły tryb życia, wykazują liczne przystosowania anatomiczne i fizjologiczne umożliwiające im przytwierdzanie się, drążenie podłoża i zdobywanie pokarmu.
W obrębie bentosu wyróżnia się liczne kategorie w zależności od przyjętych kryteriów podziału (ponadto w podziałach zoologicznych, botanicznych i mikrobiologicznych mogą być wyróżniane różne kategorie):
Ze względu na rodzaj podłoża bentos dzielony jest na:
Ze względu na głębokość występowania bentos dzielony jest na:
Ze względu na stałość występowania organizmów w strefie bentalnej ich zespoły można podzielić na:
Ze względu na wielkość organizmów można wyróżnić:
Ponadto powyższe kategorie mogą się nakładać. W ten sposób wyróżniane są następujące kategorie:
Przystosowania organizmów do środowiska.
Przedstawiciele bentosu charakteryzują się różnorodnymi specyficznymi adaptacjami. W odróżnieniu od planktonu, organizmy bentosowe nie mają trudności z utrzymaniem się na powierzchni różnego typu podłoża, co związane jest ze stosunkowo znacznym ciężarem właściwym. Często ich ciało obciążone jest różnymi substancjami mineralnymi, z których zbudowane są szkielety zewnętrzne (np. muszle mięczaków składające się głównie z węglanu wapnia lub domki (np. chruścików) zbudowane z ziaren piasku, gałązek, muszelek. W ciele organizmów bentosowych z reguły nie ma przestrzeni powietrznych, kropel tłuszczu, jakie są dość powszechne u organizmów planktonowych. Częstym zjawiskiem wymagającym specjalnych przystosowań jest niedostatek tlenu nad powierzchnią osadu dennego lub też jego brak w samym osadzie. Organizmy mogą uniknąć tego odtlenionego mikrośrodowiska wysuwając koniec ciała ponad odtlenioną warstwę przydenną. Innym przystosowaniem jest zapadanie w okresie beztlenowym w stan anabiozy z wykorzystaniem glikogenu jako źródła energii. Niektóre organizmy bentosowe gromadzą tlen dzięki hemoglobinie.
Denne zwierzęta bentosowe związane są z dnem w różny sposób zależnie od charakteru podłoża. Miękkie podłoże utrudnia poruszanie się zwierzętom, umożliwia im jednak dość znaczne zagłębianie się w nim. Na dnie twardym organizmy denne poruszają się swobodnie. Niektóre organizmy bentosowe kroczą i biegają po dnie lub po powierzchni roślin i kamieni skorupiaki, larwy i dorosłe owady, inne pełzają korzenionóżki, jeszcze inne poruszają się za pomocą rzęsek monadalne glony, pierwotniaki, ruchów całego ciała pijawki lub na zasadzie odrzutu jak larwy ważek albo dzięki wydzielaniu śluzu (desmidie). Do przemieszczania się zwierzęta posługują się z reguły odnóżami krocznymi, posuwkami lub ruchami całego ciała.
Organizmy bentosowe wykształciły w swoim rozwoju mechanizmy zabezpieczające przed drapieżnictwem jak np.
tworzenie rurek z ziaren pisaku, szczątków roślin ("Trichoptera", "Chironomidae") przebywanie na pewnej głębokości pod powierzchnią osadu, błyskawiczne krycie się pod powierzchnią osadu (przez skurcz ciała np. "Tubificidae"), czy też tworzenie grubych i twardych skorup (mięczaki, skorupiaki). Przedstawiciele fauny naroślinnej i nakamiennej często ubarwieni są w sposób maskujący.
Różnorodność organizmów bentosowych zmienia się w zależności od głębokości. Ze względu na dużą rozmaitość i korzystne dla życia warunki (dostępność tlenu), największa liczba grup i gatunków bentosu występuje w środowiskach płytkich, zwłaszcza w strefie porośnietej przez rośliny wodne. W strefie przejściowej między wodą i lądem żyje wiele zwierząt, oddychających powietrzem atmosferycznym (ślimaki, owady), a także występują obfite płaty roślinności wodnej. W sublitoralu różnorodność bentosu jest mniejsza niż w litoralu – nie występują zwykle tu glony, makrofity, ślimaki płucodyszne, stadia imaginalne chrząszczy, pluskwiaków itp. W ciemnej strefie profundalu liczba gatunków jest jeszcze mniejsza, jednak w dobrych warunkach tlenowych występują tu wodopójki, jętki, niektóre mięczaki, a także szereg gatunków reliktowych ("Mysis, Pantoporeia"). Strefę profundalu zasiedlają wyłącznie konsumenci, wykorzystujący materię organiczną nanoszoną z litoralu lub opadającą z epilimnionu. Zróżnicowanie bentosu profundalnego jest często wykorzystywane jako wskaźnik trofii. Wskaźnikiem dla eutrofii są "Chaoborus, Chironomus", w oligotrofii – "Pantoporeia, Chironomidae", natomiast w mezotrofii – "Stictochironomus, Sergentia".
Wraz ze wzrostem głębokości można zaobserwować różnice w rozmieszczeniu glonów, co związane jest ze zmianą warunków świetlnych oraz z typem podłoża. W celu pozyskania światła jako źródła energii, zmieniają się barwy ich plech, jako przystosowanie się do panującego środowiska, a konkretnie docierającej frakcji promieniowania fotosyntetycznie czynnego na danej głębokości.
Niektóre zwierzęta stref przybrzeżnych na zimę opadają w głąb zbiornika, gdzie panują lepsze warunki do przezimowania (larwy owadów, skąposzczety, mięczaki, inne często w nocy wypływają do toni wodnej, przenoszone są z prądem wody na znaczne odległości, by nad ranem osiedlić się na dnie zbiornika. Zdarzają się również migracje o charakterze sezonowym, w czasie stagnacji letniej, gdy panują warunki stresowe tj. deficyt tlenu i znaczne stężenie siarkowodoru. Fauna denna wówczas ubożeje (skąposzczety, larwy "Chironomidae").
Rola w ekosystemie.
Bentos odgrywa ważną rolę w ekosystemie. Bardzo duże znaczenie w zależnościach w obrębie jeziora ma bentos litoralny, zwłaszcza fauna naroślinna. W jej skład wchodzi wielu bezkręgowych glonożerców i drapieżców, a wiele występujących tu organizmów, podobnie jak bentos denny stanowi podstawę diety ryb. Bardzo ważna jest rola producentów występujących na dnie zbiorników wodnych, takich jak rośliny, glony i bakterie, które nie przez wszystkich jednak traktowane są jako właściwe zespoły bentosowe. Glony eukariotyczne, sinice oraz makrofity i ramienice, jako producenci, dostarczają substancji organicznych. W znacznym stopniu wpływają więc na stężenie tlenu, dwutlenku węgla, substancji mineralnych, a także innych substancji wydzielanych do środowiska. Wyprodukowana biomasa makrofitów jest przekazywana głównie jesienią i wiosną, do litoralu oraz poza litoral w czasie silnego falowania. Makrofity odgrywają ważną rolę w tworzeniu ogromnego przestrzennego zróżnicowania środowiska. Makrofity stanowią również podłoże dla peryfitonu rozwijającego się na ich powierzchni. Są miejscem składania ikry ryb i płazów oraz stanowią kryjówkę dla ryb i innych zwierząt litoralnych.
Szczególną rolę w bentosie odgrywają bakterie, jako ogniowo w łańcuchu pokarmowym detrytożerców. Bakteriobentos rozkłada martwe substancje organiczne, na skutek czego powstają związki bogate energetycznie. Zmineralizowany detrytus jest dostępny zarówno dla roślin jak i dla zwierząt.
Część glonów bentonalnych po prostu zalega na dnie, niektóre jednak zdolne są do ruchu, a inne przytwierdzają się do niego na stałe, przeciwstawiając się unoszeniu przez ruchy wody. Część z nich przylega całą poduszkowatą lub skorupiastą plechą do podłoża minimalizując powierzchnię oporu (np. skalinek ("Lithothamnion")). Inne poddają się ruchom wody, mając budowę nitkowatą, taśmowatą lub płatowatą i przyczepiają się do dna przy pomocy chwytników (listownicowce, morszczyn, ramienice). Wśród makrofitów bentosowych również niektóre zakotwiczają się okazjonalnie (ceratofilidy), a inne na stałe (ryzofity).
Bentolodzy w Polsce.
Badaniami bentosu, szczególnie zwierzęcego zajmuje się w Polsce kilkudziesięciu specjalistów z kilkunastu ośrodków akademickich; większość z nich związana jest z Sekcją Bentologiczną Polskiego Towarzystwa Hydrobiologicznego. Sekcja organizuje coroczne Ogólnopolskie Warsztaty Bentologiczne i wydaje Biuletyn DNO.

</doc>
<doc id="67046" url="https://pl.wikipedia.org/wiki?curid=67046" title="Glenda">
Glenda

Glenda − imię żeńskie pochodzenia celtyckiego. Pochodzi z walijskiego "glan" "czysty" oraz "da" "dobry".
Imię to nie jest nadawane w Polsce.
Odpowiedniki w innych językach: ang. Glenda, Glennda, Glanda, Glinda, Glynda.
Znane osoby noszące imię Glenda to:

</doc>
<doc id="67047" url="https://pl.wikipedia.org/wiki?curid=67047" title="Schemat Hornera">
Schemat Hornera

Schemat Hornera – sposób obliczania wartości wielomianu dla danej wartości argumentu wykorzystujący minimalną liczbę mnożeń, jest to również algorytm dzielenia wielomianu formula_1 przez dwumian formula_2 Schemat ten wiązany jest z nazwiskiem Hornera, był jednak już znany Newtonowi, Ruffiniemu i matematykom chińskim w XII wieku.
Przy dzieleniu wielomianów schemat Hornera można stosować tylko wtedy, gdy dwumian jest postaci formula_3 Dla przykładu: dla dzielenia przez dwumian formula_4 można stosować schemat Hornera. Jednak dla dzielenia przez dwumian formula_5 schematu Hornera stosować już nie wolno. Dla dzielenia wielomianu przez dwumian formula_6 można stosować schemat Hornera, jeżeli najpierw podzieli się dwumian i wielomian przez 3.
Dzięki rekurencyjnej postaci schematu Hornera, jest go łatwo zaimplementować w językach programowania, które umożliwiają stosowanie funkcji rekurencyjnych.
Koncepcja.
Jeśli dany jest wielomian formula_7 to obliczając jego wartość dla zadanego formula_8 bezpośrednio z podanego wzoru należy wykonać formula_9 mnożeń oraz formula_10 dodawań. Tymczasem proste przekształcenie formula_11 sprawia, że wystarczy jedynie formula_10 mnożeń i formula_10 dodawań.
Dla przykładu, niech:
Zapisujemy:
Warto dla porównania obliczyć tę wartość metodą „tradycyjną” nie korzystając z kalkulatora.
Algorytm Hornera obliczania wartości wielomianu.
Dany wielomian
przekształcamy do postaci
Następnie definiujemy:
Tak otrzymane formula_23 będzie równe formula_1.
Rzeczywiście, jeśli podstawimy kolejno formula_25 do tego wielomianu, otrzymamy
Inne zastosowania.
Dzielenie wielomianu przez dwumian.
Schemat Hornera dzielenia wielomianu formula_1 przez dwumian formula_28 oparty jest na podobnej zasadzie. Zauważmy, że jeśli
to
gdzie formula_31 jest wielomianem stopnia formula_32 a formula_33 jest liczbą, którą nazywa się resztą z dzielenia wielomianu przez dwumian. Jeżeli napiszemy:
to po wymnożeniu i porównaniu współczynników obu stron mamy:
Dla przykładu, podzielmy ten sam wielomian formula_36 przez dwumian formula_37 Mamy tutaj formula_38 Praktycznie jest przeprowadzać obliczenia w tabeli. W jej pierwszym wierszu wypisujemy wszystkie (również zerowe) współczynniki wielomianu formula_39 a w dolnym wierszu wpisujemy kolejno wyniki obliczeń według reguły danej wyżej:
Elementy dolnego wiersza są współczynnikami wielomianu formula_41 natomiast skrajny prawy element jest resztą z dzielenia.
Przy okazji można zauważyć, że jest to dowód wniosku z twierdzenia Bézouta o tym, że reszta "r" równa się formula_42
Rozkład względem potęg dwumianu.
Rozpatrzmy, co będzie, jeżeli wielomian formula_1 będziemy dzielić wielokrotnie przez formula_44 otrzymując za każdym razem pewien wielomian formula_45 i resztę formula_46
Otrzymaliśmy więc rozkład wielomianu formula_1 względem potęg dwumianu formula_2 Taki rozkład można otrzymać, stosując schemat Hornera kolejno do formula_50 i biorąc reszty jako współczynniki (im później jest otrzymana reszta, tym przy większej potędze jest ona współczynnikiem).
Obliczanie wartości znormalizowanych pochodnych w punkcie.
Dany wielomian
gdzie formula_52 jest stopnia mniejszego niż formula_53 Po formula_54-krotnym zróżniczkowaniu i podstawieniu formula_55
Z tego wynika, że formula_57 jest formula_54-tą znormalizowaną pochodną wielomianu formula_1 w punkcie formula_55
Współczynniki wielomianu formula_62 i wartości formula_62 w punkcie formula_64 obliczamy dzieląc wielomian formula_65 i kolejno otrzymywane ilorazy przez dwumian formula_66
Algorytm Hornera dla obliczania początkowych formula_69 elementów formula_70 wymaga formula_71 dodawań i mnożeń.
Uogólnienie na abstrakcyjny pierścień wielomianów.
Schematy podane wyżej można uogólnić na przypadek abstrakcyjnego pierścienia wielomianów.
Niech formula_72 będzie pierścieniem wielomianów, gdzie formula_73 jest dowolnym ciałem. Jeśli
to współczynniki ilorazu
otrzymanego z dzielenia formula_76 przez formula_77 spełniają zależność:
dla formula_79 reszta z tego dzielenia (równa formula_80) wynosi

</doc>
<doc id="67048" url="https://pl.wikipedia.org/wiki?curid=67048" title="Zatrucie jadem kiełbasianym">
Zatrucie jadem kiełbasianym

Zatrucie jadem kiełbasianym, botulizm (; od – kaszanka lub kiełbasa, rodzaj potrawy z surowego mięsa popularny wśród uboższych warstw ludności starożytnego Rzymu) – zespół toksycznych objawów wywołany działaniem wytwarzanego przez Gram-dodatnią, beztlenową bakterię "Clostridium botulinum" jadu kiełbasianego na organizm.
Do zatrucia dochodzi drogą pokarmową (spożycie pokarmów zawierających toksynę), a w wyjątkowych przypadkach także w przebiegu zakażenia bakteryjnego rany (botulizm przyranny).
Najczęściej źródłem zatrucia są konserwy, często mięsne, ale również jarzynowe czy rybne. Bywają to często przetwory wytwarzane w warunkach domowych lub przeterminowana lub niewłaściwie przechowywana żywność zakupiona w handlu. Jeśli wieczko jest wybrzuszone (bombaż), konserwa na pewno nie nadaje się do spożycia.
Spożycie występującej naturalnie np. w miodzie bakterii "Clostridium botulinum" może w bardzo rzadkich przypadkach spowodować u niemowląt poniżej pierwszego roku życia ciężką chorobę zwaną botulizmem dziecięcym, dlatego nie należy podawać miodu dzieciom poniżej 12 miesiąca życia. W tym przypadku choroba rozwija się nie na skutek działania toksyny botulinowej, ale z powodu namnażania się bakterii w ustroju.
Objawy i przebieg.
W przebiegu zatrucia występują 2 grupy objawów:
W ciężkich przypadkach zatruć może dojść do zatrucia śmiertelnego (10-25%) z powodu:
Historia.
W literaturze medycznej opisał to zatrucie w 1817 roku niemiecki lekarz i pisarz Justinus Kerner, który przeanalizował przypadek, jaki wydarzył się w 1793 w miejscowości Bad Wildbad, gdzie po spożyciu wędzonej kiełbasy zachorowało 13 osób, a 6 z nich zmarło. Powiązał on to zdarzenie z jadem, pojawiającym się w nieświeżych wędlinach. W 1869 inny niemiecki lekarz, H. Müller, opisał kilka epidemii takich zatruć, które zdarzyły się w I połowie XIX wieku i pierwszy wprowadził nazwę "botulism" jako określenie
jednostki nozologicznej. Bakterie odpowiedzialne za to zatrucie, "Clostridium botulinum" (dawniej "Bacillus botulinum"), odkrył i nazwał w 1897 belgijski bakteriolog Emile Pierre van Ermenghen.

</doc>
<doc id="67049" url="https://pl.wikipedia.org/wiki?curid=67049" title="Botulizm">
Botulizm



</doc>
<doc id="67053" url="https://pl.wikipedia.org/wiki?curid=67053" title="Polska Partia Przyjaciół Piwa">
Polska Partia Przyjaciół Piwa

Polska Partia Przyjaciół Piwa (PPPP) – polska partia polityczna, założona w 1990 przez satyryka Janusza Rewińskiego. Sądownie została zarejestrowana 28 grudnia 1990. Prowadziła działalność do 1993.
Historia.
Geneza partii.
Pomysł utworzenia ugrupowania powstał w kręgu osób realizujących program telewizyjny z końca lat 80. "Skauci piwni". Brali w nim udział m.in. Janusz Rewiński, Krzysztof Piasecki, Bohdan Smoleń i Stanisław Zygmunt. Na fali popularności programu powstało stowarzyszenie Skauci Piwni, które przeobraziło się w partię polityczną, wzorowaną w swoim charakterze na Pomarańczowej Alternatywie i innych ruchach quasi-politycznych z tamtego okresu.
Sukces polityczny PPPP.
Pomysłodawcą przekształcenia stowarzyszenia w partię była redakcja nieistniejącego już miesięcznika dla mężczyzn „Pan”. Początkowo powstanie partii było traktowane przez jej twórców jako żart, ale umożliwiło dostanie się do Sejmu osobom zajmującym się na poważnie biznesem i polityką. Oficjalnie celem PPPP było promowanie kulturalnego stylu picia piwa w pubach (stylizowanych na angielskie), zamiast wódki, a tym samym zwalczanie alkoholizmu.
Fragment programu wyborczego PPPP:
Władzą naczelną partii były walne zgromadzenie i ława najwyższa. W skład ławy wchodził prezydent partii oraz 10–15 członków. Działały również okręgowe ławy piwne. Pierwszym prezydentem PPPP został Janusz Rewiński, a wiceprezydentem Adam Halber.
Niecodzienna nazwa i rozczarowanie transformacją ustrojową w Polsce sprawiły, że w wyborach parlamentarnych w 1991 partia uzyskała względnie wysokie poparcie, tj. 3,27% głosów (dziesiąty wynik na 111 komitetów wyborczych), co pozwoliło PPPP na wprowadzenie do Sejmu 16 posłów.
Rozpad partii.
Partia wkrótce podzieliła się na dwie frakcje – "Małe Piwo" i "Duże Piwo", mimo oświadczeń Rewińskiego, że "piwo nie jest ani ciemne, ani jasne, jest po prostu smaczne".
Od 1992 prezydentem PPPP był Leszek Bubel, pod wodzą którego w wyborach parlamentarnych w 1993 partia uzyskała jedynie 0,1% głosów, w efekcie czego ugrupowanie zaprzestało jakiejkolwiek działalności (nie zostało ponownie zarejestrowane zgodnie z wymogami nowej ustawy z 1997). Głównym powodem tak słabego rezultatu wyborczego był fakt, że posłowie PPPP kandydowali do Sejmu z innych list wyborczych, głównie KLD. Jako członkowie PPPP z listy Samoobrony kandydowali m.in. ludzie sportu: Kazimierz Górski, Andrzej Supron czy Władysław Komar.
W 2007 działacze związani z Leszkiem Bublem rozpoczęli próby ponownej rejestracji PPPP, jednak bez powodzenia.

</doc>
<doc id="67054" url="https://pl.wikipedia.org/wiki?curid=67054" title="PPPP">
PPPP



</doc>
<doc id="67055" url="https://pl.wikipedia.org/wiki?curid=67055" title="KPEiR">
KPEiR



</doc>
<doc id="67056" url="https://pl.wikipedia.org/wiki?curid=67056" title="Boeing B-29 Superfortress">
Boeing B-29 Superfortress

Boeing B-29 Superfortress (Superforteca) – amerykański ciężki bombowiec strategiczny produkcji zakładów Boeing, użytkowany przez lotnictwo armii Stanów Zjednoczonych podczas II wojny światowej oraz po jej zakończeniu. Wypożyczone B-29 (88 egz.) były również używane przez Wielką Brytanię w latach 1950–1955 pod nazwą Boeing Washington.
Konstrukcja.
Był to samolot bombowy, w którym zastosowano wiele nowatorskich rozwiązań technicznych. Jego pierwsze plany powstały w październiku 1938 roku, kiedy generał Oscar Westover, szef sztabu Korpusu Lotniczego Wojsk Lądowych USA, zgłosił zapotrzebowanie na nowy superbombowiec, następcę Boeinga B-17 Flying Fortress. W założeniach miał osiągać prędkość 628 km/h, zasięg 8582 km, mieć ciśnieniowy kadłub i ogromny, jak na tamte czasy, udźwig 7258 kg. Do marca 1940 roku wymagania odnośnie do udźwigu i uzbrojenia wzrosły, rosła więc także masa samolotu – z początkowych 21,7 tony do 38,5 i w końcu do 54,4 tony, co oznaczało zwiększenie obciążenia powierzchni nośnej do 336,9 kg/m², ponad dwa razy więcej, niż zakładały ówczesne limity. W czerwcu 1940 roku projekt otrzymał oznaczenie B-29, a w sierpniu Korpus Lotniczy wyasygnował fundusze na dwa (a następnie trzy) prototypy. Prace ruszyły pełną parą mimo wielu wątpliwości (np. jak wzmocnić powierzchnię nośną czy zapobiec oblodzeniu śmigieł i karabinów na wysokości przekraczającej 9000 metrów). Zaraz za częścią nosową B-29 miał dwie komory bombowe z elektrycznymi sekwencyjnymi zwalniaczami bomb. Do skrzydeł dołączono cztery gondole silników Wright R-3350 Duplex Cyclone z dwiema turbosprężarkami General Electric każdy i czterołopatowymi śmigłami Hamilton Standard o średnicy 5,05 metra. Z tyłu samolotu umieszczono trzy stanowiska obserwacyjne połączone z dwiema grzbietowymi i dwiema podkadłubowymi wieżyczkami strzeleckimi. Każda wyposażona była w dwa karabiny maszynowe 12,7 mm. Wszystkie karabiny maszynowe były sterowane elektrycznie przez tylnych obserwatorów. Oblot odbył się 21 września 1942 roku. W pierwszych egzemplarzach B-29 specjaliści znaleźli 9900 wad i usterek, ale udało się je usunąć. Ze względu na malejącą aktywność japońskich myśliwców i nieosiągalny dla nich pułap samolotu późniejsze wersje częściowo pozbawiano broni pokładowej w celu zwiększenia ładunku bomb. W 1942 roku samolot nazwano oficjalnie "Superfortress". Całkowity koszt opracowania B-29 przekroczył koszt opracowania pierwszej amerykańskiej bomby atomowej, i wyniósł 3 mld ówczesnych dolarów, co stanowiło równowartość 45 mld dolarów z 2022 roku.
Produkcja.
Produkcja samolotu ruszyła pełna parą po japońskim ataku na Pearl Harbor. Była w nią zaangażowana duża liczba zakładów, rozrzuconych po całych Stanach Zjednoczonych. Podstawowe części samolotu pochodziły z 60 fabryk. Ostateczny montaż następował w wówczas największych na świecie halach produkcyjnych należących do Boeinga (w Wichita), Martina (w Omaha) i Bella (w Marietta). W późniejszym okresie powstała jeszcze jedna linia montażowa zakładów Boeinga w Renton, którą uruchomiono w lipcu 1945. Do końca wojny wyprodukowano ponad 2 tys. egzemplarzy. Chociaż zamówienia na dalsze 5 tysięcy sztuk anulowano, produkcję wstrzymywano stopniowo, aż do maja 1946. Ogółem zbudowano 3960 egzemplarzy. W zakładach Boeinga w Renton utrzymano produkcję B-29D i pod oznaczeniem B-50 produkowano aż do 1953 roku.
Tylko 40 pierwszym egzemplarzom B-29 (a także pierwszemu XB-29 oraz czternastu YB-29) nadano maskujące barwy; pozostałe nie były malowane, co pozwoliło zmniejszyć masę samolotu i opór powietrza.
Nowatorstwo i problemy.
Nowatorstwo konstrukcji samolotu stało na wysokim poziomie i siłą rzeczy przysporzyło wielu problemów.
Do nowinek można było zaliczyć:
Do największych problemów należały:
Zastosowanie bojowe.
Pierwsze sto maszyn opuściło linie montażowe w styczniu 1944 roku, ale jako że z zajętych dotąd wysp Pacyfiku do Japonii (głównego celu B-29) było wciąż daleko, postanowiono wykorzystać lądowiska w Indiach i Chinach. Sprawdzianem bojowym był nalot na zakłady kolejowe w Bangkoku 5 czerwca 1944 roku. Nalot ten zakończył się porażką: ze 122 samolotów 10 okazało się niezdatnych do lotu, 14 nie dało rady wystartować, dwa rozbiły się zaraz po starcie, a 13 zawróciło z drogi; pozostałe (przy złej pogodzie) zrzuciły ładunek z wysokości około 9000 metrów (tylko cztery tony bomb wybuchły w pobliżu celu), jeden został zestrzelony przez Japończyków, a kolejny rozbił się przy lądowaniu.
Dziesięć dni później (15 czerwca) B-29 dokonały nalotu na stalownię w Yawacie. Był to pierwszy nalot amerykański na Japonię od czasu rajdu Doolittle’a w kwietniu 1942 roku. W tym przypadku B-29 startowały z bazy w chińskim Chengdu. Tu największym problemem okazała się logistyka: każdy lot wymagał 20 ton paliwa, amunicji i wyposażenia dostarczanego z Indii przez transportową wersję samolotów (C-108), z których każdy spalał 28 ton paliwa by dostarczyć 4,5 tony ładunku (w tym wkrótce zastąpiły je zwykłe samoloty transportowe) nad Himalajami do Kunmingu, co okazało się operacją kosztowną (ogółem stracono tam 450 różnego typu maszyn).
Jednak już w październiku 1944 pierwsze B-29 wchodzące w skład 20. Armii Powietrznej wylądowały na świeżo zdobytych wyspach Guam, Tinian i Saipan. 28 października 14 z tych maszyn dokonało nalotu na Truk, a 24 listopada – na Tokio.
Najsłynniejszą akcją tych maszyn było zrzucenie podczas nalotu dywanowego bomb zapalających na Tokio nocą z 9 na 10 marca 1945 roku. Bombardowanie wywołało wtedy ogromne pożary i burzę ogniową, zabijając więcej ludzi niż którykolwiek inny atak powietrzny w historii. Piloci amerykańscy opowiadali, że w czasie tego ataku nad Tokio utworzyły się kominy gorącego powietrza, które podrzucały i wywracały 50 tonowe samoloty B-29.
Innymi słynnymi nalotami było zrzucenie bomb atomowych na Hiroszimę (B-29 o nazwie „Enola Gay”) i Nagasaki (B-29 „Bockscar”).
W wersji rozpoznawczej (B-29A-70-BN) były używane podczas wojny w Korei w latach 1950–1953.
Zastosowanie pokojowe.
14 października 1947 B-29 Superfortress wyniósł na wysokość testową eksperymentalny samolot Bell X-1, który po raz pierwszy w historii przekroczył barierę dźwięku w sposób kontrolowany w locie poziomym.
Kopie i warianty rozwojowe.
Krótko po wojnie w Związku Radzieckim, w biurze projektowym Tupolewa powstała kopia superfortecy oznaczona Tu-4 oparta na trzech egzemplarzach B-29, które lądowały awaryjnie w Związku Radzieckim w 1944 roku po nalotach na Japonię. Rosjanie rozłożyli samoloty na najdrobniejsze części, po to aby wykonać ich szczegółowe rysunki i dokładnie zbadać. Na ich podstawie zaprojektowano najpierw prostsze wersje: pasażerską – Tu-70 i transportową – Tu-75 (obydwa nie weszły do seryjnej produkcji), a w sierpniu 1947 zaprezentowano oficjalnie pierwszy egzemplarz Tu-4B. Technologię podpatrzoną w B-29 Tupolew zastosował później w wielu innych swoich projektach (Tu-16, Tu-95), a pewnych jej elementów specjaliści dopatrują się nawet w nowoczesnym Tu-22M.
Zakłady Boeinga opracowały po wojnie wariant rozwojowy B-29 oznaczony jako B-29D, przyjęty na uzbrojenie jako B-50. W latach pięćdziesiątych amerykańskie bombowce B-29 były stopniowo zastępowane przez maszyny Boeing B-47 Stratojet.
Na podstawie B-29 zbudowano samolot transportowy C-97 Stratofreighter i jego pasażerski wariant rozwojowy Boeing 377 Stratocruiser.
B-29 dziś.
Obecnie dwa egzemplarze B-29 znajdują się w stanie lotnym. Pierwszy z nich Fifi (numer seryjny 44-62070 USAF, wyprodukowany w 1944 roku). Od 1971 roku znajduje się pod opieką organizacji Confederate Air Force, gdzie wykonuje loty pokazowe na różnych imprezach na terenie USA. W latach 2006–2010 samolot nie wykonywał lotów z racji problemów z silnikami. W trakcie pokazów w 2006 jeden z silników samolotu uległ awarii w locie. 21 stycznia 2008 podpisane zostało porozumienie pomiędzy Confederate Air Force oraz Cavanaugh Flight Museum mające na celu wymianę silników w samolocie. Budżet projektu wyniósł 1.2 mln USD 5 sierpnia 2010 roku dokonano ponownego oblotu "Fifi" z nowymi silnikami. Oryginalne silniki Wright R-3350-57AM zostały zastąpione przez kombinację silników R-3350-95W oraz R-3350-26WD.
17 lipca 2016 oblatano drugi egzemplarz (data wydania świadectwa, stwierdzającego możliwość wykonywania lotów, przez FAA to 20 maja 2016) o nazwie Doc (numer seryjny 44-69972 USAF, wyprodukowany w 1945 roku). Samolot po zakończeniu służby w maju 1955 roku był używany jako holownik latających celów. Rok później został przeznaczony jako cel ćwiczebny do bombardowań z powietrza. W 1987 roku został odnaleziony na złomowisku na pustyni Mohave przez Tony’ego Mazzolini. Tony wraz ze swoim zespołem postanowili odbudować samolot do stanu lotnego. Po 12 latach udało się pozyskać samolot od rządu USA i prace przy odbudowie mogły się rozpocząć. W roku 2000 samolot został przewieziony do Wichita w stanie Kansas, gdzie rozpoczął się proces odbudowy samolotu. Pierwszy lot odbył się z nieużywanego pasa startowego w bazie McConnell Air Force Base 17 lipca 2016 roku. W trakcie lotu samolot pilotowany był przez doświadczoną załogę latającą B-29 Fifi.

</doc>
<doc id="67058" url="https://pl.wikipedia.org/wiki?curid=67058" title="Bombaż">
Bombaż

Bombaż – wydęcie denka puszki konserw, nakrętki lub wieczka pojemnika wywołane wzrostem ciśnienia gazów (dwutlenku węgla, wodoru, siarkowodoru, amoniaku).
Bombaż może powstać w wyniku procesów fermentacyjnych, związanych z rozwojem szkodliwej mikroflory, pozostałej w produkcie na skutek błędów w procesach technologicznych, zazwyczaj niewłaściwej obróbki termicznej – jest to tak zwany "bombaż biologiczny" ("mikrobiologiczny"). 
Wydęcie denka i wieczka, nieznikające po jednoczesnym ich naciśnięciu, może także zostać wywołane przez produkty gazowe będące wynikiem reakcji metalu puszki z jej zawartością (mięsem, mieszanką peklującą, przyprawami). Mówimy wówczas o "bombażu chemicznym". 
Istnieje także trzeci rodzaj bombażu: "bombaż fizyczny", który powstaje w następstwie przepełnienia puszki konserwy lub napełnienia jej zimnym produktem. Odmianą bombażu fizycznego jest tzw. "bombaż zimowy", którego przyczyną jest zamarznięcie i rozszerzanie się części płynnych konserwy.

</doc>
<doc id="67060" url="https://pl.wikipedia.org/wiki?curid=67060" title="Agnieszka Holland">
Agnieszka Holland

Agnieszka Irena Holland (ur. 28 listopada 1948 w Warszawie) – polska reżyserka filmowa i teatralna, scenarzystka filmowa i aktorka, reprezentantka nurtu zwanego kinem moralnego niepokoju, dama Krzyża Komandorskiego Orderu Odrodzenia Polski, córka Henryka Hollanda i Ireny Rybczyńskiej, starsza siostra reżyserki i scenarzystki Magdaleny Łazarkiewicz. W grudniu 2020 została przewodniczącą Europejskiej Akademii Filmowej.
W latach 1966–1971 studiowała na Wydziale Filmowym i Telewizyjnym Akademii Sztuk Scenicznych w Pradze, biorąc w międzyczasie udział w wydarzeniach Praskiej Wiosny. Po raz pierwszy uznanie ze strony krytyków zagranicznych zdobyła kameralnym dramatem "Aktorzy prowincjonalni" (1978), a swoją renomę w Polsce ugruntowała nagrodzonym na Festiwalu Polskich Filmów Fabularnych filmem historycznym "Gorączka" (1980). Ukończywszy film "Kobieta samotna" (1981), krytyczny zarówno wobec środowiska „Solidarności”, jak i wobec pełnej marazmu komunistycznej rzeczywistości, wyemigrowała do Francji, gdzie pozostała po wprowadzeniu w Polsce stanu wojennego.
Realizując filmy we Francji i Niemczech, a potem głównie w Stanach Zjednoczonych, Holland zasłynęła filmami, takimi jak "Gorzkie żniwa" (1985, nominowany do Oscara dla filmu nieanglojęzycznego) czy "Europa, Europa" (1990, nominowany do Oscara za najlepszy scenariusz adaptowany) o Zagładzie Żydów, a także mniej politycznymi dramatami pokroju "Oliviera, Oliviera" (1991) lub "Placu Waszyngtona" (1997). Od 2007 ponownie kręciła filmy w Polsce, gdzie jej kolejne dwa dzieła: "W ciemności" (2011, nominowany do Oscara dla filmu nieanglojęzycznego) oraz "Obywatel Jones" (2019), otrzymały Złote Lwy na Festiwalu Polskich Filmów Fabularnych. 
W swoich filmach Holland skupia się na jednostkowych doświadczeniach osób znajdujących się na uboczu politycznych wydarzeń. Częstym poruszanym przez nią motywem jest krytyka zbrodni nazistowskich oraz komunistycznych. Holland była wielokrotnie honorowana, między innymi w 2020 otrzymała nagrodę FIPRESCI Platinum Award na Międzynarodowym Festiwalu Filmowym w Sofii, a w 2021 – Platynowe Lwy za całokształt twórczości.
Życiorys.
Młodość i wykształcenie.
Urodziła się 28 listopada 1948 w Warszawie. Jej ojciec, Henryk Holland, był dziennikarzem i socjologiem żydowskiego pochodzenia, którego rodzice zostali zamordowani podczas II wojny światowej. Zbiegłszy jeszcze w trakcie wojny do Związku Radzieckiego, wstąpił w szeregi Ludowego Wojska Polskiego, a po wojnie był działaczem komunistycznym. Jej matka, Irena z domu Rybczyńska, była polską dziennikarką wyznania katolickiego, uczestniczką powstania warszawskiego. W 1953 roku urodziła się siostra Agnieszki Holland, Magdalena Łazarkiewicz, również późniejsza reżyserka i scenarzystka.
W 1959 Henryk Holland i Irena Rybczyńska rozwiedli się; Agnieszka Holland pozostała przy matce, która poślubiła innego dziennikarza, Stanisława Brodzkiego. Dwa lata później Henryk Holland, aresztowany pod podejrzeniem zdrady stanu, zginął w niewyjaśnionych okolicznościach. Śmierć ojca była dla Agnieszki wstrząsem. Ukończywszy Liceum im. Stefana Batorego w Warszawie, próbowała znaleźć ukojenie w reżyserii filmowej. Bez powodzenia starała się dostać do łódzkiej szkoły filmowej, w związku z czym złożyła aplikację do Wydziału Filmowego i Telewizyjnego Akademii Sztuk Scenicznych w Pradze, gdzie przebywała w latach 1966–1971. W 1968, podczas Praskiej Wiosny, brała aktywny udział w strajkach studenckich. W 1970 została aresztowana na sześć tygodni przez czechosłowacką służbę bezpieczeństwa (SNB) pod zarzutem kontaktów z osobami przemycającymi wydawnictwa emigracyjne (sprawa taterników). Po powrocie do Polski podjęła współpracę z Andrzejem Wajdą i nowo stworzonym Zespołem Filmowym „X”, próbując zrealizować w międzyczasie własny film, lecz kolejne jej scenariusze były wciąż odrzucane przez komunistyczną cenzurę.
Kariera filmowa.
Polska: przed stanem wojennym (1975–1981).
W 1975 Holland nakręciła pierwszy telewizyjny film krótkometrażowy, "Wieczór u Abdona", którego bohaterem jest tytułowy intelektualista zakochany w zamężnej aptekarzowej. Rok później zrealizowała epizod nowelowego filmu "Obrazki z życia", powstałego na podstawie felietonów Jerzego Urbana. Bohaterką noweli "Dziewczyna i „Akwarius”" była dziewczyna zakochana w soliście zespołu beatowego, z którym spontanicznie rusza w tournée. W 1976 wraz z Pawłem Kędzierskim i Jerzym Domaradzkim wyreżyserowała "Zdjęcia próbne", film poświęcony dziewczynie próbującej dostać się na plan wymarzonego filmu. W międzyczasie miała asystować przy tworzeniu filmu "Człowiek z marmuru" Wajdy, jednak na żądanie decydentów została odsunięta od produkcji, a jej nazwisko nie pojawiło się na liście płac. W 1977 nakręciła kolejny film telewizyjny, "Coś za coś", którego bohaterką była psycholożka rozmawiająca z niedoszłą samobójczynią na temat nieszczęśliwej miłości tej ostatniej.
W 1978 Holland napisała scenariusz do uhonorowanego Złotymi Lwami na Festiwalu Polskich Filmów Fabularnych filmu Wajdy "Bez znieczulenia" (1978). Równocześnie poczyniła przygotowania do realizacji własnego, pełnometrażowego debiutu pod tytułem "Aktorzy prowincjonalni" (1978). Treścią filmu są naznaczone marazmem losy małżeństwa artystów: pełnego pomysłów, zdolnego aktora (Tadeusz Huk), który zmaga się z obojętnością reżysera-karierowicza, oraz pracującej w teatrzyku kukiełkowym żony tegoż aktora (Iwona Biernacka), na której ten wyładowuje swoje frustracje. Film zdobył Nagrodę FIPRESCI na 33. MFF w Cannes, zwracając uwagę krytyki zagranicznej na młodą wówczas reżyserkę.
Następnie Holland nakręciła film przekorny wobec euforii ruchu solidarnościowego z sierpnia 1980. "Gorączka" (1980), adaptacja "Dziejów jednego pocisku" Andrzeja Struga, ukazywała w drastycznych szczegółach nieudolne działania członków Polskiej Partii Socjalistycznej, którzy podczas rewolucji 1905 roku planują dokonać zamachu na życie cara za pomocą chałupniczo skonstruowanej bomby. Jak pisała Maria Janion, w filmie Holland „od bomby wszyscy popadają w gorączkę, ona kieruje ich krokami, ona wyznacza bieg życia i śmierci”; "Gorączka" ukazuje „tragiczną ironię” losu Polaków, której ucieleśnieniem okazuje się postać Gryziaka (Bogusław Linda), anarchisty niezwiązanego z żadną partią, który wykazuje zarazem największą determinację do zdetonowania bomby. "Gorączka" okazała się wielkim sukcesem artystycznym, zdobywając Złote Lwy na FPFF; docenione zostały kreacje Lindy oraz Krzysztofa Zaleskiego, a także scenografia Andrzeja Przedworskiego. Na Festiwalu Filmowym w Berlinie z uznaniem spotkała się natomiast gra aktorska Barbary Grabowskiej (Srebrny Niedźwiedź).
W 1981, korzystając z chwilowego odprężenia politycznego, Holland pośpiesznie nakręciła kolejny film przekorny wobec sukcesu „Solidarności”. W cieniu politycznych wydarzeń rozgrywa się akcja "Kobiety samotnej". Jak twierdziła reżyserka: "Chciałam zrobić film o ludziach biednych, którzy nie umieją siebie wyrazić", a punktem wyjścia dla jej dzieła była „sytuacja mieszkaniowa pewnej kobiety z dzieckiem”. Film o marazmie życia samotnej matki (Maria Chwalibóg), która wiąże się z rencistą (Linda) i naraża się na ostracyzm otoczenia (nawet solidarnościowego), skupiał się na ludziach, którzy są ofiarami wielkiej polityki nawet wtedy, gdy nie dokonują żadnego wyboru. Nakręcona w maju i czerwcu 1981 "Kobieta samotna" została zmontowana tuż przed ogłoszeniem stanu wojennego w Polsce; Holland, wyjechawszy przedtem do Francji, przezornie zabrała ze sobą kopię filmu. "Kobieta samotna" została nie tylko okrojona o sceny ewidentnie polityczne (na przykład zdemolowanie mieszkania przez esbeków), ale również otrzymała zakaz rozpowszechniania aż do 1987. Dopiero na FPFF w 1988 film otrzymał w ramach rekompensaty Nagrodę Specjalną Jury, spotykając się jednak z umiarkowanym entuzjazmem.
Europa Zachodnia: na emigracji politycznej (1982–1990).
Po ogłoszeniu stanu wojennego Holland pozostała okresowo we Francji i w RFN, gdzie współpracowała z Wajdą przy pisaniu scenariuszy do "Dantona" (1982) na podstawie sztuki Stanisławy Przybyszewskiej oraz "Miłości w Niemczech" (1983). W RFN pozostała na dłużej, podejmując się realizacji kolejnego filmu drastycznego pod względem środków wyrazu, "Gorzkich żniw" ("Bittere Ernte", 1985). Jego bohaterka, żydowska studentka medycyny, ucieka z transportu do obozu koncentracyjnego. Napotkawszy polskiego chłopa – niedoszłego księdza i gorliwego katolika, który przejął majątek pożydowski – zostaje przezeń zmuszona do oddania mu się w zamian za względne bezpieczeństwo. Holland otrzymała fundusze na realizację filmu od żydowskiego producenta Artura Braunera, którego uważała za „wyjątkowo trudnego człowieka”. Brauner chciał usunąć z obsady grającą rolę drugoplanową Elisabeth Trissenaar ze względu na nieatrakcyjny wygląd tejże, jednak reżyserka nie pozwoliła się zdominować producentowi. "Gorzkie żniwa" zostały przyjęte z mieszanymi uczuciami. Z jednej strony, Karen Jeahne pisała, że „Holland jest zauważalnie zdolna do tego, aby w owej wojnie płci przedstawić psychologiczne mechanizmy oszukiwania samych siebie, jakie praktykowali Polacy w dobie Holokaustu, jak również klęskę Kościoła katolickiego w Polsce w swej próbie wzniesienia się ponad samozadowolenie z bycia «tą właściwą religią»”. Z drugiej strony, Roger Ebert wytykał liczne błędy scenariuszowe i dziury fabularne, uznając, że całość „osuwa się w stronę opery mydlanej i melodramatu”. Niemniej jednak "Gorzkie żniwa" znalazły się w ścisłej czołówce filmów nominowanych do Oscara dla filmu zagranicznego, a odgrywający rolę chłopa Armin Mueller-Stahl został nagrodzony na Międzynarodowym Festiwalu Filmowym w Montrealu.
W 1988 Holland zrealizowała w koprodukcji amerykańsko-francuskiej film "Zabić księdza", poświęcony morderstwu popełnionym w Polsce cztery lata wcześniej na księdzu Jerzym Popiełuszce, w które zaangażowani byli funkcjonariusze Służby Bezpieczeństwa. Holland problematyzowała jednak kontekst morderstwa, zamiast na charyzmatycznym księdzu (granym przez Christophera Lamberta) skupiając się na postaci mordercy (Ed Harris), który znajduje się na marginesie społeczeństwa i spotyka się z odrzuceniem. Toteż w recenzjach polskich z epoki film budził zarówno niechęć komunistycznej, jak i katolickiej prasy. "Zabić księdza" chwalił natomiast Wajda, który stwierdził, że film Holland jest zwieńczeniem szkoły polskiej. Wajda przygotowywał się wówczas do realizacji scenariusza Holland pod tytułem "Korczak", który został przez nią napisany jeszcze w 1983, ale dopiero w 1989 został skierowany do produkcji. Scenariusz Holland drobiazgowo opisywał żywot Janusza Korczaka od połowy lat 30. do zamordowania go wraz z wychowankami w obozie zagłady w Treblince, uwydatniając przy tym kwestię powszechnego antysemityzmu w okupowanej Polsce. Jednak Wajda, skracając scenariusz, znacząco zredukował wątki antysemityzmu ze strony Polaków, zachowując przy tym złożoność postaw Żydów wobec Zagłady. Zwłaszcza końcowa, oniryczna scena rozpłynięcia się Korczaka i jego wychowanków we mgle rozsierdziła Claude’a Lanzmanna oraz Danièle Heymann z pisma „Le Monde”, którzy w napastliwym tonie oskarżyli Wajdę i Holland o zafałszowanie losów pedagoga i banalizację Holocaustu, co wpłynęło na negatywny odbiór "Korczaka" na świecie. Holland miała zresztą pretensje do Wajdy, iż przyczynił się do potwierdzenia oskarżeń dziennikarzy „Le Monde”:
„Nie jest [...] całkiem w porządku z jednej strony pokazywać zachowania Żydów w całej ich złożoności (czego będę zawsze bronić, zresztą), a z drugiej zachowania Polaków w tym czasie zredukować do działań przyjaciół Korczaka pragnących go uratować i tramwajarza ginącego, bo rzucał chleb. [...] Wydaje mi się, że pewną rolę w takim wyważeniu sprawy gra Twoja niechęć do pokazywania tego, co brzydkie, pokrętne, śmierdzące, niezrozumiałe, czyli – między innymi – polskiego antysemityzmu, i że o wiele Ci przyjemniej nakręcić tramwajarza niż szmalcownika”.
Europa Zachodnia i USA: po zimnej wojnie (1990–2006).
W międzyczasie Holland na zlecenie Braunera nakręciła film "Europa, Europa" (1990). Pomysł na nakręcenie filmu wyszedł od Braunera, gdyż producenta zainspirowała autentyczna historia Solomona Perela. Ów Żyd miał w trakcie II wojny światowej znaleźć schronienie przed Holocaustem, werbując się do niemieckiej armii i łatwo się aklimatyzując w bojówce Hitlerjugend. Odbiór "Europy, Europy" był przeważnie pozytywny; w magazynie „Empire” komentowano, iż „Holland starannie zachowuje równowagę między rzeczywistością a surrealizmem, wprowadzając sekwencje marzeń, w których Hitler walczy ze Stalinem”. "Europa, Europa" otrzymała nominację do Złotego Globu (w kategorii filmu obcojęzycznego) oraz do Oscara (za scenariusz adaptowany).
W 1991 Holland przeniosła się do Francji, gdzie w tym samym roku nakręciła dwa filmy: telewizyjną adaptację sztuki Vaclava Havla "Largo desolato" oraz zrealizowanego wedle własnego scenariusza "Oliviera, Oliviera". Tematem tego ostatniego filmu jest tajemnicza sprawa zaginięcia jednego z dwojga dzieci małżeństwa mieszkającego na prowincji. Po latach inspektor prowadzący sprawę zaginięcia znajduje nastoletniego chłopca podobnego z wyglądu i zachowania do zaginionego. "Olivier, Olivier" został pozytywnie przyjęty; David Ansen z „Newsweeka” ocenił film Holland jako „w połowie baśń, w połowie psychodramę”, której reżyserka „nie zadowala się łatwą odpowiedzią” na motywacje bohaterów.
W 1993 Holland wyjechała do Stanów Zjednoczonych, gdzie nakręciła adaptację klasycznej powieści Frances Hodgson Burnett "Tajemniczy ogród" ("The Secret Garden"). Tematem powieści są losy osieroconej dziewczynki, która zamieszkując w wiktoriańskiej posiadłości, odkrywa zaniedbany ogród i znajduje wspólny język z niepełnosprawnym kuzynem. Filmowa adaptacja "Tajemniczego ogrodu" spotkała się z powszechnym uznaniem krytyków; Jonathan Rosenbaum pisał, iż Holland oraz partnerująca jej scenarzystka Caroline Thompson stworzyły „pięknie zrealizowany film”, który „bije na głowę typowe disnejowskie śmietnisko”.
Ukończywszy w 1994 telewizyjną adaptację prozy Raymonda Chandlera "Red Wind", rok później Holland ukończyła film "Całkowite zaćmienie" ("The Total Eclipse," 1995) o toksycznym związku homoseksualnym między francuskimi poetami Arthurem Rimbaudem i Paulem Verlainem. W role poetów wcielili się Leonardo DiCaprio oraz David Thewlis. "Całkowite zaćmienie" okazało się klęską reżyserki; film był krytycznie oceniany za brak polotu oraz marginalne odniesienia do samej profesji poetów. Z uznaniem krytyków spotkała się natomiast adaptacja powieści Henry’ego Jamesa "Plac Waszyngtona" ("Washington Square", 1997). Holland przesunęła akcenty w stosunku do pełnego komizmu pierwowzoru Jamesa, podkreślając dramatyczną relację między lekarzem (Albert Finney) a jego córką (Jennifer Jason Leigh), którą on obwinia o śmierć swej żony zmarłej podczas porodu. Ansen pisał wręcz w swej recenzji, że adaptacja Holland jest prawdziwsza od innego filmu na podstawie tej samej powieści, "Dziedziczki" (1949) Williama Wylera.
W 1999 ukazał się kolejny amerykański film Holland, "Trzeci cud" ("The Third Miracle") na podstawie powieści Richarda Vetere’a. W prowokacyjnym stylu reżyserka podjęła kwestię cudów w Kościele katolickim, filmując opowieść o śledztwie w sprawie beatyfikacji zakonnicy, której wierni przypisują cud polegający na zalaniu się marmurowego posągu krwawymi łzami. Bogumiła Fiołek-Lubczyńska zauważała, że „w tym filmie ponownie dochodzi do głosu przekonanie, że najważniejsza w życiu jest wiara; ona bowiem może zdziałać cuda, albo też... cuda wzmacniają wiarę”. Dwa lata później Holland ukończyła na zlecenie HBO film "Strzał w serce" ("Shot in the Heart", 2001), poświęcony sprawie Gary’ego Gilmore’a (Elias Koteas), mężczyzny oskarżonego o morderstwo, który odmówił wszelkiej przysługującej mu obrony i dobrowolnie przyśpieszył wydanie nań wyroku śmierci. Akcja filmu obserwowana jest z perspektywy brata skazańca, Mikala (Giovanni Ribisi). Steven Oxman z „Variety” ocenił "Strzał w serce" jako film „emocjonalnie głęboki, lecz momentami zbyt ciężki”, doceniając wszakże zniuansowanie kontekstu wydarzeń.
W 2001 Holland zdążyła nakręcić również koprodukcję o znamiennym tytule "Julia wraca do domu" ("Julie Walking Home"), poświęconą kryzysowi małżeńskiemu w rodzinie polskich emigrantów, który prowokuje główną bohaterkę (Miranda Otto) do wyjazdu do Polski i romansu z tajemniczym uzdrowicielem (Lothaire Bluteau). "Julia wraca do domu" jednak nie miała powodzenia w Polsce. Recenzja w „Polityce” zaczynała się stwierdzeniem, iż Holland „deklaruje, że interesuje ją świat transcendencji i cudu, magii i kabały, w który nie jest w stanie uwierzyć, ale który ją przyciąga. Z tej schizofrenii światopoglądowej rodzą się jej kolejne filmy, niestety coraz mniej atrakcyjne dla widza”.
Z mieszanymi recenzjami spotkał się również kolejny film fabularny Holland, "Kopia mistrza" ("Copying Beethoven", 2006). Reżyserka podjęła się przepisania na nowo końcowego etapu życiorysu Ludwiga van Beethovena (Ed Harris), wprowadzając fikcyjną postać Anny Holtz (Diane Kruger), zatrudnionej jako kopistka u ekscentrycznego kompozytora. O ile Rosenbaum doceniał film pomimo jego „anachronicznego” stylu, o tyle Lisa Schwarzbaum z „Entertainment Weekly” skwitowała "Kopię mistrza" jako „napuszoną od początku do końca biograficzną fantazję o bzdurnym, anachronicznym feministycznym zakrzywieniu”. Skromniejszym przedsięwzięciem dla Holland był zrealizowany w tym samym roku film telewizyjny "Historia Gwen Araujo" ("A Girl Like Me: The Gwen Araujo Story", 2006), poświęcony autentycznemu transpłciowemu nastolatkowi cierpiącemu na ostracyzm otoczenia, zamordowanemu w 2002 roku.
Polska, Czechy, USA: seriale telewizyjne i środkowoeuropejskie filmy kinowe (2007–2021).
W 2007 Holland nakręciła w Polsce wraz z córką Kasią Adamik, siostrą Magdaleną Łazarkiewicz oraz Borysem Lankoszem serial telewizyjny "Ekipa." Zaliczany do "political fiction" serial opowiadał historię premiera Turskiego, który po rezygnacji poprzedniego szefa rządu, skompromitowanego doniesieniem o współpracy z SB, usiłuje zmienić kraj na lepsze. "Ekipa", wyemitowana w Telewizji Polsat, już po jednym sezonie została zdjęta z anteny wskutek porażki komercyjnej. Problem z odbiorem "Ekipy" wynikał – zdaniem Darka Kuźmy z Onetu – z nazbyt idealistycznego zacięcia twórców oraz faworyzowania określonego realnego środowiska politycznego, którym miała się okazać Platforma Obywatelska. Niezależnie od uwikłań politycznych "Ekipę" Kuźma odczytywał jako udaną próbę przeszczepienia na polski grunt konwencji amerykańskiego "Prezydenckiego pokera" ("The West Wing").
W 2009 Holland wraz z Adamik nakręciła w koprodukcji polsko-czesko-słowacko-węgierskiej serial "Janosik. Prawdziwa historia", mający na celu przepisanie losów słowackiego zbójnika uznawanego zarówno na Słowacji, jak i w Polsce za bohatera narodowego. Sebastian Adamkiewicz z portalu Histmag.org, chwaląc stronę artystyczną oraz bardziej wiarygodną obsadę aktorską niż w przaśnym serialu Jerzego Passendorfera, zauważył jednak, że Holland i Adamik jednak „uległy presji legendy Janosika, i na niewiele zdało się tu ekranowe urealnianie jego postaci i miejsc, w których żył”. Problematyczny – zdaniem Adamkiewicza – okazał się szereg scen, takich jak objawienie Janosikowi Matki Boskiej tudzież rozmowa z diabłem.
Ucieczką od ludowego romantyzmu "Janosika" był dla Holland film "W ciemności" (2011). Historia kanalarza Leopolda Sochy (Robert Więckiewicz), który z narażeniem życia ukrywał uciekinierów z getta we Lwowie, została nakręcona w naturalistycznym stylu, a jednocześnie zmieniała spojrzenie na oblicza polskiego bohaterstwa. Jakub Majmurek podkreślał, że „zaskakuje przede wszystkim brak bohatera reprezentującego hegemoniczną, inteligencką, postszlachecką, heroiczno-insurekcyjną polskość. Nie ma tu żadnego szlachetnego żołnierza AK, pięknego młodzieńca z granatami i prozą Conrada (czy poezją Słowackiego) w chlebaku [...]. Leopold Socha jest plebejuszem mówiącym ciężko zrozumiałą dla współczesnych widzów gwarą lwowską, byłym więźniem i drobnym złodziejaszkiem”. "W ciemności" było najlepiej nagradzanym filmem na Festiwalu Polskich Filmów Fabularnych, zdobywając dziewięć statuetek, w tym Złote Lwy oraz nagrodę za reżyserię dla Holland. Jednocześnie, zbierając przeważnie pozytywne oceny za granicą, był to kolejny film Holland nominowany do Oscara dla najlepszego filmu nieanglojęzycznego.
Kolejne produkcje Holland: "Gorejący krzew" ("Hořící Keř", 2013) oraz "Dziecko Rosemary" ("Rosemary’s Baby", 2014), były miniserialami reżyserowanymi poza granicami Polski. "Gorejący krzew" poświęcony był nagłośnionemu przez media zachodnioeuropejskie przypadkowi praskiego studenta Jana Palacha, który po brutalnym stłumieniu Praskiej Wiosny w Czechosłowacji przez wojska Układu Warszawskiego popełnił samobójstwo w 1969. Adamkiewicz pisał na temat "Gorejącego krzewu", iż „otwiera polskie oczy na tragedię naszych południowych sąsiadów. Zrywa z nich szwejkowską twarz, ukazując naród głęboko doświadczony przez historię, stłamszony i pozbawiony sił, aby walczyć”. Wyprodukowane przez amerykańską telewizję NBC "Dziecko Rosemary" stanowiło natomiast reinterpretację powieści Iry Levina, którą już w 1969 roku na język filmu przełożył Roman Polański. W odróżnieniu od "Gorejącego krzewu", odbiór kolejnej adaptacji prozy Levina był wyjątkowo negatywny, a amerykańscy krytycy odczytywali miniserial Holland jako znacznie gorszą repryzę filmu Polańskiego. W styczniu 2014 Holland została przewodniczącą zarządu Europejskiej Akademii Filmowej w Berlinie.
W 2016 już w Polsce ukończyła prace nad adaptacją powieści Olgi Tokarczuk "Prowadź swój pług przez kości umarłych". "Pokot" (2016) jest opowieścią kryminalną o kobiecie w podeszłym wieku (Agnieszka Mandat), która rozpowiada pogłoski, jakoby za tajemniczą serię morderstw lokalnych myśliwych i sprzyjających im notabli odpowiadały zwierzęta. Jednakże odbiór filmu był mieszany: prawicowe media uznawały "Pokot" za jednowymiarową „pochwałę ekoterroryzmu”, z kolei recenzenci czasopism i portali okołofilmowych stwierdzali, że „"Pokot" zawodzi [...] i jako kino gatunkowe, i jako posthumanistyczny manifest”, a atmosfera grozy „pryska, gdy na ekranie pojawiają się pajacujący Andrzej Grabowski i Jakub Gierszał”. Nie przeszkodziło to jednak Holland w zdobyciu Nagrody im. Alfreda Bauera na Międzynarodowym Festiwalu Filmowym w Berlinie.
Średnio przyjęty został również realizowany dla Netfliksa serial "1983" (2018), którego producentem wykonawczym była Holland. Osadzony w alternatywnej rzeczywistości, w której żelazna kurtyna nigdy nie upadła, "1983" ukazuje hipotetyczną ścieżkę rozwoju Polskiej Rzeczypospolitej Ludowej po zamachu terrorystycznym w tytułowym roku. Serial, którego dwa pierwsze odcinki wyreżyserowała Holland, rozczarował krytyków; Aneta Kyzioł z „Polityki” przyznała, iż „dialogi często brzmią jak sentencje, a niektóre sceny rażą siermiężną stylizacją”.
W 2019 Holland ukończyła prace nad filmem "Obywatel Jones". Bohaterem produkcji jest walijski dziennikarz Gareth Jones (James Norton), który jako jeden z pierwszych korespondentów zagranicznych w ZSRR w latach 30. opisał Wielki Głód na Ukrainie i wdawał się w polemikę z brytyjskimi apologetami rządów Józefa Stalina. Tym razem reżyserka zadowoliła zarówno liberalnych, jak i konserwatywnych krytyków: Łukasz Adamski z portalu wPolityce.pl opisywał "Obywatela Jonesa" jako „najlepszy od lat film Holland”, a Tadeusz Sobolewski z „Gazety Wyborczej” chwalił prostotę stylu i aktualność przesłania.
Nakręciwszy "Obywatela Jonesa", Holland wyjechała do Czech, gdzie wyreżyserowała kolejny film biograficzny "Szarlatan" (2020). Jego bohaterem jest zielarz Jan Mikolášek (Ivan Trojan), niezwykle popularny w okresie międzywojennym zielarz i uzdrowiciel, który w 1957 roku został skazany w procesie pokazowym, a jego olbrzymi majątek – skonfiskowany przez władze komunistyczne. Holland zadbała o zniuansowany portret Mikoláška – konformisty świadczącego usługi oficjelom hitlerowskim i komunistycznym, ale zarazem człowieka zaszczutego przez historię. Prezentując "Szarlatana" na Berlinale, Holland deklarowała, iż postać Mikoláška przywodziła jej na myśl Kevina Spaceya, którego upadek był równie bolesny. Karol Barzowski z portalu Film.org.pl komentował, iż „Agnieszka Holland nie tylko nie zwalnia tempa, ale trzyma wciąż wysoki poziom”. Za "Szarlatana" reżyserka otrzymała Czeskiego Lwa.
Działalność pozafilmowa.
Holland udzielała się jako reżyserka spektakli teatralnych i telewizyjnych. W Polsce wystawiła pięć sztuk: "Emigrantów" Sławomira Mrożka (data premiery – 1976), "Woyzecka" Georga Büchnera (1976), "Dusię, Rybę, Wal i Letę" Pam Gems (1978), "Dla miłego grosza" Apolla Korzeniowskiego (1979) oraz – wespół z Anną Smolar – "Aktorów prowincjonalnych" (2008) według scenariusza Holland i Witolda Zatorskiego. Nakręciła też pięć spektakli Teatru Telewizji: "Dłużników" Leonida Żuchowickiego (1974), "Lorenzaccia" Alfreda de Musset (1978), "Łamanie kołem" Macieja Bordowicza (1979), "Proces" Franza Kafki (1980, wespół z Laco Adamíkiem) oraz "Dybuka" Szymona An-skiego (1999).
Jest autorką tłumaczenia powieści Milana Kundery "Nieznośna lekkość bytu" (1982), która w wersji polskiej po raz pierwszy została opublikowana przez krakowską Oficynę Literacką w 1985.
Poglądy.
Krytycznie wyrażała się o rządach Prawa i Sprawiedliwości, zarówno w latach 2005–2007, jak i po 2015. Krytykowała przede wszystkim politykę historyczną tej partii, wyrażoną w postaci „zero-jedynkowego obrazu dobra i zła, a następnie instrumentalnie wykorzystywaną w celach "stricte" politycznych”. Głosiła potrzebę wolności słowa przynajmniej w dziedzinie sztuki, jako że „społeczna funkcja sztuki polega m.in. na tym, że jest ona niejako eksterytorialna, wyłączona z gry pedagogiczno-moralno-polityczno-religijnej, jakiejkolwiek”. Holland zaznaczała, że w czasach Polskiej Rzeczypospolitej Ludowej ludzie sztuki byli bardziej szanowani aniżeli za rządów PiS. Poddawała krytyce również rządy Platformy Obywatelskiej w latach 2007–2015, zarzucając jej technokratyczny styl rządzenia, który miał zrazić Polaków do tej partii. Niechętna polskiej prawicy, Holland odniosła się jednak krytycznie również do zachwytu zachodnich dziennikarzy ideologią komunistyczną w trakcie zimnej wojny, uzasadniając wszelako ów zachwyt następująco:
Perspektywa komunistycznego kraju, który przynajmniej na papierze obiecuje sprawiedliwość, szczęśliwość i oferuje darmowe szkolnictwo czy opiekę zdrowotną dla wszystkich, okazała się bardzo kusząca. Potem przyszła druga wojna światowa. Bez Stalina Niemcy by wygrali. Morze krwi, które naród radziecki oddał, budziło podziw i sentyment. Najszybciej minęły one Amerykanom. Ale ponieważ antykomunizm makkartyzmu był prymitywny, poparcie intelektualistów dla lewicy się zachowało. Ponadto panowało słuszne skądinąd przekonanie, że istnienie Związku Radzieckiego cywilizuje zachodni kapitalizm. Europa skorzystała chyba najbardziej na idei państwa opiekuńczego zaczerpniętej od komunistów. Więc nie chciała utożsamiać się z ofiarami komunizmu.Jakkolwiek przyznawała, że „religia jest ludziom potrzebna”, uznawała polski katolicyzm i inne religie bądź wyznania monoteistyczne za ewoluujące „w stronę wykluczającego fundamentalizmu, agresji wobec niewiernych czy inaczej wierzących”. Prawicowi publicyści zarzucali Holland ateizm, choć ona sama deklarowała, że do niechęci wobec Kościoła katolickiego skłonił ją bardziej fundamentalizm kleru aniżeli same prawdy wiary.
Została członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.
Styl filmowy.
Agnieszka Holland jest zaliczana w poczet artystów związanych z kinem moralnego niepokoju. Za swoje główne źródło inspiracji uznawała twórczość czechosłowackiej Nowej Fali. Reżyserka skupiała się w swoich filmach na doświadczeniach jednostek na tle wielkich wydarzeń politycznych. O ile jednak filmy kinowe Holland koncentrują się na krytyce rządów komunistycznych i nazistowskich, o tyle filmy telewizyjne realizowane w Stanach Zjednoczonych za cel stawiały sobie ukazanie „moralnego upadku Ameryki”.
Częstym motywem pojawiającym się w twórczości Holland jest szereg postaw pojedynczych osób wobec wydarzeń II wojny światowej. Filmy takie jak "Europa, Europa", "Korczak" oraz "Gorzkie żniwa" „służą potrzebnemu, ważnemu celowi: mają za zadanie edukować młodzież, żydowską lub nieżydowską, o eksploatacji i eksterminacji pojedynczej rasy”. Do innych charakterystycznych motywów w twórczości Holland należy gwałtowna utrata przez dzieci niewinności w wyniku niespodziewanych wydarzeń ("Olivier, Olivier", "Tajemniczy ogród"). David Thomson zaznacza, że w swojej twórczości Holland „wykazała zauważalny talent do historii o wysiedleniach [...], których ciężkiej, pozbawionej sentymentalizmu strukturze i charakterowi akompaniował magiczny sposób przedstawiania”.
Holland przywiązywała w swoich utworach filmowych szczególną uwagę do właściwego wykorzystania muzyki:
Muzyka jest częścią opowiadania historii, kolejnym głosem w tkaninie narracyjnej, na pewno wzmacniającym emocje. Oznacza to, że nawet jeśli nie jest to muzyka melodramatyczna, zwłaszcza sentymentalna, emocjonalna czy słodka – jakakolwiek nie byłaby ta muzyka – to połączenie dźwięku i obrazu tworzy emocjonalną całość. Jeśli nie potrzebujesz emocji, to może nie potrzebujesz muzyki.
Życie prywatne, osobowość.
Agnieszka Holland już w trakcie prac w Zespole Filmowym „X” dała się poznać jako osoba o silnym charakterze oraz charyzmie, niestroniąca od dosadnych sformułowań. Jak wspomniał Andrzej Wajda, „Agnieszka była bardzo agresywna. Szybko stała się przywódcą naszego zespołu”. Krzysztof Zanussi opisywał Holland następująco: „Temperament wulkaniczny, lecz bardzo klarowny, kartezjański umysł”.
Po upadku Praskiej Wiosny Holland podjęła decyzję o zawarciu związku małżeńskiego ze starszym od niej słowackim studentem Laco Adamíkiem. Ze związku w Polsce urodziła im się córka, Kasia Adamik. Gdy wprowadzony został stan wojenny, małżeństwo znalazło się w kryzysie – Laco Adamík pozostał w Polsce z córką. Choć Holland podstępem umożliwiła rodzinie przybycie do Francji, wysławszy wcześniej do Polski zaświadczenie lekarskie o złym stanie zdrowia, Laco Adamík nie odnalazł się we Francji. Rozwodząc się z Holland, wyjechał z powrotem do Polski i zostawił Katarzynę przy matce.
Relacje Holland z córką były bardzo bliskie. Holland pomogła Katarzynie Adamik w rozpoczęciu kariery filmowej, zatrudniając ją jako asystentkę reżysera przy "Tajemniczym ogrodzie", a z czasem współtworząc z nią kolejne filmy. Holland była producentką filmu "Boisko bezdomnych" (2008), debiutu reżyserskiego Adamik.

</doc>
<doc id="67063" url="https://pl.wikipedia.org/wiki?curid=67063" title="Lwówek Śląski">
Lwówek Śląski

Lwówek Śląski (pol. hist. "Lwów"; ; ; , "Leoberga") – miasto leżące na Dolnym Śląsku, w woj. dolnośląskim, w powiecie lwóweckim, siedziba powiatu lwóweckiego i gminy miejsko-wiejskiej Lwówek Śląski, Agatowa Stolica Polski. W latach 1975–1998 miasto administracyjnie należało do woj. jeleniogórskiego. Miasto leży nad Bobrem oraz jego dopływami: Płóczką, Srebrną i Widnicą, w obrębie Niecki Lwóweckiej, jego lewobrzeżna część leży na Pogórzu Izerskim, zaś prawobrzeżna znajduje się na Pogórzu Kaczawskim. Największe pod względem liczby ludności (8661 mieszkańców) i powierzchni (16,65 km²) miasto w powiecie lwóweckim.
Dawna stolica księstwa lwóweckiego.
Od 1975 roku miasto w województwie jeleniogórskim. Od 1 stycznia 1999 miasto weszło w skład województwa dolnośląskiego.
W 2016 r. Lwówek Śląski brał udział, jako jedno z sześciu miast Dolnego Śląska towarzyszących Wrocławiowi, w rządowym programie pt. "„Europejska Stolica Kultury”". Lwówek Śląski współtworzył wraz Boguszowem-Gorcami, Wołowem, Obornikami Śląskimi, Bogatynią, Dzierżoniowem i Wrocławiem Europejską Stolicę Kultury Wrocław 2016.
Według danych GUS z 30 czerwca 2021 r. miasto liczyło 8661 mieszkańców. Znajduje się ok. 20 km na płd. od Bolesławca i 35 km na płn. od Jeleniej Góry.
Lwówek Śląski jest jednym z najstarszych miast Polski (prawa miejskie uzyskał w 1217 roku, lokowany na prawie magdeburskim). Do czasu wojny trzydziestoletniej Lwówek Śląski był jednym z najbogatszych i zarazem jednym z największych miast na Śląsku, miastem królewskim, które posiadało m.in.: prawo do organizacji targów i jarmarków, handlu solą czy bicia własnej monety (nabyte w 1327""). W mieście istnieje przypuszczalnie najstarszy browar w Polsce i jeden z najstarszych w Europie, „Browar Lwówek” z tradycjami piwowarskimi sięgającymi 1209 roku.
Od XIV wieku Lwówek Śląski należał do związku miast śląskich. Współcześnie Lwówek Śląski jest członkiem Związku Miast Polskich. Współdziała również wraz z innymi gminami w ramach Stowarzyszenia LGD Partnerstwo Izerskie.
Nazwa.
Wilk.
W starożytności, wg Ptolemeusza, miasto nazywało się "Lupphurdum" ("Lupfurdum"). Prefiks Lup- może wskazywać na łaciński wyraz "lupus" – wilk, na co wskazuje znajdujący się w okolicy miasta (Mojesz) potok Wilczyca (niem. "Wolfs-Bach"). Dalsza część nazwy miasta może stanowić zniekształcony wyraz gród wywodzący się od praindoeuropejskiego rdzenia "*g’herdh-," wspólnego w językach germańskich i słowiańskich. Na terenie słowiańszczyzny "*gordъ" „umocnienie, ogrodzona osada”. Poświadczone we wszystkich językach słowiańskich np. scs "gradъ" „miasto, gród”, podobnie rosyjskie "gòrod", polskie "gród" „zamek, gród warowny” itd.
Jastrząb.
Według niektórych mieszkańców Lwówka Śląskiego w zamierzchłej przeszłości – przed IX wiekiem i ukształtowania się plemienia Bobrzan wzdłuż rzeki Bóbr – miasto miało nazywać się Lunak, który był głównym grodem plemienia Lunaków. W późniejszym czasie Lunakowie mieli przekształcić się w Bobrzan. Plemię Lunaków wspomniano w Geografie Bawarskim pod nazwą "Luoolane". Etymologię ich nazwy należy wywodzić od jastrzębi, które przez dolnośląskich Słowian zwane były wówczas lunakami.
Legenda o lwie.
Gród nazywał się Lunak do czasu, kiedy oparł się nawet księciu czeskiemu Brzetysławowi I z dynastii Przemyślidów. Stało się to, gdy wojska Brzetysława zniszczyły i splądrowały Polskę wczesnopiastowską. Jedynym wówczas niezdobytym na drodze wojsk czeskich grodem miał być właśnie Lunak.
Wieść o skarbach wiezionych ze zwycięskiej kampanii przez Brzetysława do Pragi dotarła wkrótce do mieszkańców grodu Lunak. Wśród zdobyczy wojennych Brzetysława znajdowało się dwanaście złotych tablic zrabowanych wcześniej z katedry gnieźnieńskiej, a także złota trumna i szczątki św. Wojciecha Sławnikowica. Zrabowane tablice miały być tak ciężkie, że potrzeba było po dwóch chłopów do ich uniesienia i położenia na wozy ciągnięte przez woły. Łupy wojenne wiezione były do Czech przez Rawicz, Legnicę i Lwówek Śląski, skąd dalej miały trafić przez Chrastawę i Sychrów do Pragi.
Mieszkańcy Lunaku ruszyli za orszakiem Brzetysława, gdy ten znalazł się w okolicy ich grodu i jeszcze tej samej nocy napadli na jego tabor. Potem zabrali siedem wozów napełnionych złotem i szczęśliwie powrócili do grodu. Rozwścieczony Brzetysław przez prawie ćwierć roku próbował sforsować gród Lunaków broniony dzielnie przez mieszkańców. Skutecznie odpierali oni ataki i próby oblężenia przez wrogie wojska. Brzetysław nakazał przerwać oblężenie dopiero wtedy, gdy zdał sobie sprawę, że nie uda mu się złamać oporu mieszkańców, którzy dzielnie niczym lwy walczyli przeciwko jego wojom. Podczas opuszczania obozowiska, Brzetysław, na dowód uznania bohaterstwa i waleczności przeciwnika. pozostawił pod grodem Lunaków wykutą w kamieniu rzeźbę lwa czeskiego, będącego symbolem rodu Przemyślidów.
Wieść o tym zuchwałym rabunku i dzielnej obronie grodu szybko się rozniosła, a dzięki złotu i kosztownościom wykradzionym czeskiemu księciowi, gród Lunaków rozwinął się. Od tej pory osada była znana z tych wydarzeń, a przestała być utożsamiana z lunakami (jastrzębiami). Symbol lwa miał stać się w późniejszym czasie pretekstem do nadania miejscowości nowej nazwy. Niespełna sto lat później, za panowania Bolesława III Krzywoustego, leżące na lewym brzegu rzeki podgrodzie Lunaku zmieniło się już w dużą osadę, na której głównym placu ustawiono figurę lwa ofiarowaną przez Brzetysława. Tej figurze, jak i waleczności, Lwówek Śląski miał zawdzięczać swoją nową nazwę. Najpierw miasto nazwano "Wysokim Lwowem", potem "Lwią Górą", a o wiele wieków później "Lwówkiem".
Trzy lwy.
Według legendy nazwę miasta nadano po jednym z polowań w pobliżu ówczesnej osady, gdy na jednym ze wzgórz znaleziono trzy młode lwy, które uległy strzałom z łuku tutejszego księcia Henryka, lokalnego możnowładcy. Po tym wyjątkowym polowaniu na te niespotykane w tych stronach stworzenia miasto miało otrzymać swoją nazwę.
Miśnieńscy imigranci.
Według innych doniesień miasto miało otrzymać w swoim herbie lwa (i swoją nazwę) dzięki górniczym emigrantom z Miśni, którzy przybyli wydobywać złoto z okolic Lwówka Śląskiego i wraz ze swoim pojawieniem się na tych terenach przywieźli ze sobą herb Miśni. Spopularyzowali oni w ten sposób przede wszystkim lwa przedstawionego na herbie Miśni. Mieszkańcom Lwówka Śląskiego tak bardzo miał spodobać się miśnieński herb, że postanowili go zaadaptować dla własnego grodu i po drobnych zmianach lew stał się symbolem miasta nad Bobrem"".
Późniejsze nazwy.
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Leoberga". W dziele Matthäusa Meriana pt. "Topographia Bohemiae, Moraviae et Silesiae" z 1650 roku miejscowość wymieniona jest pod nazwami "Lemberg" oraz "Lewenberg". W 1750 roku polska nazwa „Lwow” oraz niemiecka "Lewenberg" wymieniona jest w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska.
Polską nazwę "Lwia Góra" oraz niemiecką "Lewenberg" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa. Słownik geograficzny Królestwa Polskiego wydany pod koniec XIX wieku wymienia dwujęzyczne nazwy miejscowości – polską "Lwów" oraz niemieckie "Loewenberg", "Lemberg". Obecna nazwa obowiązuje od 7 maja 1946 r.
Położenie.
Lwówek Śląski położony jest w południowo-zachodniej Polsce, w województwie dolnośląskim, w powiecie lwóweckim. Miasto znajduje się 20 km na południe od Bolesławca i 35 km na północ od Jeleniej Góry. Znajduje się na pograniczu Pogórza Izerskiego i Pogórza Kaczawskiego w odległości około 40 km w linii prostej od szczytu Śnieżka w Karkonoszach i ok. 320 km od Morza Bałtyckiego. Znajduje się również na pograniczu Ziemi Łużyckiej.
Lwówek Śląski Leży głównie na lewym brzegu Bobru, w Niecce Lwóweckiej i jest wydłużone wszerz rzeki (rozciąga się na ok. 7,5 km w kierunku wschód-zachód i ok. 3,3 km w kierunku północ-południe). W obrębie miasta znajduje się ok. 5,5 km biegu rzeki. Szerokość koryta Bobru waha się od ok. 12 m w miejscu nowego koryta Bobru do 50 m w miejscu kamiennego mostu na Bobrze oraz tamy na Bobrze za ogródkami działkowymi. Część lewobrzeżna miasta (głównie Stare Miasto) jest położona w Kotlinie Lwóweckiej. Część prawobrzeżna – Płakowice – znajduje się w Dolinie Widnicy. Pozostała, południowo-zachodnia część miasta leży w Dolinie Płóczki. Lwówek Śląski stanowi główny punkt monocentrycznej aglomeracji lwóweckiej, którą tworzy nieprzerwany teren zabudowany miejscowości gminy Lwówek Śląski: Lwówek Śląski, Brunów, Chmielno, Dworek, Mojesz, Płóczki Dolne, Płóczki Górne, Radłówka, Rakowice Małe, Rakowice Wielkie, Skorzynice i Zbylutów. Liczba mieszkańców aglomeracji lwóweckiej 30 czerwca 2014 wynosiła 13 315 osób.
Warunki naturalne.
Rzeźba terenu.
Miasto jest położone na Pogórzu Sudeckim na wysokości od 205 do 299 m n.p.m. (wzgórze Skałka), między Wzgórzami Dwóch Dębów na północy, a Górą Szpitalną (265 m n.p.m.) na południu. Najwyższym szczytem jest znajdująca się na pograniczu Lwówka Śląskiego (Płakowic) i wsi Chmielno góra Jaglarz mierząca 301 m n.p.m. Miasto leży nad rzeką Bóbr i trzema jej dopływami, które zasilają ją w granicach miasta: Płóczką, Srebrną i Widnicą. Dodatkowo na terenie miasta znajduje się kilka strug. Lwówek Śląski czerpie wodę pitną z obszaru terenów wodonośnych zasilanych wodami podziemnymi. Miasto posiada oczyszczalnię ścieków przy wyjeździe w kierunku Bolesławca. Południowo-wschodnia część miasta graniczy z Parkiem Krajobrazowym Doliny Bobru, w którym znajduje się masyw skalny Szwajcaria Lwówecka. Najniżej w Lwówku Śląskim położonym punktem jest brzeg Bobru przy granicy z Brunowem (205 m n.p.m.).
Klimat.
Lwówek Śląski według podziału Gumińskiego należy do podsudeckiej dzielnicy rolniczo-klimatycznej. Według rejonizacji pluwiotermicznej Polski Schmucka położony jest w obrębie podgórskiego regionu klimatycznego. W regionie występują warunki pośrednie pomiędzy klimatem Sudetów a Niziny Śląskiej. Decydujący dla klimatu jest wpływ polarno-morskich mas powietrza znad Oceanu Atlantyckiego. Mniejszy wpływ mają masy powietrza polarno-kontynentalne docierające znad Europy północno-wschodniej. Najcieplejszym miesiącem jest lipiec ze średnią temperaturą 17 °C a najzimniejszym styczeń z temperaturami na poziomie od −2 do −3 °C. Średnie roczne temperatury leżą w granicach od 6 do 8 °C. Opady atmosferyczne wynoszą rocznie, średnio pomiędzy 600 a 900 mm. Maksimum opadów przypada w lipcu (128 mm) i sierpniu (110 mm), minimum w lutym (59 mm), w marcu i listopadzie po 65 mm. Lato i zima mają zbliżoną długość – około 12 tygodni. Śnieg pada zwykle od początku listopada do kwietnia. Potencjalnie śnieg może padać 160–170 dni. Przeciętna liczba dni z tym opadem wynosi 45. Okres wegetacyjny ma długość pomiędzy 180 a 200 dni.
Fauna.
W Lwówku Śląskim zarejestrowano obecność ponad wielu gatunków ptaków, z których większość ma tu swoje miejsca gniazdowania. Podobnie jak w innych miastach polski, najliczniejsze są gołębie. Inne spotykane gatunki to m.in.: wróbel, mazurek, czyżyk, gawron, wrona, kawka, sroka, jaskółka, łabędź niemy, kaczka krzyżówka, mewa śmieszka, sikorka, szpak, zięba, sójka, gil, kukułka, dzięciołek, dzięcioł duży, puchacz.
Ponadto na terenie miasta żyją m.in.: szczury, jeże, lisy, dziki, wiewiórki, sarny, bobry, borsuki.
Historia.
Osadnictwo na ziemi lwóweckiej sięga epoki brązu (1800–700 lat p.n.e.).
Plemię Lunaków.
Z nielicznych źródeł niewiele wiadomo o grodzie pod panowaniem plemienia Lunaków. Gród ten znajdować się miał na ostrowie rzecznym, objętym przez rzekę Bóbr swoimi dwoma ramionami, naprzeciwko ujścia do niego złączonych wód potoku Srebrnej, Kwilicy i Wilczycy. Według innych przypuszczeń gród miał się znajdować na szczycie skał piaskowcowych (zwróconych stromym brzegiem w stronę potoku Srebrnej, na prawym jej brzegu), które przywodzą na myśl okolice Szwajcarii Lwóweckiej. Mieszkańcy zajmowali się myślistwem, rybołówstwem, pasterstwem i uprawą roli, a do plemienia Bobrzan zostali zaliczeni o wiele później, gdy ludy znad Bobru połączyły się w jeden organizm. Nieznane są okoliczności i czas porzucenia przez ludność tubylczą rodzimowierstwa słowiańskiego, ani nie wiadomo kto ich ochrzcił.
Plemię Bobrzan.
Pod koniec pierwszego tysiąclecia naszej ery okolice te zamieszkiwało plemię Bobrzan – jedno z wielu śląskich plemion słowiańskich. Swoją nazwę wzięli od rzeki Bóbr, w której to dolinie zaczęto wydobywać złoto i na gdzieniegdzie zaludnione tereny w szybkim tempie zaczęło przybywać nowych mieszkańców.
Średniowiecze.
Lwówek Śląski należy do grupy najstarszych miast Dolnego Śląska. Miejscowi kronikarze podają jako datę rozpoczęcia budowy zamku książęcego w Lwówku Śląskim rok 1140. Brak jest jednak na to datowanie wiarygodnych źródeł. Według dokumentu znanego z odpisu z 1407 r., w 1209 książę Henryk l Brodaty nadał Lwówkowi prawo warzenia piwa i prawo mili. Miasto było własnością książęcą, a później otrzymało miano miasta królewskiego. Już we wczesnym średniowieczu Lwówek stał się lokalnym centrum gospodarczym i ośrodkiem osadnictwa wiejskiego. Jego rozwój przyspieszyło także dogodne położenie przy znanym szlaku handlowym zwanym Królewską Drogą (Via Regia) lub Drogą Wysoką, łączącym Ruś z Saksonią oraz eksploatacja złota na obszarze dawnych Płakowic. Czynniki te przyczyniły się do wczesnej lokacji – już w 1217 roku Henryk l Brodaty nadał Lwówkowi Śląskiemu prawa miejskie wzorowane na magdeburskich. Założenie miasta na prawie niemieckim było raczej tylko uporządkowaniem istniejącego układu, toteż plan miasta nie jest regularną szachownicą. Już wcześniej były tu rynek, zamek i kościół. Data nadania praw miejskich pochodzi wprawdzie ze sfałszowanego przywileju lokacyjnego, ale dokument ten opierał się istniejących w mieście zapisach, zawierających decyzje i nadania książęce od czasów Henryka Brodatego aż do Bolesława Rogatki. Henryk Brodaty miał zwyczaj wydawać uprawnienia i posiadłości bez dokumentów. Później, gdy pisemna dokumentacja okazała się potrzebna, mieszczanie zestawili swoje nadania w popularnej formie przywileju lokacyjnego. Zasadźcami i pierwszymi znanymi wójtami Lwówka byli Tomasz i Hartlieb. Tomasz towarzyszył później Henrykowi Pobożnemu w walce z Mongołami i poległ pod Legnicą. Hartlieb prawdopodobnie założył również Skorzynice (niem. "Hartliebsdorf"). Według Benedykta Zientary, autora książki "Henryk Brodaty i jego czasy", historyk Gerard Labuda podważył autentyczność dokumentu lokacyjnego Lwówka Śląskiego, jak i Złotoryi. Układ urbanistyczny z mocno wydłużonym rynkiem (60-80 na 120 m) świadczy o znacznie wcześniejszym od lokacji istnieniu osady targowej i stanowi dowód handlowego znaczenia Lwówka z okresu przed nadaniem mu praw miejskich. Według badań z końca lat 90. XX wieku, Lwówek na przełomie XIII/XIV w. był większy od Poznania i Legnicy.
Adaptacja prawa magdeburskiego do potrzeb i warunków lokalnych musiała wyjść władzom Lwówka Śląskiego dość dobrze, skoro prawa lwóweckie stosowano w innych polskich miastach. M.in.  Kęty, rodzinne miasto świętego Jana Kantego, otrzymało w dokumencie nadanym w 1277 roku przez księcia opolskiego Władysława sądownictwo miejskie na wzór "„iuris lembergensis”." Istniejąca w mieście dwuwładza dzieląca się na książęcą i mieszczańską musiała być uciążliwa dla mieszkańców, skoro w 1377 r. mieszczanie wykupili wójtostwo reprezentujące księcia. W 1385 r. ogromny pożar miasta w znacznym stopniu strawił Lwówek i w celu zgromadzenia w szybkim czasie pieniędzy na odbudowę szkód, urząd wójta został odsprzedany. Gdy stan kasy miejskiej po pewnym czasie się poprawił, w 1442 wójtostwo odkupiono.
Znajdujący się na terenie miasta lwówecki zamek książęcy tylko w XII wieku służył książętom piastowskim. W późniejszym czasie rezydował tam jedynie burgrabia, którego uprawnienia wykupiono w 1444 r. Księstwo świdnicko-jaworskie, do którego wówczas należał Lwówek Śląski, w 1392 przeszło pod panowanie króla czeskiego. Zamek książęcy spłonął w pożarze w 1472, i zadecydowano o nieodbudowywaniu go, a teren po zamku miasto otrzymało w 1501 r. od króla w formie darowizny, w zamian za wybudowanie szpitala i kościoła pod wezwaniem św. Macieja, królewskiego patrona, jednak budowle te nie zachowały się do współczesności. Po zaniechaniu odbudowy zamku książęcego w Lwówku Śląskim głównym ośrodkiem władzy w mieście został lwówecki ratusz.
Lokacja i związane z nią przywileje spowodowały szybki rozwój miasta. Lwówek nie tylko rozwijał się gospodarczo – wzrosła także jego rola jako ośrodka władzy. 24 lutego 1243 roku książę Bolesław Rogatka zorganizował w mieście pierwszy na Śląsku turniej rycerski, a w latach 1278–1286 Lwówek był siedzibą kolejnego z Piastów świdnicko-jaworskich, Bernarda Zwinnego i stolicą samodzielnego księstwa. Lwówek Śląski, będąc wówczas najbogatszym miastem w tej części Śląska posiadał podwójny pierścień murów obronnych i własną mennicę, w której wybijano monety dla księstwa lwóweckiego i księstwa jaworskiego. W następnym okresie miasto stało się integralną częścią księstwa świdnicko-jaworskiego i dzieliło jego losy. Stopniowo, w miarę wyczerpywania się złóż złota, podstawą utrzymania mieszkańców stało się rzemiosło, głównie sukiennictwo i tkactwo, handel oraz obróbka kamienia budowlanego (piaskowiec).
W 1327 r. miasto uzyskało przywilej bicia własnej monety. W 1329 roku liczyło ono około 11 tysięcy mieszkańców i należało do najludniejszych ośrodków miejskich na Śląsku. W miarę rozwoju miasta lwóweccy mieszczanie uzyskiwali różne przywileje. W 1340 r. miasto nabyło prawo organizowania targu solnego i uzyskało monopol handlu solą w okręgu. W Lwówku istniało kilka cechów, z których najbardziej znaczącym był cech skupiający sukienników.
W 1392 roku, po śmierci księżnej Agnieszki, Lwówek przeszedł pod panowanie czeskie. Sto lat później, w 1498 roku, król czeski Władysław Jagiellończyk nadał Lwówkowi herb, który, z wyjątkiem krótkiej przerwy, jest używany do dnia dzisiejszego.
W 1442 r. miasto wykupiło urząd wójta, przez co lwówecka Rada stała się niezależna. W XVI w. trwał największy rozkwit miasta, tzw. złoty wiek Lwówka. Miasto opasane było podwójnym murem obronnym. Działały liczne cechy: sukienników, piekarzy, rzeźników, krawców, szewców i wiele innych. Miasto było znane w regionie z produkcji piwa.
Na początku XVII wieku miasto liczyło ponad 8 tysięcy mieszkańców. Funkcjonowało w nim 450 warsztatów sukienniczych, które wspaniale prosperowały.
Wojna trzydziestoletnia (1618-1648).
Kres prosperity przyniosła wojna trzydziestoletnia (1618–1648), w trakcie której Lwówek został spustoszony i dokumentnie zniszczony. Zniszczenia wojenne, straty ludnościowe oraz pożary w latach 1659 i 1704, spowodowały, że prawie przez cały wiek XVIII miasto wegetowało. Niewielkie ożywienie gospodarcze nastąpiło pod koniec XVIII wieku. Lwówek, liczący wówczas nieco ponad 2600 mieszkańców, skorzystał z koniunktury, jaka zapanowała w Prusach. Rozwój gospodarczy został zahamowany w trakcie wojen napoleońskich.
Z 450 mistrzów sukienniczych działających w Lwówku Śląskim przed 1618, w 1654 roku pozostało ich zaledwie 14.
Wojna trzydziestoletnia.
Przez pierwsze lata wojny trzydziestoletniej różne wojska, pojawiające się w okolicach miasta oczekiwały tymczasowego kwaterunku oraz wyżywienia. Pod koniec lat 20. na ziemię lwówecką przybyli dragoni pruscy pod dowództwem gen. Lichtensteina. Efektem ich pobytu była przymusowa katolicyzacja ewangelickich świątyń oraz wygnanie z miast i wsi protestanckich duchownych. Ponadto starosta księstwa wysyłał do Lwówka Śląskiego jezuitów, zmuszających ludność do uczestnictwa w katolickich mszach. Doprowadziło to do opuszczenia miasta przez część mieszczan, którzy nie chcieli zmienić wyznania. Z tego powodu dragoni pruscy prawie każdego dnia wykonywali patrole w celu schwytania i doprowadzenia do miasta uciekinierów, zmuszając ich do nawrócenia. Później miastem na przemian władali protestanci lub katolicy.
Wiosną 1640 r., gdy miasto znajdowało się w rękach szwedzkich, w celach militarnych wyburzono znaczną część budynków położonych przy (obecnie nieistniejącej) Bramie Złotoryjskiej, a tereny wokół miasta ufortyfikowano. Do jednych z największych walk o miasto doszło dnia 16 lipca, jednak stacjonującym tutaj żołnierzom udało się je przetrwać. W 1642 r. miasto zdobyły wojska cesarskie. Utrzymały je jednak tylko przez kilka miesięcy i dopiero w grudniu 1643 r. skutecznie odbiły je z rąk Szwedów.
Po zakończeniu wojny trzydziestoletniej (1648), znaczna część Lwówka Śląskiego była zniszczona, a miasto częściowo wyludnione, stając się prowincjonalnym ośrodkiem o znaczeniu lokalnym.
Wydarzenia, które miały miejsce w Lwówku Śląskim podczas wojny trzydziestoletniej wiosną 1631 r. określa się mianem „babskiej wojny”.
Bitwy nad Bobrem.
W okolicy miasta zostały rozegrane dwie bitwy podczas kampanii śląskiej Wojny VI Koalicji. W roku 1813, w czasie wojen napoleońskich, wojska francuskie stoczyły nad Bobrem pod Lwówkiem Śląskim (Płakowice) dwie bitwy. Po stronie Napoleona walczyły wojska polskie. Pierwsza bitwa nad Bobrem 22 sierpnia zakończyła się zwycięstwem Napoleona nad wojskami pruskimi. Jednak już siedem dni później 29 sierpnia miała miejsce druga bitwa nad Bobrem, która przyniosła Francuzom klęskę. Dywizjon generała Puthoda, który nie brał udziału w bitwie nad Kaczawą wycofywał się w kierunku Jeleniej Góry, aby tam przeprawić się na lewy brzeg Bobru. Wezbrana rzeka pozrywała jednak mosty i Francuzi ruszyli w dół rzeki. W Płakowicach chcieli zbudować przeprawę, ale wzburzone wody im to uniemożliwiły. Naciskani przez korpus Langerona Francuzi podjęli próbę przebycia rzeki wpław. Skończyło się to tragicznie. W nurtach Bobru zginęło 2000 żołnierzy w tym generał i pułkownik. Przez rzekę podobno udało przeprawić się jedynie 40 żołnierzom. Przez kilka następnych dni ciała topielców były wyrzucane na brzegi rzeki. Pochowano je w zbiorowej mogile na łące pod Brunowem.
Pierwsza bitwa nad Bobrem (21 sierpnia 1813).
Pierwsza bitwa nad Bobrem, 21 sierpnia 1813 r. wstępne natarcie wojsk Armii Bobru (marszałek Macdonald) dowodzonych przez gen. Lauristona zakończyło się taktyczną porażką na skutek silnego ostrzału artylerii Armii Śląskiej dowodzonej przez Gebharda Blüchera zlokalizowanej na wzgórzach w okolicach Płakowic oraz Brunowa. Na skutek tej bitwy ucierpiało też samo miasto ostrzeliwane przez wojska pruskie, by zmusić Francuzów do ataku przez rzekę Bóbr w miejscu bardziej dogodnym dla obrońców, w końcu wojska pruskie wycofały się na skutek ataku flankowego w okolicach Wlenia przez brygadę stacjonującą wcześniej w okolicach Lubania i Lubomierza oraz szybki atak w okolicach Brunowa, a także zgodnie z wytycznymi z Trachenbergu. Te okoliczności spowodowały, że pomimo przegranej potyczki, Francuzi odnieśli zwycięstwo strategiczne poprzez sforsowanie Bobru.
Druga bitwa nad Bobrem (29 sierpnia 1813).
Druga bitwa nad Bobrem (29 sierpnia 1813 roku) miała miejsce na skutek porażki wojsk francuskich w bitwie nad Kaczawą. Brygada dowodzona przez generała Jacques’a Pierre Louis Puthoda wycofująca się w okolice Lwówka Śląskiego, została zaatakowana przez przednią straż Blüchera, poszukując przeprawy przez rozlewisko wezbranego Bobru, otoczona, ostrzelana lekką artylerią w dużej mierze została zmuszona do poddania się do niewoli po ataku na bagnety. Sam Puthoud wraz z grupką żołnierzy i oficerów przeprawił się wpław i uszedł. W bitwie zginęło, utopiło lub poddało się blisko 3000 żołnierzy, z czego blisko 1000 znalazło śmierć w wodach rzeki. Niektóre źródła podają również informacje, że w tym czasie w mieście broniły się oddziały francuskie, najprawdopodobniej próbujące przyjść z odsieczą oddziałom Pacthouda, bitwa zakończyła się porażką Francuzów, którym co prawda udało się utrzymać miasto, ale nie mieli wpływu na przebieg działań za rzeką.
W pobliżu miało też miejsce mniejsze starcie wojsk generała von Yorcka z wojskami kontyngentu Wirtembergii. Wojska von Yorcka przeprawiły się przez młyńską odnogę Bobru we wsi Żerkowice (w pobliżu zakładu wytwarzania oklein), a po spotkaniu silnego oporu w potyczce, wycofały.
Często jest mylnie podawane, że Napoleon przebywał w Lwówku w tym okresie, co jest skutkiem odezwy do żołnierzy generała Blüchera, oraz przeświadczeniem gen. Langerona, że to cała armia Napoleona atakuje, co spowodowało jego przyspieszone wycofanie z okolic Pielgrzymki po napotkaniu przedniej straży wojsk francuskich, pomimo wyraźnych rozkazów, że ma wieś utrzymać. Niewykluczone też, że wojska francuskie miały rozkaz informować wroga, że to cesarz osobiście dowodzi, aby zdemoralizować przeciwnika lub zmusić do bezładnego wycofania, co nie pozwoliłoby Armii Śląska na wzięciu udziału w działaniach w Saksonii (rozkazy Macdonalda były, aby unikał bitwy chyba że będzie pewny, że jest w stanie ją wygrać – Macdonald dał się więc złapać we własną pułapkę, zaatakował, był bowiem pewien, że Armia Śląska jest w słabej dyspozycji na skutek zachowania Langerona, który wycofywał się dość bezładnie). Sam Blücher około 24 sierpnia zdał sobie sprawę, że Napoleon najprawdopodobniej odmaszerował z jednym z korpusów w kierunku Chojnowa, a na skutek sprzeczek z Langeronem i von Yorckiem zdecydował się wydać bitwę w okolicach Jawora (bitwa nad Kaczawą).
W rzeczywistości cesarz był wtedy w okolicach Żytawy, a następnie zebrał swoje oddziały z okolic Lubania i Zgorzelca i ruszył z odsieczą na Drezno.
Od połowy XIX wieku.
Dopiero w drugiej połowie XIX nastąpiło pewne ożywienie gospodarcze. Lwówek uzyskał połączenie kolejowe ze Złotoryją (1884) i Gryfowem Śląskim (1885) oraz znacznie później z Jelenią Górą (1909). W mieście i okolicy zaczęła rozwijać się turystyka wspierana przez aktywne koło Towarzystwa Karkonoskiego ("Riesengebirgsverein" – RGV), a dzięki kapeli dworskiej, koncertującej w pałacu Hohenzollernów, stał się centrum kulturalnym. Także w tym okresie rozwijał się przemysł spożywczy – w mieście powstały między innymi nowoczesny browar Hohbergów oraz wytwórnia wódek. Nastąpił dalszy rozkwit lokalnych kamieniołomów, powstała kopalnia gipsu i anhydrytu.
Na początku lat 20. XX wieku w mieście wprowadzono pieniądz zastępczy – Notgeld emitowany przez urząd miejski w ratuszu. Oprócz monet ("Notgeld Pfennig") emitowano też bony jednostronne. Początkowo o nominałach 50, 100 i 500 tys. marek, notgeldy wydano na papierze bez znaku wodnego. Podczas drugiej emisji wprowadzono do obiegu bony wydane na czekach "Stadtgemeinde" o nominałach 1 i 3 mln marek. Ostatnia emisja bonów jednostronnych, wydanych na papierze ze znakiem wodnym "Fabrik" i jednym lub dwoma podpisami, wprowadzała nominały 1, 2 i 5 mln marek.
W okresie międzywojennym nadzieje na bardziej aktywny rozwój nie spełniły się. Wprawdzie liczba ludności wzrosła do ponad 6 tysięcy, ale zmalała liczba zakładów przemysłowych i rzemieślniczych. Procesu degradacji gospodarczej miasta nie zdołał nawet zatrzymać specjalny program pomocy prowincjom wschodnim Rzeszy Niemieckiej wdrożony w 1937 roku. W czasie II wojny światowej pogłębił się zastój gospodarczy miasta, które w 1945 r. zostało zniszczone w 40%.
Lwówek Śląski, został zdobyty przez wojska radzieckie 16 lutego 1945 roku, został na mocy ustaleń konferencji poczdamskiej przekazany Polsce. Dotychczasową ludność miasta wysiedlono do Niemiec. Już w maju 1945 miasto stało się ośrodkiem polskiej administracji powiatowej, funkcję tę pełniło do czerwca 1975 roku i ponownie od roku 1999. Ponadto od 1973 roku jest siedzibą gminy miejsko-wiejskiej, obejmującej aktualnie miasto Lwówek Śląski i 28 wsi. W czasach Polski Ludowej w mieście działała płatkarnia, zakłady przemysłu terenowego i duże zakłady piwowarskie.
W 2017 roku gmina i miasto Lwówek Śląski przystąpiła do porozumienia sygnatariuszy Sudety 2030 skupiającego 107 podmiotów jednostek samorządu terytorialnego ze zintegrowanych inwestycji terytorialnych Aglomeracji Wałbrzyskiej i ZIT Aglomeracji Jeleniogórskiej oraz pozostałych pomimo tego, że gmina nie należy do żadnej z wymienionych aglomeracji.
Demografia.
Wykres liczby ludności miasta Lwówek Śląski na przestrzeni kilku ostatnich stuleciPiramida wieku mieszkańców Lwówka Śląskiego w 2014 roku.
Lwówek Śląski jest 40. miastem w województwie dolnośląskim, pod względem liczby mieszkańców (na całkowitą liczbę 91 miast). Szczegółowe dane z 30 czerwca 2014 r.
Lwówek Śląski jest 54. miastem w województwie dolnośląskim, pod względem gęstości zaludnienia (na całkowitą liczbę 91 miast). Szczegółowe dane z 30 czerwca 2014 r.
Administracja.
Symbole Lwówka Śląskiego.
Herbem Lwówka Śląskiego jest wizerunek lwa i orła. Symbolem miasta jest lew. Aktualnie stosowany wzór herbu został przyjęty przez Radę Miejską w Lwówku Śląskim w 1996 r. Barwami Lwówka Śląskiego są kolory: żółty, biały wywodzące się z herbu Lwówka Śląskiego i błękitny. Codziennie o godz. 12:00 z Wieży Zegarowej (Ratuszowej) Ratusza Miejskiego w Lwówku Śląskim odgrywany jest hejnał lwówecki. 
Wybory.
Samorząd.
Mieszkańcy miasta wybierają do Rady Miejskiej w Lwówku Śląskim 15 radnych. Organem wykonawczym samorządu jest burmistrz miasta.
Podział administracyjny.
Lwówek Śląski oficjalnie dzieli się administracyjnie na 2 dzielnice, stanowiące jednostki pomocnicze miasta (Lwówek Śląski i Płakowice). Niegdyś miasto nie składało się z żadnych dzielnic.
Oficjalne dzielnice miasta:
W miejscowym planie zagospodarowania przestrzennego Lwówka Śląskiego wyróżniamy podział miasta na 4 obręby. Jest to przymiarka władz miejskich do podzielenia miasta na dzielnice wraz z rozwojem Lwówka Śląskiego w przyszłości. Niektóre z obrębów już dziś pełnią funkcję dzielnicy/osiedla. Obręby w Lwówku Śląskim:
Obręby posiadające nieoficjalne nazwy to:
Nie są to nazwy urzędowe, a jedynie używane przez mieszkańców w mowie potocznej.
Zabytki, architektura i urbanistyka.
W Lwówku Śląskim mimo zniszczeń wojennych i powojennych dewastacji (75% budynków) zachowała się część budowli w stanie pierwotnym, bądź odrestaurowano je po wojnie.
Do wyróżniających się należą:
Oprócz tego w mieście zachowało się wiele zabytkowych kamienic reprezentujących style historyczne pochodzących z XIX i początków XX wieku, które władze samorządowe starają się w ramach specjalnych programów rewitalizacyjnych sukcesywnie poddawać renowacjom.
Jako jedno z nielicznych miast w Europie Lwówek Śląski ma niemalże w pełni zachowane dwa pierścienie średniowiecznych murów obronnych, przez co często nazywany jest polskim Carcassonne.
Lwówecki ratusz z XIII wieku jest jednym z najstarszych ratuszy w Polsce. Wielokrotnie przebudowywany, jest to obecnie zabytek 1. klasy.
Atrakcje turystyczne Lwówka Śląskiego.
Kościół Wniebowzięcia Najświętszej Maryi Panny w Lwówku Śląskim.
Kościół zbudowany ok. 1300 roku przez Joannitów, w miejscu stojącego tu już w XII wieku kościoła drewnianego. Murowany z kamienia ciosowego, z masywną fasadą zwieńczoną dwoma wieżami rozdzielonymi portalem z czerwonego piaskowca z ok. 1300 roku. We wnętrzu kościoła wiele cennych elementów wyposażenia min.; w przedsionku lewego wejścia do kościoła, najstarszy na Śląsku drewniany krzyż z 1410 roku, obraz „Koronacja Matki Boskiej” z 1771 roku; kamienna renesansowa chrzcielnica z 1560 roku; 40-głosowe organy z XVIII wieku; drewniana ambona; trzy kamienne ołtarze; ołtarz Matki Boskiej Ostrobramskiejoraz konfesjonały.
Kościół Ewangelicki.
Kościół Ewangelicki z poł. XVIII w., XIX w., obecnie istnieje tylko wieża. Wieża z 1846 r. jest jedyną pozostałością po nieistniejącym już kościele.
Kaplica Świętego Krzyża.
Późnogotycka kaplica Świętego Krzyża zbudowana w 1496 roku na czas przebudowy kościoła parafialnego pw. Wniebowzięcia Najświętszej Marii Panny. Postawiono ją na miejscu ówczesnej kaplicy cmentarnej pw. św. Szczepana i Wawrzyńca. Do czasu wybudowania kościoła w kaplicy odbywały się msze. W 1682 roku została odbudowana po wcześniejszym zniszczeniu i zwrócona fundatorowi, którego w niej później pochowano. Po spaleniu podczas wielkiego pożaru miasta w 1752 roku kaplica została ponownie odbudowana w 1755 roku. Trzyosiowe wnętrze budowli pokrywa sklepienie sieciowe z 1496 roku (data na zworniku), wsparte na wspornikach wyciętych w części na kształt ludzkich głów. Całość jest nakryta czterospadowym dachem zwieńczonym barokową sygnaturką z małym dzwonem. Z czasu budowy kaplicy pochodzi też znajdujący się na północnej ścianie niewielki gotycki portal ostrołukowy. Okna kaplicy rozszerzają się na zewnątrz. Część z nich ma zachowane maswerki. Na wyposażenie wewnętrzne składają się klasycystyczny, drewniany ołtarz z trzeciego kwartału XVIII wieku z obrazem Ukrzyżowania, dwa rokokowe epitafia z XVIII wieku i płyta nagrobna z ok. 1500 roku.
Kościół św. Franciszka z Asyżu.
Kościół budowany w latach 1264–1320, pierwotnie jednonawowy. W XV wieku dobudowano nawę południową, a następnie północną. W 1810 roku po kasacie zakonu, zespół klasztorny przeszedł we władanie państwa pruskiego. Od XIX wieku często zmieniali się włodarze zespołu klasztornego. W latach 1873–1875 budynek klasztorny przebudowano i nadano mu obecny wygląd. W latach 1905–1945 w murach kościelnych mieściło się Muzeum Historyczne Powiatu Lwóweckiego. Po wojnie w budynku siedzibę miała straż pożarna, a potem urządzono magazyn materiałów budowlanych i składnicę maszyn rolniczych.
Zespół klasztorny franciszkanów w Lwówku Śląskim.
Zespół Klasztorny z XIII-XIV w.
Dawna Komandoria Joannitów.
Barokowa komandoria joannitów zbudowana została w 1728 r. przez miejscowego komtura zakonu hr. Jana Józefa von Götzen na miejscu poprzedniej renesansowej komandorii. Świadczy o tym piękny barokowy portal z kartuszem herbowym z 1728 r. Budynek komandorii został przebudowany w 1752 r. oraz w 1782 r., kiedy otrzymał obecny wygląd. Potwierdza to znajdujący się nad oknem I piętra kartusz herbowy hrabiego Józefa Wenegerskiego, składający się z herbu, krzyża i orderu joannitów. Od momentu powstania, aż do kasaty tego zakonu rycerskiego w r. 1810, budowla znajdowała się w posiadaniu joannitów. Po sprzedaży majątku joannitów przez komisarza pruskiego, właścicielem byłej komandorii stał się żydowski kupiec – Dawid Meier Löwenberg. W budynku przebywały znakomite osobistości, m.in. 23 maja 1813 r. kwaterował car Rosji Aleksander I. Przebywali w nim również generałowie i oficerowie sztabowi wojsk napoleońskich. Od 1860 r. w obiekcie mieścił się szpital w którym pracowały siostry Boromeuszki z Trzebnicy. Następnie od początku XX wieku do 1945 r. mieściło się w nim przedszkole katolickie. Po wojnie budynek wykorzystywała parafia, m.in. odbywały się w nim lekcje religii. Obecnie w dawnej komandorii znajduje się Ośrodek Kolonijno-Szkoleniowy „Caritas”.
Cmentarz komunalny.
Cmentarz komunalny znajduje się przy ul. Wojska Polskiego, po południowej stronie miasta, poniżej Szpitalnej Góry (256 m n.p.m.). Założono go w XV wieku, kiedy zabrakło miejsc do pochówku na cmentarzach przykościelnych. W I połowie XVI w. wzniesiono na nim kościół cmentarny św. Mikołaja, który wielokrotnie niszczony podczas wojen i odbudowywany, ostatecznie został zniszczony przez żołnierzy szwedzkich w czasie wojny trzydziestoletniej. Dopiero w XIX w. pobudowano neogotycką kaplicę cmentarną, do dzisiaj użytkowaną. Główne wejście na cmentarz prowadzi od ul. Wojska Polskiego przez kamienny mostek nad rzeką Płóczką, lewym dopływem Bobru. Na bramie cmentarza i ścianach kaplicy cmentarnej znajdują się epitafia z XVII i XVIII w.; część z nich przeniesiono z kościoła franciszkańskiego. Dużo starych grobowców zachowało się na starym południowym i zachodnim murze cmentarza. Są tu epitafia z XVII i XVIII w., ale także groby poległych w czasie I wojny światowej oraz zmarłych w latach 30. XX w. Najbardziej okazałym grobowcem jest mogiła rodu Hohberg, która znajduje się w centralnej części cmentarza. Wykonana jest w formie okrągłej otwartej kaplicy wspartej na doryckich kolumnach z napisem przed wejściem „Familie Hohberg”. Pochowani są w niej byli właściciele lwóweckiego browaru, m.in. Julius Hohberg (1839-1907), który nabył browar miejski w 1861 r., a w latach 1882–1892 zbudował nowy duży zakład, Edward Hohberg (1872-1935), Paweł Hohberg (1873-1940). Po wielu mogiłach zaginął ślad. Nie zachowały się groby wybitnych postaci pochodzących z Lwówka, np. Moritza Hanemanna (1808-1875) – pierwszego muzyka kapeli królewskiej oraz Hansa Pfuhla (1846-1914) – wybitnego artysty rzeźbiarza, autora wielu monumentalnych kompozycji rzeźbiarskich, m.in. w Berlinie, Atenach, Poznaniu. W niewielkiej odległości od kaplicy cmentarnej znajduje się pomnik osadników wojskowych z dwoma mieczami i napisem „W hołdzie osadnikom wojskowym, kombatantom II wojny światowej w roku 40-lecia PRL 19 maja 1984 – Społeczeństwo miasta i gminy Lwówka Śl.”
Planty Miejskie.
Lwówek Śląski to jedno z najstarszych miast Dolnego Śląska. W średniowieczu należał do najlepiej rozwijających się ośrodków miejskich. Jego założenie urbanistyczne w drugiej połowie XIII wieku otoczyły kamienne obwarowania. W XV stuleciu poprzedził je drugi ciąg murów. Pomiędzy nimi znajdowała się fosa. Obwarowania straciły na znaczeniu w XVIII wieku. W następnym stuleciu rozpoczęto sukcesywną ich rozbiórkę. W drugiej połowie XIX wieku zasypano fosę. Władze miejskie podjęły wówczas decyzję o przekazaniu tego terenu pod ciąg spacerowy. W 1870 r. wzdłuż wewnętrznego muru obronnego oddano do użytku miejskie planty. Teren zasypanej w większości fosy obsadzono drzewami i krzewami, wytyczono ścieżki i ustawiono ławki. Mieszkańcy zyskali doskonałe miejsce do spacerów i wypoczynku. Zieleń doskonale uzupełniła pozostawione elementy obwarowań, które w pierwszej połowie XX wieku odnowiono i poddano częściowej rekonstrukcji. Planty i dziś stanowią ozdobę Lwówka Śląskiego. 22 czerwca 1995 r. podjęto decyzję o objęciu plant ochroną konserwatorską.
Mury obronne.
Lwóweckie mury obronne składają się z dwóch pierścieni otaczających miasto i zachowały się niemal w całości. Należą one do najciekawszych na Dolnym Śląsku. Najciekawsze zachowane odcinki murów przy wieżach bramnych – Bolesławieckiej i Lubańskiej.
Baszta Bramy Lubańskiej.
Zbudowana w XIII wieku jako jedna z trzech wież broniących bram miejskich. Wielokrotnie przebudowywana. XVI-wieczne błędy konstrukcyjne sprawiły, że w 1616 r. runęła. Remont wieży przerwała wojna trzydziestoletnia, więc dopiero w 1661 r. osadzono na niej barokowy hełm. W 1752 r. wieżę strawił pożar, podobnie jak większą część miasta. Po 32 latach odbudowy uzyskała swój stan podobny do dzisiejszego. W 1809 r. w wieżę uderzył piorun, oszczędzając budowlę, zniszczył jedynie barokowy hełm, który szybko odrestaurowano. Około 1935 r. dokonano kompleksowej, lecz niezbyt wiernej rekonstrukcji wieży i przybramnego odcinka murów, odtwarzając średniowieczny pomost i kryty ganek straży. Podczas II wojny światowej przechowywano w wieży zbiory biblioteki wrocławskiej. Po wojnie zabytkiem opiekowali się harcerze, a po remoncie z lat 1966–1977 utworzono tu Izbę Pamięci. Obecnie wieża znajduje się pod opieką lwóweckiego Oddziału PTTK.
Baszta Bramy Bolesławieckiej.
Wieża Bramy Bolesławieckiej, mniejsza od Lubańskiej, powstała w XIII wieku, przebudowana w wieku XVI. Swoją górną część straciła podczas wojny 1641 r. Po odbudowaniu urządzono tu więzienie z izbą tortur i lochem głodowym. Strawiona przez pożar w 1752 roku, straciła barokowy hełm i odtąd popadała w ruinę. W 1905 wykuto w przyziemiu wieży dolne wejście, natomiast loch głodowy wykorzystywano do przechowywania lodu. Prace mające na celu odbudowę wieży prowadzono w latach 1959–1960, wówczas wieża została przykryta płaskim dachem. Ponowna konserwacja dokonana przez Powiatowy Ośrodek Sportu, Turystyki i Wypoczynku miała miejsce w latach 1971–1972, prowadzono prace adaptacyjne do celów użytkowych i turystycznych. Nowy (obecny) hełm przykrył wieżę w 1986 roku.
Ratusz w Lwówku Śląskim.
Ratusz pierwotny wzniesiono w połowie XIII w., co potwierdzają wzmianki z wieku następnego.
Najstarsze partie budowli obecnej pochodzą z ok. 1480 r. obok wieży dostawionej do nich w latach 1500–1504. Obecną formę otrzymał ratusz po przebudowie w latach 1522–1524, projektowanej niewątpliwie przez Wendela Roskopfa przy współpracy monognamisty T.L., a obejmującej dekoracyjne sklepienia parteru, oraz po dalszych pracach przy elewacjach rozpoczętych ok. 1546 r. Ostatnia przebudowa z lat 1902–1905 powiększyła obiekt o handlowe podcienia w parterze i nową klatkę schodową od północy. Częściowo spalony w 1945 r., został odbudowany w latach 1955–1958. Obecnie jest to budynek murowany na rzucie prostokąta, dwukondygnacjowy, dwutraktowy, z wieżą od zachodu. Fasady wschodnia i zachodnia ujęte są w pary szczytów o geometrycznych podziałach wewnętrznych. Fasadę południową akcentuje portal i szereg zdwojonych okien prostokątnych o ozdobnych obramieniach z kanclowanych pilastrów o roślinnej i maszkaronowej dekoracji. We wnętrzach szereg sal nakrytych skomplikowanymi w rysunku żeber sklepieniami sieciowymi oraz obszerna sień z centralnym filarem. Zgromadzono tu w pocz. XX w. szereg płyt nagrobnych z dawnego klasztoru franciszkańskiego z najciekawszą z nich – płytą księcia Henryka jaworskiego i jego żony Agnieszki, pochodzącą z ok. 1350 r. Pierwszym budynkiem pełniącym funkcję ratusza miejskiego był piętrowy Dom Kupców, wzniesiony na placu targowym w połowie XIII wieku, za czasów panowania Bolesława Rogatki. Ostatni wielki remont z przebudową dokonano w latach 1902–1905, pod okiem Hansa Poelziga. Wtedy też stworzono reprezentacyjną siedzibę burmistrza – obecnie Sala Ślubów oraz zamontowano wewnątrz wszystkie płyty epitafijne, przeniesione z klasztoru franciszkanów. Na trzecim co do wielkości rynku w Polsce, stoi gotycko-renesansowy ratusz lwówecki. Jest to budowla dwukondygnacyjna, na rzucie wydłużonego czworoboku, nakryta wysokim dachem dwuspadowym. Do elewacji zachodniej dostawiona jest kamienna wieża, o podstawie kwadratowej z galerią, z której wyłania się część walcowa z czterema zegarami, a wyżej część ośmioboczna z małymi otworami okiennymi, zwieńczona hełmem z prześwitem. W rozczłonkowanej bryle można dostrzec najstarszą cześć budowli – fragmenty dawnego Domu Kupców, z połowy XIII wieku. Jest to zachodnia cześć ratusza, przylegająca do wieży, z łukowymi oknami. Na północnej ścianie tego budynku, w płytkiej wnęce, zamontowano rzeźbę XVI wiecznego lwa, z łacińskim napisem: „który tłumaczy się: „sprawiedliwy jak lew”. Do Domu Kupców przylega budynek Ławy Sądowej. Jego szczyt widoczny jest tylko w połowie, gdyż drugą, południową stronę fasady, zasłoniła wieża, dostawiona później. Renesansowa elewacja południowa jest najefektowniejszą elewacją lwóweckiego ratusza. Ciekawe obramienia okienne, wzorowane na dojrzałym rzymskim renesansie, są czymś tak wyjątkowym na Śląsku, co każe przypuszczać, że twórcami tej kamieniarki musiał być zapewne jakiś mistrz włoski. Do dziś robią wrażenie podwójne renesansowe okna parteru. To właśnie południowy portal z bogatym obramieniem, od XVI wieku był głównym wejściem do ratusza. Główne wejście od strony południowej wiedzie przez renesansowy, efektowny portal do obszernej sieni, która była węzłowym miejscem ruchu wewnętrznego. Stąd można było wejść do winiarni w piwnicach, do Mieszczańskiej Sali Obrad lub schodami na piętro, do Ławy Sądowej i Sali Rajców. W sieni znajdują się dwie prostokątne, kamienne płyty nagrobne członków rodu rycerskiego – Talkenbergów. Obie płyty pochodzą z franciszkańskiego kościoła klasztornego. Nad schodami do piwnicy, średniowiecznej winiarni, znajdują się dwie kamienne rzeźby. Jedna z nich przedstawia męską postać z cyrklem w dłoniach i monogramem T.L. Co może symbolizować domniemanego budowniczego, ostatnio zidentyfikowanego, jako Tomas Lindener. Druga rzeźba przedstawia parę młodych w objęciach, ze splecionymi dłońmi. Z lewej strony sieni znajduje się wejście do Mieszczańskiej Sali Obrad. Było to największe pomieszczenie budynku, a jego główną ozdobą pozostało dziś sklepienie sieciowe Schody z sieni wiodą na pierwsze piętro, gdzie znajdują się następne trzy płyty epitafijne. Najefektowniejszą salą pierwszego pietra jest Sala Ślubów, wyłożona ciemnym drewnem, z drewnianym pseudosklepieniem. W rogach sali stoją cztery ozdobne filary, do których przylegają metalowe, ornamentowe kraty podtrzymujące spływy łuków sklepienia. Wnętrze ozdobione jest wieloma snycerskimi detalami oraz interesującymi neogotyckimi witrażami. Z Salą Ślubów sąsiadują pomieszczenia obecnie wykorzystywane jak Biblioteka Miejska. Na zachodniej stronie korytarza, od strony południowej, znajduje się pomieszczenie Ławy Sądowej. Na ścianie wschodniej zachowało się malowidło z uskrzydlonymi, kobiecymi alegoriami. Z ławy Sądowej przechodzi się do sali tortur i usytuowanego w najniższej kondygnacji wieży lochu więziennego. Naprzeciwko Ławy Sądowej znajdują się dwa pomieszczenia, w których eksponuje się dziś zbiory tworzonego muzeum lwóweckiego, którym zarządza obecnie Lwówecki Ośrodek Kultury.
Codziennie w południe w lwóweckim rynku wybrzmiewa melodia hejnału lwóweckiego granego z wieży ratusza.
Neorenesansowy Pałac Hohenzollernów.
Pałac z drugiej poł. XIX w., siedziba władz miejskich i powiatowych. W latach 50. XIX stulecia Lwówek Śląski stał się prawdziwą potęgą na koncertowej mapie Śląska, a nawet Europy. Wszystko za sprawą wielkich miłośników muzyki, księcia Konstantyna von Hohenzollern-Hechingen (chrześniaka samego Napoleona Bonaparte), oraz jego żony Amalii. W 1851 r. pochodzący z Wirtembergii książę osiadł w odziedziczonym po matce pałacu w niedalekiej Skale, sprowadzając ze sobą własną orkiestrę symfoniczną. Po przeprowadzce, zgodnie z obowiązującą wśród ówczesnej arystokracji modą, zapragnął wybudować rezydencję zimową. Tak doszło do powstania w Lwówku Śląskim klasycystycznego pałacu, którego głównym, reprezentacyjnym pomieszczeniem była sala koncertowa. Z występami gościli w niej jedni z największych kompozytorów tamtej epoki: Liszt, Wagner i Berlioz. Na koncertach obowiązywały eleganckie stroje: panie pojawiały się w kosztownych sukniach, panowie we frakach. Czasami książę po powrocie do Skały chciał jeszcze posłuchać kwartetu smyczkowego. Zespół dowożono wówczas specjalnym powozem zwanym „harfą”. Obecnie w pałacu mieści się siedziba władz gminnych i powiatowych, więc sala koncertowa zamiast melomanom służy urzędnikom jako miejsce obrad, a jedynym śladem po Hohenzollernach jest umieszczony nad wejściem kartusz herbowy księcia, trzymany przez stojące po bokach psy.
Basteja Archonattiego.
Basteja Archonattiego w Lwówku Śląskim to dawny element średniowiecznych fortyfikacji miejskich. W XVI wieku została przebudowana i dostosowana do ówczesnych wymogów wojennych.
Basteja do dziś posiada otwory strzelnicze dostosowane do broni palnej i armat.
Browar Lwówek.
Tradycje warzenia piwa w Lwówku Śląskim sięgają co najmniej roku 1209, kiedy to Henryk Brodaty nadał miastu przywilej „mili piwnej”. Oprócz mieszczan korzystał z niego także miejscowy zakon joannitów. Ich wyrób nie cieszył się jednak najlepszą opinią – aż do dnia, gdy po mieście rozeszła się wieść, że dotychczasowy cienkusz nabrał nieoczekiwanie znakomitego smaku. Lwóweckie tradycje piwowarskie podtrzymuje do dziś browar wybudowany pod koniec XIX wieku przez Juliusa Hohberga na dawnych terenach zamkowych. W 1999 r. podupadającą firmę przejął niemiecki przedsiębiorca, który zmodernizował zakład, zachowując tradycyjne metody produkcji z wykorzystaniem oryginalnych przedwojennych kadzi i otwartych basenów fermentacyjnych. W ciągu następnych lat piwo z Lwówka zdobyło uznanie, potwierdzone licznymi nagrodami. Dla grup zorganizowanych istnieje możliwość zwiedzenia zakładu.
Krzyż pokutny.
Krzyż pokutny znajduje się przy wjeździe do miasta od strony Rakowic Wielkich.
Zbór Betania Kościoła Zielonoświątkowego.
Murowana budowla z końca XIX w., z ryzalitem i trójkątnym szczytem. Ma ostrołukowy portal i okna w opaskach.
Zespół Szkół Ogólnokształcących i Zawodowych.
Budynek obecnego Zespołu Szkół Ogólnokształcących i Zawodowych został wzniesiony w latach 1912–1913 według planów architekta miejskiego Möllera. W budynku mieściły się ewangelicka szkoła i szkoła średnia dla dziewcząt. Budowla była tak rozplanowana, że wszystkie klasy miały okna od strony wschodniej, skierowane na znajdujący się obok cmentarz. Na dachu była platforma do obserwacji nieba. Na południowej fasadzie znajduje się duży zegar słoneczny ze znakami Zodiaku. Nad jednym z dwóch wejść do szkoły są rzeźby ze scenami z niemieckich bajek braci Grimm: Szczęśliwy Jaś, Stoliczku, nakryj się, Siedmiu zuchów ze Szwabii. Po wojnie w niezniszczonym budynku uruchomiono w 1946 r. Szkołę Podstawową i Liceum Ogólnokształcące, tzw. „11-latkę”, której dyrektorem w latach 1948–1972 był Stanisław Brutkowski. W roku 1960 Szkoła Podstawowa została przeniesiona do innego budynku, a Liceum Ogólnokształcące otrzymało imię Henryka Brodatego. W ostatnich latach nastąpiło połączenie pod jednym kierownictwem Liceum Ogólnokształcącego z Zespołem Szkół Zawodowych. Przy głównym wejściu znajdują się dwie tablice pamiątkowe odsłonięte z okazji 50-lecia i 60. rocznicy powstania Liceum.
Kamienny most na Bobrze.
Most z 1558 roku.
Szwajcaria Lwówecka.
Skałki „Szwajcaria Lwówecka” to zgrupowanie piaskowcowych form skalnych, największe poza Górami Stołowymi w całych Sudetach. Ciąg baszt i murów skalnych na długości ok. 200 m. wznosi się nad głęboko wciętą doliną potoku Srebrna /lewostronny dopływ Bobru/. W północnej ścianie skalnej o łącznej wysokości do 20 m. znajdują się cztery wolnostojące baszty skalne oraz szereg ambon, półek skalnych, szczelin i jaskiń szczelinowych. „Szwajcaria Lwówecka” od wielu dziesięcioleci była zapleczem rekreacyjnym dla mieszkańców Lwówka Śląskiego i turystów. Skałki te są udostępnione schodami i ścieżkami. W ich zasięgu są szlaki turystyczne, znajdują się tam również punkty widokowe pozwalające podziwiać piękno Ziemi Lwóweckiej. Skałki „Szwajcaria Lwówecka” ze względu na swoje walory przyrodnicze i geomorfologiczne – przed II wojną światową były uznane jako państwowy rezerwat przyrody, jednakże w okresie powojennym ochrona rezerwatowa nie była kontynuowana. „Szwajcaria Lwówecka” znajduje się na terenie Parku Krajobrazowego Doliny Bobru.
Fontanny.
Na płycie lwóweckiego rynku, oprócz zabytkowego ratusza i kilku kamienic, zachowały się trzy fontanny, które stanowią dziś ciekawą atrakcję turystyczną miasta.
Lista fontann w Lwówku Śląskim:
Najstarszą z fontann jest fontanna sukienników, która jest również największą z wszystkich fontann.
Wcześniej w miejscu tym stała studnia miejska, którą w XVIII wieku przerobiono na fontannę. Przebudowy dokonał niemiecki architekt Paul Schulz z Wrocławia. W dwudziestoleciu międzywojennym w fontannie umieszczono pomnik Sukienników, od którego pochodzi nazwa tejże fontanny.
Fontanna z lwem znajduje się w zachodniej części rynku. Swoją nazwę zawdzięcza figurze lwa, która jest jej zwieńczeniem. Powstała w XVIII wieku w miejscu studni, gdzie wzniesiono betonowy murek z głową delfina. W centralnym miejscu wzniesiono toskańską kolumnę z rzeźby lwa trzymającą herb miasta z wyrytym na cokole 1711 rokiem. Figurę lwa na początku XXI wieku zdemontowano i zastąpiono kopią. Oryginał mieści się w budynku ratusza.
Najmniejszą i najmłodszą fontanną jest fontanna z sową, mieszcząca się w narożniku ratusza. Powstała w czasie prac renowacyjnych, które przeprowadzono w pierwszej połowie XX wieku. Jest to fontanna przykryta owalnym daszkiem, u podłoża zamieszczono niski murek, który otacza miskę fontanny. Na szczycie fontanny zamontowano rzeźbę sowy, która w pewnym stopniu odzwierciedla nazwę i kształt fontanny.
Kamienice.
W bloku śródrynkowym znajdują się renesansowe domy. Między kamienicami, a ratuszem przebiega wąska uliczka.
Zabytkowe kamienice w Rynku:
Ponadto na terenie miasta w obrębie murów obronnych zachowały się m.in.:
Atrakcje Turystyczne w dzielnicy Lwówka Śląskiego – Płakowicach.
Zamek w Płakowicach.
Na skraju Lwówka Śląskiego w malowniczej dolinie rzeki Bóbr znajduje się wyjątkowa rezydencja. Wzniesiona w połowie XVI w. należy obecnie do grupy największych i najpiękniejszych budowli rycerskich na Dolnym Śląsku. Renesansowa siedziba jest również doskonałym przykładem szczytowego rozwoju murowanych dworów szlacheckich tego okresu. Początki średniowiecznej osady zwanej Płakowicami sięgają końca XII w., kiedy to w okolicy pojawili się liczni koloniści poszukujący złotonośnego piasku. Po założeniu wsi (1217) obok mostu na rzece Bóbr postawiono drewnianą komorę celną. Jej zadaniem było pobieranie opłat od kupców przyjeżdżających do Lwówka Śl., a zarazem podróżujących po wielkim szlaku handlowym – „Drodze Królewskiej” (Via Regia) z Rusi na zachód Europy. Wieś początkowo stanowiła własność książęcą. Sytuacja ta zmieniła się w XIV stuleciu, kiedy książę jaworski Henryk podarował ją dla zasłużonego rodu von Raussendorf. Mieszczańsko-rycerska rodzina była wówczas najbogatszą i najbardziej wykształconą w okolicy. Przedstawiciele tego rodu pełnili funkcje sędziów nadwornych, kanoników wrocławskich i legnickich oraz wójtów i burgrabiów lwóweckich. Najprawdopodobniej w miejscu dawnej komory celnej nowi dziedzice wznieśli w XIV w. gotycki dwór obronny. Dotychczas we wszystkich opracowaniach początki istnienia drugiej płakowickiej rezydencji przesuwano na połowę XVI stulecia. Zupełnie niesłusznie, albowiem z 1480 r. zachował się dokument podający, że w tym czasie we wsi stały dwa dwory, do których doprowadzono ciek wodny w celu utworzenia fosy. Ostatnim właścicielem jednej z gotyckich siedzib był rycerz Gunczel, który chciał ułatwić sobie pośmiertną drogę do nieba, opłacając w lwóweckim kościele franciszkańskim dwie msze w tygodniu (1482). Jego córka wyszła za mąż za Krzysztofa von Talkenberga, starostę głogowskiego (1480), a później radcę królewskiego i starostę Królestwa Czech (1490). Pod koniec życia Gunczel von Raussendorf nakazał sporządzić testament, w którym wszelkie dobra przekazał swemu wnukowi, Rumpoldowi von Talkenbergowi. Nowy dziedzic postanowił rozebrać skromny dwór odziedziczony po dziadku i wznieść okazałą rezydencję. W tym celu ok. 1550 r. pozyskał wybitnego architekta Franciszka Parra, który poprowadził prace budowlane. Mimo iż korpus budynku ukończono kilka lat później (1558), prace wykończeniowe trwały jeszcze do 1563 r. Z zewnątrz do dziś widać, jak bardzo dwór odwoływał się do najlepszych wzorców bazujących na książęcym zamku w Brzegu. Dzięki dobremu stanowi zachowania obiektu można sobie wyobrazić, co widzieli pierwsi goście przybywający na zaproszenie właścicieli. Powstałe trzy trójkondygnacyjne skrzydła wyposażono w charakterystyczne kwadratowe alkierze basztowe, otoczone fosą i wysokim murem obwodowym. Najbardziej ozdobiona została frontowa fasada budynku bramnego. Cała została pokryta bogatymi dekoracjami rzeźbiarskimi. Po przejściu po moście nad fosą i zbliżeniu się do wyjątkowo pięknym portalem uwagę przykuwały: liczne płaskorzeźby, inskrypcje, osiem kartuszy herbowych i dwa medaliony portretowe; pierwszy z głową rycerza Rumpolda w antycznym hełmie, a drugi z wizerunkiem jego żony w czepku z brokatu. Powyżej umieszczono dwie wstęgi. Pierwsza zawierała informację o fundatorze dworu, zaś druga miała religijne przesłanie. Kierując się dalej, goście wchodzili na niewielki dziedziniec, na którym ponoć właściciele mieli demonstrować swe rycerskie umiejętności. Podczas pokazów walk bronią obusieczną lub obuchową tłum gapiów usadawiał się pod otaczającymi dziedziniec ozdobnymi krużgankami podtrzymywanymi przez zdobione roślinną dekoracją jońskie kolumny, połączone szerokimi i półkolistymi archiwoltami. Pozostali udawali się na piętro, gdzie były trzy ganki z balustradami wzorowanymi sztuką włoskiego renesansu zamknięte murem kurtynowym z ozdobna balustradą. Pierwotnie dziedziniec był otwarty w kierunku wschodnim i ograniczony fosą, dopiero z czasem zamknięto go istniejącym do dzisiaj murem kurtynowym z ozdobną balustradą. Zewnętrzne piękno biło niemal z każdego miejsca. Wystarczyło zerknąć na zdobienia obramień okien i drzwi, wyposażone w rzadko spotykany na Śląsku rysunek wieńca laurowego, podobny do występującego na książęcym zamku w Brzegu. Uwagę przykuwały również balustrady ganku oraz położony na piętrze głównego skrzydła reliefowo dekorowany portal. Na koniec goście udawali się na spoczynek, gdzie czekała ich kolejna niespodzianka. Bogato wyposażone komnaty z zawieszonymi na ścianach obrazami, bogatymi zbiorami broni, zdobionymi tkaninami i meblami. Niektóre z pokojów w 1558 roku ozdobiono polichromią z dekoracją kwiatową, dziś niestety zachowaną fragmentarycznie. Po śmierci Rumpolda majątek przejęła jego córka Magdalena, która rezydencję wniosła w posagu, wychodząc za mąż za Kacpra von Schaffgotscha z zamku Chojnik i Gryf, wolnego pana na Żmigrodzie. Córkę Rumpolda złożono w Lwówku w pięknej kaplicy rodowej w kościele franciszkanów (wówczas jednej z najokazalszych na Śląsku), gdzie od kilkudziesięciu lat spoczywały zwłoki jego ojca, Krzysztofa von Talkenberga. W mauzoleum nie złożono zwłok Kaspra, albowiem ten zmarł w Snowidzy koło Jawora (1616) i tam też został pochowany. Płyty Magdaleny i Krzysztofa cudem przetrwały kolejne stulecia. Dzięki temu dziś w północnej ścianie sieni lwóweckiego ratusza możemy zobaczyć uwiecznioną w piaskowcu właścicielkę rezydencji w Płakowicach – Magdalenę von Schaffgotsch z domu Raussendorf (zm. 1605). Przez kolejne dekady pałac w Płakowicach przechodził rozmaite koleje losu. W czasach wojen napoleońskich podczas toczących się kilkaset metrów od zamku dwóch bitew (1813), miano zakopać kasę z pieniędzmi przeznaczonymi na żołd. Skarbu poszukiwano później wielokrotnie, ale za każdym razem bezskutecznie. W 1824 roku August Ludwig von Nostitz sprzedał pałac królewskiemu rządowi. Po opróżnieniu pomieszczeń z ozdobnych kominków, portali z kartuszami i innych kilkusetletnich dekoracji, obiekt został przeznaczony na Prowincjonalny Zakład Opiekuńczy. Niebawem renesansową rezydencję przemianowano na Zakład dla Umysłowo Chorych (1829). Kolejna zmiana nastąpiła w latach 1866–1870 podczas wojny prusko-austriackiej. Z płakowickiego Zakładu dla Nerwowo i Psychicznie Chorych zostali usunięci pacjenci, a pomieszczenia dawnego pałacu przeznaczono na wojskowy lazaret, w którym przebywali m.in. ranni i chorzy austriaccy żołnierze. Kilkadziesiąt lat później w pobliżu pałacu dobudowano pawilon dla chorych i kilka innych budynków. Na tajne polecenie wyższych władz III Rzeszy w płakowickim kompleksie szpitalnym miano prowadzić systematyczną eutanazję pacjentów. Po zakończeniu wojny w dawnym pałacu przez pewien czas kwaterowały sieroty wojenne z Grecji, Macedonii i Korei, a następnie batalion żołnierzy. Przez kilka kolejnych dekad majątek był w zasadzie nieużytkowany, co walnie przyczyniło się do pogorszenia jego stanu technicznego. Pod koniec lat 80. Kenneth i Giselle Herweynen nawiązali współpracę z domem dziecka w Płakowicach i starali się założyć centrum religijno-szkoleniowo-rehabilitacyjne. W 1992 roku kilkusetletnia nieruchomość stała się ich nowym domem zwanym odtąd Chrześcijańskim Ośrodkiem Elim. Bardzo drogie i pracochłonne roboty budowlane trwają tu nieustannie, co jednak nie przeszkadza w zwiedzaniu pałacu, który należy do nielicznego grona najwcześniejszych, a zarazem najpiękniejszych, największych i najlepiej zachowanych renesansowych siedzib rycerskich w Polsce.
Gospodarka.
Gospodarka Lwówka Śląskiego, zarówno przed, jak i po wojnie, opierała się głównie na rolnictwie. Poza rolnictwem spore znaczenie ma również drobna przedsiębiorczość, albowiem w okolicy miasta znajduje się niewiele dużych zakładów przemysłowych. W mieście występuje przemysł spożywczy, związany z materiałami budowlanymi, drzewny, odzieżowy i włókienniczy. W pobliżu Lwówka Śląskiego eksploatowane są złoża anhydrytu, kruszywa i kamieni budowlanych (głównie piaskowce). W mieście znajduje się też towarowy węzeł kolejowy.
Budżet miasta.
W 2019 roku dochody miasta wyniosły 73 mln 192 tys. 948,96 zł, a wydatki 74 mln 300 tys. zł. W planie budżetu na 2020 rok dochody Lwówka Śląskiego zaplanowano w wysokości 73 mln 882 tys. 662,09 zł, a wydatki 69 mln 241 tys. 498,70 tys. zł. W zakładanej prognozie budżetu Lwówka Śląskiego dochód miasta w 2028 roku ma wynieść 83 mln 183 tys. zł.
Specjalna strefa ekonomiczna.
Dnia 22 lipca 2017 r. weszło w życie Rozporządzenie Rady Ministrów z dnia 21 czerwca 2017 r. zmieniające rozporządzenie w sprawie kamiennogórskiej specjalnej strefy ekonomicznej. Rozporządzenie m.in. wskazuje na wydzielenie Podstrefy Lwówek Śląski jako części Kamiennogórskiej Specjalnej Strefy Ekonomicznej Małej Przedsiębiorczości. Podstrefa Lwówek Śląski obejmuje łącznie obszar o powierzchni 8,66 ha i jest w całości terenem niezabudowanym.
Turystyka.
Lwówek Śląski, często nazywany perłą Dolnego Śląska, znalazł się w zestawieniu „10 ciekawych miast i miasteczek w Polsce, które trzeba zobaczyć” portalu Onet Podróże i w zestawieniach serwisu Polska Zachwyca: „Zaskakująco ciekawe miasta idealne na weekend w Polsce” i „11 miast z potencjałem, które warto odwiedzić w 2020 r.”. W 2018 roku w mieście działało 5 turystycznych obiektów noclegowych.
Bezrobocie.
W 2019 roku liczba zarejestrowanych bezrobotnych zamieszkałych na terenie miasta wynosiła 227 osób.
Środki Unii Europejskiej.
Wiele inwestycji i projektów realizowanych na terenie miasta otrzymało wsparcie ze środków Unii Europejskiej, m.in. renowacja ratusza czy budowa ścieżki rowerowej do Pławnej. W latach 2014–2020 władze miasta pozyskały 9 mln 249 tys. 908,87 zł z funduszów unijnych, co plasuje Lwówek Śląski na 575 miejscu w zestawieniu 2238 polskich gmin i miast na prawach powiatów, które pozyskały najwięcej unijnych środków.
Transport.
Odległości z Lwówka Śląskiego w linii prostej:
Transport drogowy.
Lwówek jest węzłem dróg wojewódzkich:
Struktura sieci drogowej Lwówka jest silnie zorientowana na centrum miasta, mając kształt promienisty.
W mieście funkcjonują przystanki komunikacji drogowej. Miejscowość obsługuje regularna linia PKS Tour Jelenia Góra (Jelenia Góra – Lwówek Śląski). Ponadto Lwówek Ślaski posiada bezpośrednie połączenia autobusowe m.in. z: Wrocławiem, Bolesławcem, Złotoryją, Świeradowem-Zdrój. W okresie sezonu letniego dostępne połączenie autobusowe do Unieścia.
Transport kolejowy.
Lwówek Śląski posiada nieczynny dworzec kolejowy z 1885 roku.
Z Lwówka Śląskiego wychodziły linie kolejowe w kierunkach:
Ponadto istnieje nieczynny fragment linii kolejowej:
Ruch pasażerski na wszystkich liniach został zlikwidowany.
Szlaki rzeczne.
Rzeka wypływa na stokach góry Lasocin w czeskich Karkonoszach i ma długość 268 km, ujście do Odry na km 516,0 rz. Odry. Szlak o długości 239,8 km zaczyna się w Marciszowie Dolnym, a przy niskim stanie wód w Lwówku Śląskim. Jest to szlak dość trudny i uciążliwy, wymaga aż 45 przenoszeń kajaka, na jego przebycie potrzeba 10 dni. W granicach województwa dolnośląskiego długość szlaku wynosi 128,7 km, a przy niskim stanie wód – 56,3 km. Do Lwówka Śląskiego nurt rzeki jest bardzo szybki, poniżej Lwówka Śląskiego nieco słabszy, ale ten odcinek rzeki aż do ujścia zaliczono do szlaków górskich. Na szlaku występuje 18 elektrowni wodnych, z których największe to: Wrzeszczyn, Pilchowice I, Kraszowice i Stara Olesna. Rzeka na swojej długości jest mocno zróżnicowana ze względu na warunki spływu. Atrakcyjność szlaku podnoszą przepiękne okolice i walory krajoznawcze, szlak przypomina spływ Dunajcem, lecz jest trudniejszy i bardziej uciążliwy.
Rozpoznane miejsca do biwakowania:
Stan czystości wód Bobru wg „Raportu o stanie środowiska województwa dolnośląskiego w roku 2002” nie odpowiada normom ze względu na przekroczenia dopuszczalnych norm: substancji biogennych (azot azotynowy), wskaźników fizyko-chemicznych, stanu sanitarnego. Na odcinku od miejscowości Dobra k. Bolesławca do miejscowości Buczek (woj. lubuskie) szlak wodny przebiega przez teren Ośrodka Szkolenia Poligonowego Wojsk Lądowych Żagań będącego terenem zamkniętym zgodnie z art. 2 ust. 9 ustawy Prawo geodezyjne i kartograficzne Utrudnieniem w ruchu turystycznym mogą być ćwiczenia prowadzone na przeprawie rzecznej dla pojazdów wojskowych (km 91,380 – km 91,880). Szlak graniczy lewobrzeżnie z OSPWL Żagań. Utrudnieniem mogą być ćwiczenia prowadzone na Ośrodku Przepraw Wodnych przy rz. Bóbr (km 117,5 – km 119,2).
Miejski transport indywidualny.
Na terenie gminy zlokalizowane są trzy trasy rowerowe oraz dwie ścieżki rowerowe. W Lwówku Śląskim jest około 20 km tras i ścieżek rowerowych. W 2004 roku uruchomiono najnowszą ścieżkę rowerową prowadzącą aż do Pławnej. W mieście działają również firmy taksówkarskie.
Ścieżki i trasy rowerowe przebiegające przez miasto:
 Ścieżka rowerowa w mieście – „pomarańczowa” – 2,9 km:
Urząd Skarbowy → ul. Graniczna (przejazd kolejowy) → plac sportowy → przejazd kolejowy → śluza na Bobrze → ogródki działkowe → „ścieralnia” → ul.Wiejska /mostek/ Urząd Skarbowy;
 Ścieżka rowerowa Lwówek Śląski – Pławna – 7,6 km
Lwówek Śląski → Mojesz → Pławna Dolna → Pławna Średnia → Pławna Górna;
 Trasa rowerowa – „żółta” – 9,2 km
Lwówek Śląski → Płóczki Dolne → Mojesz → Lwówek Śląski;
 Trasa rowerowa – „fioletowa” – 21,2 km
Lwówek Śląski → Mojesz → Dębowy Gaj → Sobota → Pieszków → Dworek → Lwówek Śląski;
 Trasa rowerowa – „zielona” – 55,5 km
Lwówek Śląski → Mojesz → Dębowy Gaj → Sobota → Bielanka → Zbylutów → Gaszów → Skała → Żerkowice → Rakowice Małe → Kotliska → Niwnice → Radłówka → Lwówek Śląski;
 Trasa rowerowa – czerwona – „Pętla Lwówecka” – 93 km
Lwówek Śląski → Radłówka → Niwnice → Gradówek → Rząsiny → Ubocze → Gryfów Śląski → Wieża → Brzeziniec → Mirsk → Rębiszów → Grudza → Janice → Popielówek → Lubomierz → Wojciechów → Radomice → Klecza → Wleń → Bystrzyca → Przeździedza → Górczyca → Sobota → Dębowy Gaj → Mojesz → Lwówek Śląski;
 Euroregionalny Szlak Rowerowy ER-4 (Szlak Średniowiecznych Miast):
Görliz → Zgorzelec → Pokrzywnik → Gronów → Sławnikowice → Henryków Lubański → Radogoszcz → Uniegoszcz → Lubań → Radostów Średni → Radostów → Mściszów → Niwnice → Radłówka → Lwówek Śląski → Złotoryja → Jawor → Wrocław;
 Euroregionalny Szlak Rowerowy ER-6 – 122 km:
Lubawka → Kamienna Góra → Marciszów → Janowice Wielkie → Jelenia Góra → Siedlęcin → Barcinek → Pokrzywnik → Pilchowice → Nielestno → Czernica → Modrzewie → Wleń → Przeździedza → Górczyca → Sobota → Dębowy Gaj → Lwówek Śląski → Rakowice Wielkie → Rakowice Małe → Włodzice Małe → Bolesławiec;
 Euroregionalny Szlak Rowerowy ER-10 – 60 km:
Lwówek Śląski → Mojesz → Pławna Dolna → Pławna Średnia → Pławna Górna → Lubomierz → Chmieleń → Mirsk → Giebułtów → Wolimierz → Jindřichovice pod Smrkem → Frydlant.
Turystyka.
Biuro Informacji Turystycznej mieści się w Dolnym Rynku przy pl. Wolności 1.
Lwówek Śląski odwiedza rocznie ponad 4.500 turystów, a podczas Lwóweckiego Lata Agatowego w mieście może przebywać nawet 50 000 osób.
Miasto posiada kilka punktów widokowych zlokalizowanych w różnych miejscach, są to m.in.: Baszta Lubańska, Góra Okrąg, Wieża Ratuszowa, masyw skalny Szwajcaria Lwówecka.
Szlaki turystyczne przebiegające przez miasto:
 Szlak Agatowy:
Lwówek Śląski → Płóczki Dolne (jaskinie) → Płóczki Górne → Wzgórze Lipień (pola agatowe) → Szpitalna Góra → Lwówek Ślaski. Długość – 12,5 km;
plac Wolności (Fontanna Sukienników) → ul.Browarna → ul.Brodatego → Góra Szpitalna → Panieńskie Skały → ul.Polna → Droga Wojewódzka nr 297 → ścieżka pieszo-rowerowa → Szwajcaria Lwówecka → Park Bucholec → Wzgórze Kombatantów. Długość – 6,6 km.
 Szlak Pielgrzymkowy św. Jakuba – Via Regia:
Brzeg → Oława → Wrocław → Środa Śląska → Legnica → Legnickie Pole → Złotoryja → Lwówek Śląski → Lubań → Zgorzelec;
Via Regia przebiega następującymi ulicami Lwówka Śląskiego: ul.Płakowicka → ul.Złotoryjska → ul.Słoneczna → ul.Widokowa → ul.Złotoryjska → ul.Betleja → ul.Jaśkiewicza → ul.Sienkiewicza → Plac Wolności → ul.Orzeszkowej → ul.10. Dywizji → ul.Sobieskiego;
 Trasa Nordic Walking – 4,2 km (59 min):
ul. Zamkowa → Góra Szpitalna → Panieńskie Skały → ul. Jaśkiewicza → Szwajcaria Lwówecka → ul. Graniczna → Panieńskie Skały → Góra Szpitalna
Jawor → Warmątowice Sienkiewiczowskie → Legnica → Prochowice → Lubin → Chocianów → Chojnów → Kliczków → Gościszów → Skała → Lwówek Śląski (Płakowice) → Czocha → Leśna → Radomierzyce → Świecie → Zapusta → Olszyna Dolna → Rząsiny → Nagórze → Lubomierz → Lubomierz → Proszówka → Stara Kamienica → Rybnica → Jelenia Góra (Sobieszów) → Jelenia Góra (Cieplice Śląskie-Zdrój) → Staniszów → Staniszów → Jelenia Góra → Wleń
 Szlak żółty:
Lwówek Śląski → Radłówka → Niwnice. Długość – 10 km;
 Szlak żółty:
Lwówek Śląski → Lwóweckie Skały → Dębowy Gaj → zamek Lenno → Wleń. Długość 15 km;
 Szlak zielony:
Lwówek Śląski → Płóczki Górne → Nagórze → Oleszna Podgórska → Gryfów Śląski. Długość 18 km;
 Szlak zielony:
Lwówek Śląski → Chmielno → Skała → Żerkowice → Włodzice Wielkie. Długość 15 km;
 Szlak niebieski:
Lwówek Śląski → Dworek → Bielanka → zamek Grodziec. Długość 21 km;
 Szlak czarny:
Lwówek Śląski → Płóczki Dolne (jaskinie) → Gradówek (Pirszyn) → Rząsiny. Długość 11 km.
Kultura i rozrywka.
Lwówecki Ośrodek Kultury.
Lwówecki Ośrodek Kultury (LOK) jest instytucją działającą na terenie miasta. Siedziba mieści się przy ul. Przyjaciół Żołnierza 5. Lwówecki Ośrodek Kultury jest instytucją, która prowadzi wiele imprez kulturalnych, rozrywkowych i oświatowych na terenie miasta. Angażuje w życie kulturalne samych mieszkańców, oferując zajęcia stałe prowadzone przez wyspecjalizowane osoby. Wielu lwówczan może się aktywnie włączyć w animację życia kulturalnego miasta, poprzez uczestnictwo w różnego rodzaju zajęciach plastycznych, muzycznych, tanecznych, rozrywkowych.
W budynku Lwóweckiego Domu Kultury mieszczą się m.in. :
Powiatowa i Miejska Biblioteka Publiczna w Lwówku Śląskim.
Biblioteka zapewnia obsługę biblioteczną mieszkańców gminy. Rozwija i zaspokaja potrzeby czytelnicze i informacyjne mieszkańców, upowszechnia wiedzę i sprzyja rozwojowi kultury. Przy bibliotece działa Dyskusyjny Klub Książki, ponadto organizowane są różnego rodzaju wystawy, a także konkursy. PiMBP w Lwówku Śląskim ma kilka filii na terenie Gminy w tym w: Chmielnie Kotliskach, Płóczkach Górnych (zawieszona od 1 czerwca 2008 r.), Sobocie, Rakowicach Wielkich, Niwnicach. Filia w Radłówce z powodu niewielkiej ilości czytelników, a także braku wystarczających funduszy decyzją rady gminy została zlikwidowane.
Organizacje pozarządowe.
W Lwówku Śląskim zarejestrowano wiele organizacji pozarządowych (NGO):
&lt;/div &gt;
Imprezy.
Każdego roku w drugi weekend lipca w mieście odbywa się Lwóweckie Lato Agatowe.
Muzea.
W Lwówku Śląskim znajduje się dwa znaczące obiekty muzealne:
Kina.
W Lwówku Śląskim w Lwóweckim Domu Kultury działa kino:
Kąpieliska.
Baseny:
Kąpieliska odkryte, niestrzeżone działające sezonowo:
Edukacja.
Historia szkolnictwa w Lwówku Śląskim w latach 1945–1958.
Koniec drugiej wojny światowej zastał Lwówek Śląski w znacznej części zniszczony. Miasto wyzwolone 16-17 II 1945 r. ostatecznie zostało zajęte przez wojska radzieckie 8-9 V. W ciągu kilkunastu następnych tygodni została utworzona polska administracja. Powstanie Komendy Milicji Obywatelskiej i Urzędu Bezpieczeństwa Publicznego zachęcało do osadnictwa. Dla przybywających, oprócz służby zdrowia, zaczęto organizować pierwsze sklepy i zakłady. Przybywali tu zarówno osadnicy z województw centralnych, jak i osoby wysiedlone z Kresów Wschodnich. Lwówek Śl. i jego okolice przekazano głównie na zasiedlanie przez żołnierzy i ich rodziny, w szybkim czasie dał się odczuć deficyt różnych profesji. Dlatego wśród przybywających tu cywilów, pierwszeństwo mieli ci rzemieślnicy, których najbardziej brakowało. Pilnie poszukiwano urzędników, księży oraz nauczycieli.
W takich warunkach w Lwówku Śląskim rodziła się powojenna szkoła. Działania te zgodne były z polityką kształtującego się polskiego rządu, który widział w rozwoju szkolnictwa integrację mieszkańców oraz odrodzenia polskości na Dolnym Śląsku.
W oparciu o uprawnienia Wydziału Oświaty na Okręg Administracyjny Dolnego Śląska (z dnia 10 lipca 1945 r.) rozpoczęto organizację szkolnictwa na terenie powiatu lwóweckiego. Pełnomocnik z Jeleniej Góry Wojciech Tabaka i Jeleniogórski Inspektor Szkolny Bronisław Piórkowski polecili burmistrzowi zabezpieczenie budynków szkolnych, pomocy naukowych i mieszkań dla nauczycieli. Zalecali, by dnia 1 września 1945 r., a nawet wcześniej otworzyć szkoły. Dla zachęcenia osadzania się w okolicy nauczycieli, sugerowano nadawanie każdemu nauczycielowi po 2 ha ziemi i inwentarz żywy. Trudność pojawiała się jednak, gdy pedagodzy chcieli jako miejsce zamieszkania wybrać miasto.
Tworzenie sieci szkół i powiększająca się ilość nauczycieli wymusiła w Starostwie utworzenie Referat Oświaty i Szkolnictwa zwanego Inspektoratem. Pierwszym Inspektorem Szkolnym na terenie powiatu lwóweckiego został Albin Ratajski. Tymczasem przebywająca w mieście od sierpnia 1945 r. nauczycielka Henryka Szpak, po uzyskaniu zgody Inspektora Szkolnego rozpoczęła zapisy dzieci do szkoły. W tym celu spotykała się z osadnikami i repatriantami, odwiedzała nieliczne lwóweckie urzędy, instytucje oraz domy prywatne, zachęcając rodziców by ich pociechy rozpoczęły lub kontynuowały edukację. Kilka dni później, na początku września przybyła do Lwówka Śl. wieloletnia nauczycielka Helena Pielarska, która szybko włączyła się w organizowanie lwóweckiej szkoły.
Dzięki wysiłkom i ogromnej pracy tych trzech osób w dniu 8 września 1945 r. odbyły się pierwsze (nieoficjalne) zajęcia w lwóweckiej szkole. Do dwóch klas łączonych uczęszczało w sumie 28 uczniów. Stąd w klasie od I – IV oraz V – VII było zapisanych po kilkanaście osób. Lekcje odbywały się w dwóch przywróconych do użytku salach, znajdujących się na parterze w północnej części budynku (obecnie szkoła średnia – Zespół Szkół Zawodowych i Ogólnokształcących).
Helena Pielarska tak wspominała pierwsze dni:
17 października 1945 r. pierwszym kierownikiem szkoły został podporucznik Kazimierz Banach. W szkole prowadził zajęcia z fizyki, chemii, wychowania fizycznego, a także dyrygował chórem szkolnym. Henryka Szpakówna nauczała języka polskiego, natomiast Helena Pielarska geografii i historii.
W listopadzie 1945 r. zmienił się inspektor szkolny, został nim Bolesław Błaszczyński. Był on głównym inicjatorem uroczystego (oficjalnego) otwarcia lwóweckiej szkoły podstawowej. W tym celu został powołany Komitet Organizacyjny, który wyznaczył datę zjazdu na 20 grudnia 1945 r. Uroczystemu spotkaniu przewodniczył Pełnomocnik Rządu Zygmunt Mościcki. W trakcie spotkania ustalono, że pierwsza szkoła podstawowa w Lwówku będzie nosiła imię „Dzieci Piastów”. Po zakończeniu spotkania dla uczestników ksiądz Loszke odprawił uroczyste nabożeństwo. Po mszy udano się w kierunku budynku, gdzie w wyremontowanej specjalnie na tę uroczystość auli, na honorowej ścianie umieszczono wizerunek orła białego a obok słowa Juliusza Słowackiego:
Wydarzenie zostało opisane w „Pionierze” (1946, nr 3), jednej z najwcześniejszych popularnych gazet, jakie ukazywały się na Dolnym Śląsku. Tytuł artykułu brzmiał "Jeszcze jedna polska szkoła na Dolnym Śląsku", a zapisano w nim m.in.: "Dnia 20 XII 1945 r. odbyło się (...) uroczyste otwarcie publicznej szkoły powszechnej im. Dzieci Piastów. W uroczystościach tych wzięły udział organizacje społeczne."
Początkowo szkoła funkcjonowała bez wody i prądu. Brakowało podręczników, programów i bibliotek. Czasami w szkole był jeden podręcznik, często więc teksty przepisywano na taką ilość kartek, by starczyło dla każdego ucznia. Nauczyciele starali się zdobywać podręczniki i inne środki dydaktyczne na własną rękę np. prosząc o nie znajomych lub oddając własne zbiory. Helena Pielarska zapisała we wspomnieniach: Innym sposobem zdobywania funduszy na zakup niezbędnych rzeczy, a przede wszystkim książek, było organizowanie zabaw, imprez kulturalno-rozrywkowych, przedstawień amatorskich, z których dochód przeznaczano właśnie na cele szkoły. Korzystano także ze zbiórek Komitetu Rodzicielskiego oraz z pomocy instytucji i przedsiębiorstw.
Pomoce szkolne i mapy wykonywali także uczniowie, którzy poświęcali swój czas również na porządkowanie budynku szkoły. Zdarzało się, że pod nadzorem rzemieślników wykonywali także instalacje elektryczne i wodne. Chcąc uczęszczać do szkoły, uczniowie pieszo pokonywali nawet ponad 4 kilometry.
Te trudne chwile tak o to opisała Helena Pielarska: Nauczyciele pracowali nawet po kilkanaście godzin. Często zajęcia prowadzili po osiem godzin dziennie, a po lekcjach pomagali dzieciom słabszym w nauce lub z uczniami czytali obowiązujące lektury. Dzięki ogromnemu poświęceniu i ich pracy w ciągu kilku lat w Lwówku Śląskim zakończył się główny etap państwowej „walki z analfabetyzmem”.
Na konferencji nauczycieli powiatu w dniu 15 kwietnia 1946 r. powołano Oddział Powiatowego Związku Nauczycielstwa Polskiego z siedzibą w budynku władz powiatowych (dawny pałac Hohenzollernów – dziś budynek Urzędu Gminy i Miasta Lwówek Śląski oraz Starostwa Powiatowego). Później Oddział ZNP miał siedzibę w domu przy dawnej ul. Marszałka Roli-Żymierskiego.
Sprawozdanie z działalności za lata 1945–1946 wykazało na dzień 1 września 1946 r. łącznie 92 członków, w tym 32 z Lwówka Śl. Według stanu na dzień 1 października 1946 r. liczba nauczycieli w ZNP wynosiła już 101 osób. Do ZNP wstępowało się wówczas na zasadzie dobrowolności, dlatego nie wszyscy nauczyciele byli jego członkami.
Od początku działalności głównym zadaniem ZNP było organizowanie pomocy dla nauczycieli niekwalifikowanych. W latach 40. w wielu szkołach pedagogami zostawali zdemobilizowani żołnierze lub żony oficerów. Na ogólną liczbę 101 pedagogów – 30 (29, 7%) nie posiadało pełnych kwalifikacji. Dlatego zaczęto urządzać dokształcające konferencje rejonowe w trakcie, których odbywały się lekcje pokazowe z różnych przedmiotów. Ponadto odczytywano referaty z zakresu metodyki nauczania oraz zapoznawano uczestników z programami nauczania i sposobami i realizacji. W roku szkolnym 1946/1947 i w pierwszym półroczu 1948 r. zorganizowanych zostało 14 takich spotkań, na których odczytano 14 referatów oraz przeprowadzono 12 lekcji pokazowych.
Tymczasem w kwietniu 1946 r. w lwóweckiej szkole siedmioklasowej pracowało 9 nauczycieli, a uczyło się 187 uczniów. Funkcjonowało też 12 sal lekcyjnych. Z powodu braków etatowych, zdarzało się, iż zatrudnieni nauczyciele mieli nawet do 12 godzin nadliczbowych tygodniowo. Szukający oszczędności Inspektor Szkolny z czasem unikał przydzielania wszystkich godzin nadliczbowych, co odbijało się nie tylko na wyjątkowo niskich pensjach nauczycieli, lecz także na możliwości dodatkowej edukacji uczniów.
Sytuacji nie poprawiło przyznanie nauczycielom od 1 stycznia 1946 r. dodatku mieszkaniowego w wysokości 28 zł miesięcznie. Dodatkowym problemem okazywało się sprawne przekazanie całych poborów. Listy płac dla nauczycieli powiatu lwóweckiego sporządzano, bowiem w Kuratorium. W efekcie nader często wkradały się tam różne błędy. W listopadzie 1946 r. w wyniku takiej pomyłki Kuratorium nie wypłaciło poborów za 1, 2 lub 3 miesiące dla 19 nauczycieli. Zdarzało się, że na listach płac przysyłanych do Lwówka były nazwiska nauczycieli nigdy tu nie zatrudnionych. Dlatego z końcem roku na prośbę Inspektora Szkolnego Bogusława Błaszczyńskiego Kuratorium wydało zgodę, aby listy płac sporządzano według ustalonych przez Inspektorat pięciu rejonów płatniczych. Płatnikiem rejonu lwóweckiego został wspomniany pierwszy kierownik szkoły podstawowej – Kazimierz Banach.
W 1947 r. Szkołę Powszechną im. „Dzieci Piastów” opuściło pierwszych kilkunastu absolwentów. Następne lata przyniosły ze sobą zwiększoną liczbę kończących tę szkołę. Wynikało to przede wszystkim ze stale zwiększającej się liczby osadników. Dla nich też w budynku szkoły zorganizowano prywatne gimnazjum oraz kursy dla dorosłych.
Wynikiem starań kierownictwa szkoły i Komitetu Rodzicielskiego budynek szkolny został przywrócony do przyzwoitego stanu. Do 1948 roku wyremontowano dach, poprawiono tynki oraz usprawniono urządzenia wodociągowo-kanalizacyjne.
Z powodu wzrastającej liczby uczniów w roku szkolnym 1951/1952 zdecydowano się kilka klas przenieść do „budynku zastępczego”. Był nim stary klasztor pofranciszkański przy ul. Szkolnej, zwany popularnie „babką”. W ciągu kolejnych dwóch lat prowadzono remont budynku, by zaadaptować go do nauczania. W 1954 r. przeniesiono tam resztę klas szkoły podstawowej. Tymczasem pozostałe w starym budynku prywatne gimnazjum, przekształcono w państwową szkołę średnią.
Budynek poklasztorny był dość ciasny i wymagał ciągłych remontów. Początkowo Inspektor Oświaty nie odmawiał pieniędzy i w sumie zainwestował 0,5 miliona złotych. Niestety naprawy przeprowadzone przez miejscowe przedsiębiorstwo nie przyniosły oczekiwanych efektów i już w 1956 r. zaczął odpadać tynk w dalszej części budynku. W wyniku postępujących zniszczeń szkoła musiała zrezygnować z auli i sali gimnastycznej.
Ponieważ nadal zwiększała się liczba dzieci, zaczęło robić się coraz ciaśniej. Konsekwencją tego była potrzeba zaadaptowania kolejnego obiektu. Została nim położona przy Alei Wojska Polskiego Spółdzielnia, zwana „budynkiem po szewcach” (dziś wchodzi w skład obiektów Szkoły Podstawowej nr 2). Dzięki temu szkoła zyskała dodatkowe sale lekcyjne, co chwilowo usunęło problem dwuzmianowości. Nadal jednak pozostała kwestia położenia w znacznej odległości od siebie dwóch budynków jednej szkoły.
Kolejne lata powojennego wyżu wymusiły ponowne wprowadzenie zajęć na dwie zmiany. Ten trudny stan postawiono rozwiązać w zupełnie inny sposób. Po uzyskaniu zezwolenia na budowę nowej szkoły, wiosną 1958 r. po zatwierdzeniu projektu 11-izbowej szkoły wraz z salą gimnastyczną i innymi pomieszczeniami, Jeleniogórskie Przedsiębiorstwo Budownictwa Terenowego rozpoczęło prace budowlane. Jesienią tego samego roku do budowy nowej szkoły przyłączył się Komitet Rodzicielski, który powołał Społeczny Komitet Budowy Szkoły. W międzyczasie decyzją Krajowego Społecznego Funduszu Budowy Szkół, lwówecka szkoła została wciągnięta na listę Szkół 1000-lecia.
Ukończona w 1959 r. początkowo funkcjonowała z imieniem „Dzieci Piastów” (świadczą o tym m.in. zachowane pieczęcie na szkolnych dokumentach). Dla rozróżnienia z „babką”, szybko wprowadzono oznaczenie nr 2. Kolejnym etapem było nadanie w 1963 r. szkole imienia „Bohaterów 10-tej Sudeckiej Dywizji Piechoty”.
Ponieważ Szkoła Podstawowa nr 1, nosząca imię „Dzieci Piastów” nadal posiadała nieodpowiedni budynek do prowadzenia zajęć, zdecydowano się w północno-zachodniej części miasta wybudować nowy. W 1964 r. ukończono prace, a młodzież mogła opuścić kilkusetletnie mury „babki”.
Obecnie w budynku SP nr 1 mieści się lwóweckie gimnazjum im. Jana Pawła II. Ponieważ szkołę im „Dzieci Piastów” rozwiązano przed kilku laty, dziś w Lwówku znajduje się tylko SP nr 2 oraz SP nr 3 (położona w dawnych Płakowicach).
Ośrodek dla sierot z Korei.
Północnokoreański minister kultury i propagandy Cho Czon Suk w swoim przemówieniu 31 maja 1951 roku zwrócił się do krajów obozu socjalistycznego z prośbą o pomoc dla koreańskich dzieci, w tym w szczególności sierot. Do Polski największa grupa w liczbie 1270 osób dotarła na Dolny Śląsk w 1953 roku, już po zakończeniu wojny. Docelowym miejscem stała się miejscowość Płakowice koło Lwówka Śląskiego. Priorytetowe znaczenie miał fakt, że wieś leżała z dala od szlaków drogowych i kolejowych i była wtedy mało znana i uczęszczana.
Dla koreańskich dzieci przeznaczono poniemiecki kompleks szpitala psychiatrycznego. W sumie było to 13 domów dziecka, szpital dziecięcy, ambulatorium, budynki dyrekcji, księgowość, magazyny, stołówki i mieszkania oraz szkoła. Obsługa ze strony polskiej obejmowała 600 osób (kucharki, sprzątaczki, nauczyciele, wychowawcy, lekarze, pielęgniarki). Dzieci z Korei pochodziły z rejonów po obu stronach granicznego 38 równoleżnika. Akcja z dziećmi z Korei trwała przez 6 lat, by nagle zakończyć się w 1959 roku.
W tym czasie dzieci były pod stałą opieką koreańskich wychowawców dbających o ich ideologiczny kręgosłup. Do dziś są osoby w KRLD władające językiem polskim, którego tutaj się nauczyły, w tym sam szef Towarzystwa Przyjaciół Polski w Korei. Jedna z dziewczynek, która zmarła w Polsce, pochowana jest na wrocławskim cmentarzu Osobowickim.
Media.
Stacje telewizyjne, portale internetowe, gazety i czasopisma stanowiące lokalne media docierają do blisko 50 000 mieszkańców gmin: Gryfów Śląski, Lubomierz, Lwówek Śląski, Mirsk i Wleń.
Lwówek Śląski w filmie.
Produkcje filmowe mające miejsce w Lwówku Śląskim:
Produkcje filmowe wzmiankujące o Lwówku Śląskim:
Religia.
Od czasu włączenia Lwówka Śląskiego do Polski po II wojnie światowej największą grupą wyznaniową są katolicy. Stąd najwięcej świątyń chrześcijańskich należy do diecezji legnickiej obrządku łacińskiego. Lwówek Śląski jest także siedzibą dekanatu Lwówek Śląski znajdującego się w rejonie bolesławiecko-zgorzeleckim wchodzącym w skład diecezji legnickiej.
Kościoły i związki wyznaniowe.
Na terenie miasta działalność religijną prowadzą następujące kościoły i związki wyznaniowe:
Ekologia.
Gospodarka wodna.
Zwodociągowanie Gminy Lwówek Śląski wynosi 87,4%. Na 240,37 km² powierzchni Gminy przypada 148,5 km sieci wodociągowej. Na terenie Gminy działa łącznie 7 ujęć wody, 17 pompowni oraz 5 zbiorników retencyjnych. W systemie tym wyróżnia się siedem niezależnych podsystemów:
Gospodarka ściekowa.
Według danych z 2013 r. 68% mieszkańców gminy jest podłączonych do sieci kanalizacyjnej. Liczba oczyszczalni ścieków w gminie w 2013 r. wyniosła 2 Liczba ludności korzystającej z oczyszczalni ścieków w gminie wyniosła 12 000.
Gospodarka odpadami.
Na terenie miasta i gminy prowadzona jest selektywna zbiórka odpadów. Wysypisko śmieci znajduje się w przyległej do miasta wsi – Płóczki Dolne.
Sport.
W Lwówku Śląskim istnieje kilka klubów sportowych, jednak największymi są „Czarni” i „Piast”. Najpopularniejszym klubem sportowym jest LKS Czarni Lwówek Śląski. Obecnie klub piłkarski LKS Czarni Lwówek Śląski występuje w V lidze. Od 13 października 2005 roku klub uzyskał status organizacji pożytku publicznego.
Czarni Lwówek.
Rok założenia 1946
Bezpieczeństwo publiczne.
Służba zdrowia.
Lwówek Śląski posiada kilka szpitali, przychodni i ośrodków zdrowia:
Policja.
W Lwówku Śląskim mieści się Powiatowa Komenda Policji, która znajduje się przy ul. Jana Pawła II 12.
Prokuratura Rejonowa w Lwówku Śląskim.
W Lwówku Śląskim mieści się Prokuratura Rejonowa w Lwówku Śląskim, która znajduje się przy ul. Obrońców Pokoju 1.
Straż pożarna.
W Lwówku Śląskim mieści się Powiatowa Komenda Straży Pożarnej, która znajduje się przy ul. Sikorskiego 2. Przed budynkiem znajduje się pomnik św. Floriana – patrona strażaków.
Obiekty obrony cywilnej.
Obrona cywilna na terenie Lwówka Śląskiego posiada ukrycia dla ludności typu II (szczeliny przeciwlotnicze) w Lwówku Śląskim przy ul. Pałacowej i ul. Basztowej.
Oba obiekty powstały przed 1945 rokiem i wymagają generalnego remontu.
Ludzie.
Honorowi i zasłużeni obywatele Lwówka Śląskiego.
W 2017 roku tytuł Honorowego Obywatela Lwówka Śląskiego zastąpiono tytułem Zasłużonego dla Gminy i Miasta Lwówek Śląski. Tytuł ten jest wręczany pojedynczym osobom, jak i instytucjom. Oprócz tytułu nominowani otrzymują również piaskowcową statuetkę przedstawiającą Lwóweckiego Lwa wzorowanego na herbie miejskim.
Hymn Lwówka Śląskiego.
Autorami hymnu Lwówka Śląskiego, będącego w istocie hymnem szkolnym, są Henryk Swolkień (muzyka) i Zdzisława Milczarek (słowa). Hymn Lwówka Śląskiego składa się z trzech czterowersowych zwrotek, z czego każde dwa ostatnie wersy w każdej zwrotce śpiewane są po dwa razy. Refren hymnu po każdej zwrotce różni się śpiewanymi słowami, jednak melodia dla każdego refrenu pozostaje taka sama. Każdy refren jest czterowersowy i zawsze jest śpiewany dwukrotnie. W hymnie Lwówka Śląskiego są wzmiankowane miejsca ważne dla miasta: ratusz, mury obronne, rzeki Odra i Bóbr.

</doc>
<doc id="67064" url="https://pl.wikipedia.org/wiki?curid=67064" title="Narodowa Partia Robotnicza">
Narodowa Partia Robotnicza

Narodowa Partia Robotnicza (NPR) – polska partia polityczna, działająca w latach 1920–1937. NPR odwoływała się do klasy robotniczej, jednak w przeciwieństwie do partii marksistowskich głosiła program solidaryzmu narodowego. Na czele NPR stali m.in. Karol Popiel, Ludwik Waszkiewicz, Adam Chądzyński. Do bastionów politycznych NPR należały tereny dawnego Królestwa Prus – Pomorze, Wielkopolska i Górny Śląsk.
Historia.
NPR powstała z połączenia Narodowego Związku Robotniczego z zaboru rosyjskiego i Narodowego Stronnictwa Robotników, które działało na ziemiach dawnego zaboru pruskiego oraz na Śląsku. Kongres Zjednoczeniowy NZR i NSR odbył się 23–24 maja 1920 w Warszawie. W momencie utworzenia partia liczyła 370 tys. członków. Pod wpływem NPR pozostawały liczne organizacje społeczne: Zjednoczenie Zawodowe Polskie, Związek Towarzystw Polek, Związek Młodzieży Pracującej „Jedność”, Związek Polskich Stowarzyszeń Spożywców, Polskie Towarzystwo Kultury i Oświaty Robotniczej „Pochodnia”. Partia włożyła wiele wysiłku w pomoc dla III powstania śląskiego w 1921. W wyborach parlamentarnych w 1922 r. NPR uzyskała 5,4% głosów, dzięki czemu w Sejmie I kadencji miała 18 mandatów, co stawiało ją jako szóste stronnictwo parlamentarne.
NPR od początku rozdzierały konflikty między propiłsudczykowską lewicą związaną z ruchem zetowym (np. Antoni Ciszak) a ciążącymi ku prawicy elementami chadeckimi (np. Stanisław Wachowiak). W 1920 ujawniła się „narodowo-socjalistyczna” opozycja radykalna (Kazimierz Dagnan, Władysław Ludwik Evert), silna zwłaszcza w Zagłębiu Dąbrowskim. W 1921 część działaczy przeszła do Chrześcijańskiej Demokracji a w 1922 oderwała się Narodowa Partia Pracy. NPR walczyła na dwa fronty z endecko-chadecką prawicą i socjalistyczno-komunistyczną lewicą starając się zachować centrową pozycję. Popierała m.in. rządy Ponikowskiego i Grabskiego, uczestniczyła w rządach Skrzyńskiego i Witosa (1926).
Po przewrocie majowym w 1926 NPR podzieliła się – część działaczy (A. Ciszak. B. Fichna, K. Dagnan, L. Waszkiewicz) poparła działania Piłsudskiego, tworząc tzw. NPR-Lewicę. Tymczasem pozostała część partii (Adam Chądzyński, Karol Popiel, Jan Stanisław Jankowski, F. Roguszczak) zreorganizowana na kongresie w Toruniu (17–18 października 1926) przeszła do opozycji. W wyborach do Sejmu w 1928 NPR poniosła porażkę uzyskując tylko 2,0% głosów. Początkowo rozważano przystąpienie do Obozu Wielkiej Polski, potem (1928–1929) próbowano stworzyć blok centrowy wspólnie z Chrześcijańską Demokracją i PSL „Piast”, wreszcie NPR weszła do Centrolewu.
W latach 30. NPR systematycznie słabła tracąc m.in. wpływy w Zjednoczeniu Zawodowym Polskim. By wyjść z kryzysu próbowano w latach 1935–1936 zjednoczyć narodowy ruch robotniczy tworząc wspólnie z Narodowym Stronnictwem Pracy i Partią Narodowych Socjalistów tzw. Narodowy Obóz Pracy. Wobec fiaska tego projektu NPR poparła Front Morges, co wywołało opór ekstremistów zarówno lewicowych (prokomunistyczna radykalizacja ZMP „Jedność” 1936–1937) jak prawicowych (opanowanie niektórych organizacji NPR przez Ruch Narodowo-Radykalny Falanga). Pomimo to VII Kongres (9 października 1937) zadecydował o połączeniu. W 1937 doszło do połączenia NPR z Chrześcijańską Demokracją i utworzenia Stronnictwa Pracy.
Ideologia i program.
Ideologia NPR wychodziła z założenia, że ludzkość dzieli się na narody, te zaś – na klasy społeczne. Wynikał stąd solidaryzm narodowy i społeczny: polska klasa robotnicza, jako przynależna do narodu polskiego, ma wspólne z innymi klasami interesy narodowe. Najwyższą suwerenną organizacją porozumienia narodowego i społecznego jest państwo – „organizacja, której zadaniem jest wyrównywać sprzeczności i doprowadzić zatargi do porozumienia”. Celem najwyższym partii było zupełne wyzwolenie polityczne i społeczne klasy pracującej, czyli wszystkich ludzi, którzy żyją z własnej pracy fizycznej lub umysłowej (a nie z dochodów od kapitału). Wyzwolenie owo mogło się dokonać jedynie w nowym ustroju społecznym, w którym usunięty zostałby wyzysk. Jak to ujął program Zjednoczenia Zawodowego Polskiego, miał to być „ustrój lepszy i sprawiedliwszy, ustrój wyzwolonej spod panowania kapitału Pracy”.
W nowym ustroju społeczeństwo panować miało nad życiem gospodarczym poprzez realizację planów harmonizujących interesy produkcji i pracy. Planowość osiągniętoby stopniowo uspołeczniając środki produkcji na rzecz państwa, samorządów, kooperatyw i związków zawodowych. Postępy uspołecznienia uzależniano od siły państwa, doskonalenia jego organizacji, potrzeb przemysłu, odpowiednio wysokiej wytwórczości, krótko mówiąc – od dojrzałości warunków technicznych i gospodarczych. Upaństwowienie rozpocząć się miało od tych dziedzin, które doszły do tak wysokiego stopnia koncentracji, że osobista inicjatywa właściciela przestała odgrywać już większą rolę. Byłyby to zarazem gałęzie gospodarki szczególnie ważne dla narodu i państwa. Natomiast dziedziny produkcji jeszcze nieskoncentrowane, nowe, wymagające ryzyka i indywidualnych zabiegów pozostawać miały prywatne tak długo, dopóki nie przekształciłyby się w towarzystwa akcyjne. W ten sposób, mimo planowości i kontroli państwa nad produkcją, zawsze istniałaby własność prywatna i przedsiębiorczość indywidualna. Podkreślić należy, że NPR opowiadała się za ewolucyjną, a nie rewolucyjną drogą przekształcenia ustroju. Walkę klas uznawali działacze NPR jako „czynnik rozwoju i fakt niewątpliwy”, ale tylko „w granicach interesów ogólnopaństwowych”.
Ustrój polityczny miał być, zdaniem NPR, oparty na zasadzie rządów większości – zdecydowanie odrzucano jakąkolwiek dyktaturę. Naród miał realizować swoją władzę poprzez jednoizbowy Sejm, wybierany w wyborach powszechnych, równych, tajnych, bezpośrednich i proporcjonalnych; obok Sejmu miała istnieć Izba Pracy, reprezentująca związki zawodowe i innych producentów. Partia wypowiadała się za szerokim samorządem terytorialnym, ale domagała się równocześnie unifikacji ziem Rzeczypospolitej. Wymiar sprawiedliwości powinny sprawować sądy przysięgłych. Państwo miało gwarantować swobody obywatelskie, w tym także równouprawnienie kobiet. Na straży niepodległości państwa stać miała silna armia.
W przeciwieństwie do partii marksistowskich NPR przywiązywała wielką wagę do kwestii narodowej. Partia uznawała prawo każdego narodu do niepodległości, a stosunki między narodami proponowała oprzeć na zasadach braterstwa i sprawiedliwości. Wewnątrz kraju miała obowiązywać zasada równości obywateli wobec powszechnych praw i obowiązków bez różnicy wyznania i narodowości. Zgodnie z tą zasadą działacze NPR uznawali prawo do autonomii mniejszości w wielonarodowej Rzeczypospolitej. Wyjątek stanowili Żydzi, których za mniejszość nie uznawano. Zdecydowanie odrzucano wszelkie przejawy „uprzywilejowania” Żydów (np. święcenie szabasu, nadanie językowi jidysz rangi urzędowej, możliwość uchylania się od powszechnych świadczeń na rzecz państwa itp.), zwalczano też „przewagę Żydów w gospodarce”. NPR uznając prawa obcych mniejszości etnicznych równocześnie walczyła o zapewnienie mniejszościom polskim poza granicami Rzeczypospolitej pełnej swobody narodowego rozwoju. Na uwagę zasługuje stanowisko NPR w sprawie religii. Choć religię uznawano za warunek rozwoju społeczeństwa, to zarazem jej wyznawanie pozostawiono sumieniom obywateli. NPR szanując katolicyzm jako wyznanie większości narodu domagała się jednak tolerancji religijnej. Stanowczo potępiano nadużywanie haseł religijnych i mieszanie się kleru do polityki.

</doc>
<doc id="67065" url="https://pl.wikipedia.org/wiki?curid=67065" title="Euro 2004">
Euro 2004



</doc>
<doc id="67068" url="https://pl.wikipedia.org/wiki?curid=67068" title="Szrenica">
Szrenica

Szrenica (1362 m n.p.m., niem. "Reifträger") – szczyt górski położony w zachodniej części Karkonoszy, w pobliżu granicy państwowej z Czechami, na południe od Szklarskiej Poręby. Doskonały punkt widokowy na Kotlinę Jeleniogórską oraz Góry Izerskie, a także Karkonosze czeskie.
Sam szczyt Szrenicy wyniesiony jest ponad główny grzbiet Karkonoszy (Śląski Grzbiet) na wysokość 60 m. Wierzchołek leży całkowicie po polskiej stronie granicy.
Budowa.
Cały masyw Szrenicy, tak jak i cała zachodnia część Karkonoszy, zbudowany jest z granitu karkonoskiego, który w wyniku wietrzenia utworzył na szczycie i na zboczach grupy skałek oraz rumowiska skalne, które pokrywają szczególnie wschodnią stronę zbocza.
Oronimia.
Granitowe bloki gołoborza porastają żółto-zielonkawe porosty, które z daleka przypominają szron, stąd prawdopodobnie wzięła się nazwa „Szrenica”. Inne pochodzenie nazwy „Szrenica” ma prawdopodobnie związek ze szrenią (szadzią), która zimą pokrywa skały i drzewa.
Polską nazwę "Szrenica" wprowadzono urzędowo w 1949 roku.
Klimat.
 
W rejonie Szrenicy występuje specyficzny mikroklimat rodzaju alpejskiego, tj. bardzo duże średnie opady roczne, zwłaszcza w miesiącach jesienno-zimowych, oraz średnie temperatury znacznie niższe niż np. w Tatrach. Ze względu na unikalne położenie Karkonoszy – na uboczu głównych cyrkulacji powietrza z kierunku południowego – rzadziej mamy tam do czynienia ze zjawiskiem wiatrów fenowych (ciepłych południowych), co bezpośrednio przekłada się na większą niż np. w Tatrach liczbę dni mroźnych i śnieżnych.
Poniżej szczytu, na wysokości 1331 m n.p.m., znajduje się Obserwatorium Górskie Zakładu Meteorologii i Klimatologii Uniwersytetu Wrocławskiego, będące jednocześnie klimatyczną stacją meteorologiczną.
Klimatyczna stacja meteorologiczna została uruchomiona w latach 50. Średnie wartości roczne z lat 1957-1972: 
Ochrona przyrody.
Szrenica leży w obrębie Karkonoskiego Parku Narodowego.
Turystyka i narciarstwo.
Na szczycie znajduje się schronisko „Szrenica”, poniżej „Schronisko PTTK na Hali Szrenickiej”, a u podnóża schronisko „Kamieńczyk”. Po czeskiej stronie na zboczu, na południe od skałki Twarożnik, znajduje się schronisko Vosecká bouda.
Ze Szklarskiej Poręby kursuje od 1962 dwuodcinkowa Kolej krzesełkowa na Szrenicę (obecnie z krzesełkami 2-osobowymi), a od grudnia 2010 kolej krzesełkowa "Karkonosz Express" z krzesełkami 6-osobowymi na pobliski Świąteczny Kamień.
Na Szrenicę prowadzą:
Północne stoki Szrenicy to doskonały teren do uprawiania narciarstwa zjazdowego. Powstało tu centrum narciarstwa "SkiArena Szrenica" z trasami zjazdowymi i nartostradami, które w 98% są sztucznie naśnieżane. Oświetlona jest jedynie trasa „Puchatek”, w związku z tym tylko na niej odbywa się jazda wieczorna.

</doc>
<doc id="67073" url="https://pl.wikipedia.org/wiki?curid=67073" title="The Lovin’ Spoonful">
The Lovin’ Spoonful

The Lovin’ Spoonful – amerykański zespół rockowy grający muzykę folk rock, założony w 1965 roku.
Nazwa zespołu wywodzi się od piosenki „Coffee Blues” Mississippi Johna Hurta reklamującej kawę Maxwell House. Grupa była jedną z niewielu grup amerykańskich, które skutecznie stawiły czoło brytyjskiej inwazji. Zaadaptowała podstawowe cechy brytyjskiego rocka, lecz podobnie jak The Byrds, zachowując swe folkowe korzenie. W dorobku Lovin’ Spoonful można znaleźć utwory zahaczające o inne gatunki, jak hard rock, muzyka country i muzyka pop. Grupa rozpadła się w 1968 roku wskutek prawnych problemów jej dwóch członków, aresztowanych za posiadanie narkotyków. W późniejszych latach grupa kilkakrotnie spotykała się w celu dania koncertów. Do największych przebojów grupy należały „Do You Believe in Magic”, „Good Time Music”, „Daydream”, „Nashville Cats”, „Summer in the City”, „She Is Still a Mystery”, „You Didn’t Have to Be So Nice”, „Rain on the Roof”, „Six O’Clock”. Kształt artystyczny zespołowi nadawał głównie John Sebastian, on był też autorem jego repertuaru.
W 2000 roku grupa Lovin’ Spoonful została wprowadzona do Rock and Roll Hall of Fame.

</doc>
<doc id="67074" url="https://pl.wikipedia.org/wiki?curid=67074" title="Earth, Wind &amp; Fire">
Earth, Wind &amp; Fire

Earth, Wind and Fire – amerykańska grupa soulowa powstała w 1969 roku.
Wczesne płyty zawierały długie, majestatyczne utwory, które można określić mianem „czarny rock progresywny”. Później zaczęła wykonywać ballady i szybkie taneczne utwory, w których łączyła rhythm and blues, soul, jazz rock, funky i disco. Grupa wypracowała bogate brzmienie oparte na instrumentach dętych i dynamicznej sekcji rytmicznej. W tekstach pojawiały się treści społeczne, także podkreślające dumę z bycia Afroamerykaninem.
Do największych przebojów grupy należą "September, Boogie Wonderland, Serpentine Fire, Getaway, Shining Star, Let’s Groove."
W 2000 grupa Earth, Wind and Fire została wprowadzona do "Rock and Roll Hall of Fame". W 2019 została uhonorowana wyróżnieniem Kennedy Center Honors.
Skład.
W grupie występowali ("porządek alfabetyczny")

</doc>
<doc id="67075" url="https://pl.wikipedia.org/wiki?curid=67075" title="Herb Złotoryi">
Herb Złotoryi

Herb Złotoryi – jeden z symboli miasta Złotoryja w postaci herbu.
Wygląd i symbolika.
Herb przedstawia na złotej tarczy herbowej dolnośląskiego piastowskiego czarnego orła z białym pasem na piersi, ponad trzema zielonymi wzgórzami.
Trzy zielone wzgórza symbolizują położenie miasta, śląski orzeł związany jest z księciem Henrykiem Brodatym, który nadał miastu prawa miejskie w 1211 roku.
Historia.
Wizerunek herbowy widnieje na pieczęciach miejskich począwszy od XV wieku.

</doc>
<doc id="67076" url="https://pl.wikipedia.org/wiki?curid=67076" title="Flaga Złotoryi">
Flaga Złotoryi



</doc>
<doc id="67081" url="https://pl.wikipedia.org/wiki?curid=67081" title="Kanał Koryncki">
Kanał Koryncki

Kanał Koryncki (gr. – kanał wodny żeglugi morskiej w Grecji, łączący Morze Egejskie (Zatoka Sarońska) z Morzem Jońskim (Zatoka Koryncka). Kanał ten przecina Przesmyk Koryncki, oddzielając tym samym półwysep Peloponez od głównej części Grecji, czyniąc go teoretycznie wyspą. Niemal u wylotu Kanału Korynckiego leżą miasta Korynt i Lutraki.
Dzięki niemu statki mogą zaoszczędzić ponad 200 Mm podróży, którą musiałyby odbyć wokół Peloponezu. Jego szerokość sprawia, że jest on zbyt wąski dla nowoczesnych dużych jednostek. Używany jest przez statki turystyczne, bardzo rozpowszechnione na greckich morzach kabotażowce, jednostki marynarki wojennej i portowych służb technicznych. Rocznie pokonuje go około 11 tys. statków. Istnieje most kolejowy, 3 konwencjonalne mosty samochodowe (w tym dwa podwójne – dwie dwupasmowe jezdnie) i dwa drogowe mosty zwodzone, na dwóch krańcach kanału – opuszczane na dno – z których wschodni stanowi też popularny punkt widokowy. W kanale nie ma śluz, występuje prąd o prędkości do 2,5 węzła.
Historia.
Pierwsze plany przekopania (a mówiąc dokładniej wykucia w niezbyt mocno związanym skalistym podłożu) kanału w najwęższym miejscu Przesmyku Korynckiego sięgają około 602 r. p.n.e., a przypisuje się je Periandrowi. Już w tym okresie działał system transportu w tym rejonie statków lądem, wozami poruszającymi się w kamiennych koleinach, nazwany diolkos. W roku 67 Neron nakazał kopanie kanału 7000 niewolnikom, z czego większością byli żydowscy jeńcy z rzymskiej kolonii Judei. Podobno wbił on nawet pierwszą łopatę pod budowę. Jednak wkrótce Neron zmarł, a jego następca Galba zarzucił projekt, który wydał mu się zbyt kosztowny. Pozostał po nim wąwóz o długości 3,3 km.
Dopiero w XIX wieku rozwój techniki umożliwił przeprowadzenie prac. Budowę kanału zaczęto ponownie rozważać po uzyskaniu niepodległości przez Grecję, jako przedsięwzięcie państwotwórcze, pod wpływem wielkich kanałów powstających wtedy na świecie. Sprzyjała temu wizyta w Atenach w 1869 roku światowej sławy budowniczego kanałów Ferdinanda de Lessepsa, po której parlament postanowił o budowie kanału. W roku 1881 budowy podjęła się powołana w tym celu międzynarodowa spółka akcyjna, jednak nie podołała zadaniu i zbankrutowała w 1889 roku. Problemy stwarzała mała spoistość gruntu, powodująca osunięcia i konieczność szalowania. Ostatecznie budowę ukończyła Kompania Grecka, należąca do Andreasa Sygrosa, greckiego polityka, bankiera, przemysłowca i społecznika. Tablice upamiętniają m.in. inżynierów narodowości węgierskiej: Istvána Türra (inicjatora powstania spółki budującej kanał) i Bélę Gerstera (projektanta kanału). Kanał otwarto w lipcu 1893 roku, w obecności króla Jerzego I i królowej Olgi, która przecięła wstęgę, lecz dla ruchu został oddany dopiero w styczniu 1894 roku.
W trakcie eksploatacji często dochodzi do dalszych osunięć brzegów, wymagających ponownego pogłębienia. W 1923 roku doszło przez to do zamknięcia kanału na dwa lata. Podczas II wojny światowej w kwietniu 1941 roku most na kanale był celem niemieckiego desantu, lecz został wysadzony w czasie walk. Jesienią 1944 roku znaczne zniszczenia poczynili wycofujący się Niemcy i kanał został ponownie otwarty 7 lipca 1948 roku.

</doc>
<doc id="67082" url="https://pl.wikipedia.org/wiki?curid=67082" title="Księga Rut">
Księga Rut

Księga Rut [Rt] (hebr. מגילת רות "Megilat Rut") jedna z ksiąg biblijnych, wchodząca w skład Starego Testamentu. Składa się z 4 rozdziałów (85 wersetów). Opisuje wydarzenia z epoki sędziów i najprawdopodobniej w tej właśnie epoce powstała. 
W Septuagincie i w większości kanonów chrześcijańskich jest traktowana jako księga historyczna i umieszczana jest między Księgą Sędziów a Pierwszą Księgą Samuela, ponieważ wydarzenia Księgi Rut przypadają na okres sędziów.
W kanonie hebrajskim natomiast Księga Rut należy do zbioru Pięciu Megillot, który jest zawarty w części trzeciej Biblii Hebrajskiej, czyli w Pismach (Ketuvim: כְּתוּבִים Kəṯûḇîm, „pisma”).
Treść.
Podczas klęski głodu za czasów sędziów, rodzina Elimeleka opuszcza Betlejem w Judei i przenosi się do zamieszkanego przez pogan Moabu. Tam umiera Elimelek, a dwaj jego synowie, Machlon i Kilion, żenią się z Moabitkami. Kiedy po około 10 latach i oni umierają, Noemi, ich osamotniona matka, postanawia powrócić do ojczyzny, ponieważ usłyszała, że Jahwe ujął się za swoim ludem „"dając mu chleb"". Jedna z synowych, Rut, decyduje się opuścić swój kraj i jej towarzyszyć. Druga z synowych, Orpa, pozostaje w Moabie. 
W Betlejem Rut wykazuje się dużą pracowitością i zwraca na siebie uwagę Booza, bogatego właściciela ziemskiego. Okazuje się, że jest on krewnym Noemi i obowiązuje go prawo lewiratu. Za radą Noemi Rut powołuje się na to prawo. Booz akceptuje ją, pojmuje za żonę i wprowadza do swego domu. Z ich związku rodzi się syn Obed. Noemi zostaje jego piastunką. Końcowe wersety księgi podają genealogię Dawida, największego króla Izraela, w której Obed jest jego dziadkiem.
Czas powstania.
Zarówno tradycja żydowska jak i chrześcijańska uważają, że Księgę Rut napisał ostatni sędzia Starożytnego Izraela, Samuel. Ponieważ Księga opisuje dzieje rodu Dawida, możliwe jest, że powstała w okresie rządów założonej przez niego dynastii. Zaliczenie Księgi do Pism w Biblii Hebrajskiej oraz wpływy języka aramajskiego uważa się jednak często za przesłankę do uznania jej późniejszego powstania. Istnieje pogląd, że samo opowiadanie powstało w okresie królewskim, natomiast Księga została zredagowana już po powrocie z niewoli babilońskiej, w V lub IV w p.n.e. Inni wskazują, że w świetle bezwzględnej walki z małżeństwami mieszanymi w okresie powygnaniowym, tak późne powstanie księgi jest nieprawdopodobne.

</doc>
<doc id="67084" url="https://pl.wikipedia.org/wiki?curid=67084" title="Księga Estery">
Księga Estery

Księga Estery [Est] (, ) – jedna z ksiąg biblijnych, spisana w dwóch wersjach językowych: krótszej hebrajskiej, która została włączona do Biblii Hebrajskiej, oraz dłuższej greckiej, wchodzącej w skład Starego Testamentu. Fragmenty obecne jedynie w tekście greckim zaliczane są do deuterokanonicznych. W Septuagincie i jej przekładach na inne języki znajduje się bezpośrednio po Księdze Judyty.
Nazwa księgi.
Nazwa księgi pochodzi od imienia głównej bohaterki Estery.
Tekst i język oryginału.
Księga Estery ma wersję hebrajską składającą się z 10 rozdziałów oraz wersję grecką również składającą się z 10 rozdziałów, które zostały uzupełnione o 6 epizodów niedodających nowych informacji, jedynie wyjaśniających opisane wypadki. Fragmenty umieszczone jedynie w wersji greckiej to sen Mardocheusza oraz historia wykrycia przez niego spisku na życie króla, edykt Hamana, modlitwa Mardocheusza i Estery, poszerzona scena przebycia Estery do króla, dekret króla oraz wykład snu Mardocheusza. W Septuagincie są one wplecione w treść księgi, natomiast Wulgata umieszcza je na końcu jako Est 10,4–15,24.
Autorstwo księgi.
Autor zarówno hebrajskiej jak i greckiej wersji Księgi Estery pozostaje nieznany, natomiast autorstwo było przypisywane wielu autorom, na podstawie różnych przesłanek. Klemens Aleksandryjski uważał, na podstawie bezpośrednich zapisów w księdze, że autorem był sam Mardocheusz. Św. Augustyn i św. Izydor pisali, że autorem jest Ezdrasz ze względu na podobieństwa językowe księgi Estery z Księgą Ezdrasza oraz Pierwszą Księgą Kronik i Drugą Księgą Kronik. Hermann Zschokke prezentował pogląd, że autorem był współczesny Mardocheuszowi współwyznawca, korzystający przy pisaniu zarówno z bezpośrednich informacji jak i ze źródeł pisanych, a Johannes Schildenberger, że tekst hebrajski i tekst grecki mają dwóch odrębnych autorów. Według Talmudu autorami księgi byli mężowie Wielkiej Synagogi, co oznaczało by jej powstanie dopiero w II wieku n.e., co przeczy innym źródłom.
Według obecnych poglądów, autorem wersji hebrajskiej był Żyd, piszący około 150 roku p.n.e. po zwycięstwie Machabeuszów, na podstawie dostępnych wówczas jeszcze oryginalnych źródeł i przekazów ustnych, natomiast autorem lub też tłumaczem wersji hebrajskiej i redaktorem wersji greckiej był hellenistyczny Żyd przed 114 rokiem p.n.e..
Miejsce powstania księgi.
Miejsce powstania księgi Estery pozostaje nieznane. Istnieją trzy domniemane miejsca powstania księgi – Suza, Egipt ptolemejski oraz Jerozolima. Za powstaniem księgi we wschodniej diasporze żydowskiej w stolicy Persji przemawia dobra znajomość realiów dworskich oraz szczegółów topograficznych i organizacji państwowej oraz brak wzmianek o Palestynie, natomiast za powstaniem w zachodniej diasporze w Egipcie – podobieństwa stylistyczne z Trzecią Księgą Machabejską, która na pewno powstała w Egipcie. Za Jerozolimą jako najprawdopodobniejszym miejscem jej powstania przemawia informacja zawarta w samej księdze o przyniesieniu jej do Egiptu z Jerozolimy (Est 10,31) oraz umieszczenie jej w kanonie żydowskim, co zgodnie z przekazem późniejszych rabinów nie byłoby możliwe, jeżeli księga nie powstałaby w Palestynie.
Kanoniczność.
Księga Estery, pomimo że nie jest cytowana przez Nowy Testament ani inne księgi Starego Testamentu, uważana była za natchnioną i kanoniczną już przez uczniów Jezusa Chrystusa. Ojcowie Kościoła w większości opowiadali się za kanonicznością księgi w jej greckiej wersji, co zostało potwierdzone przez Synod Rzymski z 382 roku.
Marcin Luter twierdził w "Mowach stołowych", że Księgę Estery należy usunąć z kanonu Biblii: „Księga Estery, chociaż [Żydzi] mają ją w Kanonie, moim zdaniem zasługuje bardziej niż cała reszta [inne odrzucane przezeń ksiegi] na to, aby się znalazła poza Kanonem”. W swej Postylli wyznał: „Jestem tak dalece nieprzyjacielem tej księgi [2 Machabejskiej] oraz księgi o Esterze, że pragnąłbym, ażeby nie istniały, gdyż mieści się w nich mnóstwo żydowszczyzny i zepsucia pogańskiego” (niem.: "Ich bin dem Buch und Esther so feind, daß ich wollte sie wären gar nicht vorhanden; denn sie judenzen zu sehr und haben viel heidnische Unart"). Jego opinię podtrzymywali jeszcze XX-wieczni teologowie luterańscy, jak Otto Eißfeldt (1887–1973), który twierdził: „Chrześcijaństwo nie ma ani powodu, ani usprawiedliwienia dla trzymania się Estery [...]. Dla chrześcijaństwa uwaga Lutra powinna być rozstrzygająca”. Carl Heinrich Cornill (1854-1920) napisał: „Wszystkie najgorsze i najbardziej nieprzyjemne cechy judaizmu są w niej wyświetlane bez przebierań i tylko Aleksandria [tłumacząca na grekę] uważała za absolutnie niezbędne, by zatuszować najbrzydsze nagie miejsca kilkoma religijnymi łatami”. Podobne opinie wygłaszał też Bernhard Anderson (1916–2007) w "The Place of the Book of Esther in the Christian Bible" i inni protestanccy bibliści. W związku z przyjęciem przez zespół tłumaczy Starego Testamentu do Biblii Lutra jako podstawy Tekstu Masoreckego, Księga Estery z wersji hebrajskiej znalazła się w niej, a fragmenty tylko z greckiego umieszczono w "Dodatku", pomimo iż Luter osobiście odrzucał ją jako „zbyt żydowską”.
Do kanonu żydowskiego została włączona w wersji hebrajskiej dopiero po Synodzie w Jamnii. W II wieku po Chr. sporządzone zostało przez mężów Wielkiej Synagogi nowe wydanie księgi. W Biblii Hebrajskiej znajduje się na ósmym miejscu, pomiędzy Lamentacjami a Księgą Daniela. Wraz z Pieśnią nad Pieśniami, Księgą Rut, Lamentacjami i Koheletem Księga Estery zaliczana jest w kanonie hebrajskim do „pięciu zwojów”.
Treść Księgi.
Na dworze króla Aswerusa w Suzie pojawiła się młoda żydówka Estera, która została nową królową, gdy Achaszwerosz oddalił swoją żonę Waszti. Opiekun Estery Mardocheusz zakazał jej wyjawiać swoje pochodzenie.
Odkrywszy spisek eunuchów przeciw królowi, Mardocheusz uprzedził Aswerusa o zamachu na jego życie. Tymczasem największemu dostojnikowi dworskiemu Hamanowi Agagicie udało się wymóc na królu dekret przeciw Żydom, na mocy którego mieli oni być zgładzeni w trzynastym dniu miesiąca adar (luty-marzec). Na polecenie Mordochaja Estera przekonała władcę do cofnięcia dekretu.
Haman postanowił ubiegać się u Aswerusa o powieszenie Mardocheusza, gdyż ten nie chciał mu się pokłonić. Król tymczasem przeczytał kroniki i przypomniał sobie o wykryciu spisku przez Mardocheusza. Zapytał więc Hamana, co powinien uczynić dla osoby, którą chciałby uhonorować. Haman, myśląc, że chodzi o niego, podał wyszukane propozycje, po czym otrzymał polecenie, aby sam w ten sposób uczcił Mordecheusza.
Estera wyjawiła królowi, że Haman wydał ją wraz z jej ludem na zagładę. Haman zostaje powieszony przez króla, a Mardocheusz zajął jego miejsce. Na prośbę Estery król zezwolił Żydom bronić się przed swoimi wrogami. Trzynastego dnia miesiąca adar Żydzi zabili w Suzie pięciuset mężów, a na prowincjach – 75 tys. swoich wrogów. Następnego dnia, na życzenie Estery, zgładzono także dziesięciu synów Hamana i trzystu wrogów.
Na końcu Księga Estery zawiera informację o tym, że dalsze wydarzenia z dziejów Aswerusa i Mardocheusza spisane zostały w "Księdze dziejów królów Medii i Persji". Mardocheusz został drugą osobistością po królu i działał dla dobra swojego ludu.
Tło historyczne.
Księga zawiera opowieść o wydarzeniach w państwie perskiego króla Aswerusa. Wśród badaczy nie ma zgody co do historyczności lub też jej braku wydarzeń opisanych w księdze. Pierwszym, który zakwestionował historyczność księgi, był Johann Salomo Semler w 1773 roku, uważając ją za czystą fikcję literacką. W sporze o historyczność księgi podnoszone są cztery podstawowe kwestie: identyfikacja króla Aswerusa jako jednego z królów Babilonii, pozycja Estery na dworze jako królewskiej żony, wiek Mardocheusza w momencie opisywanych wydarzeń oraz liczba ofiar wśród przeciwników narodu żydowskiego.
Aswerus został zidentyfikowany jako Kserkses I, którego małżonką w opisywanym okresie była, według Herodota, Amestris, córka Otanesa, która ze względu na opisane cechy charakteru nie może być utożsamiana z Esterą. Dodatkowym argumentem przeczącym spekulacjom, że Amestris to Estera, jest fakt, że żona władcy miała do niego nieograniczony dostęp, a zgodnie z tekstem księgi zarówno Estera jak i jej poprzedniczka Waszti musiała zostać przez niego wezwana. Kserkses I jak każdy wschodni władca miał kilka pomniejszych żon oraz nałożnice. Jeżeli Waszti i Estera były takimi pomniejszymi żonami, to opisana przez księgę ich pozycja oraz proces oddalenia jednej i wyboru drugiej, a także brak innych wzmianek historycznych o nich nie stoi w sprzeczności z zachowanymi źródłami.
Jeżeli zgodnie z dosłownym odczytaniem Est 2,5 Mardocheusz został wzięty do niewoli w 597 roku przed Chr., za panowania Jehojachina, to w momencie opisanych wydarzeń miałby około stu jedenastu lat (a nawet 120–150), a jego bratanica również nie mogłaby być młodą dziewczyną. Jednakże w innej interpretacji tego wersetu można uznać, że wzięty do niewoli był jego dziadek Kisz, natomiast sam Mardocheusz urodził się już w Babilonii, na co wskazywałoby również jego imię.
Kolejnym elementem spornym jest liczba 75000 zabitych przez Żydów w dniu 13 Adar, która jest nie tylko znacznie wyższa od liczby Żydów wracających później z niewoli babilońskiej pod wodzą Zorobabela, ale także nie pojawia się w żadnych innych źródłach. Z drugiej jednak strony, jeśli doszło do otwartej walki, to liczba ofiar musiała być znaczna po obu stronach, gdyż edykt królewski pozwalał tylko na obronę, który to fakt obie strony być może wolały przemilczeć. Źródła perskie w okresie po bitwie pod Mykale są bardzo skąpe, roczniki królewskie zostały spalone na rozkaz Aleksandra Wielkiego, a dzieła św. Antoniusza z Syrakuz traktujące o czasach Kserksesa zaginęły.
Lingwistycznie słowo "pur" jest w Księdze Estery wyjaśniane hebrajskim terminem "goral", w związku z czym niekiedy usiłowano umieścić opisywane wydarzenia w okresie panowania Kserksesa II (404–359 przed Chr.), jednak nie jest to możliwe, gdyż wtedy Egipt był już niezależny od Persji, co wprost przeczy informacjom podanym w księdze.
Charakter religijny czy świecki?
Księga Estery w wersji hebrajskiej nie zawiera imienia Jahwe ani jego imion opisowych (Pan, Najwyższy itd.), dlatego przez niektórych badaczy uważana była za dzieło świeckie. Fragmenty znane jedynie z tekstu greckiego zawierają natomiast nie tylko słowa Pan i Bóg, ale obszerne teksty modlitw Mardocheusza i Estery. W wersji greckiej też księga weszła do kanonu chrześcijańskiego.
Egzegeci dokonywali rozmaitych prób wyjaśnienia braku odniesień do Boga w hebrajskiej wersji Księgi Estery. Anton Scholtz i Fulcran Grégoire Vigouroux tłumaczyli brak wzmianek o Bogu środowiskiem, w którym księga powstała, a mianowicie otoczeniem obcych religii perskich, jednakże Vigouroux zwracał uwagę, iż „Opatrzność Boża, kieruje wszystkimi wydarzeniami opisanymi w księdze”. Żydowscy egzegeci, jak Izaak Erama i Ahron z Halli twierdzili nawet, że oryginał księgi był w języku perskim, toteż nie mógł zawierać określeń Boga, z konieczności zaczerpniętych z tego języka, a zatem i religii. Ebenezra i inni tłumaczyli, że oryginał był hebrajski, ale miał być w zamyśle przetłumaczony na perski, więc z tego samego powodu pominięto te określenia.
Heymann Steinthal i Albert H. Friedlander twierdzili, że Mardocheusz i Estera to były osoby zeświecczone na dworze perskim, niegodne by opisać je jako narzędzia Boga. Jampel i Brassac również sądzili, iż autor, lub „koła żydowskie” tworzące księgę były niezadowolone z niegodnego postępowania Mardocheusza i Estery. Księga jest dowodem na rozbudzony nacjonalizm w okresie wojen machabejskich, co odbiegało od celów stawianych wyznawcom judaizmu przez proroków. Dlatego też stawiano opory przed włączeniem jej do kanonu żydowskich ksiąg świętych (np. brak jej wśród rękopisów z Qumran, natomiast znajdują się tam fragmenty 4 Q 550, opisujące intrygę na dworze perskim i rolę w niej Żyda z rodu Benjamina, nazwane w związku z tym „proto–Esterą”). Katolicki biblista Johannes Schildenberger podważał koncepcje o świeckim, niegodnym w oczach Żydów zachowaniu bohaterów księgi, jako przyczynie jej „świeckiego” charakteru, wskazując że oboje zachowywali wierność narodowi i jego religii, z narażeniem własnego życia.
Lewis Bayles Paton przyczynę braku imienia Boga upatrywał w niedoskonałym jeszcze pojmowaniu Boga przez Żydów, twierdząc że „autor księgi wierzy w Boga, lecz nie posiada on takiej świadomości Jego istnienia, jak to jest zaznaczone w psalmach czy u proroków. Wielu bowiem Żydów w niewoli straciło wiarę w potęgę i wszechmoc Boga”. Stanisław Grzybek natomiast spekulował, że „Autor nie mógł w swej księdze wyraźnie mówić o Bogu, by z jednej strony nie zrazić już całkowicie do tego Boga, wielu wątpiących swoich współbraci, którzy w niewoli doznali licznych bolesnych cierpień i zawodów, a z drugiej strony nie chciał też drażnić i pogan, do których także docierała Est napisana w niewoli. Nie chciał swoim rodakom na siłę narzucać wiary w Boga. To, że sam był człowiekiem wysoce religijnym nie ulega najmniejszej wątpliwości, ale to także nie upoważniało go jeszcze do narzucenia swoich poglądów czytelnikom. [...] W ten sposób wydobyty z Est obraz Boga jego zdaniem miał zapaść jeszcze głębiej w umysły jego rodaków i bardziej zbliżyć ich do wiary ojców. Takie rozumowanie może doprowadzić nas do wniosku, że Est jest naprawdę religijną księgą i ani w treści ani w sposobie przeprowadzania swoich myśli wcale nie ustępuje miejsca innym księgom Starego Testamentu”.
Większość egzegetów upatrywała brak odniesień do Boga w świeckim charakterze święta Purim: „Poza nieustannymi zabawami, tańcami i niezwykle swobodnym wzajemnym zachowaniem się, uroczystość ta była przeplatana piciem wina, złowrogimi okrzykami i przekleństwami pod adresem Amana, jak również pochwałami wygłaszanymi na cześć Mardocheusza. Nic więc dziwnego, że w czasie odprawiania takiego «święta» lepiej było dla uniknięcia zniewagi Boga pominąć w tekście odczytywanej księgi wszelkie religijne momenty”. Grzybek zwracał jednak uwagę, iż Purim w swoich początkach nie było takim, ale jedynie uroczystością wyrażającą radość z odniesienia przez Żydów zwycięstwa nad ich wrogami. Schildenberger uważał, iż bez względu na sposób obchodzenia „Purim, to nie żadne religijne, ani związane z jakimś kultem Bożym izraelskie święto, to tylko zwykła pamiątka, rocznica zwycięstwa Żydów nad Persami, to całkiem świeckie święto [...]. Ojczyzną jego jest Persja, miejsce w którym Żydzi nie mieli własnej świątyni, nie odprawiali publicznego kultu i nie wzywali jak twierdzi prorok Daniel uroczyście imienia Pańskiego”. Grzybek polemizując z nim zwracał uwagę, że „w niewoli Żydzi wszystkie święta obchodzili tylko w rodzinnym gronie, podczas czego odczytywali teksty ksiąg świętych podnosząc się w ten sposób na duchu i zachęcając wzajemnie do wytrwania we wierze ojców. Nie widzimy racji dla których nie mieliby robić tego samego w czasie obchodu święta Purim”.
Żydowski biblista D. Kahn uznał, że autorzy wersji hebrajskiej przez to pominięcie chcieli wykazać, iż religia Żydów nie miała żadnego znaczenia w opisywanych wydarzeniach i tego zdania był także Izaak Cylkow. On też wskazywał, iż w wersji greckiej słusznie nadano księdze charakter religijny, aby jej „trwałą powagę zapewnić” oraz w lepszym świetle ukazać Mardocheusza i przesunąć akcent z piękności kobiety na mądrość. Odnośnie do tej zasadniczej różnicy między tekstem greckim, a hebrajskim André Barucq twierdził, że: „dodatki greckie nie mogą świeckiej księgi uczynić księgą religijną, one co najwyżej mogą wyjaśnić to, czego autor hebrajski nie dopowiedział i czego każe się nam samym domyślić”. Siegmund Jampel stanowczo bronił innego wyjaśnienia tej kwestii przez część badaczy, a mianowicie że Księga Estery w wersji hebrajskiej pierwotnie zawierała imię Boga, będąc "stricte" religijną (i ta pierwotna jej wersja została przetłumaczona na grekę), a dopiero w późniejszych latach, gdy święto Purim uległo zeświecczeniu, wykreślono imię Boga i usunięto z niej w sztuczny sposób wszelki religijny pierwiastek.
Gatunek literacki.
Księga Estery wyróżnia się na tle innych ksiąg swoimi walorami artystycznymi. Uważana jest przez egzegetów za midrasz na tle historycznym, powieść na rdzeniu historycznym, legendę dworską, a także legendę etiologiczną.
Oprócz wątków historycznych Księga Estery zawiera motywy baśniowe, mitologiczne i poetyckie. Hermann Gunkel zaliczał ją do powieści historycznych. Carl Heinrich Cornill twierdził, że w Księdze Estery można dostrzec ślady wydarzeń z okresu wojen machabejskich, np. data obchodów Święta Purim pokrywa się z dniem, w którym Juda Machabeusz zwyciężył Nikanora (1 Mch 7, 49; 2 Mch 15, 36). Robert Henry Pfeiffer uważał księgę za dzieło literackie, które za Jana Hirkana (134–104 przed Chr.) miało uzasadniać kilkudniowe obchody zwycięstwa nad Nikanorem. Wątek podobnej opowieści był przypuszczalnie znany autorowi ze źródeł perskich.
Z motywów mitologicznych Peter Jensen i Heinrich Zimmern dostrzegali w Księdze Ester konflikt pomiędzy bogami babilońskimi (Ester – Isztar, Mardocheusz – Marduk) a elamickimi (Waszti – Maszti, Haman – Humman), a nazwę "purim" wywodzono z języka akadyjskiego "puhru" („zgromadzenie bogów”). Julius Lewy i Paul de Lagarde doszukiwali się w Święcie Purim pierwowzoru perskiego święta Farwadigan.
Purim.
Na cześć tych zajść w prowincjach wyznaczono czternasty dzień miesiąca adar, a w stolicy na piętnasty dzień na Święto Purim (obecnie w miastach otoczonych murami w dniu wejścia Żydów pod wodzą Jozuego do ziemi Kanaan, obecnie kryteria te spełnia jedynie Jerozolima), na dzień zabawy i biesiadowania dla wszystkich Żydów, natomiast praca w ten dzień nie jest zakazana. Już w okresie Miszny czytano rankiem w Purim, potem zaś w wigilię tego święta.
Interpretacja teologiczna.
Kościół opierający się od początku na greckim tekście Księgi Estery, w jej interpretacji uwzględniał zarówno fabułę wspólną z tekstem hebrajskim, jak i treść modlitw Estery i Mardocheusza, znanych jedynie z Septuaginty. Jak zaznaczają jednak bibliści, np. katolicki Johann Göttsberger (1868–1958) i protestancki Helmer Ringgren (1917–2012), wersja grecka nie wnosi żadnych dodatkowych treści teologicznych, ale jedynie je bardziej wyjaśnia. Uznając to za podstawę interpretacji teologicznej Stanisław Grzybek streszcza ją słowami: „Księga Estery należy do tych nielicznych ksiąg Starego Testamentu, które zostały napisane specjalnie w tym celu, aby jej czytelnikom przedstawić wyraźnie naukę o Opatrzności Bożej czuwającej stale nad losami swojego narodu”. Autor księgi, dzięki zastosowaniu midraszu, jako rodzaju literackiego, pomijając wiele znanych powszechnie szczegółów historycznych, „główny nacisk kładzie na pouczenie religijno-moralne, które jest w ogóle naczelnym celem tej jego księgi”. Jako podstawowe treści teologiczne księgi ks. Grzybek wymienia:
Uzupełnieniem obrazu Boga w Księdze Estery w teologii chrześcijańskiej jest postrzeganie postaci Estery, jako typu Maryi. Biblistka Maria Ko Ha-Fong twierdzi nawet, że „Esterę można uważać za paradygmat postaci kobiecej w Biblii”. Purim to święto odwrócenia losu” (słowo "pur" znaczy "los" i pochodzi z perskiego, skąd termin ten przejął język hebrajski, w liczbie mnogiej: "purim"), polegające na przypomnieniu, że Bóg wybawia swój lud, odwracając jego losy. I właśnie Estera zapoczątkowała to odwrócenie losu. „Estera to wzór wiary w Boga i miłości do swego narodu. Dzięki tej młodej kobiecie dobro zwycięża zło, życie się odradza, radość znowu rozjaśnia oblicze Izraela. Estera pozostaje w żydowskiej tradycji żywym znakiem radości i nadziei”. Maryja jak Estera i bardziej niż ona patrzy z realistycznym optymizmem na scenę świata, z nadzieją przeżywa dole i niedole historii. Ufa Bogu Wszechmocnemu, który "uczynił" i wciąż czyni "wielkie rzeczy". Śpiewając swoje Magnificat Maryja głosi, świadczy i celebruje zwycięstwo Boga. Pieśń Maryi wykracza poza radość Purim, celebrując przewrót — ostateczne odwrócenie losu ludzkości.
Wojciech Życiński streścił sens teologiczny w słowach: „Księga Estery opisuje wyzwolenie Ludu Bożego dzięki pośrednictwu niewiasty”. Estera dokonała tego posługując się jedynie pośrednictwem, czy wstawiennictwem u króla. „Z tego też powodu teologia katolicka postrzega w Esterze typ Maryi. Chodzi zwłaszcza o doktrynę z zakresu pośrednictwa na rzecz nowego Ludu Bożego, czyli Kościoła. Estera pośredniczyła w przekazaniu królowi prośby Mardocheusza i Żydów. Decyzja jednak należała do króla. Maryja pośredniczy między ludźmi a Bogiem, do którego Kościół kieruje swoje prośby. Dawcą łaski nie jest Maryja, ale Bóg”. Obie niewiasty odznaczały się silną i wytrwałą wiarą, o czym świadczyć mogą modlitwy Estery (Est 4, 17j-z) i Maryi (Łk 1, 46–55).
Estera jest też w tradycji katolickiej typem Maryi Królowej. Stanisław Biel zwraca uwagę, że Estera „odznacza się cechami, które charakteryzują godność kobiety jako królowej: pięknem wewnętrznym i zewnętrznym, wybraniem i szczególną misją dziejową, macierzyńską troską o lud, godnością, głębią i mądrością, odwagą, wielkim zaufaniem Bogu”. Jakub Górka zamieścił w swym opracowaniu modlitwę wyrażającą przekonanie o tym, że bohaterka Księgi Estery jest figurą Maryi:

</doc>
<doc id="67085" url="https://pl.wikipedia.org/wiki?curid=67085" title="Księga Mozilli">
Księga Mozilli

Księga Mozilli – komputerowy easter egg w przeglądarkach Netscape Navigator, Firefox, SeaMonkey i Mozilla Application Suite. Po wpisaniu "about:mozilla" do paska adresu URL, przeglądarka wyświetli jeden z fragmentów księgi jako biały tekst na wiśniowym tle.
Tak naprawdę nie istnieje żadna książka zatytułowana "Księga Mozilli". Jednakże niektóre żartobliwe cytaty mogą istnienie takiej księgi sugerować. Cytaty te luźno nawiązują do motywu apokalipsy.
Księga Mozilli, 12:10.
Netscape Navigator w wersjach 1.1 – 4.x wyświetlał następujący tekst w języku angielskim:
W jedynej polskiej wersji 4.51 programu zostało to przetłumaczone następująco:
"Bestia" to oczywiście Mozilla, jaszczurza maskotka firmy Netscape Communications. "Migające znaczniki" dotyczą kontrowersyjnego znacznika HTML &lt;blink&gt;, wprowadzonego przez Netscape. To niestandardowe rozszerzenie języka HTML sprawiało, że objęty nim tekst migotał. Znacznik ten był nadużywany na stronach internetowych, denerwując użytkowników.
Liczba "12:10" odnosi się do daty wydania Netscape Navigatora 1.0 – 10 grudnia 1994 roku.
Księga Mozilli, 3:31.
Netscape Navigator w wersjach 6.0 – 7.1 oraz Mozilla Application Suite do wersji 1.4 włącznie (i większość przeglądarek na niej opartych) zawierały następującą wiadomość w języku angielskim:
Polska wersja Mozilli Application Suite nie miała tego tekstu spolszczonego. Oto jego polskie tłumaczenie:
Tekst ten odnosi się do nadziei firmy Netscape, że po uwolnieniu kodu źródłowego swojej przeglądarki, przyłączy się do nich "legion" programistów, który pomoże ją ulepszyć. Sugeruje się, że Mammon (demon chciwości i niesprawiedliwości w średniowiecznej demonologii) to Microsoft.
Liczba "3:31" odnosi się do 31 marca 1998 r., dnia, w którym kod źródłowy Netscape Navigatora został upubliczniony.
Księga Mozilli, 7:15.
Kolejny fragment został napisany przez Neila Deakina po powstaniu Mozilla Foundation, która zerwała ze spółką-matką Netscape/AOL. Cytat odnosi się bezpośrednio do powstania nowych programów – przeglądarki Firefox (wówczas zwanej jako "Mozilla Firebird") i klienta poczty Thunderbird.
W polskiej wersji Mozilli Application Suite fragment ten nie jest tłumaczony, jednakże w polskich wydaniach Firefoxa w wersji 0.8 i 0.9 tekst ten pojawił się w postaci zlokalizowanej:
"Powstanie z popiołów" nawiązuje do jeszcze wcześniejszej nazwy Firefoksa/Firebirda – "Phoenix" – czyli Feniks.
Księga Mozilli, 8:23.
6 sierpnia 2004 został wydany edytor Nvu 0.5. W środku znalazł się ukryty link do kolejnego fragmentu.
Akapit jest jak zwykle zakodowaną datą. 23 sierpnia to data powstania firmy Disruptive Innovations, kierowanej przez Daniela Glazmana, która zajmuje się tworzeniem aplikacji na bazie Gecko. "Scribe" to sam Daniel Glazman, "new view" to Nvu, "Thunder", "Fire" i "Sun" nawiązują do tria Thunderbird, Firefox i Sunbird. Natomiast "Rainbow" – nie wiadomo...
Polskie tłumaczenie brzmi:
Niezrozumiałe jest tu, dlaczego "wierzący" (czyt. użytkownicy Mozilli Application Suite) mają płakać nad nową wizją ziemi? Daniel Glazman spytany o to odparł: "Czy nigdy nie spotkałeś się z tym, aby ktoś płakał ze szczęścia?".
Księga Mozilli, 8:20.
W czerwcu 2007 wydana została wersja 9.0beta1 przeglądarki Netscape Navigator, zawierająca kolejny cytat z księgi Mozilli:
Fragment ten znaczy:
Księga Mozilli, 11:1.
W wersji 1.1.2 przeglądarki Flock, znalazł się następujący cytat:
Księga Mozilli, 11:9.
W Firefoksie 3.0 zadebiutował następujący cytat:
W wersji polskiej:
Księga Mozilli, 15:1.
W Firefoksie 21.0 pojawił się kolejny cytat:
W wersji polskiej:
Księga Mozilli, 11:14.
Wraz z wydaniem Firefoksa 57.0 (zwanego też Quantum), ukazał się kolejny cytat:
W polskiej wersji językowej:
Księga Mozilli, 6:27.
Ten cytat po raz pierwszy pojawił się w Firefox Nightly 80:
W polskiej wersji językowej:
Został dodany do repozytorium Mozilli 22 lipca 2020 roku. Zgodnie z komentarzem, miał on zostać dodany w 27 czerwca 2019 roku, wraz z udostępnieniem Firefox Preview.
&lt;!-- 27th June 2019: Firefox Preview is made available for testing by early adopters --&gt;
&lt;!-- Firefox Focus, Reference Browser, and Firefox Reality all use the new GeckoView as does Firefox for Android which was rebuilt lighter and faster under the code name Fenix prior to release. --&gt;
W polskiej wersji językowej:
&lt;!-- 27 czerwca 2019: Firefox Preview zostaje udostępniony do testów dla wczesnych użytkowników --&gt;
&lt;!-- Firefox Focus, Reference Browser i Firefox Reality wszystkie korzystają z nowego GeckoView, podobnie jak Firefox dla Androida, który przed wydaniem został przebudowany na lżejszy i szybszy pod nazwą kodową Fenix. --&gt;

</doc>
<doc id="67086" url="https://pl.wikipedia.org/wiki?curid=67086" title="Księga Judyty">
Księga Judyty

Księga Judyty [Jd, Jdt] (heb. יְהוּדִית) – jedna z ksiąg biblijnych, wchodząca w skład katolickiego i prawosławnego kanonu Starego Testamentu, zaliczana do ksiąg deuterokanonicznych. Przez Kościoły protestanckie uważana jest za apokryficzną. W Septuagincie i jej przekładach na inne języki, znajduje się bezpośrednio po Księdze Tobiasza.
Opis.
Księga podzielona jest na 16 rozdziałów. Nabuchodonozor, który w żadnym wypadku nie może być identyfikowany z którymś z historycznych władców, wzywa wszystkie ludy ziemi do walki z Arfaksadem, królem Medów. Jego wezwanie pozostaje jednak bez odpowiedzi. Po wygranej wojnie władca decyduje się zemścić na opornych wasalach. Najlepszy jego wódz Holofernes, na czele potężnej armii wyrusza na wojnę. Lud Izraela, który niedawno wrócił z niewoli, pod dowództwem najwyższego kapłana Joakima, decyduje się odeprzeć wroga. Zajmują miasto Betulię. Holofernes tymczasem dotarł już w okolice i niebawem rozpoczął oblężenie miasta, jednak po 34 dniach oblężenia Betulia nie mogła się dłużej bronić. W tym momencie pojawia się Judyta, młoda i piękna wdowa, zdecydowana sama obronić miasto. Po modlitwie wieczornej, pięknie odziana, udaje się do obozu Asyryjczyków, każe się zaprowadzić do Holofernesa i uwodzi go w ciągu trzech dni. Czwartego dnia w czasie wspólnej wieczerzy, gdy Holofernes się upija, Judyta odcina mu głowę. Wkłada do kosza i powraca do Betulii. O świcie wywieszono głowę na murach miasta. Gdy ją ujrzało wojsko asyryjskie, uciekło w popłochu. Izraelici rzucili się w pogoni za nimi i ich rozgromili.
Opowieść o Judycie nie znajduje potwierdzenia w faktach historycznych. Motyw pięknej kobiety, która udaje się do siedziby wroga, aby go uwieść, a następnie podstępnie zabić, mógł zostać zapożyczony z mitologii ugaryckiej. W spisanej jeszcze w epoce brązu „Opowieści o Aghacie”, królewna Paghat mści się w taki właśnie sposób na niejakim Yatpanie, zabójcy brata Paghat. Księga Judyty należy do tzw. ksiąg wtórnokanonicznych. Sobór trydencki potwierdził kanoniczność księgi w Kościele katolickim. Pierwotny tekst księgi był zapewne semicki (aramejski lub hebrajski). Dzisiaj posiadamy jedynie opracowanie greckie. Św. Hieronim znał krótszy tekst aramejski. Księga powstała najprawdopodobniej w okresie machabejskim II w. p.n.e.
Tradycja katolicka i prawosławna widzi w Judycie, bohaterskiej niewieście, typ Maryi, Matki Jezusa. Z tego powodu bardzo często czytania liturgiczne świąt maryjnych zaczerpnięte są z tej księgi.
Judyta w kulturze europejskiej.
Najstarsze zachowane wyobrażenie historii Judyty datowane jest na VIII wiek (fresk w rzymskiej bazylice Santa Maria Antiqua), jednak prawdopodobnie istniały wcześniejsze mozaiki. Potem przedstawiana była często w średniowieczu, szczególnie na obszarze Cesarstwa. Trafiła również do moralitetów. Interpretowano ją jako kobiecy odpowiednik biblijnego Dawida, pogromcy silniejszego Goliata. Najbujniejszy rozkwit zainteresowania motywem Judyty przypada na czasy renesansu (zarówno na Północy jak na Południu) oraz baroku. Znany jest cykl obrazów Lukasa Cranacha starszego przedstawiających Judytę z odciętą głową Holofernesa. W sztuce włoskiej najsłynniejszy obraz autorstwa Botticellego przedstawia filigranową postać Judyty niosącą na wpół przykrytą, odciętą głowę wroga. Betulijka jest również bohaterką obrazów Andrei Mantegni, Michała Anioła, Donatella, Giorgiona.
Barokowi twórcy równie chętnie sięgali do motywu Judyty. Istnieją dwa główne rodzaje odwołań: ukazywanie fragmentów historii biblijnej, najczęściej momentu zabójstwa albo, rzadziej, Judyty zwycięskiej, prezentującej trofeum. Wśród nich wyróżnia się szczególnie obraz Artemizji Gentileschi przedstawiający brutalny moment zabójstwa. Judytę malowali również Caravaggio, Rubens, Lavinia Fontana, Guido Reni. Później motyw stracił na znaczeniu, choć odwoływali się do niego np. Camille Corot i Horace Vernet.
W 1840 r. powrócił do niego Friedrich Hebbel w tragedii "Judyta". Przedstawił tam niezgodną z biblijnym przekazem wizję zwycięstwa Judyty. Nie była już cnotliwą wdową działającą zgodnie z Boską wolą, ale została ukazana jako kobieta niespełniona, swoista femme fatale. Zamiast, jak w opowieści biblijnej, być waleczną wdową zabijającą Holofernesa, jest ofiarą gwałtu i urażonej ambicji zabijającą w poczuciu krzywdy i bezsilności.
W 1716 r. Antonio Vivaldi napisał oratorium "Judyta triumfująca".

</doc>
<doc id="67087" url="https://pl.wikipedia.org/wiki?curid=67087" title="Holofernes">
Holofernes

Holofernes (hebr. הולופרנס, gr. Ὀλοφέρνης) – postać biblijna, wódz armii Nabuchodonozora, ofiara Judyty. Zachwycony jej pięknością zamierzał ją posiąść, lecz gdy upił się w czasie uczty, został przez nią zamordowany przez dekapitację. Odciętą głowę Holofernesa Judyta zaniosła do oblężonej Betulii, gdzie wywieszono ją na murach miejskich, co spowodowało popłoch w obozie licznych wojsk babilońskich, ich ucieczkę i pogrom przez Izraelitów.

</doc>
<doc id="67089" url="https://pl.wikipedia.org/wiki?curid=67089" title="Rezerwa rewaluacyjna">
Rezerwa rewaluacyjna

Rezerwa rewaluacyjna Narodowego Banku Polskiego (obecnie określana jako rachunek rewaluacyjny) stanowi zabezpieczenie Narodowego Banku Polskiego przed skutkami wahań kursów walut obcych. Służy pokryciu ryzyka zmian kursu złotego do walut obcych. Do końca 2003 r. stanowiła też ochronę w przypadku wystąpienia strat z działalności operacyjnej NBP. Jest to różnica pomiędzy wyrażoną w złotych wartością rezerwy walutowej w momencie pozyskania składających się na nią środków a jej wartością (także wyrażoną w złotych) obliczoną według bieżącego kursu wymiany złotego na waluty składające się na rezerwę walutową.
Rozwiązanie rezerwy rewaluacyjnej nie jest możliwe bez uszczuplenia rezerw walutowych NBP (na których opiera się obecna siła nabywcza waluty). Rezerwa rewaluacyjna jest zapisem księgowym pozornie tylko zwiększającym zasoby pieniężne NBP. Teoretycznie, gdyby złoty radykalnie zyskał na wartości, rezerwa rewaluacyjna mogłaby nawet osiągnąć wartość ujemną, nie oznacza to jednak straty NBP. Stanowi ona jedynie pozycję pasywów bilansu NBP (zapis w księgach rachunkowych banku). Pasywa wskazują źródła powstania aktywów. Rezerwa natomiast wskazuje wzrost wartości walut obcych odzwierciedlonych w bilansie po stronie aktywów.
Rezerwa rewaluacyjna powstała z dodatnich różnic kursowych z przeliczenia. Wynikają one z różnicy między równowartością w złotych aktywów i pasywów w walutach obcych, ujętą w księgach rachunkowych, a równowartością wyliczoną według kursu średniego NBP na dzień ich wyceny (bieżącego kursu rynkowego).

</doc>
<doc id="67091" url="https://pl.wikipedia.org/wiki?curid=67091" title="Jan Józef Szczepański">
Jan Józef Szczepański

Jan Józef Szczepański (ur. 12 stycznia 1919 w Warszawie, zm. 20 lutego 2003 w Krakowie) – polski pisarz, reporter, eseista, scenarzysta filmowy i tłumacz, taternik, podróżnik. Był prezesem Związku Literatów Polskich i Stowarzyszenia Pisarzy Polskich. Z wykształcenia był orientalistą.
Życiorys.
Syn Aleksandra Szczepańskiego, dyplomaty II Rzeczypospolitej i ekonomisty, związanego z przemysłem cynkowym Górnego Śląska, brata Marii Kuncewiczowej oraz Marii Znatowicz-Szczepańskiej, nauczycielki języka francuskiego, tłumaczki literatury serbskiej i publicystki.
W latach 1932-1937 jego rodzina mieszkała w Katowicach, gdzie Jan J. Szczepański uczęszczał do męskiego Państwowego Gimnazjum i Liceum przy ul. A. Mickiewicza. Następnie studiował orientalistykę, studia ukończył w 1947 r.
Uczestniczył w kampanii wrześniowej 1939 r., w 1941 r. wstąpił do Związku Jaszczurczego (od 1942 r. – NSZ) i pracował w komórce wywiadu do 1943 r., kiedy to został żołnierzem AK, w 1944 r. walczył w partyzantce. Temu okresowi poświęcił swoją prozę wojenną: opowieść o wrześniowej klęsce ("Polska jesień") i opowiadania partyzanckie ("Buty"), w których mierzy się krytycznie z legendą „leśnych ludzi”. Tematyka wojenna znalazła się też w scenariuszach do filmów Stanisława Różewicza ("Westerplatte" i "Wolne miasto").
Po wojnie związał się z „Tygodnikiem Powszechnym” (w latach 1947–1953 był członkiem redakcji). Był ostatnim prezesem rozwiązanego przez władze stanu wojennego Związku Literatów Polskich (ten okres udokumentował w książce "Kadencja"). Był zapalonym taternikiem. W 1955 r. przetłumaczył książkę Johna Hunta "Zdobycie Mount Everestu". Był jednym z założycieli Polskiego Porozumienia Niepodległościowego. W 1978 r. podpisał również deklarację założycielską Towarzystwa Kursów Naukowych. Tłumaczył na polski m.in. prozę Conrada i Greene’a, "Bajki murzyńskie".
Był sygnatariuszem Listu 59 (1975 r.) i listu intelektualistów w obronie braci Jerzego i Ryszarda Kowalczyków (maj 1981 r.). 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Życie prywatne.
W 1947 r. wziął ślub z Danutą Wolską. 
Był najbliższym przyjacielem pisarza Stanisława Lema i ojcem chrzestnym jego syna Tomasza. 
Cenzura komunistyczna.
Nazwisko Jana Józefa Szczepańskiego znalazło się na specjalnej liście, na której umieszczono autorów pod szczególnym nadzorem peerelowskiej cenzury. Tomasz Strzyżewski w swojej książce o cenzurze w PRL publikuje poufną instrukcję cenzorską z 21 lutego 1976 r. Głównego Urzędu Kontroli Prasy, Publikacji i Widowisk, na której umieszczono nazwisko Szczepańskiego oraz następujące wytyczne: „Wszystkie własne publikacje autorów z poniższej listy zgłaszane przez prasę i wydawnictwa książkowe oraz wszystkie przypadki wymieniania ich nazwisk należy sygnalizować kierownictwu Urzędu, w porozumieniu z którym może jedynie nastąpić zwolnienie tych materiałów. Zapis nie dotyczy radia i TV, których kierownictwo we własnym zakresie zapewnia przestrzeganie tych zasad. Treść niniejszego zapisu przeznaczona jest wyłącznie do wiadomości cenzorów”.
Po upadku PRL.
W kwietniu 1997 r. za książkę "Jeszcze nie wszystko" uhonorowany został Nagrodą Krakowska Książka Miesiąca. W 2001 r. został laureatem nagrody literackiej polskiego PEN Clubu im. Jana Parandowskiego.
Andrzej Werner przypisuje Szczepańskiego do odrębnego nurtu w polskiej literaturze, „programowo odrzucającego ideowe, a już zwłaszcza doktrynalne spory”, skupiającego „pisarzy zwróconych ku życiu, ludzkiej rzeczywistości bez pośredniczącej roli idei, nie wysuwających na plan pierwszy swoich sądów, poglądów i postulatów, usuwających się w cień, by uwypuklić to, co istnieje niezależnie od wyobrażeń podmiotu, obserwujących życie w jego rzeczywistych historycznych wymiarach, by odnaleźć w nim uniwersalne cechy ludzkie, może ślad transcendencji, może tęsknotę za nim”.
Poeta Janusz Szuber zadedykował Janowi Józefowi Szczepańskiemu wiersz "Które kiedyś były", wydany w tomikach poezji "Okrągłe oko pogody" z 2000 r. oraz "Tam, gdzie niedźwiedzie piwo warzą" z 2004 r.
Twórczość.
Publikacje
Scenariusze filmowe
Upamiętnienie.
Jest patronem ławeczki w Parku Ratuszowym w Krakowie w dzielnicy XVIII Nowa Huta, o czym informuje tabliczka. Patroni ławeczek w przestrzeni publicznej są wybierani w ramach projektu Kody Miasta realizowanego przez Krakowskie Biuro Festiwalowe, operatora tytułu Kraków Miasto Literatury UNESCO, którym Kraków został uhonorowany w 2013 roku.

</doc>
<doc id="67098" url="https://pl.wikipedia.org/wiki?curid=67098" title="Przesmyk Koryncki">
Przesmyk Koryncki

Przesmyk Koryncki ("Istm") – przesmyk łączący półwysep Peloponez z główną częścią Grecji, niedaleko miasta Korynt. Na zachodzie oblewa go Zatoka Koryncka (Morze Jońskie), a od wschodu - Zatoka Sarońska (Morze Egejskie).
Już w czasach antycznych greccy tyrani miasta Korynt rozważali przekopanie przez Przesmyk kanału. Jeden z nich, Periander, zbudował rampę, po której przeciągane były statki płynące z Morza Egejskiego do Zatoki Korynckiej i na odwrót (Diolkos). Pobierane opłaty pozwoliły na zniesienie podatków w Koryncie. W budowie kanału mieli swój udział m.in. Demetriusz, Juliusz Cezar i Kaligula. Neron rozpoczął przekopywanie przesmyku. Wykorzystał w tym celu 6 tysięcy niewolników, kopiących z pomocą szpadli. Wykopano tak, według Pliniusza, jedynie 5/8 km. Tytaniczne przedsięwzięcie zostało zaniechane przez jego następcę Galbę jako zbyt kosztowne. Przedsięwzięcie ukończyli dopiero budowniczowie w XIX wieku, odtwarzających założenia starożytnych poprzedników.
Dokładnie od 1893 przesmyk przecina Kanał Koryncki o długości 6,3 km. Sprawił on, że Peloponez teoretycznie stał się wyspą. 

</doc>
<doc id="67103" url="https://pl.wikipedia.org/wiki?curid=67103" title="Koza pierwotna">
Koza pierwotna



</doc>
<doc id="67105" url="https://pl.wikipedia.org/wiki?curid=67105" title="PON">
PON



</doc>
<doc id="67112" url="https://pl.wikipedia.org/wiki?curid=67112" title="Richard Strauss">
Richard Strauss

Richard Strauss (ur. 11 czerwca 1864 w Monachium, zm. 8 września 1949 w Garmisch-Partenkirchen) – niemiecki kompozytor muzyki późnego romantyzmu, dyrygent.
Życiorys.
Strauss był synem waltornisty Franza Straussa. W młodości otrzymał od ojca staranne wykształcenie muzyczne i bardzo wcześnie zaczął komponować. W 1882 wstąpił na uniwersytet w Monachium, jednak po roku porzucił studia i wyjechał do Berlina. W 1885 został asystentem dyrygenta Hansa von Bülowa, aby po roku zająć jego miejsce. Jego pierwsze kompozycje utrzymane są w stylu Schumanna i Mendelssohna. Pod wpływem skrzypka Aleksandra Rittera zainteresował się Wagnerem.
Nowe zainteresowanie zaowocowało poematem symfonicznym "Don Juan", który jest uważany za pierwszy dojrzały utwór Straussa. Premiera w roku 1889 podzieliła publiczność, jednak kompozytor skomentował to w następujący sposób: „Teraz pocieszam się myślą, że jestem na drodze, którą chciałem obrać, w pełni świadomy, że nie było artysty, którego ludzie nie nazwaliby szalonym”. W późniejszych latach przyszły kolejne poematy symfoniczne: "Tod und Verklärung" ("Śmierć i przemienienie", 1888-89), "Till Eulenspiegels lustige Streiche" ("Ucieszne figle Dyla Sowizdrzała", 1894-95), "Also sprach Zarathustra" ("Tako rzecze Zaratustra", 1896), "Don Kichot" (1897) i "Ein Heldenleben" ("Życie bohatera", 1897-98).
Pod koniec XIX wieku Strauss zwrócił się ku operze. Pierwsze dwie próby – "Guntram" z 1894 i "Feuersnot" z 1901 okazały się porażkami, lecz na "Salome" z 1905 publiczność reagowała równie gorąco i skrajnie jak na "Don Juana". Niekonwencjonalny temat dzieła, jak również wprowadzenie do muzyki dysonansów i rozbudowanej chromatyki zapewniły operze bardzo duże zainteresowanie. W Nowym Jorku publiczność protestowała z powodu zejścia dzieła ze sceny już po jednym przedstawieniu w Metropolitan Opera.
Jednym z najważniejszych gatunków w twórczości Straussa były pieśni, których skomponował około 150.
Strauss był kapelmistrzem orkiestr w Meiningen, Monachium, Berlinie i w Wiedniu. Jego muzyka pozostała pod wpływem Wagnera.
Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy) wśród "Niezastąpionych".

</doc>
<doc id="67113" url="https://pl.wikipedia.org/wiki?curid=67113" title="Ryszard Wagner">
Ryszard Wagner



</doc>
<doc id="67115" url="https://pl.wikipedia.org/wiki?curid=67115" title="Nibylis siwy">
Nibylis siwy

Nibylis siwy, lis siwy, lis brazylijski ("Lycalopex vetulus") – gatunek drapieżnego ssaka z rodziny psowatych. Gatunek niewielkiego psa o krótkim pysku i niewielkich zębach, występujący na terenie sawanny brazylijskiej. Okrywa włosowa szara z odcieniem żółci. Biologia mało znana. Pędzi nocny tryb życia. Poluje głównie na owady takie jak termity, koniki polne czy żuki, ale także na gryzonie i jaszczurki.
Etymologia.
Nazwa rodzajowa: "lukos" „wilk”; αλωπηξ "alōpēx", αλωπεκος "alōpekos" „lis”. Epitet gatunkowy: "vetulus" „staruszek”, zdrobnienie od "vetus", "veteris" „stary, starożytny”.
Występowanie i środowisko.
Lis siwy zamieszkuje wyżynne, trawiasto-drzewiaste obszary południowo-środkowej Brazylii. Występuje na terenie stanów: Mato Grosso i Minas Gerais. Preferuje wyżynne sawanny typu Llanos i Campos na obszarze Cerrado (ekosystem trawiasty na terenie Brazylii, Boliwii i Paragwaju).
Wygląd.
Lis siwy to nieduży psowaty o małych kłach i łamaczach i szerokich zębach trzonowych. Długość ciała dochodzi do 60 cm, ogona 30 cm, masa ciała 2–4 kg. Lis siwy charakteryzuje się krótkim, szpiczastym i czerwonym pyskiem oraz srebrzystą, szaro-białawą sierścią, z żółtymi nogami i czerwonymi nasadami uszu. Wzdłuż grzbietu biegnie ciemniejsza sierść zakończona czarnym ogonem. Górne części ciała szarawe, brzuch kremowy. Obwódka pyska i wewnętrzne części nóg jaśniejsze. Ciało wydłużone z puszystym ogonem. Słabe uzębienie lisa siwego jest przystosowane do spożywania pokarmu złożonego głównie z owadów.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niższego ryzyka) pod nazwą "Pseudalopex vetulus".

</doc>
<doc id="67120" url="https://pl.wikipedia.org/wiki?curid=67120" title="Beep Media Player">
Beep Media Player

Beep Media Player (BMP), program komputerowy spełniający funkcję odtwarzacza multimedialnego.
Oparty na innym programie o nazwie XMMS.
BMP jest w zasadzie przeniesieniem XMMS do GTK+ w wersji 2.x i lepiej funkcjonuje ze środowiskiem GNOME. Podobnie jak XMMS, BMP wyglądem przypomina Winampa, a nawet obsługuje skórki Winampa (i XMMS). BMP obsługuje większość formatów plików muzycznych XMMSa, ponieważ nie ma między nimi różnic funkcjonalnych w tym względzie.
Obecnie BMP jest na tyle popularny, że dostępny jest w praktycznie każdej dystrybucji np. w Debianie, Ubuntu, Gentoo, PLD itp.
Wraz z wydaniem wersji 0.9.7.1 BMP, autorzy ogłosili, że aplikacja nie będzie już dalej aktywnie rozwijana. Zastąpić ma ją BMPx, czyli odtwarzacz multimedialny nowej generacji, napisany od nowa i wyposażony w funkcje, których implementacja w BMP była niemożliwa ze względu na przestarzały kod odziedziczony po XMMS.

</doc>
<doc id="67124" url="https://pl.wikipedia.org/wiki?curid=67124" title="Dalmine">
Dalmine

Dalmine – miasto i gmina we Włoszech, w regionie Lombardia, w prowincji Bergamo.
Według danych na styczeń 2009 gminę zamieszkiwały 23 132 osoby przy gęstości zaludnienia 1994 os./1 km².
Przemysł metalowy, maszynowy oraz hutnictwo żelaza.

</doc>
<doc id="67125" url="https://pl.wikipedia.org/wiki?curid=67125" title="Wartość fenotypowa">
Wartość fenotypowa

Wartość fenotypowa cechy ilościowej (wartość użytkowa) jest to efekt działania genotypu ("H"), środowiska ("E") oraz interakcji genotyp-środowisko ("HE"). Wartość tę można wyrażać zarówno w jednostce czasu (szybkość oddawania mleka w kg/min), masy (dobowy przyrost masy w g) jak i długości (obwód klatki piersiowej w cm). Ta wartość jest podstawą do oceny wartości hodowlanej zwierzęcia, które stanowi kryterium selekcji.

</doc>
<doc id="67126" url="https://pl.wikipedia.org/wiki?curid=67126" title="Daniel Halicki">
Daniel Halicki

Daniel I Romanowicz, zwany "Halickim" (, "Danyło Hałyckij", ur. 1201, zm. 1264) – książę Rusi Halickiej, król Rusi w latach 1253–1264.
Życiorys.
Został księciem całego Wołynia w 1228, a księciem halickim – ostatecznie, po dramatycznych perypetiach – w 1245 r. Zjednoczył na nowo ziemie Rusi Halicko-Wołyńskiej, którymi rządził ze swej rezydencji w Chełmie. Około 1251 założył obronny gród Lwów, nazwany od imienia jego syna Lwa. Poślubił w 1217 r. Annę (zm. ok. 1241–1245 r.), córkę Mścisława Mścisławowicza zwanego Udatnym (Udałym), jednego z najbarwniejszych Rurykowiczów pierwszej połowy XIII w., księcia m.in. Nowogrodu Wielkiego i Halicza. Potem, po jej śmierci, pojął córkę kunigasa litewskiego Dowsprunka, a więc bratanicę późniejszego króla Litwy Mendoga.
Daniel w roku 1223 uczestniczył w bitwie nad rzeką Kałką. Następnie w 1228 roku opanował księstwo łuckie, w ten sposób jednocząc w swych rękach praktycznie cały Wołyń, a w 1238 r. osiadł w Haliczu. Na krótko zajął Kijów w 1239 roku, lecz musiał stamtąd uchodzić podczas najazdu tatarskiego w roku 1240. Podczas tego najazdu Daniel musiał uciekać na Węgry, a później na Mazowsze. Terytorium jego księstwa zostało bardzo zniszczone – spalono m.in. Kijów i Halicz. W 1245 roku w przymierzu z Konradem I mazowieckim i Mendogiem Daniel pokonał pod Jarosławiem Rościsława Michajłowicza wspomaganego przez wojska węgierskie (dowodzone przez wojewodę Filię) i oddziały Bolesława Wstydliwego. W tym samym 1245 roku Daniela wezwano do Złotej Ordy, której zwierzchność został zmuszony uznać.
W 1248 r. do Daniela zwrócili się z prośbą o pomoc litewscy kunigasi: Towtywiłł, Edywid i Wikint, pozostający w konflikcie z ich krewniakiem Mendogiem. Zaczęła się trwająca do 1254 r. wojna pomiędzy państwem Romanowiczów a siłami sprzyjającymi Mendogowi (w tym zakonem inflanckim). Zakończyła się ona kompromisem, korzystnym jednak dla Rusi Halicko-Wołyńskiej. Syn Daniela Roman otrzymał we władanie Ruś Czarną. Miał jednak pozostawać w jakiejś formie zależności od Mendoga.
Istotną rolę w polityce Daniela odgrywały kontakty z zachodnimi sąsiadami, przede wszystkim z Węgrami, Małopolską i Mazowszem. W latach 1252–1253 Daniel zaangażował się po stronie króla Węgier Beli IV w wojnę o sukcesję austriacką po Babenbergach. W 1253 wojska ruskie, małopolskie i oddziały z ks. opolskiego najechały Opawę. Daniel podjął też próby zorganizowania wspólnej z kurią papieską krucjaty do walki z Tatarami, sprawującymi zwierzchność nad Rusią.
W 1253 roku został w Drohiczynie w miejscowej cerkwi lub kościele koronowany przez Opizona, legata papieża Innocentego IV. Do zawarcia unii kościelnej jednak nie doszło.
Daniel zamierzał rozpocząć wojnę z Mongołami, jednak to oni pierwsi zaatakowali. W 1258 r. wódz mongolski Burundaj nakazał Romanowiczom wziąć udział w wyprawie na Litwę. Fakt ten wykorzystał Mendog, by zerwać porozumienie z Danielem zawarte w 1254 r. W 1259 r. Burundaj pojawił się na Rusi Halicko-Wołyńskiej ponownie. Nakazał on wówczas Romanowiczom – jako swym poddanym – zniszczenie umocnień szeregu grodów, w tym Włodzimierza i Lwowa. Nie chcąc wpaść w ręce najeźdźców Daniel uciekł na Węgry, Burundaj zaś zmusił pozostałych Romanowiczów do wzięcia udziału w wyprawie na Małopolskę. Miała ona między innymi na celu rozbicie sojuszu między Romanowiczami a Bolesławem Wstydliwym. Plan ten jednak się Mongołom nie powiódł. W 1263 roku Daniel wraz z synami Lwem i Szwarnem oraz Wasylko Romanowicz wraz z synem Włodzimierzem spotkali się w Tarnawie z księciem polskim Bolesławem Wstydliwym, aby „uczynić radę o ziemi lackiej i ruskiej”. Daniel zmarł w 1264 roku. Pochowany został w cerkwi katedralnej w Chełmie.
Synami Daniela z pierwszego małżeństwa byli: Herakliusz, Lew, Roman, Mścisław i Szwarno; córkami: Anastazja (?) wydana zimą 1250/1251 r. za Andrzeja Jarosławowicza włodzimiersko-suzdalskiego oraz Zofia (?), żona jednego z reprezentantów Schwarzburgów, hrabiowskiego rodu z Turyngii (prawdopodobnie Henryka V von Schwarzburg-Blankenburg). Wątpliwe jest pochodzenie od Daniela i Anny Perejasławy, żony księcia mazowieckiego Siemowita I Konradowica. Z drugiego związku, zawartego z nieznanego imienia córką kunigasa litewskiego Dowsprunka, Daniel doczekał się syna Mścisława (II).
Upamiętnienie.
Imię Daniela Halickiego noszą m.in. port lotniczy, uniwersytet medyczny i plac we Lwowie oraz 24 Brygady Zmechanizowanej w Jaworowie.

</doc>
<doc id="67127" url="https://pl.wikipedia.org/wiki?curid=67127" title="Selekcja">
Selekcja



</doc>
<doc id="67129" url="https://pl.wikipedia.org/wiki?curid=67129" title="Sejm Ustawodawczy (1947–1952)">
Sejm Ustawodawczy (1947–1952)

Sejm Ustawodawczy – polski Sejm wybrany dnia 19 stycznia 1947 r. w sfałszowanych przez komunistyczną Polską Partię Robotniczą wyborach, powołany w celu przyjęcia nowej konstytucji, działający według zasad określonych w ustawie konstytucyjnej z 19 lutego 1947 r. (tzw. Małej Konstytucji).
5 lutego 1947 r. Sejm wybrał na stanowisko Prezydenta RP Bolesława Bieruta. Przy braku Senatu, stwierdzono dogodną komunistom niemożność przeprowadzenia wyboru prezydenta w trybie przewidzianym w art. 39 Konstytucji z 17 marca 1921, na tym samym posiedzeniu Sejm przyjął ustawę konstytucyjną o wyborze Prezydenta Rzeczypospolitej, na mocy której Prezydenta wybierał Sejm, nie zaś Zgromadzenie Narodowe.
22 lipca 1952 Sejm uchwalił Konstytucję Polskiej Rzeczypospolitej Ludowej.
Wyniki wyborów.
Protokół z posiedzenia Państwowej Komisji Wyborczej z 27 stycznia 1947 został ogłoszone w Monitorze Polskim z 28 stycznia 1947. Oficjalne (sfałszowane) wyniki wyborów:
Zachowane źródła nie pozwalają na odtworzenie prawdziwego wyniku wyborów. Na podstawie danych ze stu (na ponad 6 tys. łącznie) obwodów, na PSL oddano 63 proc. głosów, a na listę tzw. bloku – 27 procent.
Głosy zgodnie z Ordynacją Wyborczą do Sejmu Ustawodawczego (z dnia 22 września 1946) miały być przeliczane na mandaty metodą d'Hondta.
Skład Sejmu.
Marszałek: Władysław Kowalski (SL)

</doc>
<doc id="67130" url="https://pl.wikipedia.org/wiki?curid=67130" title="Selekcja naturalna">
Selekcja naturalna



</doc>
<doc id="67131" url="https://pl.wikipedia.org/wiki?curid=67131" title="Gabriele D’Annunzio">
Gabriele D’Annunzio

Gabriele Michele Raffaele Ugo D’Annunzio (ur. 12 marca 1863 w Pescarze, zm. 1 marca 1938 w Gardone Riviera) – włoski lotnik wojskowy, poeta, dramaturg, prozaik oraz polityk. Znany zwłaszcza dzięki bestsellerowej powieści z 1894 "Triumf śmierci".
Życiorys.
Ojciec Gabriela zmienił nazwisko z Rapagnetta na D’Annunzio. Przyszły pisarz uczył się w Toskanii. Zadebiutował w 1879 tomikiem "Primo Vere" nawiązującym do klasycyzmu. Wsławił się brawurą, walcząc jako lotnik w czasie I wojny światowej. Pomimo sprzeciwu rodziny, poślubił księżniczkę Marię Hardouin di Gallese. Biografowie uważali jednak Elvirę Natalię Fraternali (w jego twórczości i korespondencji występująca jako Barbara Leoni lub Barbarella, żona hrabiego Leoni) za „jedyną miłość w życiu poety”. Jej osoby dotyczy część jego twórczości ("Niezwyciężona, Triumf śmierci)".
W swoich utworach wyrażał panteistyczną radość życia; jego twórczość przesiąknięta jest egotyzmem. Zdaniem Jana Tomkowskiego "włoski odpowiednik Przybyszewskiego". Wpływ na jego twórczość wywarła filozofia Artura Schopenhauera i Friedricha Nietzschego. Interesował się również literaturą Dostojewskiego i Tołstoja, nie odnajdując jednak pełnego dla niej zrozumienia.
Podczas I wojny światowej służył w lotnictwie włoskim, m.in. latał na ciężkich bombowcach Caproni Ca.3, uczestnicząc w nalotach na bazy marynarki w Puli i Kotorze w sierpniu 1917. W 1918 roku był inicjatorem propagandowego lotu nad Wiedniem podczas którego zrzucono na miasto ulotki. Gabriele D’Annunzio często jest uważany za jednego z prekursorów włoskiego faszyzmu. Benito Mussolini zaczerpnął wiele z jego myśli, m.in. koncepcję wskrzeszenia Imperium Romanum. 12 września 1919 roku D’Annunzio na czele oddziałów ochotniczych dokonał zajęcia Fiume (obecnie Rijeka), co spowodowało wycofanie sprzymierzonych oddziałów francusko-brytyjsko-amerykańskich i proklamowanie Regencji Carnaro. D’Annunzio utrzymał się w mieście do 30 grudnia 1920 roku, pragnąc aby przyłączono Dalmację do Włoch. W późniejszym okresie drogi D’Annunzia i Mussoliniego rozeszły się, wskutek zdecydowanego sprzeciwu D’Annunzia wobec sojuszu Włoch z III Rzeszą.
Zmarł 1 marca 1938 na zawał serca w Gardone Riviera.

</doc>
<doc id="67132" url="https://pl.wikipedia.org/wiki?curid=67132" title="Sejm Ustawodawczy">
Sejm Ustawodawczy



</doc>
<doc id="67133" url="https://pl.wikipedia.org/wiki?curid=67133" title="Charles Victor Daremberg">
Charles Victor Daremberg

Charles Victor Daremberg (ur. 14 marca 1817 w Dijon, zm. w 1872) – francuski lekarz i historyk medycyny.
Profesor uniwersytetu w Paryżu. Tłumacz dzieł Galena. Główne dzieło: "Histoire des sciences médicales".

</doc>
<doc id="67135" url="https://pl.wikipedia.org/wiki?curid=67135" title="Zootechnika">
Zootechnika

Zootechnika – nauka o racjonalnym chowie i hodowli zwierząt oraz ich użytkowaniu.
W zakres zootechniki wchodzą takie dyscypliny jak: genetyka, doskonalenie zwierząt, rozród, żywienie, paszoznawstwo, zoohigiena, mechanizacja produkcji zwierzęcej, ekonomika produkcji zwierzęcej, organizacja produkcji zwierzęcej. Do zootechniki należy chów i hodowla zwierząt futerkowych oraz laboratoryjnych, rybactwo, pszczelarstwo, jedwabnictwo.

</doc>
<doc id="67137" url="https://pl.wikipedia.org/wiki?curid=67137" title="Saturn (rakieta)">
Saturn (rakieta)

Saturn – seria dwustopniowych (Saturn I i Saturn IB) i trójstopniowych (Saturn V) amerykańskich rakiet nośnych używanych w latach 1964–1975. Głównie stosowane w lotach załogowych na Księżyc w czasie realizacji Programu Apollo (Saturn V). Saturny zostały stworzone przez Wernera von Brauna.

</doc>
<doc id="67138" url="https://pl.wikipedia.org/wiki?curid=67138" title="Leda (mitologia)">
Leda (mitologia)

Leda ( Lḗda, ) – w mitologii greckiej królewna etolska, królowa Sparty, kochanka Zeusa.
Uchodziła za córkę Testiosa i Eurytemidy (Eurytemis; lub Leukippe) oraz za żonę Tyndareosa. Była matką Dioskurów (Kastora i Polideukesa) oraz Heleny i Klitajmestry, a także Filonoe (Fylonoe), Timandry i Fojbe (Febe).
Jedna z wersji mitu podaje, że tej samej nocy Leda oddała się Zeusowi (który przybrał postać łabędzia) i swojemu mężowi. Stąd za ojca Polideukesa i Heleny uchodził Zeus, natomiast Kastora i Klitajmestry – mąż Ledy.
Motyw Ledy i łabędzia zawarli w swojej twórczości tacy artyści jak: Leonardo da Vinci, Michał Anioł, Baldassare Peruzzi, François Boucher, Salvador Dalí, Louis de Silvestre, Antonio Allegri da Correggio, Paolo Veronese i Tintoretto.
Imieniem królowej nazwano jedną z planetoid – (38) Leda oraz księżyc Jowisza – Leda.

</doc>
<doc id="67139" url="https://pl.wikipedia.org/wiki?curid=67139" title="Leda (księżyc)">
Leda (księżyc)

Leda (Jowisz XIII) – mały księżyc Jowisza. Został odkryty 14 września 1974 roku przez Charlesa Kowala z Obserwatorium Palomar na zdjęciach zrobionych od 11 do 13 września za pomocą 122-cm teleskopu Schmidta.
Nazwa.
Nazwa księżyca pochodzi z mitologii greckiej. Leda była królową Sparty i kochanką boga Zeusa (Jowisza), matką bliźniąt Kastora i Polideukesa (Polluksa), oraz Klitajmestry i Heleny.
Charakterystyka fizyczna.
Leda jest jednym z mniejszych księżyców Jowisza, jej średnicę ocenia się na około 20 km. Jej średnia gęstość to ok. 2,6 g/cm3. Składa się ona głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 20,2 magnitudo.
Jest to najbardziej wewnętrzny satelita z grupy Himalii.

</doc>
<doc id="67140" url="https://pl.wikipedia.org/wiki?curid=67140" title="Reaktor RBMK">
Reaktor RBMK

Rieaktor Bolszoj Moszcznosti Kanalnyj (RBMK) (ros. Реактор Большой Мощности Канальный, tłum. "Reaktor Kanałowy Dużej Mocy") – lekkowodny, wrzący reaktor atomowy z moderatorem grafitowym. Pierwszy reaktor tego typu uruchomiono w Leningradzkiej Elektrowni Jądrowej.
RBMK był celem sowieckiego programu budowy reaktorów służących do produkcji plutonu do celów militarnych. Jego prototyp, AM-1 („Атом Мирный”, "Atom Mirnyj", „pokojowy atom”) uruchomiony 27 czerwca 1954 w Obnińsku produkował dla miasta 5 MW mocy do 1959 roku.
Chłodzenie lekką wodą i moderacja grafitem umożliwiła stosowanie jako paliwa naturalnego uranu, bez jego uprzedniego wzbogacania. Czyni to z RBMK jeden z najekonomiczniejszych reaktorów. Jednak kombinacja ta oznacza również wzrost reaktywności przy zwiększaniu się ilości pary w rdzeniu reaktora, co utrudnia jego sterowanie i może doprowadzić do utraty stabilności reaktora. Właśnie ten defekt był jedną z przyczyn katastrofy w Czarnobylu.
Budowa reaktora.
Projekt RBMK-1000 został opracowany na początku lat sześćdziesiątych pod kierunkiem prof. Nikołaja Dolleżala. Budowę pierwszego bloku uruchomiono w roku 1967, a oddano do użytku w roku 1973 w elektrowni Sosnowy Bór, 80 kilometrów na zachód od Leningradu (obecnie Sankt Petersburg).
Rdzeń nie ma obudowy bezpieczeństwa w sensie rozumianym na Zachodzie (tzw. "containment"). Reaktor jest umieszczony w betonowej studni o wymiarach 21,6 na 21,6 na 25,5 m. Rdzeń stanowi 1661 kolumn ułożonych z prostopadłościennych bloków grafitowych o podstawie kwadratu o boku 250 mm. W środku każdego bloku jest pionowy kanał o średnicy 114 mm będący kanałem paliwowym, sterującym lub technicznym. W celu zapobieżenia zapaleniu się grafitu oraz odprowadzenia ciepła wydzielającego się w nim (ok 5% energii rozszczepienia unoszą neutrony) między grafitowymi blokami były przestrzenie wypełnione mieszaniną helu i azotu. Rdzeń otoczony jest warstwą grafitu o grubości 500-800 mm, spełniającą funkcję reflektora neutronów i pierwszej bariery ochronnej. Całość jest oddzielona od środowiska zewnętrznego pierścieniowym zbiornikiem wodnym o grubości 1,2 metrów, dwumetrową ścianą betonową, a z góry i z dołu płytami stalowymi o grubości 200-250 mm.
Kanały paliwowe są rurami o średnicy zewnętrznej 88 mm i ściance grubości 4 mm, wykonanymi ze stali nierdzewnej, a ich główna część przechodząca przez grafit – ze stopu niobu i cyrkonu. Każda rura kanału paliwowego jest umieszczona w rurze kanałowej, w której płynie i wrze woda ogrzewana głównie przez kanał paliwowy.
Wewnątrz kanałów paliwowych umieszczane są zespoły paliwowe, składające się z dwóch zestawów paliwowych o wysokości 3650 mm. Zestaw paliwowy składa się 18 prętów paliwowych oraz pręta nośnego w osi zestawu. Pręty paliwowe są utrzymywane przez przekładki ze stali nierdzewnej. Pręt paliwowy to rurka (koszulka) cyrkonowo-niobowa o średnicy 13,6 mm i grubości 0,9 mm, wypełniona pastylkami paliwowymi o wysokości 15 mm z dwutlenku uranu, wzbogaconego do minimum 1,8%. Całkowita masa paliwa wynosi 190 t. Czas przebywania pręta w reaktorze wynosi około 3 lat, a ich przeładunek może przebiegać podczas normalnej pracy reaktora.
Rdzeń wyposażony jest w 211 prętów kontrolnych wykonanych z węgliku boru, umożliwiających kontrolę mocy reakcji. Kilkanaście mniejszych prętów wsuwanych od spodu ma za zadanie odpowiednio rozprowadzać energię po rdzeniu, główne pręty wprowadzane są od góry. Część z nich jest sterowana automatycznie, część ręcznie, a pozostałe – awaryjnie (aktywowana tylko poprzez przełącznik AZ-5). W razie odchylenia od normalnych parametrów (np. skoku mocy) pręty mogą być opuszczone w celu zmniejszenia lub zaprzestania aktywności reaktora.
Blok pracuje z pojedynczym obiegiem, ciepło odbierane jest przez dwa układy chłodzenia, każdy połączony z jednym turbogeneratorem. W kanałach paliwowych woda pod ciśnieniem odbiera większość ciepła wygenerowanego w trakcie reakcji. Jej część odparowuje, w separatorach pary następuje oddzielenie wody z mieszaniny parowo-wodnej wychodzącej z reaktora. Uzyskana para nasycona (o temp. 284 °C i ciśnieniu 6,5 MPa, w ilości średnio 5780 t/h) doprowadzana jest do turbogeneratora o mocy elektrycznej 500 MW każdy. Po przejściu przez turbiny i skropleniu w kondensatorze kierowana jest z powrotem do reaktora. Sprawność elektrowni wynosi 31%. Rdzeń jest wyposażony w układ awaryjnego chłodzenia reaktora uruchamiany, jeśli obieg chłodziwa zostanie poważnie zaburzony.
Reaktory pracują w wieloblokowych elektrowniach, po 2-6 bloków. Zbudowano także udoskonalony reaktor RBMK-1500, o mocy zwiększonej do 1500 MW, który pracował w Ignalinie. Przygotowano także projekty udoskonalonego reaktora RBMK-2000, w którym zastosowano jądrowy przegrzew pary do 450 °C i zwiększono wzbogacenie uranu do 2,2%.
Bezpieczeństwo.
Elektrownie oparte na RBMK nie spełniały norm bezpieczeństwa obowiązujących w państwach zachodnich, dlatego budowano je wyłącznie na terenie byłego Związku Radzieckiego. Faktem jest jednak również to, że Związek Radziecki nie byłby zainteresowany żadnymi propozycjami transferu technologii, ze względu na możliwość łatwego wytwarzania plutonu, choć on sam nigdy nie wykorzystywał reaktorów do tego celu.
Po pierwsze, należało oddzielać rozżarzony do 750 °C grafit od wody i innych źródeł tlenu. W razie rozszczelnienia się któregokolwiek kanału, mogło dojść do zapłonu grafitu i niebezpiecznej eksplozji. Kolejnym problemem był dość powolny mechanizm opuszczania prętów (zaledwie 0,4 m/s), przez co czas od uruchomienia systemu awaryjnego do całkowitego zduszenia reakcji bardzo się wydłużał.
Co więcej, obsługa rdzenia ze względu na konieczność wprowadzenia lokalnych systemów zabezpieczeń i sterowania była niezwykle trudna. Rdzeń reaktora w Czarnobylu podzielony był na 12 sekcji z lokalnymi systemami sterowania.
Ogromną wadą rdzenia był wzrost reaktywności przy zwiększeniu ilości pary (zmniejszenie ilości wody ciekłej) w rdzeniu. W reaktorach typu BWR po odparowaniu części wody dochodzi do zmniejszenia reaktywności reaktora, ale w RBMK głównym moderatorem jest grafit, który jest lepszym moderatorem od wody ponieważ nie pochłania neutronów, woda w stanie ciekłym pochłania więcej neutronów niż para wodna więc w przypadku zmiany chłodziwa w parę szybkość reakcji rośnie, wytworzona temperatura może doprowadzić do reakcji cyrkonu z wodą, co może doprowadzić do rozszczelnienia się kanałów i prętów paliwowych.
Na dodatek, układ awaryjnego chłodzenia reaktora był oddzielony od obiegu pierwotnego zaworem odcinającym, a nie zwrotnym. Oznaczało to, że woda do układu nie dopływała samoczynnie w wypadku awarii obiegu, lecz trzeba było ją włączać ręcznie.
Większość (179) prętów kontrolnych wyposażona była w charakterystyczne głowice – tzw. "jeźdźców". Między "jeźdźcem", a trzonem pręta występowała niewielka przestrzeń. "Jeździec", wykonany z grafitu, gdy wsuwa się do rdzenia, jest praktycznie "przezroczysty" dla neutronów, podczas gdy woda, którą wypycha z kanału, jest ich pochłaniaczem. Oznacza to, że podczas wprowadzania pręta, jego "jeździec" zwiększa moc rdzenia, nim trzon pręta ją obniży.
Reaktor miał jeszcze jeden, bardzo poważny defekt – przy pracy poniżej 200 MW stawał się bardzo niestabilny. Przepisy nakazywały w przypadku zejścia poniżej tego progu całkowite wyłączenie reaktora.
W wyniku rozszczepienia jąder uranu i następujących po nim rozpadów, w rdzeniu powstaje krótkożyciowy silnie pochłaniający neutrony izotop ksenonu-135. Ilość tego izotopu zależy od mocy reaktora we wcześniejszych około 2 dobach i zaburza kontrolę mocy i doprowadzając początkowo do jeszcze większego spadku energii, a później do jej wzrostu bez zmiany nastaw. Zjawisko to określane jest jako jama jodowa.
Eksplozja rdzenia czarnobylskiego reaktora nr 4 była wynikiem wielu zaniedbań i problemów. Na potrzeby testu wyłączono całkowicie układ awaryjnego chłodzenia i usunięto wszystkie pręty kontrolne, co w połączeniu z odcięciem chłodziwa spowodowało najpoważniejszą awarię w historii energetyki jądrowej.
Modyfikacje.
Przez pierwszą generację określa się reaktory zaprojektowane i wybudowane do połowy lat siedemdziesiątych (Leningrad 1 i 2, Czarnobyl 1 i 2, Kursk 1 i 2), zanim w Związku Radzieckim wprowadzono standardy dotyczące projektowania i budowy elektrowni jądrowych wydane w 1973 roku. Jednostki zgodnie z normami z 1973 r. określane są jako RBMK drugiej generacji. Zaprojektowane i skonstruowane ze zaktualizowanymi normami bezpieczeństwa wydanymi w 1982 r., to jednostki trzeciej generacji (Kursk 5 i Smoleńsk 3).
Po katastrofie wszystkie działające reaktory RBMK zmodyfikowano w celu poprawy bezpieczeństwa eksploatacji poprzez:
Kolejnym celem było skrócenie czasu wyłączania reaktora i usunięcie towarzyszącej temu dodatniej reaktywności poprzez:
Reaktory RBMK zostały znaczniej zmodernizowane. Większe modyfikacje polegały na:
Nowe koncepcje.
Na podstawie projektu RBMK stworzono nowy rodzaj reaktora nazwany MKER (ros. "МКЭР, Многопетлевые Канальные Энергетические Реакторы", wieloobiegowy kanałowy reaktor energetyczny). Zasadnicze zmiany dotyczą sfery bezpieczeństwa, m.in. dodanie prawdziwej obudowy bezpieczeństwa ("containment"). Budowa prototypu MKER-1000 w Kursku (jako Kursk-5) jest nadal niepewna. Z kolei MKER-800, MKER-1000 i MKER-1500 najprawdopodobniej stanie w Sankt Petersburgu.
Reaktor współcześnie.
Obecnie funkcjonuje 9 reaktorów RBMK, wszystkie znajdują się na terenie Rosji: dwa w Sosnowym Borze, trzy w Smoleńsku oraz cztery w Kursku.

</doc>
<doc id="67141" url="https://pl.wikipedia.org/wiki?curid=67141" title="Brahmaputra">
Brahmaputra

Brahmaputra – rzeka w Chinach, Indiach i Bangladeszu. Jej długość wynosi 2840 km, a powierzchnia dorzecza 935 tys. km². Źródłowe potoki w lodowcach masywów górskich Himalajów i Transhimalajów.
Nazwa rzeki.
W sanskrycie Brahmaputra oznacza "syn Brahmy".
Tybetańczycy nazywają ją ཡར་ཀླུང་གཙང་པོ (Wylie: "yar klung gtsang po", ZWPY: "Yarlung Zangpo"). Kanion Yarlung Zangpo według niektórych źródeł uważany jest za najgłębszy kanion na Ziemi.
W języku bengali rzeka ta nosi nazwę Jamuna.
W Indiach w stanie Asam mieszkańcy nazywają ją Dihang, a w dalszym biegu – Brahmaputra.
Bieg rzeki.
W górnym biegu Brahmaputra przyjmuje liczne potoki wypływające z najwyższych masywów himalajskich, co powoduje to, iż na długim, przeszło 1000 km odcinku ma ona charakter rzeki górskiej. Płynie początkowo w kierunku wschodnim, po czym, po opłynięciu masywu Namjagbarwa Feng, skręca gwałtownie na południe. Opuszczając Himalaje wpływa na Nizinę Hindustańską. Od tego momentu przyjmuje charakter rzeki nizinnej, rozlewając się na dużą szerokość. W letnim okresie monsunów poziom rzeki podnosi się o 10-12 metrów.
Na całym obszarze Niziny Hindustańskiej Brahmaputra jest żeglowna. W dolnym biegu dzieli się na liczne odnogi. Uchodzi do Zatoki Bengalskiej (Ocean Indyjski), tworząc wraz z Gangesem największą na świecie deltę (80 tys. km²).
Rząd Indii, według słów wypowiedzianych przez ministra Unii Rezerw Wodnych prof. Saifuddin Soz w izbie wyższej Rajya Sabha, zadeklarował 14 projektów rezerw wodnych na rzece. W 90% będzie ona służyła do nawadniania terenów i jako źródło wody pitnej. Projekt obejmą tamę Kulsi w regionie Asam, wyżej tamy Siang i Nao Dihang w rejonie Arunachal Pradesh.

</doc>
<doc id="67142" url="https://pl.wikipedia.org/wiki?curid=67142" title="Selkit">
Selkit

Selkit (zwana również Selkis) – w mitologii egipskiej jedna z czterech bogiń opiekujących się sarkofagami. Przedstawiano ją jako kobietę z ciałem skorpiona. Choć miała groźną postać zwierzęcia, była opiekuńcza i leczyła rany powstałe od ukąszeń.

</doc>
<doc id="67143" url="https://pl.wikipedia.org/wiki?curid=67143" title="Kondycja">
Kondycja

Kondycja – aktualny stan fizjologiczny organizmu podlegający zmianom pod wpływem czynników środowiska zewnętrznego. Wynika ona ze stanu odżywienia i wytrenowania organizmu, a także zabiegów pielęgnacyjnych.
Rodzaje kondycji:

</doc>
<doc id="67144" url="https://pl.wikipedia.org/wiki?curid=67144" title="Płodność">
Płodność

Płodność – zdolność zwierząt do rozrodu.
Płodność u ludzi.
Płodność u ludzi to zdolność do poczęcia istoty ludzkiej. Aktywizacja płodności następuje wraz z uaktywnieniem się czynności hormonalnych układu płciowego. Wykształcają się wtedy odmienne u chłopca i dziewczyny cechy budowy ciała, a także własności, umożliwiające współżycie seksualne. 
Na wspólny okres płodności kobiety i mężczyzny składa się długość życia komórki jajowej (do 24 godzin) oraz czas przeżycia plemników zdeponowanych w pochwie. Długość ich życia po wytrysku zależy od warunków panujących w drogach rodnych kobiety. Jeśli w pochwie nie ma śluzu szyjkowego, plemniki żyją od 0,5 do 24 godzin (w zależności od stopnia zakwaszenia środowiska w pochwie). Jeśli natomiast śluz szyjkowy jest obecny, plemniki mogą przetrwać około 72 godzin czyli trzy pełne doby. Realny jest również dłuższy czas przeżycia (do sześciu dni). Możliwość oczekiwania plemników na komórkę jajową sprawia, że szczyt płodności występuje kilka dni przed jajeczkowaniem.

</doc>
<doc id="67146" url="https://pl.wikipedia.org/wiki?curid=67146" title="Neftyda">
Neftyda

Neftyda, Neftys, Nefthis – córka bogini Nut i boga Geba, siostra Ozyrysa, Seta, Horusa i Izydy, poślubiła Seta. Jej synem był Anubis, którego ojcem był Set lub Ozyrys.
Przedstawiano ją jako kobietę z hieroglifem jej imienia na głowie. W mitologii egipskiej uważana jest za boginię śmierci.
Neftyda wzbudzała wielki strach i szacunek. Dzięki związkowi z Setem stała się panią śmierci. Neftyda urodziła się ostatnia. Pierwszy narodził się Ozyrys, potem Horus Starszy, inaczej Harwer, następnie Seth, Izyda i po niej właśnie Neftyda. Sądzono, że Neftyda zamieszkuje obrzeża pustyni. Należała do Enneady (dziewięciu głównych bogów). W sporze Ozyrysa z Setem nie poparła męża, lecz opłakiwała los Ozyrysa i uczestniczyła w jego zmartwychwstaniu. W czasach hellenistycznych identyfikowana z Afrodytą i Nike. Neftyda w Sądzie Ozyrysa była doradczynią.

</doc>
<doc id="67151" url="https://pl.wikipedia.org/wiki?curid=67151" title="Dolna Tunguzka">
Dolna Tunguzka

Dolna Tunguzka (, "Niżniaja Tunguska") – rzeka w Rosji (obwód irkucki i Kraj Krasnojarski). Jej długość wynosi 2989 km, a powierzchnia zlewni 473 tysiące km².
Swoje źródła ma na południu Wyżyny Środkowosyberyjskiej. Płynie przez nią początkowo w kierunku północnym, a potem zachodnim. Wpada do rzeki Jenisej, jako jego prawy dopływ. W górnym biegu płynie szeroką doliną. Dolny bieg obfituje w liczne jezioropodobne rozszerzenia (do 25 km). Miejscami zwęża się do 200 m. W tych miejscach brzegi są strome i osiągają nawet 100–200 m wysokości. Średnia głębokość rzeki 4–6 m, w przełomach 2–3 m, w najgłębszych miejscach nawet do 100 m. Na progach rzecznych prędkość wody nawet 5 m/s. Rzeka zasilana jest głównie śniegami. Od maja do lipca Dolna Tunguzka często wylewa. Zamarznięta od października do maja. Na wiosnę tworzą się olbrzymie zatory lodowe, a poziom wody podnosi się nawet o 35 m. Żeglowna tylko w swoim dolnym biegu od ujścia Koczeczumu.
Nad Dolną Tunguzką leży miasto Tura.
Główne dopływy:
Żegluga.
Żegluga na Dolnej Tunguzce jest trudna ze względu na liczne progi rzeczne oraz wiry. Najtrudniejszą przeszkodą są progi „Bolszoj” (wielkie), znajdujące się w odległości 128–130 km od ujścia. W 1927 roku statek parowy po raz pierwszy przepłynął przez te progi i od tej pory odbywała się żegluga pomiędzy Turuchańskiem a Turą.
Na początku XX wieku rozważano możliwość budowy kanału łączącego Dolną Tunguzkę z Leną. Rzeki te bowiem w pobliżu miasta Kireńsk zbliżają się do siebie na odległość około 15 km. Plan ten jednak zarzucono po badaniach w 1911 roku, uznając go za zbyt trudny i drogi.
Elektrownia wodna.
Plany budowy elektrowni wodnej na Dolnej Tunguzce sięgają lat 80., wtedy jednak zostały porzucone w następstwie protestów. Ponownie powrócono do nich na początku XXI wieku. Plan zakłada wybudowanie zapory wodnej, w efekcie której zalane ma zostać 10000 km² tundry. Część z przeznaczonych pod zalanie terenów jest miejscem zakopania odpadów nuklearnych. Konstrukcja wymagałaby również przesiedlenia rdzennej ludności ewenkijskiej.
Ze względu na brak zapotrzebowania w energię elektryczną bezpośredniej okolicy, wytworzony prąd miałby być transportowany do europejskiej Rosji za pomocą korytarza energetycznego o długości 3500 km. Szacowany koszt wynosił 13 miliardów dolarów. Budowa miała rozpocząć się około 2010 roku, jednak została zatrzymana przez katastrofę w elektrowni Sajańsko-Szuszeńskiej w 2009. W 2016 elektrownia wciąż była w fazie planów.
Krytycy określają pomysł budowy elektrowni, nazywanej wstępnie „Ewenkijską” lub „Turuchańską”, jako niepotrzebny, niebezpieczny oraz stanowiący marnowanie pieniędzy.

</doc>
<doc id="67152" url="https://pl.wikipedia.org/wiki?curid=67152" title="Prokonsul">
Prokonsul

Prokonsul (łac. "proconsul") – tytuł nadawany w starożytnym Rzymie od I w. p.n.e. konsulom po zakończeniu kadencji. 
Związany był z równoczesnym powierzeniem funkcji zarządu senackich prowincji konsularnych, co łączyło się z szerokimi uprawnieniami administracyjnymi, wojskowymi i jurysdykcyjnymi. Namiestnictwo prowincji wiązało się również z dużymi dochodami dla prokonsula, co pozwalało na zwrot z nawiązką wydatków związanych z wyborem i pełnieniem obowiązków konsula, który to urząd sprawowano w ramach służby publicznej (tzn. konsul nie pobierał wynagrodzenia). Zasadniczo prokonsulat trwał rok, jednak były przypadki jego przedłużenia. Na przykład Pompejuszowi w celu zwalczania korsarzy przedłużono ten urząd bezterminowo, zaś Juliuszowi Cezarowi powierzono na 4,5 roku. Atrybutami prokonsula było dwunastu liktorów, toga z szerokim purpurowym szlakiem, krzesło kurulne, poza obrębem Rzymu w wiązkę rózeg ("fasces") wtykano topory ("secures").

</doc>
<doc id="67153" url="https://pl.wikipedia.org/wiki?curid=67153" title="Float">
Float



</doc>
<doc id="67154" url="https://pl.wikipedia.org/wiki?curid=67154" title="Double (singel)">
Double (singel)

Double – jedenasty singel koreańskiej piosenkarki BoA. Singel został wydany 22 października 2003 roku.
Singel umieszczono na albumie BoA’y "Love &amp; Honesty".

</doc>
<doc id="67155" url="https://pl.wikipedia.org/wiki?curid=67155" title="Long double">
Long double



</doc>
<doc id="67157" url="https://pl.wikipedia.org/wiki?curid=67157" title="Jan Michał Grubecki">
Jan Michał Grubecki

Jan Michał Grubecki (ur. 7 września 1904 w Wieliczce, zm. 26 stycznia 1987 w Warszawie) – działacz państwowy i ruchu ludowego, inżynier dróg i mostów, szef resortu komunikacji, poczty i telegrafu w PKWN.
Życiorys.
Syn Stanisława i Anieli. Pochodził z rodziny inteligenckiej, ukończył w 1933 studia na Politechnice Lwowskiej; obronił doktorat nauk technicznych. Od 1943 członek SL „Wola Ludu”, następnie Stronnictwa Ludowego satelickiego wobec Polskiej Partii Robotniczej, od 1949 ZSL, wieloletni członek kierownictwa partii ludowych. W latach 1945–1949 był członkiem Rady Naczelnej SL, w latach 1949–1956 członkiem Naczelnego Komitetu Wykonawczego ZSL; w 1944 (od września do listopada) sekretarz Tymczasowego Zarządu Głównego SL, następnie do stycznia 1946 wiceprezes Rady Naczelnej. Od stycznia 1946 do listopada 1949 wiceprezes Naczelnego Komitetu Wykonawczego SL, w latach 1949–1956 wiceprezes Rady Naczelnej ZSL; od 1956 zasiadał w kierownictwie Głównej Komisji Rewizyjnej ZSL (w latach 1956–1957 wiceprzewodniczący, w latach 1957–1971 przewodniczący). W latach 1947–1950 przewodniczył klubom poselskim kolejno SL i ZSL w Sejmie Ustawodawczym.
W latach 20. pracował w budownictwie dróg, od 1929 związany z Politechniką Lwowską (asystent). W latach 1935–1939 kierował budową linii kolejowej Sierpc-Toruń. Po agresji ZSRR na Polskę (1939) inżynier przy liniach kolejowych we Lwowie i Stalingradzie.
W 1943 związał się ze Związkiem Patriotów Polskich, w latach 1943–1944 kierował wydziałem opieki społecznej Zarządu Głównego tego związku. Od lipca do listopada 1944 kierował Resortem Komunikacji, Poczt i Telegrafu Polskiego Komitetu Wyzwolenia Narodowego. W latach 1944–1947 pierwszy, po II wojnie światowej, kierownik Biura Kontroli przy Prezydium Krajowej Rady Narodowej, w latach 1947–1949 Biura Kontroli przy Radzie Państwa.
Od 1949 był profesorem Politechniki Warszawskiej; w latach 1948–1952 przewodniczący Rady Centrali Rolniczych Spółdzielni „Samopomoc Chłopska”. W latach 1944–1952 poseł kolejno do KRN i na Sejm Ustawodawczy, w latach 1945–1947 przewodniczył Komisji Komunikacyjnej KRN.
Jest pochowany na Cmentarzu Wojskowym na Powązkach (kwatera 31B-tuje-10).

</doc>
<doc id="67158" url="https://pl.wikipedia.org/wiki?curid=67158" title="Timgad">
Timgad

Timgad ("Timkad", arab. تيمقاد = "Tīmqād", łac. "Thamugadi") – starożytne miasto w Afryce Północnej, na terenie dzisiejszej Algierii. Zachowany do dziś kompleks ruin został w 1982 roku wpisany na listę światowego dziedzictwa kultury UNESCO.
Historia miasta.
Miasto zostało założone w 100 roku naszej ery przez cesarza Trajana w miejscu wcześniejszej osady kartagińskiej. Szybko uzyskało ono rzymskie prawa miejskie, co było równoznaczne z uznaniem jego mieszkańców za obywateli Rzymu. Solidne mury otaczające miasto świadczą o pierwotnej funkcji osady jako obozu wojskowego. Po uzyskaniu przez Timgad statusu stolicy prowincji, obóz został przeniesiony do Lambaesis, gdzie do dziś zachował się wspaniały łuk triumfalny łudząco podobny do średniowiecznego zamku.
W czasach świetności Timgadu mieszkańcy miasta starali się niczym nie ustępować swoim współobywatelom z Europy. Miasto było kulturalnym centrum prowincji, istniał tu amfiteatr oraz biblioteka, której księgozbiór nawet jak na dzisiejsze czasy sprawia imponujące wrażenie, gdyż zawierał około 25 tysięcy tomów. Odnaleziony zapis głosi, że koszt budowy gmachu wynosił 400 tysięcy sestercji, a poniesiony został przez niejakiego "Marcusa Iluliusa Quintanusa".
Timgad z czasem jednak podupadł i całkiem stracił swoje znaczenie. Stosunkowo szybko wówczas o nim zapomniano. Po upadku Rzymu miasto przeszło pod władzę Bizancjum i kiedy niedługo potem jego dużą część niszczyło trzęsienie ziemi, i tak trwała już agonia miasta. Gwałtownie zmalał eksport pszenicy, który stanowił podstawę gospodarki Afryki Północnej, klimat zrobił się suchszy, a źródła, z których miasto czerpało wodę, zaczęły wysychać. Straciło sens istnienie trzydziestokilometrowego systemu inżynieryjnego, który za pomocą akweduktów zaopatrywał w wodę baseny i fontanny. Ludzie porzucili miasto i zapomnieli o nim, a ponieważ w pobliżu nie było wody, chłopi nie osiedlali się w kolejnych wiekach wśród ruin i tym samym ich nie niszczyli. Dopiero po wielu wiekach przykryte pyłem i piaskiem Sahary ruiny wzbudziły zainteresowanie europejskich archeologów.
Stanowisko archeologiczne.
Timgad był w czasach swojej świetności typowym miastem rzymskim, został zaprojektowany przy użyciu linijki i cyrkla, co jest bardzo dobrze widoczne na zdjęciach lotniczych przedstawiających ułożenie miasta. Osadę przecinały dwie szerokie ulice spotykające się w centrum. Między owymi ulicami i wspomnianym murami rozłożono w regularnych szachownicach dzielnice mieszkalne.
W dzielnicach składających się z malutkich domów mieszczan znajdowały się także potężne budowle publiczne. Do dzisiaj zachowały się fragmenty łaźni miejskich, wśród ruin w całkiem niezłym stanie znajdują się piwnice z paleniskami ogrzewającymi wodę, miejsca w których znajdowały się baseny z ciepłą i zimną wodą, sale masaży i platformy, na których umieszczano łoża dla zamożniejszych obywateli.
Jedna z głównych ulic miasta – decumanus (jej kamienna jezdnia do dziś zachowała ślady kół) wiodła do wspaniałego Łuku Trajana. Zdobiące łuk posągi z biegiem czasu uległy jednak zniszczeniu, kolumny pozostały jednak nienaruszone. Ulica przechodzi pod trzema prześwitami: centralnym – bardzo szerokim, przeznaczonym dla pojazdów oraz dwoma bocznymi dla pieszych.
Z licznych posągów imperatorów i innych sławnych oraz znaczących osobistości pozostały tylko postumenty. Ich liczba jednak świadczy o tym, że obywatele miasta, znacznie oddalonego przecież od centrum Imperium rzymskiego, starali się niczym nie ustępować metropoliom w Europie. Wzgórze, na którym stał kiedyś Kapitol – świątynia trzech bóstw: Jowisza, Junony i Minerwy – wieńczą dwie ogromne kolumny. Swego czasu u fasady Kapitolu znajdowało się sześć kolumn, a wewnątrz świątynia rozdzielona była na trzy nawy (każde bóstwo posiadało swoją nawę).
Bazar Timgadu zachowany jest znacznie lepiej niż w innych miastach rzymskich, pozostały po nim sklepiki z kamiennymi stołami i ladami. Budynki sklepów są bogato ozdobione ornamentami i szyldami ze sztukaterii. Uważa się, że w czasach świetności miasta spotykały się tutaj liczne karawany z pustyni i z wybrzeża.
W mieście zachowały się ruiny ogromnego amfiteatru, mającego sześćdziesiąt metrów średnicy i mogącego pomieścić 4000 widzów. Znaleźć możemy tutaj również pozostałości po wspomnianej wcześniej dawnej bibliotece – jednopiętrowym budynku z niszami na zwoje i szafami zawierającymi magazyn na książki.

</doc>
<doc id="67159" url="https://pl.wikipedia.org/wiki?curid=67159" title="Thamugadi">
Thamugadi



</doc>
<doc id="67160" url="https://pl.wikipedia.org/wiki?curid=67160" title="Decumanus">
Decumanus

Decumanus – ulica przecinającą miasto lub obóz rzymski na osi wschód-zachód. Prostopadła do niej "cardo", przebiegała na linii północ-południe. W punkcie ich przecięcia znajdowało się forum, poza tym linie te decydowały o kierunku innych ulic.

</doc>
<doc id="67161" url="https://pl.wikipedia.org/wiki?curid=67161" title="Pesynunt">
Pesynunt

Pesynunt (Pessinunte, Pessinus) – miasto we Frygii, u stóp góry Dindymos około 10 km od rzeki Sangarios (obecnie Sakarya), główne miejsce kultu fenickiej bogini Kybele. Znajdowało się na terenie i w pobliżu współczesnej miejscowości tureckiej Ballihisar.
Według tradycji sanktuarium zostało ufundowane przez króla Midasa w VIII wieku p.n.e. Przez miasto przebiegał od niepamiętnych czasów trakt zwany Królewską Drogą, pełniło więc funkcję nie tylko ważnego ośrodka religijnego, ale i handlowego. Było samodzielnym państwem zarządzanym przez kapłanów z sanktuarium bogini. Rządzący na tych obszarach w początkowym okresie epoki hellenistycznej Seleucydzi uszanowali wewnętrzną niezależność państwa świątynnego. Nawet zajęcie Frygii przez Galów w latach 275-276 p.n.e. oraz osiedlenie się w najbliższych okolicach Pesynuntu galijskich plemion nie naruszyło tej niezależności. W 166 p.n.e. Galowie (Galatowie) zajęli państwo świątynne, lecz nie mieszali się do jego spraw wewnętrznych. W tym czasie Pesynunt wyrósł na największy ośrodek handlowy zachodniej Galacji. 
Pod koniec III wieku p.n.e. Pesynunt znalazł się pod politycznym wpływem pergamońskiej dynastii Attalidów i to właśnie Attalos I Soter z tej dynastii w 204 p.n.e. wydał zezwolenie na przeniesienie słynnej relikwii – czarnego kamienia Kybele (meteorytu, uważanego za personifikację bogini) – ze świątyni w Pesynuncie do Rzymu w odpowiedzi na prośbę rzymskiego poselstwa. Wspominają o tym pisarze rzymscy: Liwiusz, Owidiusz i Warron. 
Regularne wykopaliska archeologiczne są prowadzone w ruinach Pesynuntu od 1967 przez belgijską misję badawczą.

</doc>
<doc id="67162" url="https://pl.wikipedia.org/wiki?curid=67162" title="Funkcja polimorficzna">
Funkcja polimorficzna



</doc>
<doc id="67163" url="https://pl.wikipedia.org/wiki?curid=67163" title="Gladius">
Gladius

Gladius (łac., l. mn. "gladii" – miecz) – krótki miecz rzymskich legionistów, przeznaczony zarówno do cięcia, jak i kłucia.
Posiadał obosieczną żelazną głownię z ością poprowadzoną przez środek i ostro zarysowanym sztychem. Początkowo głownia lekko rozszerzała się w kierunku sztychu (podobnie jak w greckim xiphos), późniejsze egzemplarze mają głownie równoległe, z ością po obu stronach. Mało wydatny, pudełkowaty, owalny jelec; rękojeść wieloboczna z kilkoma wcięciami dającymi lepszy chwyt; głowica na ogół kulista i spłaszczona. Elementy te, wykonywane zazwyczaj z twardego drewna lub kości, uzupełniane były nierzadko metalowymi okuciami dla ozdoby. Jelec, trzon rękojeści i głowicę montowano na trzonie głowni.
Typowy gladius miał głownię długą na około 50 cm i około 7 cm szeroką. Zachowane egzemplarze mają od 56 do 76 cm długości, z czego na głownię przypada od 35 do 65 cm; przykładowy miecz z kolekcji w Leeds jest długi na 63 cm, z czego 49 cm przypada na szeroką na 4,3 cm głownię; egzemplarz ten waży około 450 gramów. Jedyny znany gladius z okresu Republiki pochodzi z Delos – datowany na 69 rok p.n.e., ma całkowitą długość 60 cm (z rękojeścią) i ostrzem szerokości 5,7 cm. Późniejsze miecze, z I wieku n.e., odnalezione w Moguncji, mają głownie długości 40–55 cm; ich cechą charakterystyczną jest bardzo długi sztych, który ułatwiał cięcie (broń taka szczególnie nadawała się do walki w ciasnym zwarciu).
Gladius był noszony przez zwykłych legionistów po prawej stronie (oficerowie nosili po lewej) w pochwie z drewna obciągniętego skórą, okutej metalem (brązem, w wersji luksusowej – srebrem), na rapciach u pasa. Pod koniec I wieku p.n.e. upowszechnił się zwyczaj noszenia dwóch pasów, osobno dla miecza i puginału ("pugio").
Broń ta stanowiła wyposażenie legionistów rzymskich od III wieku p.n.e.; podczas bitew II wojny punickiej ciężkie falcaty iberyjskich najemników w armii kartagińskiej okazały się dużo skuteczniejsze od rzymskich mieczy typu antenowego. Scypion Afrykański Starszy przezbroił swoją armię w miecze „hiszpańskiego wzoru” ("gladius hispanensis"), czyli właśnie szerokie, obosieczne gladiusy oraz zadbał o przejęcie technologii wytwarzania wysokogatunkowej stali do ich produkcji. Istnieją jednak zapisy o użycia tego typu mieczy jeszcze przed II wojną punicką – być może proces zapożyczania rozpoczął się w czasie I wojny punickiej, a opisana wyżej adopcja „hiszpańskich mieczy” miała charakter dopracowywania broni i jej użycia w późniejszym okresie.
Była to broń bardzo groźna, przeznaczona zarówno do kłucia, jak i cięcia, a raczej „rąbania”. Wymagała doskonałego wyszkolenia żołnierzy – w 246 roku p.n.e. armia rzymska wprowadziła standardowy trening, do którego używano drewnianej broni ćwiczebnej, tarcz i manekinów. Legioniści byli pierwszymi żołnierzami, dla których miecz (a nie na przykład włócznia) był bronią podstawową. Najbardziej typową techniką było sparowanie ciosu wroga tarczą, a następnie pchnięcie od dołu w brzuch, uda lub twarz przeciwnika. Pierś nie była dobrym celem, bo często chroniła ją zbroja. Według R. A. Gabriela gladius był najbardziej morderczą bronią przed wynalezieniem broni palnej; przyrównuje on grecką falangę do najeżonej poduszki na igły – zaś armię legionową uzbrojoną w gladiusy – do piły tarczowej.
Gladius, będąc krótką bronią, miał stosunkowo niewielki zasięg i dlatego niezbyt nadawał się do użycia z konia. Rzymska kawaleria preferowała dłuższy miecz, zwany spatha, który od II wieku n.e. zaczął także upowszechniać się wśród piechurów, wypierając gladiusy.

</doc>
<doc id="67164" url="https://pl.wikipedia.org/wiki?curid=67164" title="Spatha">
Spatha

Spatha – długi miecz używany przez jazdę rzymską, rozpowszechniony w czasach cesarstwa. 
Prawdopodobnie wywodzący się od miecza celtyckiego, był cięższy od tradycyjnego gladiusa i charakteryzował się obosieczną głownią, typową rękojeścią mieczową średniej długości oraz grubym i prostym jelcem. W przeciwieństwie do gladiusa dostosowanego przede wszystkim do użycia w ciasnym szyku pieszym pod osłoną dużej tarczy zwanej "scutum", spatha lepiej nadawała się dla jazdy oraz walki w szyku luźniejszym, a obosieczna prosta głownia sprzyjała zadawaniu silnych ciosów we wszystkich kierunkach.
Dla kawalerzysty walczącego z piechotą ten sposób walki był odpowiedniejszy niż szybkie, skryte pchnięcia gladiusem. Uderzenia spathą pozwalały złamać broń drzewcową, obcinać kończyny lub ogłuszyć przeciwnika nawet bez przerąbania hełmu. Sposób zadawania uderzeń i wyważenie tego miecza pozwala przypuszczać, że zapewniał on dużą przewagę nad żołnierzem pieszym uzbrojonym w miecz krótki, stwarzał też większe możliwości w starciu wręcz przeciw broni drzewcowej. Charakterystyczna rękojeść dawała solidne podparcie dla nadgarstka i pewny uchwyt, co sugeruje bardzo dynamiczny i agresywny sposób walki, zaś cechy wyważenia pozwalają przypuszczać, że celem szermierczym było rozstrzygnięcie starcia pierwszym lub drugim uderzeniem. 

</doc>
<doc id="67166" url="https://pl.wikipedia.org/wiki?curid=67166" title="RTTI">
RTTI

RTTI (Run Time Type Information – informacja o typie w trakcie wykonywania programu) jest techniką stosowaną w nowoczesnych obiektowych językach programowania. Technika ta polega na dołączeniu do kodu programu informacji o typach (klasach), czasami też ich własnościach i dostępnych metodach.
W C++.
W standardowym C++ każdej klasie towarzyszy struktura przechowująca nazwę klasy. Dostęp do niej uzyskuje się poprzez typeid.
Wyrażenie typeid (e).name() zwraca nazwę klasy, do której należy obiekt e. Standard C++ nie określa co ma zawierać zwrócony napis. 
Wyrażenie dynamic_cast&lt;Samochod*&gt;( x ) dla wskaźnika obiektu x zwraca jego wskaźnik jeśli typ ten należy do klasy Samochod lub jej potomka, przeciwnie zwraca wskaźnik pusty. Operator dynamic_cast jest użytecznym mechanizmem. Jeżeli przykładowo pojemnik obiektów (np. lista) zawiera obiekty typu Pojazd, a pewna operacja ma być wykonana tylko dla pojazdów będących samochodami, do wyselekcjonowania pojazdów będącymi samochodami (lub ich potomkami) można użyć wyżej opisanej konstrukcji. Instrukcja dynamic_cast wspomaga polimorfizm ułatwiając operowanie na różnych typach obiektów.
Delphi i C++ Builder.
W Delphi i C++ Builder RTTI jest rozbudowanym mechanizmem dającym programistom i użytkownikom wiele nowych cech programowania, tworząc z tych środowisk narzędzia do szybkiego generowania aplikacji (RAD). Technikę RTTI stosuje się w celu umożliwienia tworzenia podczas wykonywania programu obiektów na podstawie nazwy klasy tworzonego obiektu, sprawdzania typu obiektu (przynależności do wybranej klasy), a także zmiany własności obiektów poprzez modyfikację dostępnych (także poprzez nazwę) własności ("property"). Własności te ("property") mogą być też powiązane z kodem procedur, nazywane są wówczas zdarzeniami. Połączenie kodu do danego zdarzenia umożliwia indywidualizację zachowania obiektu utworzonego podczas działania programu.
Technika ta wprowadza do języków programowania kompilujących kod źródłowy nowe, opisane niżej, możliwości niedostępne wcześniej dla programów kompilowanych i umożliwia nowe podejście do programowania o możliwościach wymaganych przez języki czwartej generacji (4GL). Wprawdzie RTTI występuje bezpośrednio tylko w ostatnim etapie, ale zmienia sposób pracy na etapie 2. 
Tworzenie programu może być rozdzielone na etapy.
Umieszczenie danych o wyglądzie i sposobie działania programu nie w kodzie wynikowym programu, lecz w dodatkowych plikach, umożliwia dostosowanie programu do preferencji użytkownika bez konieczności przebudowy oraz kompilowania programu, użytkownik często może sam zmienić ustawienia, a te w prosty sposób, wykorzystując technikę RTTI, mogą być zapisane i odczytane. 
Przykład 1:
Wszystkie informacje o wyglądzie okna programu w środowisku Delphi nie są kompilowane do kodu wynikowego, podczas pracy są one umieszczane w plikach typu .dfm, a podczas kompilacji są dołączane do pliku programu. Poniżej zamieszczony jest fragment pliku *.dfm. Opisuje on przycisk z obrazkiem (TBitBtn) umieszczony w oknie programu. W trakcie tworzenia tego okna powstaje obiekt (instancja) klasy TBitBtn, zostaje nadana mu nazwa BtnPrzerwij, umieszczony będzie on wewnątrz tego okna w miejscu o współrzędnych (192, 216) (Left, Top), będzie miał wysokość 25 (Height) pikseli oraz szerokość 75 (Width) pikseli. W momencie jego naciśnięcia ma zostać uruchomiona opublikowana procedura o nazwie BtnPrzerwijClick. 
Operatory RTTI.
W celu sprawdzania czy dany obiekt jest zgodny z typem (należy do klasy lub jej potomka) wprowadzono operator is oraz operator bezpiecznego rzutowania typu as 
Przykład

</doc>
<doc id="67169" url="https://pl.wikipedia.org/wiki?curid=67169" title="Most Fabrycjusza">
Most Fabrycjusza

Most Fabrycjusza (łac. "Pons Fabricius", wł. "Ponte Fabricio") – dwuprzęsłowy most nad jedną z dwóch odnóg Tybru w Rzymie, łączący Wyspę Tyberyjską z lewym brzegiem rzeki (tj. z centrum miasta). Został zbudowany w 62 roku p.n.e. przez Lucjusza Fabrycjusza, urzędnika odpowiedzialnego za nadzór nad drogami ("curator viarum"). Jest najlepiej zachowanym mostem rzymskim z czasów rzymskich.
Most ma 62 m długości oraz 5,50 m szerokości i składa się z dwóch przęseł o rozpiętości odpowiednio 24,24 i 24,50 m. W masywnym środkowym filarze znajduje się półkoliście zamknięty od góry przelotowy otwór. Podobne, lecz nieco mniejsze otwory znajdowały się na zewnątrz łuków głównych przęseł, umożliwiając poruszanie się wzdłuż brzegów rzeki. Zostały zlikwidowane podczas późniejszej budowy umocnień brzegowych Tybru. Most wzniesiony został z tufu i peperynu i obłożony z zewnątrz trawertynem. Na przęsłach mostu zachowały się inskrypcje pamiątkowe, upamiętniające budowę przeprawy oraz jej remont po powodzi z 23 roku p.n.e. Wynika z nich, że odbudową mostu kierowali konsulowie M. Lollius i Q. Lepidus. Obecna balustrada mostu jest nowożytna i pochodzi z 1679 roku. Znajdują się na niej dwie czterogłowe hermy przedstawiające boga Janusa, niebędące jednak elementem oryginalnego wystroju – ustawiono je dopiero w 1849 roku. Z ich powodu budowla bywa nazywana potocznie "Mostem Czterech Głów" ("Ponte dei Quattro Capi").
W okresie średniowiecza most prowadził do rzymskiego getta, dlatego nazywano go także "Mostem Żydowskim" ("Pons Iudaeorum").

</doc>
<doc id="67170" url="https://pl.wikipedia.org/wiki?curid=67170" title="Mononukleoza zakaźna">
Mononukleoza zakaźna

Mononukleoza zakaźna (łac. "Mononucleosis infectiosa", inne nazwy: gorączka gruczołowa, angina monocytowa, choroba Pfeiffera, choroba pocałunków) – częsta choroba wirusowa spowodowana najczęściej pierwotną infekcją wirusem Epsteina-Barr (EBV). Istotą choroby jest podlegający samoczynnemu zahamowaniu proces limfoproliferacyjny. Zakażenie następuje drogą kropelkową, poprzez przetoczenie krwi albo przez przeszczep komórek krwiotwórczych lub narządów. Okres wylęgania wynosi 30-50 dni, a zaraźliwość utrzymuje się przeważnie do 5 dni od pojawienia się wysokiej gorączki, ale EBV może utrzymywać się w ślinie osoby chorej ok. 6 miesięcy, czasami nawet do 1,5 roku. Choroba pozostawia trwałą odporność.
Epidemiologia.
Około 95% populacji przebyło kiedyś infekcję wirusem Epsteina-Barr, ale mononukleoza zakaźna pojawia się u niewielkiej liczby zarażonych. Występuje ona najczęściej w okresie dojrzewania i wczesnej młodości (między 15 i 24 rokiem życia).
Objawy i przebieg.
Choroba objawia się bólami głowy, złym samopoczuciem, utratą łaknienia, apatią, rozkojarzeniem, przewlekłym zmęczeniem, ogólnym osłabieniem. Następnie pojawia się gorączka, która z reguły wynosi 38-39 °C. Utrzymuje się ona przeważnie od dwóch dni do miesiąca i dłużej. Tuż przed jej wystąpieniem, w trakcie, rzadziej po jej spadku następuje powiększenie węzłów chłonnych, przede wszystkim na szyi i z tyłu głowy oraz angina. Stałym objawem jest również powiększenie śledziony i wątroby. Obrzęk śledziony może być tak duży, że niewielki uraz doprowadza do jej pęknięcia. Niekiedy rozwija się stan zapalny wątroby, prowadzący do żółtaczki. Typowym objawem dla mononukleozy jest obrzęk powiek. Czasami w przebiegu choroby może dochodzić do zapalenia płuc lub powikłań nerwowych, takich jak zapalenie mózgu i opon mózgowo-rdzeniowych, czy też nerwów obwodowych. Bardzo często występują punktowe, krwotoczne plamki na granicy podniebienia miękkiego i twardego.
W okresie zdrowienia może pojawić się zespół przewlekłego zmęczenia (ang. "chronic fatigue syndrome"), charakteryzujący się trudnościami w koncentracji, uczuciem ciągłego zmęczenia, obniżeniem aktywności życiowej. Po podaniu ampicyliny, amoksycyliny lub innych antybiotyków (np. cefalosporyn lub makrolidów) może wystąpić swędząca osutka plamisto-grudkowa na skórze i błonach śluzowych. W niektórych badaniach wykazano, że u 80–90% osób z mononukleozą, którym podano ampicylinę, występuje rozsiana, czerwona wysypka.
Rozpoznanie.
W morfologii krwi obwodowej stwierdza się leukocytozę (10–20 tys./mm³) z limfocytozą i limfocytami atypowymi, &gt; 10% ogólnej liczby krwinek białych.
Często stwierdza się wzrost aktywności aminotransferaz.
Rutynowa diagnostyka serologiczna opiera się nadal na obecności w surowicy krwi przeciwciał heterofilnych (odczyn Paula-Bunnella-Davidsohna).
U dzieci, zwłaszcza poniżej 5 roku życia, przeciwciała heterofilne wykrywa się znacznie rzadziej niż u osób dorosłych. Obecnie u dzieci bada się przeciwciała swoiste, zwykle przeciwko antygenowi kapsydowemu (anty VCA) w klasie IgM.
W diagnostyce różnicowej należy uwzględniać cytomegalię oraz ostrą chorobę retrowirusową, która jest następstwem zakażenia wirusem HIV, i której objawy są bardzo podobne do mononukleozy.
Powikłania.
Poważne powikłania występują w mniej niż 5% przypadków:
Chorobę inaczej znoszą dzieci, inaczej dorośli. Wraz z wiekiem organizm gorzej radzi sobie z chorobą i dłużej się po niej regeneruje.
Mononukleoza upośledza odporność, dlatego chory narażony jest w późniejszym czasie na liczne infekcje oraz wnikanie patogenów (np. gronkowca złocistego).
Onkogenność EBV.
Po przebyciu zakażenia pierwotnego wirus EB zostaje w ustroju w postaci latentnej. Miejscem latencji są limfocyty B, komórki nabłonka jamy ustnej i gardła, migdałki podniebienne. Reaktywacja EBV może prowadzić do monoklonalnej, niekontrolowanej limfoproliferacji.
Uważa się, że EBV ma potencjał onkogenny i może mieć związek z ziarnicą złośliwą, chłoniakiem Burkitta, rakiem migdałków podniebiennych i ślinianek przyusznych oraz chłoniakami ośrodkowego układu nerwowego u chorych z AIDS i biorców przeszczepów.
Leczenie.
Chorobę leczy się objawowo poprzez podawanie leków przeciwbólowych oraz przeciwgorączkowych, pozostanie w łóżku, stosowanie diety bogatej w witaminy. W przypadkach choroby z nasiloną obturacją górnych dróg oddechowych, małopłytkowością, powikłaniami neurologicznymi stosuje się kortykosterydy. Leczenie przeciwwirusowe nie jest zalecane, rozważa się zastosowanie gancyklowiru i acyklowiru jedynie w przypadku współwystępowania u pacjenta zespołu limfoproliferacyjnego. Nie ma szczepionki przeciwko mononukleozie.
Wskazane jest ograniczenie wysiłku fizycznego w przypadku powiększenia śledziony.

</doc>
<doc id="67171" url="https://pl.wikipedia.org/wiki?curid=67171" title="Pont du Gard">
Pont du Gard

Pont du Gard – zachowany w dolinie rzeki Gard odcinek zbudowanego przez Rzymian akweduktu prowadzącego wodę ze źródeł w Uzès do Nîmes. Wzniesiono go po wschodniej stronie Masywu Centralnego. Budowla o łącznej długości około 50 km i całkowitym spadku 17 m, składała się z szeregu tuneli i mostów wzniesionych z przyciętych bloków kamiennych bez zaprawy. Zaprawę użyto tylko do wylania fundamentów pod filary mostu, które stoją w wodzie. Tajemnica twardości i ścisłego przylegania do kamiennych bloków rzymskiej zaprawy polegała na dokładnym jej wymieszaniu i ubijaniu jej po wylaniu. Powstała w latach 26 p.n.e. - 16 p.n.e. na polecenie Agrypy (na moście zachowała się poświęcona mu inskrypcja z 19 p.n.e.). 
Od 1840 roku posiada status monument historique, w kategorii "classé" (zabytek o znaczeniu krajowym).
Opis.
Odcinek zwany Pont du Gard to trzypiętrowa arkada o wysokości 49 m i 6,4 m szerokości. Poszczególne części arkady zbudowano w sumie z 52 łuków: 
Dolna część spełniała rolę mostu przebiegającego nad rzeką. Na górnej umieszczono kanał prowadzący wodę. Całkowita długość zachowanego odcinka akweduktu wynosi ok. 270 m. Spadek, typowy dla rzymskich konstrukcji, to 35 cm na długości 1 km. Akwedukt dostarczał wodę w ilości ok. 20 m³ dziennie. Tylko na budowę mostu zużyto ok. 21 000 m³ kamienia o łącznej wadze ok. 50 400 ton. Spływała ona do zbiornika o średnicy 6 m, skąd rozprowadzana była do domów mieszkalnych patrycjuszy, term i fontann. 
Oprócz odcinka w dolinie Gardon zachowały się inne fragmenty akweduktu: 
Historia.
Począwszy od IV wieku akwedukt zaczęto zaniedbywać (2/3 prześwitu kanału wypełnił osad), w IX wieku przestał być drożny, a okoliczna ludność zaczęła używać kamienia budowli do innych celów. Mimo to konstrukcja w większości pozostała nienaruszona. 
Od średniowiecza do XVIII wieku akwedukt służył jako most przy przekraczaniu rzeki Gardon. Początkowo ruch odbywał się na drugim poziomie. Dla usprawnienia komunikacji zwężono znajdujące się powyżej filary, co naruszyło stabilność konstrukcji. W 1702 przywrócono pierwotną szerokość filarów, w 1743 ruch przeniesiono na niższy poziom. W XVIII wieku budowlę, która stała się atrakcją turystyczną, wyremontowano; prace konserwatorskie ponowiono w połowie XIX wieku (za panowania Napoleona III).
W 1985 akwedukt Pont du Gard wpisano na listę światowego dziedzictwa UNESCO. 
Powódź, która w 1998 nawiedziła dolinę rzeki Gard, poważnie uszkodziła wszystkie pobliskie drogi, nie spowodowała jednak poważnych uszkodzeń budowli.

</doc>
<doc id="67173" url="https://pl.wikipedia.org/wiki?curid=67173" title="Zakażenia opryszczkowe">
Zakażenia opryszczkowe

Opryszczka zwykła lub opryszczka pospolita, potocznie zimno lub febra (łac. "Herpes simplex") – choroba zakaźna wywołana przez wirusy HSV1 i HSV2 (Herpes simplex virus).
Choroby wywołane przez HSV1.
Opryszczka wargowa.
Choroba ujawnia się w postaci powierzchownych zapalnych pęcherzyków uformowanych w skupiska, na granicy błony śluzowej jamy ustnej i warg ("herpes labialis"), niekiedy wychodząc poza granicę rąbka czerwieni wargowej. Początkowo pęcherzyki są wypełnione treścią surowiczą, następnie ropną i w ciągu kilku dni pokrywają się strupami. Zwykle towarzyszy im lekkie pieczenie lub niewielka bolesność; niekiedy objawy te poprzedzają wystąpienie opryszczki o 2-3 dni. Czasem pęcherzyki mogą też wystąpić w okolicy otworów nosowych. Wykwity opryszczkowe pojawiają się zwykle w momencie osłabienia odporności komórkowej organizmu. Często występują przed ujawnieniem się objawów innej choroby lub w trakcie powrotu do zdrowia. Wysiew opryszczki wargowej może wystąpić również po ekspozycji na światło słoneczne (opalanie). U kobiet nawroty opryszczki wargowej mogą korelować z miesiączką.
Pierwotne zakażenie występuje najczęściej u dzieci w postaci tzw. opryszczkowego zapalenia jamy ustnej, przebiegającego z wysoką gorączką i ciężkimi objawami ogólnymi, jak posocznica, zapalenie opon mózgowych; opryszczka zwykła nawrotowa występuje u wielu nosicieli wirusa opryszczki pod wpływem bodźców nieswoistych (np. stany gorączkowe, przemęczenie, miesiączka); opryszczka pospolita znika zwykle samoistnie po 10–12 dniach bez pozostawiania śladów.
Opryszczkowe zapalenia jamy ustnej.
W obrębie jamy ustnej ("stomatitis herpetica") tworzą się pęcherzyki, które dość łatwo ulegają pęknięciu, pozostawiając bardzo bolesne nadżerki.
Egzema herpeticum.
Dawna nazwa tego schorzenia to "Eruptio varicelliformis Kaposi". 
Częściej zakażenie występuje u noworodków, które nie zetknęły się jeszcze z wirusem "Herpes simplex" (zakażenie pierwotne), może jednak wystąpić u dorosłych. Należy chronić noworodki przed kontaktem z osobami zakażonymi wirusem "Herpes simplex". Jest spotykane częściej u osób z chorobami alergicznymi skóry (z atopowym zapaleniem skóry). 
Zmiany skórne charakteryzują się rozsianymi pęcherzowo-ropnymi wykwitami z zagłębieniem w części środkowej i mają skłonność do grupowania się.
Choroba zaczyna się nagle, przebieg może być ciężki i z gorączką, zwłaszcza u dzieci. U dorosłych objawy ogólne niekiedy nie występują.
Opryszczkowe zapalenie mózgu i opon mózgowych.
Zapalenie opon mózgowo-rdzeniowych i mózgu może czasami towarzyszyć opryszczkowemu zakażeniu narządów płciowych, choć większość przypadków tej najcięższej postaci choroby jest wywoływane przez wirusa HSV-1, czyli tego odpowiedzialnego za wywoływanie zmian w górnej części ciała. Opryszczkowe zapalenie mózgu jest chorobą niezwykle groźną, która nieleczona w 70% kończy się śmiercią, a u ozdrowieńców często występują trwałe schorzenia neurologiczne oraz zaburzenia psychiczne. Choroba zaczyna się niecharakterystycznymi objawami takimi jak gorączka i bóle głowy. W miarę rozwoju choroby pojawiają się zmiany w zachowaniu chorego. W schyłkowej fazie dochodzi do zaburzeń przytomności i może rozwinąć się śpiączka. Zapalenie opon mózgowo-rdzeniowych i mózgu wymaga natychmiastowej interwencji neurologa.
Inne zmiany narządowe.
Niekiedy może być zajęta rogówka ("keratitis dendritica"). Zmiany te są dość bolesne i uporczywe, mogą powodować upośledzenie wzroku, ze ślepotą włącznie.
Wykwity na skórze (np. na małżowinach usznych, na palcach rąk – zanokcica opryszczkowa) mogą nie mieć charakterystycznych cech, drobne grudki i pęcherzyki; wtedy są często nierozpoznawane.
Choroby wywołane przez HSV2.
Opryszczka narządów płciowych.
Opryszczka może umiejscawiać się także na narządach płciowych ("herpes genitalis"). Wywoływana jest zwykle przez wirus HSV2, a zakażenie występuje w wieku dorosłym poprzez kontakt seksualny (jedna z chorób przenoszonych drogą płciową).
U mężczyzn dotyczy żołędzi i napletka, czasem również są zmiany w cewce moczowej, powodując utrudnienie lub uniemożliwienie oddawania moczu. U kobiet zmiany pojawiają się na wargach sromowych, w pochwie, kroczu, czasami na wewnętrznej powierzchni ud a także na szyjce macicy; niekiedy zajęte są pośladki. Uważa się, że zakażenie HSV2 u kobiet zwiększa ryzyko raka szyjki macicy. U uprawiających seks analny może rozwinąć się zakażenie odbytnicy. Powikłaniem zakażenia HSV2 u tej ostatniej grupy jest zapalenie opon mózgowo-rdzeniowych.
Zakażenie wrodzone.
Zakażenia noworodków najczęściej są spowodowane przez HSV-2 czyli wirusa pochodzącego z dróg rodnych kobiety, ma to miejsce podczas porodu drogą naturalną. Dlatego też zakażenie u kobiet w ciąży jest wskazaniem do cięcia cesarskiego. Skutkiem tych zakażeń mogą być niegroźne zmiany pęcherzykowe rozsiane na skórze, ale także ciężkie zakażenia mózgu, wątroby i innych narządów prowadzące do śmierci.
Leczenie.
Miejscowe.
W zmianach mało nasilonych wystarcza leczenie miejscowe osuszające, odkażające (pasty cynkowe, Viosept). Nie należy stosować maści z antybiotykami, gdyż wydłużają leczenie (te można zastosować w momencie nadkażenia bakteryjnego).
Można miejscowo zastosować preparaty przeciwwirusowe w postaci maści, np. acyklowir, pencyklowir lub dokozanol. 
Działanie leku miejscowego jest znacznie słabsze niż przy podaniu doustnym czy pozajelitowym. Leki te działają jedynie na wirusy w okresie replikacji i nie zapobiegają nawrotom.
W "keratitis dendritica" wskazane jest doustne i jednoczesne miejscowe zastosowanie kropli do oczu (acyklowiru).
Ogólne.
Leczenie ogólne znajduje zastosowanie w zmianach nawrotowych, uporczywych, niezależnie od lokalizacji, głównie w przypadku opryszczki narządów płciowych.
Acyklowir (np. Heviran, Zovirax, Antivir) jest lekiem działającym wybiórczo na DNA wirusa.
Stosowany doustnie lub w postaci wlewów dożylnych (dożylne wlewy stosuje się głównie u osób z chorobami układowymi, leczonych immunosupresyjnie). 
Ostatnio wprowadzono kilka skuteczniejszych pochodnych acyklowiru: pencyklowir, walacyklowir, famcyklowir. 
Poza tym wskazana jest suplementacja witamin z grupy B (wit. B1 i B2).
Szczepionka.
Choć nadal trwają badania nad szczepionkami to nie ma jeszcze żadnej skutecznej przeciwko "herpes simplex virus".

</doc>
<doc id="67174" url="https://pl.wikipedia.org/wiki?curid=67174" title="Vittore Branca">
Vittore Branca

Vittore Branca (ur. 9 lipca 1913 w Savona, zm. 28 maja 2004 w Wenecji) – włoski historyk literatury.
Wykładowca kilku uniwersytetów, m.in. w Padwie, od 1967 członek zagraniczny PAN. Należał także do innych europejskich towarzystw naukowych; wiceprzewodniczący Fundacji Gaetano Ciniego, organizującej m.in. sesje naukowe poświęcone kontaktom polsko-włoskim w sferze kultury.
W pracy naukowej zajmował się przede wszystkim literaturą włoską, szczególnie twórczością Boccaccia. Opracował krytyczne wydanie "Dekameronu" oraz redagował "Studi del Boccaccio". Ponadto był autorem prac o Petrarce, Alfierim i Manzonim.

</doc>
<doc id="67178" url="https://pl.wikipedia.org/wiki?curid=67178" title="Kārlis Ulmanis">
Kārlis Ulmanis

Kārlis Augusts Vilhelms Ulmanis (ur. 4 września 1877 w Bērze k. Dobele, zm. 20 września 1942 w radzieckim łagrze k. Krasnowodzka) – łotewski polityk, premier i prezydent Łotwy, dyktator. Był pierwszą łotewską głową państwa w 1918, później piastował tę funkcję w okresie 1936–1940. Pełnił także urząd szefa rządu w latach 1918, 1919–1921, 1925–1926, 1931–1932 i 1934–1940.
Życiorys.
W młodości studiował agronomię w Niemczech, zajmował się problematyką hodowli bydła. Po klęsce rewolucji, w której brał udział, w 1907 udał się na emigrację do USA, gdzie wykładał na uniwersytecie w Nebrasce.
W 1913 w wyniku amnestii udzielonej mu przez cara powrócił na Łotwę. Po rewolucji lutowej i obaleniu caratu w 1917 założył Łotewski Związek Ludowy, opowiadający się za niepodległością kraju. Utworzona przez tę partię (oraz innych działaczy niepodległościowych) Rada Narodowa ogłosiła niepodległość 18 listopada 1918 i mianowała Ulmanisa p.o. premiera. Pozostał on u władzy aż do 1921, brał udział w wojnie łotewsko-radzieckiej jako dowódca wojska. W sierpniu 1920 rozpisał wybory do nowego sejmu. W tym samym miesiącu zawarto pokój ryski z Rosją Radziecką (RFSRR). W późniejszych latach Ulmanis był wielokrotnie premierem Łotwy. Władzę autorytarną przejął w wyniku zamachu 17 marca 1934. 15 maja Ulmanis wraz z generałem Jānisem Balodisem ogłosił stan wojenny, rozwiązując sejm i wszystkie partie polityczne (w tym swój Związek Ludowy).
Zrezygnował z funkcji prezydenta w wyniku ultimatum sowieckiego z czerwca 1940 (wierzył, iż jego rezygnacja pomoże ocalić niezależność kraju). Po okupacji Łotwy przez Armię Czerwoną został aresztowany 21 lipca 1940 przez NKWD i zesłany do łagru niedaleko Krasnowodzka. Tam też zmarł 20 września 1942. Miejsce jego pochówku jest nieznane.
Wnuk brata Kārlisa Ulmanisa, Guntis Ulmanis, był w latach 1993–1999 prezydentem niepodległej Łotwy.

</doc>
<doc id="67182" url="https://pl.wikipedia.org/wiki?curid=67182" title="Zator lodowy">
Zator lodowy

Zator lodowy – zjawisko polegające na znacznym wypełnieniu koryta rzeki krą i zmniejszeniem bądź zablokowaniem jego przekroju. Występuje przy tym podpiętrznie wody, mogące prowadzić do powodzi. Jest wiele typów zatorów mających różne genezy. W Polsce często powstają one na długich rzekach płynących południkowo: (Wisła, Bug, Odra, Warta). W ich górnym biegu ruszyły już lody, natomiast dolny bieg ciągle jest pokryty lodem.
Zobacz też: Zjawiska lodowe

</doc>
<doc id="67183" url="https://pl.wikipedia.org/wiki?curid=67183" title="Morze Łaptiewów">
Morze Łaptiewów

Morze Łaptiewów () – morze stanowiące część Oceanu Arktycznego, u północnych wybrzeży Azji, położone w całości poza północnym kołem podbiegunowym, pomiędzy półwyspem Tajmyr i Ziemią Północną na zachodzie a archipelagiem Wysp Nowosyberyjskich na wschodzie. 
Od zachodu łączy się z Morzem Karskim za pośrednictwem cieśnin: Wilkickiego, Szokalskiego i Armii Czerwonej. Od strony wschodniej łączy się z Morzem Wschodniosyberyjskim przez cieśniny: Dymitra Łaptiewa, Eterikan i Sannikowa, jak również przez otwarte wody arktyczne na północ od Wysp Nowosyberyjskich.
Pokrywa lodowa występuje przez cały rok z wyjątkiem południowej części, która rozmarza w okresie letnim.
Do Morza Łaptiewów uchodzą rzeki: 
Główny port: Tiksi. 
Nazwa morza pochodzi od nazwiska podróżników Charitona i Dymitra Łaptiewów.

</doc>
<doc id="67184" url="https://pl.wikipedia.org/wiki?curid=67184" title="Pergamon (miasto)">
Pergamon (miasto)

Pergamon ( "Pérgamon", łac. "Pergamum") – miasto w starożytnej Myzji, w Azji Mniejszej, stolica państwa pergamońskiego, współcześnie stanowisko archeologiczne w pobliżu miasta Bergama w Turcji, położonego poniżej starożytnego akropolu. W 2014 zostało wpisane na listę światowego dziedzictwa UNESCO.
Założenie miasta przypisywane jest Eolom i datowane nawet na VIII w. p.n.e. Wchodziło w skład imperium Aleksandra Wielkiego. Po jego śmierci w Pergamonie władzę sprawował Lizymach, który rozbudował i wzmocnił fortyfikacje miasta służącego mu za skarbiec, gdzie ukrył skarb zdobyty podczas walk o władzę (wojny diadochów). Jego wojska zostały pokonane przez Seleukosa w bitwie pod Kuropedion w lutym 281 p.n.e., w której Lizymach zginął, a pozostawiony przez niego dla obrony Pergamonu Filetajros Pergameński jeszcze w 282 p.n.e. opanował akropol ogłaszając się władcą miasta i sprzymierzeńcem Seleukosa.
Filetajros, założyciel dynastii Attalidów, władał Pergamonem do 263 p.n.e., a po jego bezpotomnej śmierci miasto odziedziczył bratanek Eumenes I. Kolejnym władcą był jego adoptowany syn Attalos I, który w 240 p.n.e. nad Kaikos pokonał Galatów i ogłosił się królem Pergamonu. Rządy Attalosa I zapoczątkowały znaczny rozkwit i rozwój terytorialny państwa pergamońskiego, a w 205 p.n.e. doprowadził on do przymierza z Rzymem. Największy rozkwit miasta nastąpił za panowania Eumenesa II, spadkobiercy Attalosa I. 
Od 133 p.n.e., na mocy testamentu Attalosa III miasto przeszło pod panowanie Rzymian jako stolica rzymskiej prowincji Azji.
Pergamon należał do najpiękniejszych miast hellenistycznych stanowiąc doskonały przykład urbanistyki hellenistycznej. Za panowania dynastii Attalidów rozbudowano miejscowy akropol położony na wzgórzu o wysokości 300 m. Rozplanowanie licznych budowli i siatka ulic nawiązywały do ukształtowania terenu, a całość otaczały mury obronne. W skład kompleksu wchodziły m.in.: 
Na akropolu znajduje się także częściowo zrekonstruowana świątynia Trajana, zbudowana faktycznie przez Hadriana i poświęcona Zeusowi, Trajanowi oraz Hadrianowi. Jest to jedyna budowla, która przetrwała na wzgórzu z czasów cesarstwa rzymskiego. W dobrym stanie zachowała się tylko podziemna część budowli wykorzystywana jeszcze w średniowieczu jako magazyny. 
Poza wzgórzem akropolu w pobliskiej dolinie mieścił się słynny asklepiejon.
W okresie hellenistycznym rozpoczęto wyrób pergaminu – materiału, który rozsławił miasto. Znane było ono także ze słynnej szkoły rzeźbiarskiej (z której pochodzi zachowana fragmentarycznie rzeźba „Grupa Galów”) oraz szkoły filozoficznej (z którą związany był Krates z Mallos). W starożytności Pergamon stanowił ważny ośrodek polityczny, handlowy i rolniczy.
Wykopaliska archeologiczne na tym terenie zapoczątkował w 1878 Carl Humann, odkrywca ołtarza pergamońskiego. W pracach wykopaliskowych brali udział m.in. Alexander Conze i Wilhelm Dörpfeld.

</doc>
<doc id="67185" url="https://pl.wikipedia.org/wiki?curid=67185" title="Teoria Gjerstada">
Teoria Gjerstada



</doc>
<doc id="67189" url="https://pl.wikipedia.org/wiki?curid=67189" title="Morze Wschodniosyberyjskie">
Morze Wschodniosyberyjskie

Morze Wschodniosyberyjskie – część Oceanu Arktycznego, położone poza kołem podbiegunowym północnym, u wybrzeży wschodniej Syberii, pomiędzy Wyspami Nowosyberyjskimi a Wyspą Wrangla. Od zachodu przez cieśniny Łaptiewa i Sannikowa łączy się z Morzem Łaptiewów, od wschodu przez Cieśninę De Longa z Morzem Czukockim.
Powierzchnia 936 tys. km², maksymalna głębokość 115 m. Temperatura wód powierzchniowych w zimie od –1,8 °C do –1,2 °C, w lecie od –1 °C do 0 °C. Średnie zasolenie wynosi od 6‰ do 19‰ na południu i 30‰ na północy.
Do Morza Wschodniosyberyjskiego uchodzą Indygirka i Kołyma. Wody Morza Wschodniosyberyjskiego są zamarznięte niemal przez cały rok, jedynie w okresie letnim wolne od lodów jest zachodnie wybrzeże.

</doc>
<doc id="67190" url="https://pl.wikipedia.org/wiki?curid=67190" title="Troada">
Troada

Troada (Troas) – starożytna kraina w Azji Mniejszej w północno-zachodniej Anatolii, pomiędzy Morzem Egejskim a Hellespontem i rzeką Ajespos (według Strabona). Od reszty Anatolli jest oddzielona masywem góry Ida (tur. "Kazdağı"). Obecnie region ten jest częścią tureckiej prowincji Çanakkale, gdzie znajduje się m.in. stanowisko archeologiczne z ruinami starożytnej Troi.
Główne miasta – Troja (Ilion) i Lampsakos, główna rzeka – Skamander.

</doc>
<doc id="67191" url="https://pl.wikipedia.org/wiki?curid=67191" title="Tajmyr (półwysep)">
Tajmyr (półwysep)

Tajmyr (, ) – półwysep w Rosji (Kraj Krasnojarski), najbardziej na północ wysunięty półwysep Azji, położony między Zatoką Jenisejską (Morze Karskie) a Zatoką Chatańską (Morze Łaptiewów). Za południową granicę półwyspu są uważane północne stoki gór Putorana.
Jego najdalej wysunięty na północ punkt to Przylądek Czeluskin. Długość około 1000 km; szerokość około 500 km; powierzchnia ok. 400 000 km². Wysokość do 1146 m n.p.m. Powierzchnia lodowców: 40 km².
Główne rzeki:
Największe jezioro: Tajmyr.
Ze względu na uksztaltowanie powierzchni dzieli się na 3 części: Nizinę Północnosyberyjską na południu, na północ od niej pasmo górskie Byrranga i nizinę nadbrzeżną nad Morzem Karskim. 
Linia brzegowa silnie rozwinięta. M.in. zatoki: Middendorffa, Marii Proncziszczewej.
Półwysep porasta tundra, na południu rzadki las. Klimat bardzo surowy.
W północnej części półwyspu znajduje się Wielki Rezerwat Arktyczny i Tajmyrski Rezerwat Biosfery.
W listopadzie 2021 spółka Ermak Neftegaz poinformowała o odkryciu na półwyspie wielkiego złoża gazu ziemnego ocenianego na 384 mld m3 charakteryzującym się wysokimi wskaźnikami produktywności.

</doc>
<doc id="67192" url="https://pl.wikipedia.org/wiki?curid=67192" title="Lampsakos">
Lampsakos

Lampsakos (łac. "Lampsacus"; dziś. "Lâpseki") – starożytne miasto w Azji Mniejszej, w Troadzie, nad Hellespontem.
Założone zostało w VII w. p.n.e. przez Jonów z Fokidy. Słynęło z dobrego wina. Ojczyzna Anaksymenesa, Stratona z Lampsaku, logografa Charona, wybitnego epikurejczyka Metrodorosa i mniej znanego filozofa Metrodorosa. 
W mieście odnaleziono ślady kultu Priapa i Kybele.

</doc>
<doc id="67194" url="https://pl.wikipedia.org/wiki?curid=67194" title="Tajmyr (jezioro)">
Tajmyr (jezioro)

Jezioro Tajmyr () – jezioro na półwyspie Tajmyr należącym do Rosji.
Długość jeziora wynosi 250 km a powierzchnia 4560 km²; Średnia głębokość wynosi 2,8 m a największa 25,5 m,
Tajmyr znajduje się na wysokości 180 m n.p.m. Linia brzegowa jeziora jest silnie rozwinięta. Północny i wschodni brzeg jest stromy, południowy łagodny. Zasilane głównie deszczami i śniegami. W sierpniu średnia temperatura wody wynosi 7°С. Zimą jezioro zamarza, a woda na dużych głębokościach osiąga ok. 1°С. Pokrywa lodowa utrzymuje się od września do czerwca.
Dużą część jeziora obejmuje Tajmyrski Rezerwat Biosfery.

</doc>
<doc id="67197" url="https://pl.wikipedia.org/wiki?curid=67197" title="Evolution (oprogramowanie)">
Evolution (oprogramowanie)

Evolution (wcześniej Ximian Evolution i Novell Evolution) – wielofunkcyjny klient poczty elektronicznej i organizer (kalendarz, lista zadań, książka adresowa, notatki) rozwijany na licencji GPL.
Korzysta z biblioteki GTK+. Jest domyślną aplikacją GNOME do zarządzania informacją osobistą (ang. "Personal Information Manager") i domyślnym klientem poczty dla tego środowiska.
Główne funkcje.
Evolution ma wbudowaną obsługę serwerów pracy grupowej Novell GroupWise oraz Kolab, a za pomocą wolnej wtyczki Novell Connector potrafi pracować także z Microsoft Exchange (w wersji 2000 lub nowszej). Istnieje również wtyczka do pracy z OpenGroupware.org. Koordynacja zadań z innymi użytkownikami sieci odbywa się poprzez otwarty protokół sieciowego terminarza iCalendar.

</doc>
<doc id="67198" url="https://pl.wikipedia.org/wiki?curid=67198" title="Ximian Evolution">
Ximian Evolution



</doc>
<doc id="67199" url="https://pl.wikipedia.org/wiki?curid=67199" title="Jana (rzeka)">
Jana (rzeka)

Jana (ros. Яна) – rzeka w północnej Rosji, w Jakucji. Długość 872 km (od źródeł Dułgałach 1492 km); powierzchnia dorzecza 238 tys. km²; średni roczny przepływ u ujścia 1000 m³/s (maksymalny 13000 m³/s).
Powstaje na Płaskowyżu Jańskim z połączenia rzek Sartang i Dułgałach wypływających z Gór Wierchojańskich; w górnym i środkowym biegu płynie szeroką doliną przełamując się przez pasmo Kułar. W dolnym biegu płynie przez Nizinę Jańsko-Indygirską, rozdzielając się miejscami na kilka ramion. Uchodzi deltą o powierzchni 5200 km² do Zatoki Jańskiej Morza Łaptiewów.
Zasilanie deszczowe i śniegowe. Wahania stanu wody sięgają 9 m w środkowym biegu a nawet do 12 m w dolnym biegu. Zamarza od października do kwietnia (górny bieg), maja (środkowy bieg), czerwca (dolny bieg).
Główne dopływy: Adycza (prawy), Bytantaj (lewy). Główne miasta nad Janą: Wierchojańsk, Batagaj.
W dorzeczu Jany występują złoża rud ołowiu i wolframu.

</doc>
<doc id="67200" url="https://pl.wikipedia.org/wiki?curid=67200" title="Myzja">
Myzja

Myzja (gr. "Mysía") − kraina w północno-zachodniej części Azji Mniejszej, otoczona od północy Propontydą, Hellespontem od północnego zachodu i Morzem Egejskim od strony zachodniej. Od wschodu kraina graniczyła z Frygią, a od południowej strony z Lidią.
Północną część Myzji zwana była "Mysia minor". Swym zasięgiem obejmowała krainy Frygię i Troadę. Południową część krainy nazywana była "Mysia maior" ("Mysia"). Główna rzeka: Makestos, główne miasto: Pergamon.
Myzja została podbita przez Persów razem z Lidią. W czasach panowania Dariusza I Wielkiego wchodziła w skład dwunastej satrapii. W okresie podboju imperium perskiego została opanowana przez Aleksandra Wielkiego. Od 280 p.n.e. weszła w skład królestwa pergameńskiego. Od 133 p.n.e., z woli Attalosa III będąc pod panowaniem rzymskim, weszła w skład prowincji Azji.

</doc>
<doc id="67202" url="https://pl.wikipedia.org/wiki?curid=67202" title="Fonon">
Fonon

Fonon (z gr. φωνή "phonē", „dźwięk”) – kwazicząstka, kwant energii drgań sieci krystalicznej o bozonowych własnościach.
Fonony są wersją kwantową specjalnych typów drgań wibracyjnych nazywanych "modami normalnymi" mechaniki klasycznej. Znaczenie tego typu drgań polega na tym, że każde drganie sieci krystalicznej jest superpozycją drgań normalnych. Drgania normalne w mechanice klasycznej mają charakter falowy.
W mechanice kwantowej mogą być opisywane korpuskularnie – są bozonowymi wzbudzeniami układu fermionów.
W mechanice kwantowej drgająca sieć krystaliczna opisywana jest przez hamiltonian układu oscylatorów harmonicznych o określonej częstości formula_1 i wektorze falowym formula_2 gdzie formula_3 jest długością fali deformacji sieci.
Zależność dyspersyjna.
Zależność dyspersyjna to związek pomiędzy częstością kołową fononu, formula_4 a jego liczbą falową formula_5
Prędkość propagacji fononu, która jest jednocześnie prędkością dźwięku w krysztale, określona jest przez współczynnik nachylenia zależności dyspersyjnej formula_7 (patrz prędkość grupowa). Przy niskich wartościach liczby falowej formula_8 (tj. długich falach), relacja dyspersji jest w przybliżeniu liniowa a prędkość dźwięku jest w przybliżeniu niezależna od częstotliwości fononu i wynosi formula_9 W konsekwencji, paczki fononów złożone z różnych, ale długich fal mogą przemierzać w sieci krystalicznej duże odległości nie tracąc swojego charakteru. Zjawisko to jest przyczyną braku znacznych zniekształceń przy propagacji dźwięku w ciele stałym. Przy znacznych wartościach liczby falowej formula_10 (tj. krótkich falach) zachowanie to ulega zmianie z powodu mikroskopowych własności sieci krystalicznej.
Dla kryształu zawierającego co najmniej dwa atomy w komórce Wignera-Seitza (tego samego lub różnego rodzaju) zależności dyspersyjne ujawniają dwa rodzaje fononów: drgania akustyczne oraz optyczne – znajdującym się, odpowiednio, w dolnej i górnej części diagramu. Na osi pionowej wykresu znajduje się energia albo częstość fononu, na osi poziomej zaś długość wektora falowego (liczba falowa). Punkty wykresu odpowiadające liczbie falowej formula_11 and formula_12 są granicami pierwszej strefy Brillouina.
Podział fononów jest uzależniony od kształtu relacji dyspersji w pobliżu formula_13 I tak:
Dla małych wektorów falowych fonon akustyczny jest po prostu kwantem fali dźwiękowej w krysztale propagującej się z prędkością v.
Dla kryształu zawierającego formula_16 różnych atomów w komórce prymitywnej relacja dyspersji zawiera trzy gałęzie akustyczne oraz formula_17 gałęzie optyczne.
Relacje dyspersji fononów w kryształach można mierzyć wieloma metodami, m.in.: rozpraszaniem neutronów, rozpraszaniem Brillouina, rozpraszaniem promieniowania X.
Oddziaływanie elektronów i dziur z jonami sieci krystalicznej może być opisywane jako oddziaływanie odpowiednio elektron-fonon i dziura-fonon. Konsekwencją takiego oddziaływania jest np. efekt polaronowy i tworzenie par Coopera w stanie nadprzewodzącym.
Emisja fononów przez poruszający się elektron jest głównym powodem oporu elektrycznego w przewodnikach.

</doc>
<doc id="67203" url="https://pl.wikipedia.org/wiki?curid=67203" title="Evolution">
Evolution



</doc>
<doc id="67205" url="https://pl.wikipedia.org/wiki?curid=67205" title="Ospa wietrzna">
Ospa wietrzna

Ospa wietrzna (łac. "varicella") – choroba zakaźna wywołana pierwotnym zakażeniem wirusem ospy wietrznej i półpaśca (VZV). Reaktywacja zakażenia wirusem ospy wietrznej i półpaśca jest przyczyną ograniczonego zakażenia pod postacią półpaśca. Choroba najczęściej pojawia się w wieku dziecięcym. Głównym objawem jest występowanie charakterystycznej wysypki pojawiającej się po parodniowym okresie niecharakterystycznych objawów prodromalnych. Wysypka początkowo przybiera formę grudek ulegających przemianie w pęcherzyki, następnie powstają krostki, które po kilku dniach zasychają w strupy. Zmiany występują przede wszystkim w obrębie twarzy i tułowia. Charakterystyczny jest wielopostaciowy charakter zmian związany z występowaniem zmian w różnych etapach ich ewolucji. Przebieg choroby na ogół jest łagodny, ale mogą występować potencjalnie groźne powikłania infekcyjne wykwitów skórnych, ospowe zapalenie płuc i powikłania neurologiczne. Pierwotne zakażenie wirusem VZV w I trymestrze ciąży wiąże się z ryzykiem obumarcia płodu lub jego uszkodzenia pod postacią zespołu ospy wrodzonej. Rozpoznanie choroby jest stawiane na podstawie obrazu klinicznego. U większości chorych wystarczającym leczeniem jest leczenie objawowe. Acyklowir znajduje zastosowanie w ciężkim przebiegu choroby lub w sytuacjach zwiększonego ryzyka powikłań.
Epidemiologia.
Ospa wietrzna jest chorobą występującą na całym świecie i co roku rozpoznaje się około 60 milionów zakażeń. W Polsce odnotowuje się około 100 000–200 000 przypadków zachorowań rocznie. Do zachorowania może dojść w każdym wieku, ale choroba najczęściej występuje u dzieci w wieku wczesnoszkolnym. 50–60% zakażeń stwierdza się pomiędzy 5.–9. rokiem życia i do 90% zakażeń dochodzi przed 15. rokiem życia. Około 98% dorosłych osób jest seropozytywna. Szacuje się, że poniżej 5% dorosłych osób jest podatnych na zakażenie. Choroba przebiega ciężej, wiążąc się z wyższym ryzykiem powikłań u niemowląt, dorosłych i osób z zaburzoną odpornością w porównaniu do zdrowych dzieci. Zakażalność wirusa jest bardzo wysoka i w kontaktach domowych transmisja wirusa na osoby podatne zachodzi u 90% przypadków. W klimacie umiarkowanym obserwuje się sezonowość zachorowań ze szczytem w miesiącach zimowych. Istnieje zróżnicowanie geograficzne występowania choroby i mniejsza zapadalność jest stwierdzana w krajach o klimacie tropikalnym, co prawdopodobnie wynika ze zmniejszonej zdolności inwazyjnej wirusa w takich warunkach i w związku z tym w tych krajach stwierdza się większą podatność na zakażenie u dorosłych. Odporność po zakażeniu występuje na całe życie. Szacuje się, że ryzyko w ciągu całego życia pojawienia się reaktywacji zakażenia w postaci półpaśca wynosi 20%.
Etiologia.
Ospa wietrzna spowodowana jest pierwotnym zakażeniem herpeswirusem VZV ("Varicellae Zoster Virus"). Człowiek jest jedynym rezerwuarem wirusa. Źródłem zakażenia jest chory człowiek na ospę wietrzną, a rzadziej chory na półpasiec. Do zakażenia dochodzi drogą kropelkową lub poprzez bezpośredni kontakt, ewentualnie poprzez łożysko. Wirus poprzez śluzówki górnych dróg oddechowych lub spojówki przenika do ustroju. Początkowo wirus namnaża się układzie chłonnym górnych dróg oddechowych, przede wszystkim w migdałkach i tkankach limfatycznych tworzących pierścień Waldeyera. Wirus wykazuje tropizm do limfocytów T. Prawdopodobnie w kryptach migdałków wirus jest przenoszony z komórek nabłonkowych do limfocytów T, w których wirus posiada zdolność do namnażania i uwalniania zakaźnych wirionów. Po około 3-4 dniach replikacji wnika do krwi, wywołując krótką pierwotną wiremię. Wirus jest prawdopodobnie transportowany w obrębie komórek jednojądrzastych krwi obwodowej, przede wszystkim limfocytów T. W następstwie wiremii wirus szerzy się do układu siateczkowo-śródbłonkowego, ulega w nim replikacji i po 10–21 dniach od zakażenia dochodzi do wtórnej wiremii. Wirus do skóry jest transportowany w obrębie limfocytów T, początkowo zakażane są komórki śródbłonka naczyniowego kapilar skórnych, a następnie komórki wokół mieszka włosowego. Szerzenie się wirusa z komórki do komórki jest hamowane przez zwiększenie wydzielania IFN-α i IFN-β, a w konsekwencji regulacji w górę czynników transkrypcyjnych STAT1 i NF-κB. Wirus prowadzi do zmian cytopatycznych w obrębie skóry powodując powstanie komórek wielojądrowych, proliferację komórek naskórka, stopniowe pogrubienie naskórka i uszkodzenie błony podstawnej. W sytuacji obniżenia odporności wiremia trwa dłużej, czego konsekwencją może być rozsiew wewnątrznarządowych ospy z zajęciem wątroby, płuc i ośrodkowego układu nerwowego. Po zakażeniu pierwotnym nie dochodzi do całkowitej eliminacji wirusa i pozostaje on w postaci latentnej w czuciowych (grzbietowych) zwojach nerwów rdzeniowych i czaszkowych. W warunkach obniżonej odporności może dojść do reaktywacji wirusa i rozwoju półpaśca.
Przebieg zakażenia.
Okres wylęgania wirusa wynosi 10–21 dni, średnio 14 dni. Zakaźność dla otoczenia pojawia się od 24 do 48 godzin przed wystąpieniem wysypki i trwa do przyschnięcia pęcherzyków (średnio 7 dni). Pojawienie się charakterystycznej wysypki jest poprzedzone objawami prodromalnymi obejmującymi złe samopoczucie, gorączkę lub stan podgorączkowy, utratę apetytu, bóle głowy, bóle brzucha, bóle mięśniowe, zapalenie gardła i nieżyt nosa. Objawy prodromalne zwykle poprzedzają o 1–2 dni pojawienie się wysypki, częściej występują u młodzieży i u dorosłych. Możliwe jest występowanie przemijającego zaczerwienienia skóry.
Wysypka w ospie wietrznej początkowo przyjmuje formę plamek, a następnie swędzących zaczerwienionych grudek o średnicy około 5–10 mm, które po kilku godzinach przyjmują formę wypełnionego płynem surowiczym pęcherzyka. W ciągu 2–3 dni pęcherzyki ulegają przemianie w krosty, a po 3–4 dniach przysychają w strupki.
Po zejściu wykwitów pozostają przemijające małe blizny i przebarwienia, trwałe blizny pozostają w przypadku nadkażenia wykwitów. Ze względu na pojawianie się zmian skórnych rzutami, charakterystyczne jest występowanie wielopostaciowości (polimorfizmu) zmian (tzw. obraz gwieździstego nieba). W stanach upośledzonej odporności możliwe jest występowanie wykwitów krwotocznych. Wykwity początkowo pojawiają się na twarzy i tułowiu, a następnie w mniejszym stopniu na kończynach. Liczba wykwitów średnio osiąga różne nasilenie i może wahać się od 10 do 1500 zmian.
W 10–20% przypadków stwierdza się obecność drobnych wykwitów w obrębie błon śluzowych nosogardła, narządów płciowych, spojówek i rzadko w obrębie rogówki.
Wykwitom może towarzyszyć wysoka gorączka trwająca zwykle do 4 dni, świąd skóry, powiększenie węzłów chłonnych i zapalenie gardła. Bardzo rzadko ospa wietrzna przebiega w sposób bezobjawowy.
Zmiany podobne do ospy wietrznej u osób szczepionych.
Wysypka podobna do ospy wietrznej u osób szczepionych może być wywołana przez VZV typu dzikiego, atenuowanego VZV stosowanego w szczepionce lub związanego z inną etiologią niż ospa wietrzna. Wysypki powstałe w ciągu 14 dni od szczepienia mogą być związane z VZV typu dzikiego, ponieważ ekspozycja na wirusa nastąpiła przed zaszczepieniem i wytworzeniem odporności. Wysypka występująca w ciągu 15–42 dni od szczepienia może być związana z VZV typu dzikiego lub VZV stosowanego w szczepieniu. Wynika to z możliwości zakażenia VZV typu dzikiego przed wytworzeniem się odporności po zaszczepieniu. Zaczerwienienie skóry może być następstwem działania niepożądanego szczepionki. Po okresie 42 dni od zaszczepienia wysypka jest związana z typem dzikim. Jedna dawka szczepionki chroni 97% zaszczepionych przez ospą wietrzną o ciężkim i umiarkowanym przebiegu oraz 85% chorych przed ospą o łagodnym przebiegu (obecnie zaleca się dwie dawki szczepionki). Przebieg zakażenia u chorych zaszczepionych zazwyczaj jest bezobjawowy lub skąpoobjawowy. Liczba wykwitów o charakterze plamisto-grudkowym jest niewielka, nie przekraczająca 50, pęcherzyki zwykle są nieobecne.
Powikłania ospy wietrznej.
Ospa wietrzna zwykle przebiega w sposób łagodny, ale choroba może prowadzić do poważnych powikłań. Do najczęstszych powikłań należą wtórne zakażenia infekcyjne zmian skórnych, zapalenie płuc i powikłania neurologiczne. U około 5% chorych powikłania ospy wymagają hospitalizacji.
Wtórne bakteryjne zakażenia wykwitów skórnych są najczęstszym powikłaniem ospy wietrznej. Najczęstszymi czynnikami etiologicznym są "Staphylococcus aureus" i "Streptococcus pyogenes". Zakażenia mogą przybierać postać liszajca, ropni, ropowicy, zapalenia tkanki łącznej ("cellulitis"), róży, płonicy przyrannej, gronkowcowego zespołu wstrząsu toksycznego, paciorkowcowego zespół wstrząsu toksycznego (STSS), martwiczego zapalenia powięzi oraz sepsy. Wczesnym objawem zakażenia wykwitów jest zaczerwienie podstawy pęcherzyka. Nawrót gorączki po 3–4 dniach po pojawieniu się pierwszych wykwitów może być również przejawem zakażenia bakteryjnego.
Ospowe (śródmiąższowe) zapalenie płuc jest jednym z najczęstszych i najpoważniejszych powikłań ospy wietrznej u dorosłych. Szacuje się, że zmiany radiologiczne w przebiegu ospy wietrznej u dorosłych występują u około 3–16% chorych, ale objawy zapalenia płuc stwierdza się tylko u jednej trzeciej z nich. Z kolei u zdrowych dzieci zapalenie płuc w przebiegu ospy wietrznej jest stosunkowo rzadko rozpoznawane w porównaniu do osób dorosłych. Większe ryzyko rozwoju ospowego zapalenia płuc jest obserwowane u palaczy tytoniu, osób z upośledzoną odpornością. Wysoką śmiertelność obserwuje się u kobiet w II i III trymestrze ciąży.
Zapalenie płuc zwykle rozwija się po 1–6 dni po wystąpieniu wysypki. Objawy ze strony układu oddechowego mogą występować w różnym nasileniu, od łagodnych do ostrej niewydolność oddechowej (ARDS). Zapalenie płuc manifestuje się gorączką, dusznością, przyspieszeniem oddechu (tachypnoe), kaszlem, może występować ból w klatce piersiowej i krwioplucie. Ospowe zapalenie płuc wiąże się z bardzo wysoką śmiertelnością wynoszącą 10–30% u osób bez istotnych obciążeń zdrowotnych i przynajmniej 50% śmiertelnością u chorych z zaburzeniem odporności.
W przebiegu choroby możliwy jest rozwój wtórnego bakteryjnego zapalenia płuc. Najczęściej rozpoznaje się zakażenia o etiologii "Staphylococcus aureus", "Streptococcus pneumoniae", "Haemophilus influenzae". Zakażenia bakteryjne może stanowić następstwo ospowego (śródmiąższowe) zapalenia płuc lub rozwijać się niezależnie od tego procesu.
Zakażenie wirusem VZV może wiązać się z powikłaniami neurologicznymi, których częstość szacuje się 1–3/100 000 przypadków
Do najczęstszych powikłań neurologicznych zakażenia VZV należy zapalenie mózgu oraz zespół ataksji móżdżkowej. Rzadziej występuje poprzeczne zapalenie rdzenia kręgowego, aseptyczne zapalenie opon mózgowo-rdzeniowych, zespół Guillaina-Barrégo i porażenie nerwów czaszkowych.
Zespół ataksji móżdżkowej jest stwierdzany z częstością 1 na 4 000 przypadków ospy wietrznej u dzieci. Jest to najczęstsze powikłanie neurologiczne w tej grupie wiekowej. Ataksja rozwija się w ciągu kilku dni od wystąpienia ospy, ataksji zwykle towarzyszą wymioty, ból głowy, oczopląs, dysmetria i dyzartria. Choroba zwykle ustępuje samoistnie w ciągu 1–3 tygodni bez trwałych następstw.
Zapalenie mózgu jest najpoważniejszym powikłaniem ospy wietrznej. Najwyższe ryzyko zachorowania dotyczy dorosłych i niemowląt. Jest stwierdzane w 1–2 przypadków na 10 000 zachorowań na ospę wietrzną. Stwierdza się zaburzenia świadomości, gorączkę, bóle głowy, wymioty, drgawki, osłabienie lub wzmożenie odruchów ścięgnistych, występowanie odruchów patologicznych, porażenia, zaburzenia sensoryczne, ataksja, nadciśnienie tętnicze lub niedociśnienie tętnicze. W płynie mózgowo-rdzeniowym stwierdza się umiarkowaną pleocytozę limfocytową, zwykle poniżej 100 komórek/μl, umiarkowanie podwyższenie stężenie białka (50–100 mg/dl) i prawidłowe stężenie glukozy. Śmiertelność zapalenia mózgu wynosi 5%–10%, a trwałe następstwa dotyczą 10%–20% wyleczonych
Rzadko w przebiegu ospy wietrznej dochodzi do zapalenia mięśnia sercowego, zapalenia stawów, zapalenia wątroby, cewkowo-śródmiąższowego zapalenia nerek i małopłytkowości.
Zespół ospy wrodzonej i ospa w trakcie ciąży.
Zakażenie ospą wietrzną u seronegatywnej matki wiąże się z ryzykiem transmisji wirusa na płód. Wystąpienie zespołu ospy wrodzonej w I i II trymestrze ciąży może doprowadzić do obumarcia płodu lub rozwoju zespołu ospy wrodzonej. W umiarkowanej strefie klimatycznej ze względu na powszechność zakażenia VZV w dzieciństwie, kliniczne zakażenie płodu jest rzadkie. Ocenia się, że zakażenie matki, która nie przebyła wcześniej zakażenia ospą wietrzną, we wczesnej ciąży wiąże się z 25% ryzykiem zakażenia płodu. Pojawienie się klinicznego zespołu ospy wrodzonej nie jest częste. Zachorowanie na ospę przed 13. tygodniem ciąży wiąże się 0,7% ryzykiem wystąpienia zespołu ospy wrodzonej, z kolei pomiędzy 13. a 20. tygodniem ciąży ryzyko wynosi 2%. Bardzo rzadko stwierdzane są przypadki zachorowań po 20. tygodniu ciąży, pojawiające się przed 28. tygodniem ciąży. Przyjmuje się, że zachorowanie na ospę wietrzną po 20. tygodniu ciąży nie wiąże się z ryzykiem uszkodzenia płodu, ale we wczesnym okresie życia może pojawiać się półpasiec.
Zespół ospy wrodzonej charakteryzuje się obecnością głębokich blizn na skórze, zniekształceniami lub hipoplazją kończyn, zaburzeniami ośrodkowego układu nerwowego obejmującymi małogłowie, wodogłowie, upośledzenie umysłowe, drgawki, atrofię korowo-podkorową, wady oczu obejmujące zaćmę, zapalenie siatkówki i naczyniówki, małoocze oraz zaburzenia układu moczowego obejmujące wodonercze i pęcherz neurogenny. Często stwierdzana jest niska masa urodzeniowa.
Zachorowanie u matki na ospę wietrzną do 5 dni przed porodem i 2 dni po porodzie może prowadzić do zakażenia u noworodka o bardzo ciężkim przebiegu (ospa noworodkowa) z zapaleniem płuc, zapaleniem wątroby, zapaleniem mózgu i bardzo wysokiej śmiertelności. Jest to związane z okresem wytwarzania przeciwciał IgG u matki, który jest zbyt krótki, aby umożliwiał bierne uodpornienie noworodka. Konieczne jest podanie noworodkom swoistej immunoglobuliny VZIG. Mimo podania VZIG 30–40% noworodków rozwija zakażenie, ale ryzyko powikłań jest znacznie mniejsze.
Rozpoznanie zespołu ospy wrodzonej jest stawiane na podstawie wywiadu ekspozycji na VZV i obrazu klinicznego. Możliwe jest stwierdzanie wirusowego DNA w próbkach tkanek noworodków za pomocą PCR. U niektórych noworodków przeciwciała w klasie IgM mogą być stwierdzane w krwi pępowinowej.
Utrzymywanie się przeciwciał po 12–18 miesiącach u bezobjawowych noworodków i niemowląt wskazuje zakażenie wrodzone, podobnie pojawienie się półpaśca u dzieci do 1. roku życia bez wywiadu ospy wietrznej wskazuje na zakażenie wrodzone.
U wszystkich kobiet w ciąży zaleca się ocenę odporności na VZV poprzez stwierdzenie w wywiadzie przebycie zakażenia, przebycie szczepienia przeciw VZV lub oznaczenie swoistych immunoglobulin w klasie IgG. U seronegatywnych kobiet planujących ciążę zaleca się przeprowadzenia szczepienia przeciw VZV. Szczepienie nie jest zalecane w trakcie ciąży i kobietom planującym ciążę w ciągu najbliższego miesiąca, ale nie zanotowano przypadku pojawienia się zespołu ospy wrodzonej u przypadkowo zaszczepionej kobiety w ciąży. U kobiet seronegatywnych w trakcie ciąży zaleca się przeprowadzenie szczepienia ochronnego po porodzie.
W sytuacji stwierdzenia narażenia kobiety ciężarnej o nieznanym stanie odporności przeciwko ospie wietrznej wykonuje się badanie serologiczne. W przypadku ujemnego wyniku lub niemożliwości otrzymania wiarygodnego wyniku badania w ciągu 96 godzi od ekspozycji podaje się VZIG.
U kobiet w ciąży po ekspozycji na VZV zaleca się wykonanie USG w celu oceny płodu.
Leczeniu kobiety w ciąży poddaje się wyłącznie z powikłanym przebiegiem ospy wietrznej, wówczas leczenie polega na podaniu acyklowiru. Acyklowir skraca długość trwania gorączki i łagodzi objawy zakażenia, ale musi być podany w ciągu 24 godzin od pojawienia się wysypki. Acyklowir poprzez hamowanie replikacji wirusa może hamować przenikanie wirusa przez łożysko. Nie zaobserwowano zwiększonego ryzyka powikłań związanego ze stosowaniem acyklowiru u kobiet w ciąży. Jednak leku nie zaleca się w ramach profilaktyki kobiet w ciąży narażonych na kontakt z wirusem.
Uszkodzenia płodu związane z VZV nie postępują po porodzie, dlatego u noworodków z zespołem ospy wrodzonej nie stosuje się acyklowiru.
Rozpoznanie.
Rozpoznanie ospy wietrznej jest stawiane na podstawie typowego obrazu klinicznego choroby i badania dodatkowe zwykle nie są potrzebne. Badania pomocnicze znajdują zastosowanie u chorych z zaburzeniami odporności oraz u kobiet w ciąży, ponieważ w tej grupie chorych istotne jest wdrożenie leczenia przyczynowego. Również mogą być przydatne w przypadku atypowego przebiegu choroby.
Za pomocą PCR możliwe jest stwierdzenie obecności materiału genetycznego wirusa z płynu z pęcherzyków. Immunofluorescencja bezpośrednia pozwala na szybkie rozpoznanie obecności antygenów VZV w materiale ze zeskrobin z dna pęcherzyka.
Izolacja wirusa nie jest wykonywana rutynowo, ze względu na nietrwałość wirusa. Hodowla wymaga kilkudniowego oczekiwania na wynik badania. W materiale biologicznym pod mikroskopem stwierdza się efekt cytopatyczny, który jest podobny do wywołanego przez HSV. Stwierdza się wówczas wtręty jądrowe Cowdry typu A i syntytia. Syncytia są również stwierdzane podczas rozmazu Tzancka ze materiału ze zeskrobin z dna pęcherzyka.
Metody serologiczne nie nadają się do szybkiej diagnostyki. Stwierdzenie swoistych przeciwciał przeciw VZV jest dowodem przebytego zakażenia i odporności na wirusa. Czterokrotny wzrost miana przeciwciał IgG przemawia za ostrą infekcją. Ocena przeciwciał IgM nie jest rutynowo stosowana w rozpoznawaniu i wykluczaniu zakażenia VZV, ponieważ komercyjne testy nie są wiarygodne, a ponadto kinetyka odpowiedzi z utworzeniem IgM nie jest dobrze określona.
W badaniach laboratoryjnych do 72 godzin od pojawienia się wysypki może występować leukopenia, po tym czasie może być stwierdzana względna lub bezwzględna leukocytoza. U części chorych obserwuje się niewielkie podwyższenie aktywności enzymów wątrobowych. U chorych z zajęciem ośrodkowego układu nerwowego w płynie mózgowo-rdzeniowym stwierdza niewielką pleocytozę, niewielkiego do umiarkowanego stopnia podwyższenie stężenia białka, a stężenie glukozy zwykle pozostaje w normie.
Leczenie.
U chorych poniżej 12. roku życia z prawidłową odpornością i łagodnym przebiegu choroby stosuje się wyłącznie leczenie objawowe. U wszystkich chorych zaleca się codzienną kąpiel z delikatnym osuszaniem skóry ręcznikiem. W leczeniu gorączki stosuje się paracetamol. Nie zaleca się kwasu acetylosalicylowego (aspiryna) ze względu na ryzyko zespołu Reye’a. W leczeniu świądu stosuje się leki przeciwhistaminowe I generacji. W razie potrzeby stosuje się leki przeciwbólowe.
Leczenie przyczynowe jest stosowane w przypadku ciężkiego przebiegu choroby, u chorych z zaburzeniami odporności, w przypadku powikłań oraz u chorych w grupie ryzyka wystąpienia powikłań ospy wietrznej. Lekiem pierwszego rzutu jest acyklowir, który podaje się doustnie pięć razy dziennie w dawce 800 mg u dorosłych oraz 80 mg/kg u dzieci w pięciu dawkach podzielonych przez kolejne 5–7 dni. Korzyści z leczenia przyczynowego u osób bez ryzyka powikłań lub ciężkiego przebiegu choroby za pomocą acyklowiru są marginalne i wobec wysokich kosztów leczenia i stosunkowo niewielkiego ryzyka powikłań w grupie zdrowych osób takie postępowanie nie jest zalecane.
W przypadku bardzo ciężkiego przebiegu ospy, powikłań lub upośledzenia odporności acyklowir podaje się dożylnie w dawce 10 mg/kg u dorosłych przez kolejne 7–10 dni, z kolei u dzieci w dawce 500 mg/m2 powierzchni ciała. U chorych z ciężkim upośledzeniem odporności dodatkowo podaje się swoistą immunoglobulinę (VZIG) w dawce 2 mg/kg masy ciała. Podczas leczenia acyklowirem konieczne jest odpowiednie nawodnienie chorego, ponieważ acyklowir może krystalizować się w nerkach. Stosuje się wlew dożylny krystaloidów o objętości równej objętości leku i kontroluje się stężenie kreatyniny co 3 dni. Leczenie jest najskuteczniejsze, gdy zostaje włączone w ciągu 24 godzin od pojawienia się wysypki, a korzyści kliniczne z leczenia acyklowirem są znaczne mniejsze, gdy leczenie zostanie podane w ciągu 24–72 godzin od pojawienia się wysypki.
Bardzo rzadko stwierdza się oporność na acyklowir, występującą głównie u chorych z zaburzeniami odporności, przede wszystkim u zakażonych HIV, co jest związane z częstymi nawrotami choroby i koniecznością wielokrotnego leczenia. W przypadku stwierdzenia oporności na acyklowir podaje się foskarnet. Istnieją ograniczone dowody na skuteczność cydofowiru oraz widarabiny.
Zapobieganie.
W prewencji zakażeń VZV stosuje się metody swoiste i nieswoiste. Do metod profilaktyki swoistej zalicza się szczepienie ochronne, immunoprofilaktykę bierną i profilaktykę farmakologiczną.
Szczepienie przeciw VZV zostało opracowane w 1974 roku, początkowo było stosowane w profilaktyce dzieci o wysokim ryzyku powikłań. W 1989 roku w Korei i Japonii zastosowano szczepionkę u zdrowych osób. Szczepionka zawiera atenuowany wirus VZV typu Oka. Szczepionka może być stosowana od 9. miesiąca życia. Dzieci do 12. roku życia są szczepione pojedynczą dawką preparatu, a po 12. roku życia dwoma dawkami podanymi w odstępie 4–8 tygodni. Ponad 95% zaszczepionych jedną dawką szczepionki dzieci osiąga ochronny poziom przeciwciał.
Żywa ateuowana szczepionka stanowi zagrożenie dla chorych ze znacznie obniżoną odpornością, jednak szczepionka może być podana u dzieci z białaczką w okresie remisji oraz zakażonych HIV bez ciężkiego niedoboru odporności. U osób z głęboko upośledzoną odpornością możliwe jest wystąpienie uogólnionego zakażenia po zaszczepieniu atenuowanym szczepem Oka.
Szczepienie jest szczególnie zalecane u chorych pozostających w bliskim kontakcie z osobą z niedoborem odporności, u chorych na ostrą białaczkę w okresie remisji (liczb limfocytów powyżej 1200/μl), u chorych przed zaplanowanym przeszczepieniem szpiku kostnego lub narządu, u kobiet planujących ciążę (ale nie w ciąży), osobom mającym zawodowy kontakt z dziećmi oraz u pracowników placówek opieki zdrowotnej. Szczepienie jest przeciwwskazane w ciąży oraz ciężkim komórkowym lub humoralnym, pierwotnym albo nabytym niedoborze odporności, objawowym zakażeniu HIV lub przy odsetku limfocytów T CD4+ u dzieci poniżej 12. miesiąca życia &lt;25% wartości właściwej dla wieku, w wieku 12.–35. miesięcy &lt;20%, w wieku 36.–59. miesięcy &lt;15%. Należy unikać zajścia w ciążę w ciągu miesiąca od szczepienia.
Immunoprofilaktyce biernej za pomocą podania swoistej immunoglobuliny IVIG poddaje się noworodki, których matki zachorowały na ospę pomiędzy 5. dniem przed porodem do 2. dnia po porodzie oraz chorych nieszczepionych i nieprzechodzących ospy wietrznej z istotnym pierwotnym lub wtórnym niedoborem odporności komórkowej w ramach profilaktyki poekspozycyjnej. U chorych z istotnym pierwotnym lub wtórnym niedoborem odporności komórkowej po kontakcie z chorym na ospę wietrzną, w przypadku niedostępności IVIG lub po 96 godzinach od ekspozycji, podaje się acyklowir w dawce 800 mg co 6 godzin od 7. dnia od ekspozycji przez kolejne 7 dni.
Metodą nieswoistą profilaktyki zakażenia VZV należy izolacja chorych. Transmisji zakażeniu bardzo trudno zapobiec ze względu na zakaźność chorych już na 24–48 godzin przed pojawieniem się wysypki. Chorych izoluje się do czasu przyschnięcia wszystkich wykwitów, a w przypadku wystąpienia wysypki plamisto-grudkowej u osoby szczepionej do czasu pojawiania się nowych wykwitów. Osoby podatne na zakażenie po kontakcie z chorym na ospę wietrzną powinny być izolowane od 10. do 21. dnia od kontaktu (okres wylęgania choroby), ale w sytuacji gdy podano IVIG izolacja musi trwać od 10. do 28. dnia od kontaktu.

</doc>
<doc id="67206" url="https://pl.wikipedia.org/wiki?curid=67206" title="Skamander">
Skamander



</doc>
<doc id="67207" url="https://pl.wikipedia.org/wiki?curid=67207" title="Defekt kwantowy">
Defekt kwantowy



</doc>
<doc id="67209" url="https://pl.wikipedia.org/wiki?curid=67209" title="Mieczysław Garsztka">
Mieczysław Garsztka

Mieczysław Sylwester Garsztka (ur. 31 grudnia 1896 w Bydgoszczy, zm. 10 czerwca 1919 we Lwowie) – podporucznik pilot Armii Cesarstwa Niemieckiego i Wojska Polskiego, as myśliwski lotnictwa niemieckiego z czasów I wojny światowej, kawaler Orderu Virtuti Militari.
Życiorys.
Młodość i służba w Armii Cesarstwa Niemieckiego.
Był synem Józefa, lekarza. Naukę rozpoczął w Bydgoszczy, a kontynuował w Düsseldorfie i Wiesbaden, gdzie uzyskał maturę. Zamierzał studiować medycynę, jednak po wybuchu wojny został 27 listopada 1915 powołany do Armii Cesarstwa Niemieckiego. Początkowo służył w piechocie na froncie zachodnim – w 110 pułku piechoty z Wiesbaden, następnie 87. Pasawskim pułku piechoty. Zdał egzamin na chorążego (niem. "Fähnrich"), po czym ukończył szkołę oficerską, otrzymując 24 kwietnia 1917 stopień podporucznika (niem. "Leutnant"). Dowodząc kompanią w I batalionie 87 pułku na froncie zachodnim, został lekko ranny. Został wtedy odznaczony Krzyżem Żelaznym II klasy. W sierpniu Garsztka złożył prośbę o przeniesienie do lotnictwa i w listopadzie 1917 został skierowany do szkoły lotniczej w Ławicy, następnie na kurs pilota myśliwskiego w Nivelles. Po ich ukończeniu, 7 czerwca 1918 został przydzielony do 31 Eskadry Myśliwskiej (niem. "Jagdstaffel 31"), stacjonującej na lotnisku Saint Loup w Szampanii. Początkowo latał tam na myśliwcach Albatros D.V, następnie na nowoczesnych Fokker D.VII.
Kariera lotnicza Mieczysława Garsztki była krótka, ale obiecująca jak na młodego pilota. 16 lipca 1918 zestrzelił on pierwszy samolot w walce powietrznej – francuski myśliwiec SPAD. 18 września zestrzelił brytyjski myśliwiec S.E.5a i bombowiec DH-9, a 25 września następny DH-9. Następnego dnia strącił brytyjski myśliwiec Sopwith Camel z 208. Dywizjonu, a 30 września swój ostatni – szósty samolot S.E.5a z 92. Dywizjonu. 2 października w walce z Camelami 46. Dywizjonu Garsztka został zestrzelony i ranny, lecz zdołał wylądować na uszkodzonym samolocie (prawdopodobnie zwycięzcami było trzech asów: Donald MacLaren, James Leith i Cyril Sawyer). Skierowany do szpitala na tyły, a potem urlop zdrowotny do domu, nie wziął już udziału w działaniach wojny. Garsztka był jedynym pilotem Jasta 31, który zestrzelił co najmniej 5 samolotów, co według klasyfikacji alianckiej, dawało lotnikowi tytuł asa. 25 września 1918 został odznaczony Żelaznym Krzyżem I klasy.
Służba w Wojsku Polskim.
Po zakończeniu wojny i odrodzeniu państwa polskiego, Mieczysław Garsztka przedarł się przez ówczesną granicę z Bydgoszczy do Polski i 7 grudnia 1918 wstąpił w Warszawie do nowo formującego się lotnictwa polskiego. Jako jeden z niewielu pilotów znających obsługę niemieckich samolotów, został skierowany do Wojskowej Szkoły Lotniczej w Warszawie w charakterze instruktora, przeszkalającego polskich lotników z innych armii. Skierowany do Poznania po wybuchu powstania wielkopolskiego, prawdopodobnie wziął udział w zajęciu lotniska Ławica. Od stycznia do kwietnia 1919 służył ponownie jako instruktor. 6 lutego 1919 Naczelny Wódz mianował go z dniem 1 grudnia 1918 pilotem. W tym czasie, toczył się konflikt polsko-ukraiński. Po wielokrotnych prośbach o przeniesienia na front, 8 maja 1919 został skierowany do 7 eskadry lotniczej we Lwowie. Od 10 maja do 7 czerwca odbył jako pilot 16 lotów bojowych, głównie rozpoznawczych dwumiejscowym samolotem rozpoznawczym LVG C.VI, z tego 13 w maju. Często latał z obserwatorem por. Kazimierzem Swoszowskim. 11 maja i 13 maja ostrzeliwał nieskutecznie ukraiński balon obserwacyjny, a 12 maja wziął udział w grupowym locie na bombardowanie stanowiska balonu. 14 maja trzykrotnie bombardował pozycje nieprzyjacielskie, wraz z innymi maszynami. 20 maja jego samolot LVG został uszkodzony i musiał przymusowo lądować.
10 czerwca 1919 Mieczysław Garsztka poniósł śmierć w katastrofie, oblatując we Lwowie świeżo wyremontowany, pozostawiony przez Austriaków ex-rosyjski myśliwiec SPAD VII. Przyczyną wypadku było zerwanie się płótna z prawego skrzydła.
Stanisław Pietruski z 6 eskadry opisał go we wspomnieniach:
...Latał bardzo dobrze i był bardzo koleżeński. Wprowadził do nas zwyczaj latania w monoklu. Sztuka polegała na tym by pilot siadając do maszyny nie zakładał okularów ale wkładał monokl i jeżeli rzeczywiście jest dobrym pilotem, miał w nim zrobić cały lot. Wymagało to ogromnego spokoju i opanowania odruchów, bo przy jakimś nieobliczalnym ruchu głowy monokl po prostu wypadał z oka. Zwyczaj ten prędko się u nas skończył, bo nasi nerwowo nie wytrzymywali kupowania ciągle nowych monokli. Garsztka był jednak w tym mistrzem. Zrobił z nim kilka lotów i nigdy mu monokl nie wyfrunął.

</doc>
<doc id="67210" url="https://pl.wikipedia.org/wiki?curid=67210" title="Fermentacja cytrynowa">
Fermentacja cytrynowa

Fermentacja cytrynowa – metoda otrzymywania kwasu cytrynowego z glukozy z wykorzystaniem pleśni, np. z gatunku "Aspergillus niger". Sam proces nie jest właściwą fermentacją, gdyż ma charakter ściśle tlenowy, jednak został tak nazwany ze względów historycznych i zwyczajowych.
Równanie sumaryczne fermentacji cytrynowej:
Metoda fermentacyjna przewyższa metodę uzyskiwania kwasu cytrynowego z owoców cytrusowych ze względu na niższą cenę. W metodzie tej wykorzystuje się melasę, będącą produktem ubocznym przemysłu cukrowniczego.
Wytwarzanie kwasu cytrynowego zachodzi podczas głodowania grzyba. Skład pożywki powinien być tak dobrany, aby umożliwić tylko nieznaczny rozwój grzybów, a jednocześnie uniemożliwić zarodnikowanie.

</doc>
<doc id="67211" url="https://pl.wikipedia.org/wiki?curid=67211" title="Jonia">
Jonia

Jonia – kraina w starożytności położona w centralnej części wybrzeża Azji Mniejszej, między rzekami Hermos a Meander. Zasiedlona przez Greków, głównie Jonów z Attyki i Peloponezu. Od północy graniczyła z Eolią, od wschodu z Lidią, od południa z Karią. Do Jonii zaliczano również przybrzeżne wyspy, z największymi miastami Chios i Samos.
Najważniejsze miasta: Chios, Efez, Erythraj, Fokaja, Klazomenaj, Kolofon, Lebedos, Milet, Myus, Priene, Samos, Smyrna, Teos. Ok. 700 p.n.e. jońskie polis utworzyły pod przewodnictwem Miletu związek polityczno-religijny pod nazwą Dodekapolis.
Około 560 p.n.e. Jonię podporządkowało sobie państwo lidyjskie, a w 546 p.n.e., po pokonaniu Krezusa przez Cyrusa Wielkiego, stała się ona częścią perskiej monarchii Achemenidów. Powstanie miast jońskich przeciw Persji w 499 p.n.e. dało początek wojnom grecko-perskim.
W VI i V w. p.n.e. w miastach jońskich (w szczególności w Milecie) działało wielu wybitnych filozofów przyrody (Tales z Miletu, Anaksymander, Anaksagoras, Anaksymenes, Heraklit). Określa się ich mianem jońskich filozofów przyrody, i uznaje (obok pitagorejczyków) za protoplastów zachodniej filozofii i nauki.
Od 133 p.n.e. Jonia weszła w skład rzymskiej prowincji Azji.
Grecy zamieszkiwali wybrzeża Jonii i główne jej miasto Smyrnę (dziś Izmir) do roku 1922, gdy na mocy traktatu zawartego między Grecją a Turcją nastąpiła wymiana ludności między tymi krajami. Były to konsekwencje przegranej przez Greków wojny grecko-tureckiej.

</doc>
<doc id="67213" url="https://pl.wikipedia.org/wiki?curid=67213" title="Diagram Grotriana">
Diagram Grotriana

Diagram Grotriana – obrazowe przedstawienie degeneracji poziomów energetycznych elektronu w atomie. Diagram Grotriana zawiera w sposób symboliczny informacje o:
Diagram został przedstawiony po raz pierwszy przez Waltera Grotriana w wydanej w 1928 książce "Graphische Darstellung der Spektren von Atomen und Ionen mit ein, zwei und drei Valenzelektronen".

</doc>
<doc id="67214" url="https://pl.wikipedia.org/wiki?curid=67214" title="Park Krajobrazowy Pojezierza Iławskiego">
Park Krajobrazowy Pojezierza Iławskiego

Park Krajobrazowy Pojezierza Iławskiego – powstały w roku 1993 park krajobrazowy położony na pograniczu województw warmińsko-mazurskiego i pomorskiego. Obejmuje najcenniejszy pod względem przyrodniczym obszar Pojezierza Iławskiego, w tym jezioro Jeziorak (najdłuższe w Polsce – 27,5 km) oraz Jezioro Jasne (o wyjątkowo czystej toni – przezroczystość wody do 15 m). W granicach parku i jego otuliny znajdują się 43 zbiorniki jeziorne o łącznej powierzchni 6003 ha. Jeziorność parku wynosi zatem 27%. Park obejmuje tereny charakterystyczne dla młodego krajobrazu polodowcowego. Licznie reprezentowane są tu takie formy krajobrazu polodowcowego jak pagórki moreny czołowej, morena denna, pola sandrowe czy wypełnione wodami jezior zagłębienia po martwym lodzie.
Obszar Parku zamieszkuje łącznie ok. 1340 mieszkańców i jest podzielony między dwa województwa:
Jezioro Jeziorak wraz z otaczającym go kompleksem leśnym stanowi zbiór unikatowych zasobów fauny i flory. Jest ostoją wielu gatunków ptaków, jak np. czapli, kormoranów, żurawi, w tym także niezwykle rzadkich ptaków drapieżnych: bielików, rybołowów czy kań rudych. W kompleksach leśnych bytują popularne i rzadsze gatunki zwierzyny łownej: sarny, dziki, jelenie, łosie. Zimą pojawiają się czasami wilki.
Pomniki przyrody.
Na terenie parku znajduje się 58 pomników przyrody ożywionej. Do ciekawszych zarejestrowanych pomników należą:
Gruba Sosna – obwód 310 cm, na południe od Siemian, przy drodze leśnej w oddziale 276, gmina Iława.
Aleja Napoleona – kilkadziesiąt sosen rosnących wzdłuż drogi gruntowej wiodącej z Szymbarka w kierunku północnym do szosy Iława – Susz; obwody od 50 do 380 cm, gmina Iława.
Grupa 8 dębów – koło Gostyczyna, obwody od 377 do 556 cm, gmina Susz.

</doc>
<doc id="67215" url="https://pl.wikipedia.org/wiki?curid=67215" title="Wierchojańsk">
Wierchojańsk

Wierchojańsk (ros. Верхоянск) – miasto w Rosji, w Jakucji, przystań na prawym brzegu rzeki Jany w odległości 900 km od Jakucka. 1073 mieszkańców (2020).
Założone w 1638 roku jako zimowisko kozackie, w 1775 roku przeniesione na obecne miejsce . Od XIX wieku miejsce zesłań. Bardzo surowy klimat, jedno z najzimniejszych miejsc półkuli północnej: średnia roczna temperatura –17 °C, średnia temperatura stycznia –50 °C. 7 lutego 1892 roku zanotowano tam –69,8 °C, co po korekcie danych przeprowadzonej rok później dało oficjalnie –67,8 °C. Z uwagi na to, że opady w tym rejonie należą do rzadkości, powietrze w mieście jest bardzo suche, a latem ogrzewa się za dnia nawet do 30 °C. Notowane tu wahania temperatur należą w związku z tym do najbardziej ekstremalnych na kuli ziemskiej.
Roczna amplituda temperatury jest jedną z największych na świecie; 20 czerwca 2020 w Wierchojańsku odnotowano temperaturę 38 °C, która wówczas była najwyższą do tej pory notowaną temperaturą za kręgiem polarnym, pod koniec czerwca 2021 niedaleko Wierchojańska odnotowano temperaturę 48 °C.

</doc>
<doc id="67216" url="https://pl.wikipedia.org/wiki?curid=67216" title="Morze Czukockie">
Morze Czukockie

Morze Czukockie (ros. Чукотское море, ang. Chukchi Sea) – część Oceanu Arktycznego leżąca za północnym kołem podbiegunowym, pomiędzy wybrzeżem Alaski a Syberią. Morze Czukockie połączone jest Cieśniną De Longa z Morzem Wschodniosyberyjskim, na wschodzie sąsiaduje z Morzem Beauforta, a na południu łączy się z Oceanem Spokojnym za pośrednictwem Cieśniny Beringa.
Nazwa pochodzi od plemienia Czukczów zamieszkujących północno-wschodni kraniec Rosji, w tym Półwysep Czukocki.
Przez Morze Czukockie przechodzi linia zmiany daty.
Warunki klimatyczne.
Klimat mroźny. Morze Czukockie jest żeglowne od lipca do października. W okresie zimowym cała powierzchnia Morza Czukockiego pokryta jest lodem. Linia brzegowa jest stosunkowo słabo rozwinięta. Wzdłuż wybrzeża rosyjskiego występują prądy unoszące góry lodowe.
Gospodarka.
Rybołówstwo obejmuje głównie połowy dorsza. Poluje się także na morsy i foki.

</doc>
<doc id="67218" url="https://pl.wikipedia.org/wiki?curid=67218" title="Wojciech Eichelberger">
Wojciech Eichelberger

Tadeusz Wojciech Eichelberger (ur. 10 czerwca 1944 w Warszawie) – polski psycholog, psychoterapeuta, pisarz.
Życiorys.
Absolwent Liceum im. Stefana Batorego w Warszawie. W 1968 ukończył studia na Wydziale Psychologii Uniwersytetu Warszawskiego.
Po studiach przez trzy lata pracował w placówkach lecznictwa psychiatrycznego, m.in. w eksperymentalnym Oddziale Leczenia Odwykowego. W 1970 podjął kilkuletnie studia doktoranckie w Instytucie Psychologii Uniwersytetu Warszawskiego, zakończone absolutorium. W latach 1972–1973 uczestniczył w przygotowaniach do programu środowiskowej terapii schizofrenii "Synapsis", a w 1973 współtworzył nowatorski Oddział Terapii i Rozwoju Osobowości OTIRO, w którym pracował do 1978. W 1978 współzałożyciel Laboratorium Psychoedukacji w Warszawie, pierwszej w Polsce placówki psychoterapii, treningu i szkolenia. Stypendysta Instytutu Psychoterapii Gestalt w Los Angeles (1976) i Zen Center of Rochester (1980).
Współtwórca i dyrektor Instytutu Psychoimmunologii (IPSI) założonego w 2004 w Warszawie. W swoich projektach szkoleniowych i terapeutycznych odwołuje się do koncepcji terapii integralnej, która oprócz psychiki bierze pod uwagę ciało, energię i duchowość człowieka.
W latach 1980–1981 pracownik i działacz ruchu Oświaty Niezależnej. W latach 1981–1985 współzałożyciel i działacz podziemnego Komitetu Oporu Społecznego i członek redakcji pisma KOS.
W 2003 został zawieszony na okres jednego roku w prawach członka Polskiego Towarzystwa Psychologicznego za naruszenie Kodeksu Etyczno-Zawodowego Psychologa.
Autor książek i artykułów z dziedziny psychologii. Jest autorem felietonów i esejów m.in. w „Zwierciadle”, „Twoim Stylu”, „Wysokich Obcasach”, „Gazecie Wyborczej”, „Charakterach”, „Polityce”, „Więzi”, „Życiu Duchowym” i „Pulsie Biznesu”.
Współpracował przy tworzeniu programów telewizyjnych popularyzujących wiedzę psychologiczną, m.in. prowadził w latach 1997–1999 program "Okna" w TVP2, oraz takie programy jak "Być tutaj", "Nocny Stróż".
W 2011 został odznaczony Krzyżem Kawalerskim Orderu Odrodzenia Polski.
Życie prywatne.
Mąż Małgorzaty Corvalan. Z byłą żoną, Joanną Eichelberger, córką Ludwika Borawskiego, ma dwóch dorosłych synów. Buddysta zen od 1976. Mieszka w Warszawie.
Interesuje się żeglarstwem, końmi, górami, nartami i sportami walki. Ulubione lektury Eichelbergera to "Winnetou" Karola Maya i "Kariera Nikodema Dyzmy" Tadeusza Dołęgi-Mostowicza.
Poglądy.
Jest autorem wielu felietonów i książek, w których krytycznie wypowiada się na temat społeczeństwa konsumpcyjnego.
Twórczość.
Programy/warsztaty on-line
Współautor książek.
Zapis wypowiedzi uczestników terapii grupy treningowej Laboratorium Psychoedukacji prowadzonej przez Wojciecha Eichelbergera został utrwalony w filmie dokumentalnym "Daj mi to" Andrzeja Titkowa z 1988 roku.

</doc>
<doc id="67222" url="https://pl.wikipedia.org/wiki?curid=67222" title="Cieśnina Beringa">
Cieśnina Beringa

Cieśnina Beringa (ang. "Bering Strait", ros. "Берингов пролив" – "Bieringow proliw") – cieśnina między Azją a Ameryką Północną. Cieśnina łączy Morze Czukockie z Morzem Beringa, czyli Ocean Arktyczny z Oceanem Spokojnym. Jej szerokość wynosi około 85 km, a głębokość od 30 do 50 m.
Przylądki.
Po rosyjskiej stronie cieśniny znajduje się Przylądek Dieżniowa, część Półwyspu Czukockiego, po amerykańskiej Przylądek Księcia Walii na Półwyspie Seward.
Wyspy.
Pośrodku cieśniny położone są dwie wyspy: rosyjska Wyspa Ratmanowa i należąca do Stanów Zjednoczonych – Little Diomede Island.
Linia zmiany daty.
Pomiędzy tymi wyspami przebiega linia zmiany daty i granica między Stanami Zjednoczonymi a Rosją.
Historia.
Cieśnina odkryta pierwszy raz przez Siemiona Dieżniowa w 1648, po raz drugi w 1728 przez będącego w rosyjskiej służbie, duńskiego odkrywcę Vitusa Beringa, od którego pochodzi nazwa cieśniny.

</doc>
<doc id="67225" url="https://pl.wikipedia.org/wiki?curid=67225" title="Góry Wierchojańskie">
Góry Wierchojańskie

Góry Wierchojańskie (ros. Верхоянский хребет) – łańcuch górski w azjatyckiej części Rosji, w Jakucji. Ciągnie się wygiętym łukiem od Morza Łaptiewów na północnym zachodzie po rzekę Tompo na południowym wschodzie i rzekę Ałdan na południu. Od zachodu ogranicza go dolina rzeki Lena, a od wschodu Wyżyna Jańsko-Ojmiakońska i dolina rzeki Jana oddzielające Góry Wierchojańskie od Gór Czerskiego. 
Góry Wierchojańskie ciągną się na długości około 1200 km, a ich szerokość wynosi od 100 do 250 km. Najwyższy szczyt (bez nazwy) ma wysokość 2389 m n.p.m. i znajduje się w paśmie Orułgan.
Geografia i geologia.
Góry zbudowane są głównie z prekambryjskich skał metamorficznych i mezozoicznych oraz paleozoicznych skał osadowych i magmowych, miejscami poprzecinanych intruzjami granitów i diabazów. Szczyty są skaliste i ostre z niewielkimi lodowcami. Występują tu znaczne złoża węgla kamiennego (nie eksploatowane) oraz złota i cyny. 
Góry Wierchojańskie dzielą się na kilkadziesiąt pasm. Licząc od północy są to m.in. pasma: Charaułachskij chriebiet, Primorskij chriebiet, Tuora-Sis, Dżardżanskij chriebiet, Sijetindienskij chriebiet, Orułgan, Kułar, Byranda chriebiet, Tagyndżynskij chriebiet, Kuturginskij chriebiet, Ketlerskij chriebiet i Pasmo Skaliste. 
Południowo-wschodnim przedłużeniem Gór Wierchojańskich jest pasmo Suntar-Chajata, a południowym pasma Sette-Daban i Ułachan-Bom.
Góry stanowią dział wodny między dorzeczami Leny, Jany i Indygirki. Doliny rzek spływających ze stoków gór są głębokie i noszą ślady działalności lodowców. 
Przyroda.
W dolnych partiach rzadkie lasy liściaste, od wysokości 800–1200 m zarośla olchy, sosny syberyjskiej, tundra górska, a jeszcze wyżej arktyczna pustynia i lodowce (łączna powierzchnia 23 km²). W dolinach występuje sosna, brzoza, topola.
Klimat.
Klimat umiarkowany chłodny, skrajnie kontynentalny. Na północy subpolarny. W czasie długich zim często występuje inwersja temperatury, szczególnie w głębokich dolinach i na przedgórzach. Średnia temperatura stycznia wynosi minus 36–38 °C, przez co (pomimo zimowej inwersji temperatury) jest to najzimniejszy obszar górski Ziemi. Lato krótkie, w dolinach względnie ciepłe (średnia temperatura lipca 12–14 °C). Opady do 600 mm rocznie. W dolinach Gór Wierchojańskich zmierzono najniższe temperatury na półkuli północnej: 

</doc>
<doc id="67227" url="https://pl.wikipedia.org/wiki?curid=67227" title="Atossa">
Atossa

Atossa, Hutaosa - z języka staroperskiego Hūtos (550-475 p.n.e.) – królowa perska jako żona Dariusza I. Była córką Cyrusa II Wielkiego, przyrodnią siostrą Kambyzesa II i uzurpatora Bardiji. 
Jej brat Kambyzes chciał ją poślubić, ale wtedy w Persji związki takie nie były już legalne i jego doradcy odradzili mu to małżeństwo. Ostatecznie w 522 p.n.e. Atossa poślubiła Dariusza. Jedynym dzieckiem tej pary był syn - Kserkses I. Atossa zachorowała na raka piersi, którego usunął Demokedes. Zdaniem Herodota - żyła nadal, kiedy koronowano Kserksesa.
Atossa jest także bohaterką tragedii Ajschylosa zatytułowanej "Persowie".

</doc>
<doc id="67229" url="https://pl.wikipedia.org/wiki?curid=67229" title="Frank Linke-Crawford">
Frank Linke-Crawford

Frank Linke-Crawford (ur. 18 sierpnia 1893 w Krakowie, zm. 30 lipca 1918 w okolicach Valdobbiadene) – porucznik kawalerii cesarskiej i królewskiej Armii, as myśliwski z okresu I wojny światowej, który odniósł 27 zwycięstw powietrznych.
Był jednym z trzech lotników, którzy podczas I wojny światowej umieścili na swoich samolotach, obok Krzyża K.u.k. Luftfahrtruppen, biało-czerwoną szachownicę, która potem stała się znakiem rozpoznawczym polskiego lotnictwa wojskowego.
Życiorys.
Urodził się w rodzinie Wojciecha, rotmistrza Pułku Dragonów Nr 12, i Angielki Lucy Crawford, urodzony w Krakowie. Kształcił się w akademii wojskowej w Wiedniu. 1 września 1913 został mianowany na stopień podporucznika i wcielony do Pułku Dragonów Nr 6 w Przemyślu. W szeregach tego pułku walczył w czasie I wojny światowej. Odznaczył się pod Zamościem i Tymową. Na stopień porucznika został mianowany ze starszeństwem z 1 maja 1915 w korpusie oficerów kawalerii.
W marcu 1916 ukończył oficerską szkołę lotniczą jako obserwator lotniczy. Po kilku miesiącach służby w eskadrze "Fliegerkompagnie" 22 (w skrócie Flik 22), ukończył także kurs pilotażu. W styczniu 1917 już jako pilot został przydzielony do eskadry Flik 12, gdzie wykonywał loty rozpoznawcze i bombowe w okolicach frontu nad rzeką Isonzo. 2 sierpnia 1917, lecąc samolotem rozpoznawczym, został zestrzelony przez włoskiego asa Piera Piccio. Służąc w lotnictwie pozostawał oficerem nadetatowym Pułku Dragonów Nr 6.
4 sierpnia 1917 Linke-Crawford został przeniesiony do eskadry myśliwskiej Flik 41/J, dowodzonej przez asa Godwina Brumowskiego. Latając na myśliwcach Hansa-Brandenburg D.I i Albatros D.III (Oef) zestrzelił tam 11 samolotów nieprzyjaciela i 2 balony obserwacyjne. Pierwsze zwycięstwo nad samolotem Nieuport odniósł 21 sierpnia 1917.
W grudniu 1917 Linke-Crawfordowi powierzono dowództwo nowo utworzonej eskadry myśliwskiej Flik 60/J, przeznaczonej do wzmocnienia sił na froncie włoskim. Eskadra ta stacjonowała początkowo w Grigno, a od marca 1918 w bazie lotniczej Feltre w Wenecji Euganejskiej. Pierwsze dwa zwycięstwa w nowej eskadrze odnieśli zespołowo Linke-Crawford i Kurt Gruber 10 stycznia 1918. Łącznie Linke-Crawford dowodząc Flik 60/J odniósł 14 zwycięstw. W czasie jednego z pojedynków powietrznych, 11 maja 1918, zmusił on do poddania się i lądowania na austriackim lotnisku pilota myśliwca Sopwith Camel. Ponieważ Linke-Crawford na niektórych swoich myśliwcach jako godło osobiste malował sokoła, w uznaniu swoich zasług bojowych stał się znany jako "sokół z Feltre". Miał on ponadto zwyczaj latać w czerwonej pilotce na głowie. Warto dodać, że na jednym ze swoich samolotów malował szachownicę, podobną do tej jaką mieli inni lotnicy K.u.k. Luftfahrtruppen Marian Gaweł i Stefan Stec.
Przez większość okresu swojego działania, eskadra latała na ustępujących brytyjskiemu sprzętowi myśliwcach Phönix D.I i D.II. W marcu nadeszły nowe myśliwce Aviatik D.I, lecz wkrótce okazało się, że pochodzą one z wadliwej serii produkcyjnej 115 zakładów Lohner, ulegającej katastrofom na skutek wad skrzydeł. Jedynie Linke-Crawford zdecydował się latać na nowym sprzęcie, nie narażając podwładnych. 31 lipca 1918 Oberleutenant Frank Linke-Crawford, lecąc z 3 innymi lotnikami, poniósł śmierć w walce z 3 angielskimi myśliwcami z 45. Dywizjonu i 2 włoskimi z 81. Eskadry. Podczas manewrów, na jego Aviatiku oderwało się poszycie skrzydeł. Uszkodzony samolot, na którym Linke-Crawford próbował kontynuować lot, został dobity przez włoski myśliwiec Hanriot HD-1, pilotowany przez młodego pilota Aldo Astolfiego, którego Linke-Crawford stał się jedyną ofiarą.
Frank Linke-Crawford odniósł 27 zwycięstw powietrznych, przez co był czwartym pod względem skuteczności asem lotnictwa austro-węgierskiego. Zestrzelił on 24 samoloty i 2 balony oraz zmusił do lądowania jeden samolot. Przy tym, w porównaniu z niektórymi innymi austro-węgierskimi czołowymi asami, większość zwycięstw odniósł indywidualnie, a wśród zwyciężonych samolotów sporą liczbę stanowiły myśliwce przeciwnika, w tym 5 brytyjskich Cameli. Ostatni zestrzelony przez Franka Linke-Crawforda samolot to był Bristol F.2 Fighter, stało się to 29 lipca 1918 r., czyli dzień przed śmiercią Linke-Crawforda.
Linke-Crawford został odznaczony m.in. złotym Medalem za Odwagę dla oficerów (16 marca 1918) i, jako jeden z 18 lotników, Orderem Żelaznej Korony III klasy (1917) z dekoracją wojenną i mieczami oraz Krzyżem Rycerskim Orderu Leopolda z dekoracją wojenną i mieczami.
W 2019 r. Frank Linke-Crawford został uhonorowany przez Radę Miasta Krakowa jako patron ulicy w krakowskiej Dzielnicy III Prądnik Czerwony. Jest to dzielnica, w której znajduje się najstarsza część dawnego lotniska wojskowego w Rakowicach.

</doc>
<doc id="67233" url="https://pl.wikipedia.org/wiki?curid=67233" title="Eubea">
Eubea

Eubea (gr. "Εύβοια" – nowogr. Ewia; dawna, włoska nazwa Negroponte pojawia się jeszcze czasami w pracach historycznych) – przybrzeżna wyspa grecka w zachodniej części Morza Egejskiego, druga co do wielkości wyspa Grecji po Krecie.
Od kontynentalnej Grecji jest oddzielona wąskimi zatokami Eubejską Północną i Południową oraz znajdującą się pomiędzy nimi cieśniną Ewripos, która w najwęższym miejscu ma szerokość 40 m, a jej brzegi są połączone mostem. Na północy wyspa oddzielona jest od kontynentu cieśniną Trikeri. Na południu wyspy cieśnina Płd. Eubejska rozszerza się, tworząc Zatokę Petalijską. Od wyspy Andros Eubea oddzielona jest Cieśniną Kafirejską. Wyspa jest górzysta, najwyższe pasma mają do 1743 m n.p.m. Gospodarka opiera się na uprawie winorośli, oliwek i zbóż oraz hodowli owiec i kóz.
Wyspa słynie z pięknych zakątków, a dzięki pobliskiej autostradzie, mostom i przeprawom promowym odwiedzający chętnie goszczą tu przez znaczną część roku. Zimą miejscowości położone w górach często przykryte są głębokim śniegiem.
Wyspa Eubea wchodzi w skład jednostki regionalnej Eubea, w regionie Grecja Środkowa, w administracji zdecentralizowanej Tesalia-Grecja Środkowa, o powierzchni 4167 km² ze stolicą w Chalkidzie. Zamieszkuje ją ok. 218 tys. ludzi (stan z roku 2005). Oprócz wyspy Eubea jednostka regionalna zajmuje także kilka innych wysp na północ od Eubei.
W sierpniu 2021 pożary na wyspie gasili strażacy i policjanci z Polski.

</doc>
<doc id="67234" url="https://pl.wikipedia.org/wiki?curid=67234" title="Świątynia Zgody w Rzymie">
Świątynia Zgody w Rzymie

Świątynia Zgody lub Świątynia Konkordii (łac. "Aedes Concordiae") – została postawiona przez Marka Furiusza Kamillusa w 367 p.n.e. na zachodnim boku Forum Romanum. Budowla miała upamiętniać porozumienie zawarte pomiędzy rzymskimi patrycjuszamii a plebejuszami. Przebudowywana w latach 121 p.n.e. przez Lucjusza Opimiusa oraz 7 p.n.e.–10 n.e. za rządów Augusta przez Tyberiusza (odtąd jako "Aedes Concordiae Augustae"). Tu najczęściej zbierał się senat aż do końca republiki rzymskiej.
Wejście pierwotnie znajdowało się na krótszym boku, natomiast po przebudowie Tyberiusza – na dłuższym boku. Wewnątrz celli pod ścianami usytuowane były kolumny z białego marmuru oraz nisze na posągi. Kapitele kolumn jońskie, potem (od czasów Augusta) korynckie. W świątyni znajdował się szereg dzieł sztuki greckiej, w większości z okresu po Lizypie.

</doc>
<doc id="67235" url="https://pl.wikipedia.org/wiki?curid=67235" title="Teoria miary">
Teoria miary

Teoria miary (zwana też teorią miary i całki) – dział analizy matematycznej zajmujący się własnościami ogólnie rozumianych miar zbiorów. Teoria miary bada σ-algebry, funkcje mierzalne oraz całki.
Za początek tej dziedziny uważa się rok 1902, gdy Henri Lebesgue podał konstrukcję całki opartej na rozszerzeniu dotychczas stosowanego pojęcia miary.
Najczęściej mierzy się podzbiory przestrzeni euklidesowych. Jednak niektórym „nieporządnym” podzbiorom przestrzeni euklidesowych (czy innych) nie można przypisać "miary" (tj. wielkości liczbowych) w spójny sposób. Klasycznym przykładem jest tzw. zbiór Vitalego. Dlatego przyjęto, iż miara musi być ograniczona do podzbiorów „porządnych”, tj. należących do tzw. "przestrzeni mierzalnej" określonej na danej przestrzeni. (Jeśli dana przestrzeń jest przestrzenią topologiczną, to zwykle wymaga się, by mierzalne były zbiory otwarte; wówczas do zbiorów mierzalnych należą m.in. "zbiory borelowskie.")
Rozwój teorii miary pozostaje w ścisłym związku z rozwojem rachunku prawdopodobieństwa: w 1933 r. Kołmogorow sformułował aksjomatyczną definicję prawdopodobieństwa, zastępując klasyczną definicję Laplace'a i definicję częstościową Misesa (zob. prawdopodobieństwo). W interpretacji Kołmogorowa zdarzenia losowe są podzbiorami pewnej "przestrzeni probabilistycznej", a prawdopodobieństwo jest miarą określoną na tej przestrzeni (miarą prawdopodobieństwa).

</doc>
<doc id="67236" url="https://pl.wikipedia.org/wiki?curid=67236" title="Midnight Commander">
Midnight Commander

Midnight Commander – menedżer plików w systemach uniksowych należący do wolnego oprogramowania. Midnight Commander przypomina wyglądem Norton Commandera – bardzo podobny interfejs użytkownika, te same skróty klawiaturowe i klawisze funkcyjne.
MC jest wizualną powłoką systemową, dzięki czemu wszystkie operacje można wykonać bez wpisywania jakichkolwiek poleceń, używając tylko semigraficznego interfejsu. Pozwala on na wykonywanie operacji na plikach za pomocą myszki, klawiszy funkcyjnych ( – na klawiaturze) i kursora. TUI Midnight Commandera podzielony jest na dwa panele, a każdy z nich wyświetla pliki bądź informacje o nich, co upraszcza wykonywanie operacji, takich jak przenoszenie czy kopiowanie plików.
Cały interfejs użytkownika zbudowany jest w oparciu o tryb tekstowy, dzięki czemu możliwe jest korzystanie z programu np. za pomocą klienta SSH itp.

</doc>
<doc id="67237" url="https://pl.wikipedia.org/wiki?curid=67237" title="Przetwarzanie równoległe">
Przetwarzanie równoległe



</doc>
<doc id="67239" url="https://pl.wikipedia.org/wiki?curid=67239" title="Nvu">
Nvu

Nvu [enwju:] - wizualny edytor stron www oparty na "Kompozytorze stron" z pakietu Mozilla udostępniany na licencjach typu Open Source. W chwili obecnej program obsługuje język HTML w wersji 4.01, XHTML w wersji 1.0 oraz CSS w wersji 1 oraz 2. Podobnie jak przeglądarka Firefox i program pocztowy Thunderbird jest samodzielną aplikacją (w przeciwieństwie do zintegrowanego pakietu Mozilla).
Program został tak zaprojektowany, by nie wymagać od użytkownika jakiejkolwiek znajomości CSS i (X)HTML, ma być jak najprostszy w obsłudze. Każdy dokument można edytować w jednym z trzech trybów - graficznym WYSIWYG, graficznym z zaznaczonymi znacznikami lub tekstowym. Kod (X)HTML utworzony w Nvu stanowi zazwyczaj kod zgodny ze standardami internetowymi.
Nvu posiada także możliwości niedostępne w "Kompozytorze stron":
Program ten stanowi bezpłatne i wolne oprogramowanie, dostępny jest na potrójnej licencji MPL/LGPL/GPL.
Prace nad edytorem Nvu prowadziła na zlecenie Linspire francuska firma Disruptive Innovations SARL, założona przez byłego pracownika Netscape, Daniela Glazmana, jednego z autorów "Kompozytora stron" Mozilli/Netscape.
16 grudnia 2006 r. Daniel Glazman ogłosił oficjalnie wstrzymanie prac nad Nvu. Glazman pracuje obecnie nad następcą programu, tymczasowo nazwanym Composer (albo Mozilla Composer 2.0), mającym być częścią projektu Mozilla. Program ten ma być napisany od podstaw, bazować na silniku Gecko 1.9 i XULRunner oraz wspierać PHP i CSS. Społecznościowe odgałęzienie projektu, KompoZer, zajmuje się kodem Nvu i poprawianiem błędów do czasu pojawienia się nowej wersji.

</doc>
<doc id="67240" url="https://pl.wikipedia.org/wiki?curid=67240" title="Morze Beauforta">
Morze Beauforta

Morze Beauforta – część Oceanu Arktycznego, pomiędzy Archipelagiem Arktycznym a przylądkiem Barrow, ograniczona od wschodu Wyspą Banksa, od południa wybrzeżem Alaski, na zachodzie łączy się z Morzem Czukockim. Do Morza Beauforta uchodzi rzeka Mackenzie. Nazwa morza pochodzi od nazwiska irlandzkiego admirała Francisa Beauforta.
Klimat.
Morze Beauforta przez prawie cały rok pokryte jest lodem, tylko w sierpniu i na początku września lód przy brzegach się kruszy. W 2019 roku kruszenie lodu rozpoczęło się już w maju. Jest to jedno z najzimniejszych mórz świata; zimne prądy morskie tworzą w nim Wir Morza Beauforta. W okolicach wybrzeży rośnie tundra.
Gospodarka.
Dno morskie zawiera złoża ropy naftowej i gazu ziemnego. Transportowane rurociągami z Prudhoe Bay do Valdez. Na Morzu Beauforta rozwinięte jest rybołówstwo i łowiectwo morskie, zaopatrujące lokalne rynki.

</doc>
<doc id="67241" url="https://pl.wikipedia.org/wiki?curid=67241" title="Gnome Office">
Gnome Office



</doc>
<doc id="67243" url="https://pl.wikipedia.org/wiki?curid=67243" title="Dolna Tunguska">
Dolna Tunguska



</doc>
<doc id="67245" url="https://pl.wikipedia.org/wiki?curid=67245" title="Morze Jońskie">
Morze Jońskie

Morze Jońskie (starogr. Ιόνιος Πόντος, łac. "Mare Ionium", gr. Ιόνιο Πέλαγος, wł. "Mar Ionio", alb. "Deti Jon") – część Morza Śródziemnego między południowo-zachodnim wybrzeżem Półwyspu Bałkańskiego (Grecja i południowa Albania) a południowo-wschodnim wybrzeżem Półwyspu Apenińskiego oraz Sycylią (Włochy). 
Granice.
Od północy Morze Jońskie łączy się z Morzem Adriatyckim poprzez cieśninę Otranto. Granicą jest linia pomiędzy Butrintem w Albanii, poprzez północne wybrzeża Korfu, do przylądka Santa Maria di Leuca we Włoszech. 
Wschodnią granicę tworzy wybrzeże Albanii i Grecji – od miejscowości Butrint na północy, po przylądek Matapan na Półwyspie Peloponeskim. Na Przesmyku Korynckim łączy się poprzez Kanał Koryncki z Morzem Egejskim.
Na południu granica jest umowna – wzdłuż linii łączącej przylądek Passero (Sycylia) z przylądkiem Matapan (Peloponez). 
Zachodnią granicę tworzy wybrzeże Włoch i Sycylii – od Santa Maria di Leuca do przylądka Passero z połączeniem z Morzem Tyrreńskim poprzez Cieśninę Mesyńską.
Charakterystyka.
Morze Jońskie posiada dobrze rozwiniętą linię brzegową oraz liczne zatoki. Największe to: Tarencka, Squillace (zachodnia część), Ambrakijska, Patraska, Koryncka, Kiparysyjska, Meseńska (część wschodnia). We wschodniej części morza znajduje się archipelag Wysp Jońskich. Wysokość pływów na Morzu Jońskim sięga 40 centymetrów. Maksymalna głębokość Morza Jońskiego wynosi 5121 metrów.
Na wodach Morza Jońskiego prowadzi się połowy sardynki, szprota, sardeli, makreli, tuńczyka, głowacza, kalmarów oraz małży. To również ważny region turystyczny. Wzdłuż wybrzeży rozwinęły się liczne kąpieliska i miejscowości wypoczynkowe. 
Porty.
Duże porty morskie:
Zobacz też.
Jonia, Itaka.

</doc>
<doc id="67250" url="https://pl.wikipedia.org/wiki?curid=67250" title="Urs Meier">
Urs Meier

Urs Meier (ur. 22 stycznia 1959 w Zurychu) – były szwajcarski sędzia piłkarski.
Związany z sędziowaniem piłki od 18. roku życia, od 1994 z uprawnieniami FIFA. Prowadził mecze w finałach Mistrzostw Świata (1998 i 2002), m.in. półfinał MŚ 2002 Niemcy-Korea Południowa (1:0) oraz mecz 1/8 finału na MŚ 1998 Dania-Nigeria (4:1). Był także sędzią w turniejach finałowych Mistrzostw Europy 2000 i 2004. Na Euro 2004 sędziował m.in. ćwierćfinał Portugalia-Anglia (wygrana Portugalii w rzutach karnych).
W maju 2002 był sędzią finału prestiżowej Ligi Mistrzów pomiędzy Realem Madryt i Bayerem 04 Leverkusen (zwycięstwo Realu 2:1).

</doc>
<doc id="67251" url="https://pl.wikipedia.org/wiki?curid=67251" title="Karia">
Karia

Karia (gr. , "Karía"; ) – kraina historyczna w południowo-zachodniej części Azji Mniejszej na wybrzeżu Morza Egejskiego na północ od Rodos, granicząca z Jonią, Lidią, Pizydią i Likią. Przez Karię przepływała rzeka Meander (dziś Menderes) i jej dopływy: Harpasos, Marsyas i Indus.
Oprócz autochtonicznych Karów nadbrzeżną część Karii zasiedlali greccy koloniści: Dorowie i Jonowie. Pierwszą stolicą Karii była Mylasa, później Halikarnas. Innymi ważniejszymi miastami Karii były: Milet, Knidos, Myndos, Priene, Kauros. 
Podbita przez Persów w 545 p.n.e., a następnie w 334 p.n.e. przez Aleksandra Wielkiego. W czasach rzymskich weszła w skład prowincji Azja. Od czasów Dioklecjana stanowiła osobną prowincję ze stolicą w Afrodyzji.

</doc>
<doc id="67252" url="https://pl.wikipedia.org/wiki?curid=67252" title="Góry Bardzkie">
Góry Bardzkie

Góry Bardzkie (niem. "Warthagebirge", krótko po 1945 także: "Góry Bardziańskie", 332.45) – pasmo górskie w Sudetach; najdalej wysunięte na wschód w Sudetach Środkowych. Długie na 20 km i szerokie od 6 do 10 km góry ciągną się od Przełęczy Srebrnej na północnym zachodzie po Przełęcz Kłodzką na południowym wschodzie. Na północnym wschodzie opadają wyraźnym uskokiem brzeżnym ku Przedgórzu Sudeckiemu, a na południowym zachodzie przechodzą łagodnie w obniżenie Kotliny Kłodzkiej. Na północnym zachodzie graniczą z Górami Sowimi, a na południowym wschodzie z Górami Złotymi. Całe pasmo o powierzchni ok. 200 km² rozdzielone jest antecedentnym przełomem Nysy Kłodzkiej – Przełomem Bardzkim – na dwie części: Grzbiet Zachodni i Grzbiet Wschodni.
Grzbiet Zachodni ma kształt szerokiego i niezbyt wysokiego masywu, najwyższą kulminację stanowi Kortunał (676 m n.p.m.). Grzbiet Wschodni jest wyższy i ma kształt pojedynczego, ostro zarysowanego pasma, najwyższą kulminację tworzy tu Szeroka Góra (765 m n.p.m.) i Kłodzka Góra (757 m n.p.m.) – które w linii prostej są oddalone zaledwie o 450 m, a dzieli je przełęcz pod Kłodzką Górą, będąca węzłem szlaków – i Ostra Góra (752 m n.p.m.). Na południe od Grzbietu Zachodniego znajduje się Obniżenie Łącznej oraz Garb Golińca – zbudowane z innych skał niż właściwe Góry Bardzkie. W północno-wschodniej części Wschodniego Grzbietu można wyróżnić kotlinowate Obniżenie Laskówki.
Góry Bardzkie są orograficznym przedłużeniem Gór Sowich, od których dzieli je Przełęcz Srebrna, ale w przeciwieństwie do nich są zbudowane ze skał sfałdowanych w orogenezie hercyńskiej.
Budowa geologiczna.
Jak wiele pasm Sudetów, Góry Bardzkie są górami zrębowymi o skomplikowanej budowie. Większość należy do struktury bardzkiej, natomiast niewielkie, skrajne partie do bloku sowiogórskiego, niecki śródsudeckiej (rowu Czerwieńczyc), metamorfiku kłodzkiego i masywu kłodzko-złotostockiego. Od północy, od bloku przedsudeckiego oddziela ją uskok brzeżny sudecki.
Zbudowane są ze starych paleozoicznych łupków kwarcowych, kwarcytów, piaskowców, zlepieńców, mułowców, łupków ilastych, łupków graptolitowych, łupków zmetamorfizowanych z wkładkami wapieni oraz wylewnych porfirów. Jak większość pasm w Sudetach są pozostałością po starych ruchach górotwórczych oraz późniejszej długiej erozji powstałych wtedy masywów. Poszczególne formacje skalne pochodzą z różnych epok: kambryjskiej, ordowickiej, sylurskiej, dewońskiej i dolnokarbońskiej. Jednostka podłoża waryscyjskiego, należąca do Sudetów Środkowych.
Niektóre skały występujące w Górach Bardzkich:
Rzeźba.
Na przełomie trzeciorzędu i czwartorzędu nastąpiły ruchy górotwórcze zwane alpejskimi. W ich wyniku obszar południowo-zachodniej Polski został przecięty uskokiem brzeżnym sudeckim. Jego południowo-zachodnia strona uległa niewielkiemu wyniesieniu, a strona północno-wschodnia silnemu obniżeniu. Różnica wysokości wynosiła początkowo około 1000 m. Obecnie, ze względu na trwającą od milionów lat erozję, różnica ta jest obecnie znacznie mniejsza. W ten oto tektoniczny sposób powstały dzisiejsze Sudety, które zaliczane są do gór zrębowych (w odróżnieniu od gór fałdowych, takich jak np. Tatry, czy gór wulkanicznych). Kierunek fałdowań przebiega w poprzek do rozciągłości gór, wyznaczonej przez trzeciorzędowe uskoki, co sprawia, że mimo stosunkowo niewielkich wysokości bezwzględnych rzeźba terenu jest dosyć urozmaicona. Skomplikowana budowa znajduje odzwierciedlenie w rzeźbie terenu. Zbocza pocięte są licznymi, głębokimi dolinkami, a poszczególne szczyty wyraźnie zaznaczają się w linii grzbietowej. Stoki północno-wschodnie, związane z sudeckim uskokiem brzeżnym, są bardziej strome niż stoki od strony Kotliny Kłodzkiej, zajęte częściowo przez pola uprawne i osadnictwo wiejskie. Główny grzbiet jest porośnięty lasami regla dolnego.
Klimat.
Klimat dość łagodny – brak wysokogórskiego mikroklimatu.
Miejscowości.
W Górach Bardzkich i ich bezpośredniej okolicy znajdują się następujące miejscowości:
miasta:
wsie
Przyroda.
Fauna.
Góry Bardzkie należą do części środkowosudeckiej, która charakteryzuje się brakiem gatunków karpackich i występowaniem w kierunku zachodnim coraz większej ilości gatunków alpejskich.
Z powodu znacznego zalesienia regionu w górach tych można spotkać typowo leśne gatunki zwierząt, takie jak jeleń, sarna, dzik, czy muflon sprowadzony tu z Korsyki. Inne występujące tu ssaki to na przykład lis, borsuk, popielica i orzesznica. Wśród ptaków najwięcej jest gatunków charakterystycznych dla lasów, np. sikora sosnówka, mysikrólik, pliszka górska, rudzik, dzięcioł, sroka. Wiele gatunków jest bardzo rzadkich: jarząbek, słonka, bocian czarny, trzmielojad, kobuz czy sóweczka i włochatka (charakterystyczne dla tajgi). Spotkać tu można świdrzyka karpackiego, do ciekawszych gatunków ślimaków występujących tu zalicza się również jeden z najmniejszych polskich ślimaków, świdrzyk stępiony. W pobliżu potoków spotkamy salamandrę plamistą, kilka gatunków żab, a na skałkach i łąkach żyje żmija zygzakowata, zaskroniec, padalec. Bardzo bogata jest fauna pajęczaków.
Flora.
Zbocza Gór Bardzkich pokryte są gęstymi lasami mieszanymi miejscami o charakterze naturalnym (rezerwaty cisów). W lasach Gór Bardzkich dominują wprowadzone sztucznie przez człowieka kultury świerkowe, które wyparły lasy liściaste i mieszane regla dolnego. Najsłabiej reprezentowane są lasy łęgowe. Dolnoreglowe lasy liściaste zachowały się tylko na niewielkich obszarach w trudno dostępnym terenie, rośnie tutaj las mieszany z przewagą buka i około 1200 okazów cisa pospolitego, w wieku od 110 do 300 lat, rzadziej starsze okazy, nawet do 600 lat, rosnące pojedynczo lub w małych skupiskach. Na terenie Gór Bardzkich rośnie najwyższe drzewo w Polsce. Jest to Daglezja zielona, której wysokość wynosi 59,4 m. Runo leśne jest tu stosunkowo ubogie. Z krzewów można spotkać wawrzynka wilczełyko, bluszcz pospolity, suchodrzew, jałowiec pospolity. Na zboczach masywu występują również: zespół żyznej buczyny sudeckiej, zespół jaworzyny z miesiącznicą trwałą, acydofilne dąbrowy podgórskie oraz grądy.
Na łąkach Gór Bardzkich rzadko występuje uważany za symbol regionu pełnik europejski, zwany tutaj lokalnie "różą kłodzką", a także gatunki chronione, np. częsty jest dziewięćsił bezłodygowy, miejscami spotkać można storczyki, listerę jajowatą, podkolan biały, kukułkę szerokolistną.
W Górach Bardzkich szczególnie bogata jest flora zarodnikowa, szczególnie wyróżniają się pod tym względem skałki, np. Obrywu Skalnego, Koguciej Ostrogi, w okolicach Janowca i Laskówki. Występują tam liczne gatunki mchów i wątrobowców oraz bogata lichenoflora. Na terenie gór wśród przedstawicieli mchów i wątrobowców występują również endemity, gatunki reliktowe.
Rośliny chronione.
Wiele z występujących w Górach Bardzkich roślin znajduje się pod ochroną, są to między innymi arnika górska, barwinek pospolity, cis pospolity, dziewięćsił bezłodygowy, goryczka orzęsiona, lilia złotogłów, parzydło leśne, śnieżyczka przebiśnieg, rosiczka okrągłolistna, storczyk męski, storczyk bzowy, widłak wroniec, widłak goździsty, wawrzynek wilczełyko, zimowit jesienny.
Ochrona lasu.
Zakres ochrony lasu jest uzależniony od problemów, z jakimi boryka się gospodarka leśna. Podstawowym elementem z zakresu ochrony lasu jest walka z kornikiem drukarzem, nękającym drzewostany świerkowe i stanowiącym dla nich olbrzymie zagrożenie. Zwalczanie polega na stosowaniu różnego typu pułapek (wykłada się 3 do 4 tysięcy pułapek klasycznych, około tysiąca pułapek feromonowych).
Turystyka.
Szlaki turystyczne.
piesze
rowerowe
Odznaki turystyczne.
Istnieje odznaka turystyczna powiązana ze zdobywaniem najwyższych szczytów tego pasma górskiego. Odznaka Korona Gór Bardzkich ustanowiona przez Klub Zdobywców Koron Górskich RP (KZKG RP) przyznawana jest za zdobycie określonych 10 szczytów tego pasma górskiego.
Komunikacja.
Wzdłuż przełomu Nysy Kłodzkiej prowadzi międzynarodowy szlak kolejowy z Wrocławia przez Kłodzko do Czech, powyżej dna doliny przez położone u wylotu przełomu miasteczko Bardo, przebiega międzynarodowa droga E67 (droga krajowa nr 8), a przez Przełęcz Kłodzką prowadzi droga krajowa nr 46. Obie drogi łączą Kłodzko z autostradą A4.

</doc>
<doc id="67257" url="https://pl.wikipedia.org/wiki?curid=67257" title="Inhibitory monoaminooksygenazy">
Inhibitory monoaminooksygenazy



</doc>
<doc id="67258" url="https://pl.wikipedia.org/wiki?curid=67258" title="Internet Information Services">
Internet Information Services

Internet Information Services (IIS) – zbiór usług internetowych dla systemów rodziny Microsoft Windows. Obecnie pełni funkcje serwera FTP, FTPS, HTTP, HTTPS, HTTP/2, NNTP oraz SMTP.
Wersje.
Poniżej znajduje się lista wszystkich wersji IIS i odpowiadających im wersji systemów operacyjnych Windows:
Opis wybranych wersji.
Wersja IIS 5 ma formę pojedynczego procesu: "inetinfo.exe".
Wersja IIS 6 korzysta z czterech głównych procesów:
W tej wersji poprawiono skalowalność, bezpieczeństwo i zarządzanie. Głównym celem było stworzenie bezpiecznego i wydajnego serwera WWW, który łatwo może obsługiwać skomplikowane systemy wykorzystujące najnowsze technologie internetowe.
Wersja IIS 7 zbudowana jest w bardziej modularny sposób i umożliwia delegowanie uprawnień do poszczególnych funkcji, bez konieczności nadawania wysokich uprawnień w systemie operacyjnym.
Bezpieczeństwo.
We wcześniejszych wersjach IIS niezależni specjaliści odnaleźli szereg błędów, które w 2001 roku zostały wykorzystane przez twórców wirusów Nimda oraz Code Red. Według Roberta Minkhorsta, prezesa jednej z amerykańskich firm zajmujących się bezpieczeństwem komputerowym:
Wszystkie sygnalizowane przez ekspertów usterki zostały usunięte w wersji 6.0 (aktualne wydanie oznaczone jest numerem 10).
Udział w rynku.
Według danych z grudnia 2019 IIS jest trzecim co do popularności serwerem stron internetowych na świecie, z udziałem 14.59%. Od 2014 roku można zaobserwować wyraźny spadek udziału IIS głównie na rzecz nginx, ale także na rzecz Apache.
Statystyki wykorzystania serwerów WWW (dane z grudnia 2019 według serwisu Netcraft):

</doc>
<doc id="67260" url="https://pl.wikipedia.org/wiki?curid=67260" title="Witamina B1">
Witamina B1

Witamina B1, tiamina – heterocykliczny związek chemiczny, złożony z pierścieni tiazolowego i pirymidynowego, połączonych mostkiem metylenowym.
Tiaminę wyodrębnił w 1911 roku z otrębów ryżowych Kazimierz Funk. On też zaproponował dla niej i podobnych jej, niezbędnych ludziom do życia, substancji nazwę "witamina" (związek jest aminą, a Funk słusznie zakładał, że podobnych substancji jest więcej, ale błędnie, że wszystkie są aminami). Wyniki badań i swoje wnioski opublikował początkowo, wskutek niechęci przełożonych, w artykułach przeglądowych "On the chemical nature of the substance which cures polyneuritis in birds induced by a diet of polished rice" oraz "The etiology of the deficiency diseases. Beri-beri, polyneuritis in birds, epidemic dropsy, scurvy, experimental scurvy in animals, infantile scurvy, ship beri-beri, pellagra".
Forma aktywna.
DPT – difosfotiamina – pirofosforan tiaminy (TPP) – kokarboksylaza.
Reszta pirofosforanowa jest wbudowywana do tiaminy przy udziale transferazy, dawcą pirofosforanu jest ATP.
Rola w organizmie.
Rozpuszczalna w wodzie, odgrywa zasadniczą rolę w procesach oddychania tkankowego, głównie w przemianie węglowodanów, jest częścią składową koenzymu karboksylazy (pirofosforanu tiaminy). Wzmaga czynność acetylocholiny, hamuje esterazę cholinową, działa synergicznie z tyroksyną i insuliną, pobudza wydzielanie hormonów gonadotropowych. Tiamina przyspiesza gojenie się ran i wykazuje działanie uśmierzające ból.
Dzienne zapotrzebowanie dorosłego człowieka na witaminę B1 wynosi 1,1 mg dla kobiet i 1,2 mg dla mężczyzn.
Skutki niedoboru.
W przypadku silnej awitaminozy B1 może wystąpić choroba beri-beri, objawiająca się zaburzeniami pracy neuronów i włókien mięśniowych, powodującymi ból kończyn, osłabienie mięśni, drżenie, niewydolność układu krążenia.
Normalnie odżywiając się, nie można doprowadzić do niedoboru witaminy B1. Problemem jest niedobór wit. B1 wywołany spożywaniem alkoholu. W tym przypadku można rozpoznać takie objawy jak:
Skutki nadmiaru.
Nadmiar witaminy B1 nie jest szkodliwy, nawet przy spożywaniu jej w ilości 50 mg dziennie. Wynika to prawdopodobnie z zahamowania jej wchłaniania przy dawkach przekraczających 5 mg. – śmiertelny wstrząs tiaminowy.
Źródła witaminy.
Szczególnie dużo witaminy B1 jest w tkankach aktywnych metabolicznie (wątroba, serce), a także w produktach zbożowych grubego przemiału, mięsie, wędlinach (szczególnie w wieprzowinie), roślinach strączkowych (grochu, fasoli) oraz drożdżach, orzechach, słoneczniku, rybach, owocach i warzywach.
Tiamina jest zgromadzona głównie w warstwie zewnętrznej ziaren zbóż, dlatego procesy technologiczne polegające na łuskaniu i polerowaniu zubażają w nią mąkę. Tiaminę rozkłada tiaminaza, enzym obecny w surowych rybach.

</doc>
<doc id="67261" url="https://pl.wikipedia.org/wiki?curid=67261" title="OOBE">
OOBE



</doc>
<doc id="67262" url="https://pl.wikipedia.org/wiki?curid=67262" title="Witamina A">
Witamina A

Witaminy A – grupa organicznych związków chemicznych zaliczanych do retinoidów (z których najważniejszy jest retinol), pełniących w organizmie funkcję niezbędnego składnika pokarmowego, rozpuszczalnej w tłuszczach witaminy. W pożywieniu pochodzenia zwierzęcego podstawową formą, w jakiej ona występuje, jest ester – palmitynian retinolu, który w jelicie cienkim ulega deestryfikacji do alkoholu – retinolu.
Zawartość witaminy A w pożywieniu lub suplementach diety podawana jest zazwyczaj w tzw. jednostkach międzynarodowych (j.m.; , IU). Naukowcy opracowujący normy zalecanego dziennego spożycia posługują się z kolei najczęściej inną jednostką: mikrogramami równoważnika retinolu (, RAE). Przeliczanie jednych jednostek na drugie nie jest proste (zróżnicowana dieta zawierająca 900 µg równoważnika retinolu może zawierać 3–36 tys. j.m. witaminy A):
Witamina A jest odporna na działanie wysokiej temperatury, jednak kontakt z żelazem lub miedzią powoduje jej zanik.
Występowanie.
Do najważniejszych naturalnych źródeł witaminy A dla człowieka należą: tran (30 mg RAE/100 g), wątroba i inne podroby (2–28 mg RAE/100 g), słodkie ziemniaki (1 mg RAE/100 g), marchew (835–850 μg RAE/100 g), jarmuż (500–700 μg RAE/100 g), szpinak (ok. 500 μg RAE/100 g) oraz dynia (300–400 μg RAE/100 g). Inne produkty, również zawierające witaminę A to m.in.: pełne mleko, ser, żółtko jaj, masło, pomidory, papryka, brokuły.
Głównym źródłem aktywnych form witaminy A w organizmie jest spożywana z pokarmem pochodzenia roślinnego prowitamina A (głównie β-karoten). Enzymem przekształcającym w organizmie człowieka β-karoten w retinal jest dioksygenaza β-karotenowa.
Dobowe zapotrzebowanie.
Poniższe wartości, wyrażone w mikrogramach równoważnika retinolu (µg RAE), przedstawiają zalecane dzienne spożycie (, RDA), tj. średni dzienny poziom spożycia wystarczający do spełnienia wymagań żywieniowych niemal każdej (97–98% ogółu) zdrowej osoby.
Rola w organizmie.
Retinol uczestniczy w procesie widzenia – przekształca się w 11-"cis"-retinal, który łącząc się z opsyną tworzy rodopsynę (purpurę wzrokową), dzięki której pręciki siatkówki oka są wrażliwe na przyćmione światło (już nawet pojedynczy foton wzbudza fotoizomeracje 11-"cis"-retinalu do "trans"-retinalu, co prowadzi do pobudzenia). Związek ten, poprzez regulację aktywności komórek tkanki kostnej, wpływa także na właściwy wzrost i rozwój kości, wzmacnia żuchwę i zapobiega tworzeniu się krzywego zgryzu. Odpowiada on również za prawidłowe funkcjonowanie nabłonka: skóry, rogówki, przewodu pokarmowego i układu oddechowego, jak również chroni nabłonek przed drobnoustrojami oraz zakażeniami ropnymi, a także reguluje jego właściwy wzrost. Oprócz tego, utrzymuje prawidłowy stan skóry, włosów i paznokci, stymuluje błony śluzowe do produkcji śluzu oraz odpowiada za integralność błon komórkowych.
Karotenoidy są przeciwutleniaczami i działają na ogół umiarkowanie przeciwnowotworowo, jednak u palaczy duże dawki syntetycznego β-karotenu, zarówno powodują zwiększenie częstości występowania raka płuc i wyższą śmiertelność.
Skutki niedoboru.
W krajach, gdzie głównym składnikiem diety jest ryż, notuje się częste niedobory witaminy A. W celu umożliwienia zwiększenia spożycia witaminy A, metodami inżynierii genetycznej wyprodukowany został tzw. złoty ryż, zawierający geny z kukurydzy kodujące prowitaminę A.
Skutki niedoboru witaminy A są szczególnie groźne dla dzieci i kobiet w ciąży. W drugiej dekadzie XXI w. problem mógł dotyczyć 190 milionów dzieci w wieku przedszkolnym i 19 milionów kobiet w ciąży. W 2005 r. wśród dzieci do 5 roku życia najwyższy wskaźnik niedoboru witaminy A, przekraczający 80% odnotowano w Kenii i na Wyspach Świętego Tomasza i Książęcej.
Skutki nadmiaru.
Hiperwitaminoza A objawia się: ociężałością, osłabieniem mięśni, odwapnieniem kości (a co za tym idzie – hiperkalcemią), utratą apetytu, niekorzystnymi zmianami dermatologicznymi (owrzodzenia skóry, wyłysienie), krwotokami, zaburzeniami pracy serca, nerek i ośrodkowego układu nerwowego. Może ona prowadzić do powstania nowotworów. Zmiany te następują na skutek długotrwałego spożywania witaminy A w ilości znacznie przekraczającej normę (ok. 30 mg/dobę). Nawet niewielki nadmiar witaminy A jest natomiast szkodliwy dla dziecka rozwijającego się w łonie matki (efekt teratogenny).
Wątroby niektórych zwierząt, szczególnie polarnych, często zawierają witaminę A w ilościach toksycznych dla ludzi. Jednorazowe przyjęcie dawki 2–5 mln IU (0,6–1,5 g retinolu) może wywołać objawy ostrego zatrucia u dorosłego człowieka. Odpowiada to w przybliżeniu spożyciu 100–300 g wątroby niedźwiedzia polarnego. Pierwsza śmierć powszechnie przypisywana hiperwitaminozie A nastąpiła w styczniu 1913, podczas wyprawy szwajcarskiego naukowca, Xaviera Mertza na Antarktydę. Po stracie zapasów żywności, ekspedycja została zmuszona zjeść psy pociągowe. Część naukowców podważa jednak tę przyczynę jego śmierci.
Historia.
Witamina A jest jedną z najwcześniej odkrytych witamin. Skutki jej niedoboru znane były już w starożytnym Egipcie, Grecji oraz Rzymie i określane były jako „kurza ślepota” lub ślepota zmierzchowa. Chorobę tę leczono podając gotowaną lub surową wątrobę. Dopiero na przełomie XIX i XX wieku udało się ustalić związek pomiędzy nieprawidłowym odżywianiem a rozwojem kurzej ślepoty. Witamina A została odkryta w tranie w roku 1913 przez amerykańskich badaczy, Elmera McColluma i Marguerite Davis, zaś obecną nazwę nadano jej dopiero w latach 20. XX wieku. Początkowo występowanie witaminy A w tranie łącznie z witaminą D sprawiało problemy w określeniu rzeczywistych właściwości każdej z tych witamin.

</doc>
<doc id="67263" url="https://pl.wikipedia.org/wiki?curid=67263" title="Petydyna">
Petydyna

Petydyna, meperydyna, dolantyna – organiczny związek chemiczny, syntetyczny lek przeciwbólowy o działaniu narkotycznym (odurzającym), opioid, pochodna 4-fenylopiperydyny, agonista głównie receptorów opioidowych "μ". W lecznictwie stosowany jest w postaci chlorowodorku.
Została zsyntetyzowana w 1939 roku i była początkowo używana jako lek atropinopodobny, o działaniu rozkurczowym. Dopiero później wykazano, że wywiera też ośrodkowe działanie przeciwbólowe i wywołuje uzależnienie.
Działanie.
Petydyna jest agonistą receptorów opioidowych μ (86%), a także κ i δ. Wykazuje działanie przeciwbólowe, cholinolityczne, przeciwskurczowe (spazmolityczne). Nie nasila ciśnienia w drogach moczowych i żółciowych. Działa 8–10 razy słabiej i krócej od morfiny, efekt działania następuje szybciej, szczególnie po podaniu domięśniowym. W przeciwieństwie do morfiny nie wywołuje zaparć. Długotrwałe używanie prowadzi do silnego uzależnienia fizycznego.
Petydyna nie hamuje czynności skurczowej macicy (więc nie wydłuża akcji porodowej), Przenika przez łożysko na zasadzie dyfuzji prostej stając się przyczyną toksycznego wpływu na płód. Przenika także do mleka matki. Posiada kategorię D według amerykańskiej Agencji Żywności i Leków.
Dobrze wchłania się po podaniu podskórnym lub domięśniowym, a zaczyna działać po 10–15 minutach. Metabolizowana jest w wątrobie i w większości wydalana z moczem w postaci niezmienionej oraz w postaci toksycznego metabolitu, norpetydyny. Czas półtrwania petydyny we krwi matki wynosi 3 godziny, a u noworodka 21 godzin, natomiast czas półtrwania norpetydyny wynosi odpowiednio 18 i 60 godzin. W tym czasie mogą wystąpić objawy niepożądane takie jak depresja oddechowa, hipotermia, osłabienie karmienia piersią, zmieniony płacz i zmniejszenie ruchliwości.
Petydyna wywiera znaczny wpływ sedacyjny na rodzącą oraz wywołuje liczne objawy niepożądane, w tym splątanie, uniemożliwiające kontrolę rodzącej nad przebiegiem porodu, depresję oddechową odpowiedzialną także za niedotlenienie płodu, nudności i wymioty. Petydyna i jej aktywny metabolit, norpetydyna, przenikając przez łożysko, wywołują depresję oddechową noworodka, senność lub rozdrażnienie matki, a także zwłokę w aktywnym przystawianiu noworodka do piersi. Substancje te mają również działanie neurotoksyczne, stając się przyczyną drgawek. Toksyczny wpływ leku na noworodka nasila współistniejąca kwasica, będąca efektem depresji ośrodka oddechowego noworodka i sedacji matki.
Ze względu na silny efekt sedacyjny petydyny i względnie słaby przeciwbólowy rodząca poddana działaniu leku nadal odczuwa silne bóle porodowe, jednak przez sedację ich nie manifestuje.
Pacjentki poddane takiej sedacji nierzadko przysypiają i są wybudzane przez kolejne epizody bólu podczas czynności skurczowej. Z tego powodu wydaje się być nieetyczne oferowanie rodzącej sedacji zamiast złagodzenia bólu porodowego.
W licznych badaniach wykazano, że lek ten do pewnego stopnia łagodzi ból porodowy, ale liczne działania niepożądane, w tym neurotoksyczność, eliminuje ją jako lek go łagodzący. Według innych autorów działanie przeciwbólowe jest porównywalne z paracetamolem lub akupunkturą, a znacznie słabsze od podtlenku azotu.
W świetle dostępnych badań podawanie petydyny w trakcie porodu nie ma medycznego uzasadnienia.
Wskazania.
W leczeniu bólów o średnim i dużym nasileniu, w tym nowotworowych. Bywa stosowana w położnictwie oraz przy bólach zawałowych. Działa spazmolitycznie, więc można ją stosować w kolkach wątrobowych i nerkowych. Mimo powszechnego przekonania, że petydyna jest najefektywniejszym opioidem w leczeniu kolki nerkowej, badania nie potwierdziły jej przewagi nad morfiną. Petydyna częściej niż morfina wywołuje wymioty po podaniu pozajelitowym i w ciągu pierwszych dwóch godzin po operacjach ginekologicznych. Kumulacja aktywnego metabolitu, norpetydyny, wiązana jest z neurotoksycznością (reakcje wahają się od nerwowości do drżeń, mioklonii i napadów drgawkowych. Z powodu wydłużonego czasu półtrwania norpetydyny ryzyko wystąpienia toksyczności jest większe u pacjentów z upośledzoną czynnością nerek.
Działania niepożądane.
Tak jak inne opioidy, może ona wywołać depresję oddechową. Nalokson nie odwraca objawów wywołanych toksycznością norpetydyny, a nawet może je nasilać.
Nie stosuje się petydyny długotrwale, ponieważ jest lekiem silnie uzależniającym, a ponadto w wyniku jej metabolizmu powstaje drgawkorodna norpetydyna, która akumuluje się w organizmie, o czym należy pamiętać szczególnie u pacjentów z niewydolnością nerek. W przypadku norpetydyny nalokson nie może być stosowany jako odtrutka, wręcz może zwiększać ryzyko drgawek przez hamowanie przekaźnictwa GABA-ergicznego i obniżenie poziomu drgawkowego (w dawkach wynoszących kilka miligramów). W przypadku podejrzenia zatrucia norpetydyną należy podać leki przeciwdrgawkowe i wspomóc wentylację płuc.
Interakcje.
Należy zachować szczególną ostrożność u ludzi stosujących inhibitory monoaminooksydazy, gdyż zaburzają one metabolizm petydyny.
Preparaty.
Tabletki 25 mg; ampułki 100 mg w 2 ml; ampułki 50 mg w 1 ml
Nazwy handlowe: "Dolargan", "Demerol", "Dolantin", "Dolcontral", "Dolsin"

</doc>
