<doc id="67264" url="https://pl.wikipedia.org/wiki?curid=67264" title="Witamina D">
Witamina D

Witamina D (ATC: A 11 CC 05) – grupa rozpuszczalnych w tłuszczach steroidowych organicznych związków chemicznych, które wywierają wielostronne działanie fizjologiczne, przede wszystkim w gospodarce wapniowo-fosforanowej oraz utrzymywaniu prawidłowej struktury i funkcji kośćca.
Podstawowe znaczenie mają dwie formy witaminy D, różniące się budową łańcucha bocznego:
Witaminy D w organizmie człowieka tradycyjnie zalicza się do witamin, jednak spełniają one funkcję prohormonów, ponieważ w wyniku przekształceń metabolicznych powstaje aktywna biologicznie postać – 1α,25-dihydroksycholekalcyferol.
W farmakoterapii witamina D znajduje zastosowanie przede wszystkim w profilaktyce i leczeniu krzywicy, osteomalacji i osteoporozy.
Biosynteza i metabolizm witaminy D u człowieka.
Zarówno witamina D2, jak i D3 nie mają aktywności biologicznej. Uzyskuje je poprzez enzymatyczną hydroksylację przy tych samych atomach węgla ich cząsteczek. U ludzi biologicznie czynną formą witaminy D jest 1α,25-dihydroksywitamina D (1,25(OH)2D).
Prowitaminą D2 jest ergosterol, a D3 – pochodna cholesterolu 7-dehydrocholesterol.
W skórze, przede wszystkim w naskórku (głównie w keratynocytach warstwy rozrodczej), pod wpływem światła słonecznego 7-dehydrocholesterol ulega nieenzymatycznej fotoizomeryzacji do prewitaminy D, która pod działaniem energii cieplnej ciała przekształcona zostaje w ciągu kilku godzin w witaminę D3.
Przekształcenie prowitaminy D w prewitaminę D zachodzi pod wpływem promieniowania UV o długości 290–315 nm (zakres UV-B), a eksperymentalnie ustalono, że najbardziej efektywną długością fali świetlnej jest
295–300 nm (z maksimum przy 297 nm).
Nie ma niebezpieczeństwa powstawania toksycznych ilości witaminy D3 w wyniku nadmiernej ekspozycji na światło słoneczne, ponieważ w takiej sytuacji nadmiar prewitaminy i witaminy jest rozkładany.
Ocenia się, że ok. 80–100% potrzebnej dla organizmu ilości witaminy D3 pochodzi z biosyntezy w skórze, a tylko w niewielkim stopniu wspomagane jest to przez źródła pokarmowe. Jednak na produkcję w skórze ma wpływ wiele czynników, m.in.: pora roku i dnia, zachmurzenie i zanieczyszczenia powietrza, szerokość geograficzna, stosowanie kremów z filtrem, powierzchnia ciała wystawiona na słońce, pigmentacja oraz starzenie się skóry. Skórna produkcja witaminy D często nie jest wystarczająca dla zaspokojenia dobowego zapotrzebowania przez większość dni w roku, szczególnie w krajach wysoko uprzemysłowionych.
Chole- i ergokalcyferol w połączeniu z białkiem wiążącym witaminę D są transportowane do wątroby, odpowiednio: z jelita cienkiego, gdzie są wchłaniane i ze skóry, gdzie cholekalcyferol jest produkowany. W wątrobie zachodzi pierwszy etap biosyntezy aktywnej postaci witaminy D. Po enzymatycznej hydroksylacji przy węglu C-25 powstaje witamina 25-(OH)D. Reakcję tę katalizuje prawdopodobnie zespół hydroksylaz wchodzących w skład cytochromu P450 (CYP27A1, CYP3A4 oraz CYP2R1). 25-(OH)D przekazywana jest, także w połączeniu z białkiem wiążącym witaminę D, z wątroby do nerek (a także do niektórych innych tkanek, np. skóry oraz komórek odpornościowych) gdzie przez działanie enzymu 1α-hydroksylazy (CYP27B1) dochodzi do powstawania aktywnej formy witaminy D – 1α,25-(OH)2D. Obie aktywne formy (1α,25-(OH)2D2 i 1α,25-(OH)2D3) charakteryzują się identycznymi własnościami, jednak ze względu na rozpowszechnienie częściej stosowana jest 1α,25-dihydroksycholekalcyferol (1,25-(OH)2D3), czyli kalcytriol.
Istnieje około 10 prowitamin, z których powstają związki wykazujące aktywność witaminy D. Przemysłowa produkcja witaminy D ogranicza się głównie do tych dwóch.
Ważnym metabolitem witaminy D jest 24R,25-dihydroksywitamina D, która powstaje w alternatywnym szlaku hydroksylacji 25(OH)-witaminy D.
Aktywność biologiczna.
Główne działanie witaminy D polega na jej wpływie na regulację homeostazy wapnia i fosforanów. Dwa główne narządy efektorowe związane z tą funkcją, na które działają aktywne metabolity witaminy D to przede wszystkim jelita i kości, a w mniejszym stopniu nerki. W jelitach dochodzi do zwiększenia wchłaniania wapnia, z kości uwalnia wapń i fosforany (przy hipokalcemii) w nerkach współdziała z parathormonem w reabsorpcji wapnia.
Aktywne metabolity witaminy D charakteryzują się szerokimi i różnorodnymi działaniami biologicznymi. Aktywność witaminy D wywierana jest poprzez działania genomowe i niegenomowe. Witamina D w wielu tkankach i komórkach łączy się z jądrowym receptorem witaminy D (VDR), a następnie tworzy heterodimer z receptorem kwasu 9-cis retinowego (RXR) o własnościach czynnika transkrypcyjnego, przez co zapoczątkowuje działania genomowe. Witamina D kontroluje ponad 200 genów.
Działania niegenomowe mediowane są przez zlokalizowany w błonie komórkowy receptor, który jest odmienny od receptora jądrowego i uruchamia wewnątrzkomórkowe szlaki metaboliczne modulujące działania wynikające z ekspresji genowej.
Działania witaminy D.
Układ kostny.
Witamina D wywiera znaczący wpływ na metabolizm kości – zwiększa w osteoblaście ekspresję RANKL, a ten z kolei aktywuje RANK w prekursorze osteoklasta, co prowadzi do powstania dojrzałego osteoklasta, który przez działanie resorpcyjne powoduje uwalnianie wapnia z kośćca. W okresie rozwojowym ma istotne znaczenie w kształtowaniu się kości i zębów. Niedobór witaminy D (hipowitaminoza, awitaminoza) u dzieci prowadzi do krzywicy, zaburzenia mineralizacji kości i zmniejszenia masy kostnej, a u dorosłych wywołuje bóle kostne, osteomalację i osteoporozę.
Witamina D może pomagać w zwalczaniu próchnicy przez układ odpornościowy, gdyż aktywuje białka obronne (np. katelicydyny).
Układ nerwowy i mięśniowy.
Niski poziom witaminy D u pacjentów stosujących statyny korelował z występowaniem mialgii.
Istnieje związek między stężeniem witaminy D w osoczu a zaburzeniami snu. Poziom witaminy D w osoczu ciężarnej kobiety może być powiązany z ryzykiem wystąpienia zaburzeń autystycznych u jej przyszłego dziecka.
Układ immunologiczny.
Ma działanie immunomodulujące i pośrednio przeciwbakteryjne. Witamina D aktywuje geny kodujące peptydy przeciwbakteryjne (o cechach naturalnych antybiotyków), katelicydynę i β-defensynę 2. Katelicydyna wykazuje aktywność biologiczną przeciw wielu bakteriom, w tym bakteriom gruźlicy, co może tłumaczyć skuteczność „słonecznej kuracji” zalecanej w XIX wieku w leczeniu tej choroby. Katelicydyna jest produkowana przez komórki odpornościowe przy zetknięciu ze ścianami komórkowymi bakterii, w obecności formy 25D witaminy D.
W stwardnieniu rozsianym – W 2017 roku FDA wydało oświadczenie w którym stwierdza brak dostatecznych dowodów na stwierdzenie powiązania między spożyciem witaminy D a ryzykiem zapadnięcia na stwardnienie rozsiane u osób zdrowych. Witamina D może być jednym z czynników powodujących sezonowe nawroty objawów stwardnienia rozsianego.
Ma działanie antyproliferacyjne i zapobiega powstawaniu komórek nowotworowych, wpływa na apoptozę i angiogenezę.
Według badań przeprowadzonych na 17 tys. osób wyższy poziom witaminy D w surowicy nie wpływa na całkowitą liczbę zgonów z powodu raka, choć osoby z wyższym poziomem mają niższe ryzyko zachorowania na raka jelita grubego.
Analiza 18 wyników badań, w których łącznie uczestniczyło 57 tys. ludzi, wykazała, że wśród przyjmujących witaminę D, w średniej dawce 528 j.m., śmiertelność spadła o 7%.
Niektóre badania wskazują, że witamina D może zmniejszać ryzyko zachorowania na grypę. Sezonowa zmienność zawartości witaminy D w organizmie (spowodowana zmiennością nasłonecznienia w różnych porach roku) wiąże się także, według tych badań, z sezonowością zakażeń na tę chorobę.
Układ krążenia.
Badania naukowe nie wykazują jednoznacznego wpływu witaminy D na nadciśnienie tętnicze.
Suplementacja witaminą D3 i wapniem moduluje stan zapalny w przewlekłej niewydolności serca.
Działania metaboliczne w wielu tkankach.
Witamina D stymuluje zdolność do regeneracji wątroby. Poprzez wpływ na jej funkcje antyproliferacyjne, nasilające różnicowanie i apoptozę oraz antyangiogeniczne, może działać przeciwnowotworowo.
Właściwości chemiczne.
Pierwotnie stosowano nazwę "witamina A" (od "antirachitic" – przeciwkrzywicza), ponieważ zauważono, że chroni przed krzywicą i osteoporozą oraz pomaga w leczeniu tych chorób.
Witamina D posiada wspólny dla steroidów rdzeń cyklopentanoperhydrofenatrenowy, z tą różnicą, że pierścień B uległ rozszczepieniu.
Nie rozpuszcza się w wodzie, ale jest rozpuszczalna w tłuszczach. Jest dość odporna na działanie podwyższonej temperatury.
Nie ulega rozpadowi w czasie długotrwałego przechowywania, o ile zostaną zapewnione odpowiednie warunki (m.in. brak ekspozycji na promieniowanie UV). Ponadto jest stosunkowo trwała w środowisku zasadowym i zarazem wrażliwa na działanie kwasów. Ergokalcyferol ogrzewany powyżej temperatury 160–190 °C przechodzi w biologicznie nieaktywne izomery.
Prowitaminą D2 jest ergosterol, a prowitaminą D3 jest 7-dehydrocholesterol.
Źródła witaminy D.
Źródła pokarmowe.
Pod wpływem światła słonecznego w drożdżach i roślinach powstaje ergokalcyferol.
Najwięcej cholekalcyferolu zawiera mięso niektórych ryb (łosoś, dorsz, tuńczyk, śledź, makrela, sardynki, węgorz i inne) oraz tran. Ważnymi źródłami cholekalcyferolu są: wątroba, ser, żółtko jaj i niektóre grzyby.
W celu zapobieżenia ewentualnym niedoborom witaminy D niektóre produkty spożywcze są w nią wzbogacane. W USA: mleko i jogurt, płatki śniadaniowe, sok pomarańczowy oraz margaryna. W krajach europejskich są to: margaryna i płatki śniadaniowe. W Polsce obligatoryjnie margaryny wzbogaca się w witaminy A i D.
Dobowe zapotrzebowanie.
Ustalenie norm dziennego zapotrzebowania na witaminę D jest utrudnione, ponieważ jej ważnym źródłem (niekiedy zaspokajającym w 100% zapotrzebowanie) jest cholekalcyferol powstający w skórze, ale ilość powstałej w ten sposób witaminy D w znacznym stopniu zależy od pogody oraz od tego, jaką część skóry i przez ile czasu wystawia się na oddziaływanie promieni słonecznych. Różne instytucje zalecają różne dzienne normy doustnego spożywania witaminy D.
Polski Instytut Żywności i Żywienia zaleca następujące normy:
W Unii Europejskiej oficjalnie zaleca się spożywać dziennie 5 µg witaminy D.
FDA zaleca spożywanie 10 µg (400 j.m.) witaminy D na dobę u dzieci powyżej 4. r.ż. i dorosłych (przy diecie zawierającej 2000 kcal). Inna amerykańska instytucja naukowa ("Institute of Medicine, Food and Nutrition Board") zaleca spożywanie na dobę 5 µg w wieku do 51. roku życia, 10 µg w wieku 51-70 i 15 µg powyżej 71. roku życia.
Dla osób powyżej 60 lat Międzynarodowa Fundacja Osteoporetyczna (ang. "International Osteoporosis Foundation") zaleca poziom 25OHD w surowicy wynoszący 75 nmol/L (30 ng/ml) osiągnięty przez spożywanie 20–25 μg/dzień (800–1000 j.m./dzień). Do czasu ogłoszenia tych zaleceń w 2010 efektywność wyższych dawek w zapobieganiu upadkom i złamaniom nie została oceniona w badaniach klinicznych. U osób otyłych, z osteoporozą, o ograniczonej ekspozycji na słońce (obłożnie chorych, kalek), z zaburzeniami wchłaniania oraz u nie-Europejczyków może być koniecznym zwiększenie spożycia do 50 μg/dzień (2 000 j.m./dzień). U tych zagrożonych osób Fundacja zaleca pomiar 25OHD w surowicy i powtórzenie pomiaru po 3 miesiącach suplementacji w celu sprawdzenia, czy stężenie witaminy D osiągnęło pożądany poziom. 2,5 μg (100 j.m.) dodanej witaminy D zwiększy poziom 25OHD w surowicy o około 2,5 nmol/l (1,0 ng/ml).
Poziom witaminy D.
Przy odpowiednim nasłonecznieniu ilość witaminy D, która jest wytwarzana w skórze, jest na tyle wystarczająca, że nie trzeba czerpać jej dodatkowo ze źródeł pokarmowych (nie jest więc do końca witaminą). Ilość wytwarzanej witaminy D u ludzi podlega wahaniom sezonowym i zazwyczaj spada, im dalej na północ lub południe od strefy okołorównikowej teren jest położony. W strefie klimatu umiarkowanego ilość światła słonecznego dostarczana przez około połowę roku jest za mała, aby skóra człowieka mogła sama wytworzyć dostateczną ilość tej witaminy.
Witamina D krąży w organizmie głównie w postaci 25(OH)D3. Najbardziej aktywną biologicznie formą jest 1,25(OH)2D3, której poziom jest regulowany hormonalnie. Z tego względu bardziej wiarygodne jest oznaczanie poziomu 25(OH)D3. W umiarkowanym niedoborze witaminy D, a także w trakcie leczenia stężenia 1,25(OH)2D3 mogą być fałszywie wysokie i wprowadzać w błąd, zaś w przypadku przedawkowania pozostawać w normie.
Według amerykańskich Narodowych Instytutów Zdrowia prawidłowy poziom witaminy D wynosi ≥20 ng/ml, wartości poniżej 12 ng/ml prowadzą do krzywicy i osteomalacji. Wartości utrzymujące się stale powyżej 50 ng/ml są uważane za potencjalnie toksyczne, jednak wielkość ta opiera się na małej liczbie danych.
Na wniosek rządów USA i Kanady Institute of Medicine (IOM), po przeglądzie literatury, w 2010 zarekomendował ten sam poziom co najmniej 20 ng/ml. Jest on osiągalny przy jej dziennym spożyciu 600 j.m. (15 μg) i 800 j.m. (20 μg) u osób starszych. IOM nie znalazł dowodów na rolę witaminy D w chorobach innych niż choroby kości. Rekomendacje te spotkały się z krytyką, m.in. z tego powodu, że w jednym z badań, na których opierał się IOM, wśród ludzi z poziomem co najmniej 20 ng/ml, 8,5% ludzi miało słabo zmineralizowane kości. Amerykańskie Towarzystwo Endokrynologiczne określiło poziom poniżej 30 ng/ml jako niewystarczający, a poziom 40–60 ng/ml, wymagający dziennego spożycia 37,5–50 μg witaminy D, jako idealny dla stanu zdrowia układów niezwiązanych z układem kostnym.
Oznaczanie poziomu witaminy D.
Najczęściej, ze względów praktycznych dla celów diagnostyki laboratoryjnej oznacza się stężenie 25-OH-witaminy D w surowicy krwi. Jest to łączne stężenie 25-OH-D2 i 25-OH-D3. Uważa się, że to badanie najlepiej ocenia metaboliczny stan zasobów witaminy D. W diagnostyce laboratoryjnej do oznaczania stężenia witaminy D i jej metabolitów wykorzystuje się następujące metody:
Komercyjne testy wykorzystywane przez laboratoria mogą znacznie różnić się stopniem powinowactwa do badanych
metabolitów, co niekiedy prowadzi do zaniżenia wyniku stężenia witaminy D we krwi.
Skutki niedoboru.
Przyczynami niedoboru są: małe spożycie w połączeniu z małą ekspozycją na słońce (UVB) i różne zaburzenia, w tym rzadko dziedziczne, takie jak zaburzenia wchłaniania, choroby zakłócające przemianę witaminy D w wątrobie i nerkach, w jej aktywne biologicznie metabolity.
Awitaminoza grozi krzywicą u dzieci i młodzieży, rozmiękaniem kości (osteomalacja) i osteoporozą u dorosłych, złamaniami, skrzywieniami i zwyrodnieniami układu kostnego, zniekształceniami sylwetki, złym funkcjonowaniem układu nerwowego i mięśniowego, zapaleniem spojówek, stanami zapalnymi skóry, osłabieniem organizmu i zmniejszeniem odporności, pogorszeniem słuchu, osłabieniem i wypadaniem zębów oraz zwiększeniem się ryzyka chorób autoimmunologicznych, zwłaszcza cukrzycy typu I, choroby Leśniowskiego-Crohna, raka pęcherza moczowego, piersi, jelita grubego, okrężnicy i jajnika. Osoby z chorobą Parkinsona i stwardnieniem rozsianym mają niższe stężenie witaminy D w surowicy. Ponadto niskie stężenie witaminy D może wiązać się z występowaniem insulinooporności.
Skóra o ciemnej karnacji produkuje witaminę D około sześciu razy wolniej, na skutek pochłaniania promieniowania UV przez melaninę. Powoduje to, że osoby rasy czarnej mają przeważnie o połowę mniejsze stężenie witaminy D we krwi niż biali.
Dzienna dawka witaminy D u osoby o jasnej karnacji powstaje w trakcie 5-15 minutowej ekspozycji między godziną 10 a 15. Dorosła kobieta (o jasnej karnacji) podczas opalania w bikini, wytwarza około 10 tys. j.m. w czasie 15-20 min.
Obecnie trwają badania weryfikujące zalecane dzienne spożycie witaminy D.
Skutki nadmiaru.
Nie jest możliwe wywołanie hiperwitaminozy przy zwykłej diecie lub intensywnej ekspozycji na promieniowanie ultrafioletowe. Nadmierna ilość promieni UV rozkłada witaminę D do suprasterolu, zapobiegając nadprodukcji. W niektórych chorobach np. sarkoidozie, gruźlicy czy idiopatycznej hyperkalcemii o wiele mniejsze dawki niewiele przekraczające dawki terapeutyczne (np. powyżej 1000 j.m. na dobę) mogą już spowodować objawy zatrucia. Poziom witaminy D przekraczający 200 ng/ml (500 nmoli/L) uważa się za potencjalnie toksyczny prowadzący do hiperkalcemii i hiperfosfatemii.
Górne dopuszczalne dobowe dawki witaminy D, które nie stanowią zagrożenia dla zdrowej populacji, są powszechnie przyjęte i akceptowane przez wszystkie towarzystwa naukowe o oddziaływaniu globalnym i lokalnym (np. The Endocrine Society, czy European Food Safety Authority). W okresie noworodkowym i niemowlęcym wynosi 1000 j., w okresie od 1. do 10. roku życia 2000 j., od 11. do 18. roku życia oraz u dorosłych 4000 j.
"Tolerowalny wyższy poziom przyjmowania" witaminy D został określony na 4000 j.m. (100μg).
Występujące objawy są związane z hiperkalcemią – nudności i wymioty, brak apetytu, zaparcia, osłabienie i łatwe męczenie się, nadmierne pragnienie, wzmożone oddawanie moczu, świąd skóry, bóle głowy.
Przy towarzyszącej hiperkalciurii może dochodzić do tworzenia złogów nerkowych (kamica nerkowa), a także zwapnień (nefrokalcynoza), następnie do niewydolności nerek. Złogi wapniowe mogą pojawiać się w tkankach: np. tętnicach, sercu, płucach. U dzieci można zaobserwować opóźnienia w rozwoju psychomotorycznym.
Nadwrażliwość.
W przypadku występowania nadwrażliwości na witaminę D3, możliwe jest wystąpienie wyżej wymienionych skutków nadmiaru, mimo nieprzekroczenia potencjalnie toksycznego poziomu cholekalcyferolu. Do przyczyn nadwrażliwości występują idiopatyczna hiperkalcemia niemowląt (dziedziczona autosomalnie recesywnie), zespół Williamsa-Beurena, choroby ziarniniakowe i niektóre chłoniaki. Udowodniono także związek nadwrażliwości na witaminę D z licznymi mutacjami genetycznymi, np. w białkach kodujących kotransporter sodowo-fosforanowy.
Historia.
Do odkrycia doprowadziły badania nad krzywicą, dziecięcą chorobą kośćca, która była szeroko rozpowszechniona w miastach w czasach rewolucji przemysłowej. Na początku XIX wieku badacze wykryli, że lecznicze działanie u dzieci chorych na krzywicę ma promieniowanie ultrafioletowe i olej z wątroby dorsza.
Kąpiele słoneczne jako metodę leczenia krzywicy opisał, w 1822 roku, Jędrzej Śniadecki.
Przez stulecia medycyna ludowa stosowała tran jako remedium w leczeniu krzywicy. Na przełomie XIX i XX wieku badania naukowe skupiły się na wykryciu czynnika przeciwkrzywiczego w tranie. Odkrycia dokonał w 1922 r. McCollum, napowietrzając i ogrzewając go, rozłożył znajdującą się w nim substancję przeciwdziałającą kseroftamii (witamina A), pozostawiając nietknięte działanie przeciwkrzywicze tranu. Przez co udowodnił, że są to odmienne substancje chemiczne. Czynnik przeciwkrzywiczy został nazwany witaminą D.
Poprzez naświetlanie ergosterolu, sterolu uzyskanego z drożdży, otrzymano produkt, który nazwano witaminą D1, lecz później ustalono, że jest to w rzeczywistości mieszanina ergokalcyferolu i lumisterolu. W 1931 roku poprzez separację uzyskano z „witaminy D1” ergokalcyferol, czyli witaminę D2. Sądzono wówczas, że jest ona tożsama z witaminą wytwarzaną w skórze, jednak dalsze badania wykazały, że są to różne związki chemiczne. Dalsze badania wykazały istnienie prekursora witaminy D w skórze – 7-dehydrocholesterolu oraz doprowadziły w 1936 roku do odkrycia witaminy D3. Dalsze badania w 2. połowie XX wieku doprowadziły do szczegółowego poznania funkcji i metabolizmu witaminy D.
W roku 1968 wyizolowano pierwszy aktywny metabolit witaminy D, 25-hydroksywitaminę D3 (25OHD3).
Preparaty.
W Polsce w profilaktyce i leczeniu stosuje się głównie cholekalcyferol, a np. w USA ergokalcyferol.
Preparaty zawierające witaminę D (lub jej metabolity) są obecne na polskim rynku, głównie:
Dawkowanie.
Dawki witaminy D stosowane są ustalane indywidualnie i zależą od konkretnej sytuacji klinicznej. Ze względu na ścisły związek poziomu witaminy D z poziomem wapnia, przed i w trakcie leczenia należy go monitorować.
Profilaktyka.
Doustne:
Leczenie.
Leczenie doustne:
Stężenie wapnia we krwi należy kontrolować co 4-6 tygodni, następnie co 3-6 miesięcy.

</doc>
<doc id="67265" url="https://pl.wikipedia.org/wiki?curid=67265" title="Języki paleoazjatyckie">
Języki paleoazjatyckie

Języki paleoazjatyckie, języki paleosyberyjskie – umowna nazwa kilkunastu bliżej niespokrewnionych języków ludów północno-wschodniej Azji, poza kilkoma rodzinami należą tu również pewne języki izolowane. Określenie to ma charakter sztuczny i nie sugeruje związku genealogicznego. Według hipotezy rosyjskiego uczonego L. Szrenka ludy paleoazjatyckie są potomkami pierwotnej ludności zamieszkującej Północną Azję. Wewnątrz tej grupy języków możemy wydzielić bliżej niespokrewnione ze sobą rodziny językowe:
Wszystkie te języki są aglutynacyjne, przy czym u niektórych aglutynacja jest przyrostkowa, a u innych przyrostkowo-przedrostkowa. Część należy do języków ergatywnych.
Niekiedy traktuje się je jako ogniwo między językami uralskimi a językami tubylczych ludów obu Ameryk.
Języki paleoazjatyckie są zagrożone wymarciem z uwagi na presję ze strony innych języków, zwłaszcza rosyjskiego. W Ameryce Północnej języki eskimo-aleuckie wypiera język angielski, zaś język ajnuski praktycznie wymarł pod naporem języka japońskiego. Jedynym językiem paleoazjatyckim, którego ani zasięg, ani liczba użytkowników nie zmniejsza się, jest należący do języków eskimoskich język grenlandzki.

</doc>
<doc id="67266" url="https://pl.wikipedia.org/wiki?curid=67266" title="Języki jukagirskie">
Języki jukagirskie

Języki jukagirskie – rodzina dwóch języków Jukagirów żyjących w północno-wschodniej Syberii, zwłaszcza w dolinie rzeki Kołymy. Obecnie używane przez około 370 osób. Silnie zagrożone wymarciem. Zwyczajowo zaliczane do języków paleoazjatyckich, pod względem genetycznym bywają klasyfikowane jako odrębne w rodzinie języków uralskich (część językoznawców określa tę rodzinę jako uralsko-jukagirską). Istnieje ubogie piśmiennictwo w językach Jukagirów (głównie słowniki stworzone przez naukowców), używana jest nieco zmodyfikowana cyrylica.

</doc>
<doc id="67268" url="https://pl.wikipedia.org/wiki?curid=67268" title="Język czukocki">
Język czukocki

Język czukocki – język Czukczów, zaliczany do gałęzi czukockiej języków czukocko-kamczackich. Mówi nim 8526 osób. Poza Czukczami językiem tym posługuje się jeszcze społeczność wymierającego ludu Kereków oraz część Czuwańców.
Ma kilka dialektów: ueleński (najważniejszy), czauński, enmyliński, nunligrański i chotyrski. Różnice między dialektami są niewielkie.
W języku czukockim występuje harmoniczność samogłosek. Zaliczany do języków aglutynacyjnych. Ma kilka typów deklinacji i koniugacji. Czasownik odmienia się ze względu na podmiot i dopełnienie (podobnie jak w języku baskijskim). Cechą charakterystyczną składni jest ergatywność. W słownictwie występuje dużo zapożyczeń z rosyjskiego.
Od 1931 pismo oparte na alfabecie łacińskim; od 1936 na cyrylicy z dodatkiem liter Ӄӄ i Ӈӈ.

</doc>
<doc id="67269" url="https://pl.wikipedia.org/wiki?curid=67269" title="Jądro atomu">
Jądro atomu



</doc>
<doc id="67271" url="https://pl.wikipedia.org/wiki?curid=67271" title="Język jakucki">
Język jakucki

Język jakucki – język Jakutów, narodu zamieszkującego wschodnią Syberię. Mówi nim ok. 450 tys. ludzi. Zaliczany do języków turkijskich, jednak długi wpływ języków tungusko-mandżurskich i mongolskich wywarł duży wpływ na fonetykę, słownictwo i gramatykę. 
Z języka jakuckiego rozwinął się w XVII w. język dołgański.
Edward Piekarski, językoznawca-zesłaniec, opracował w latach 1907–1930 13-tomowy "Słownik Jakuckiego Języka""."
Charakterystyka językowa.
Jest językiem aglutynacyjnym, ale ma też elementy fleksyjne. Charakterystyczną cechą fonetyki jest obecność samogłosek długich oraz dyftongów ("ыа" „ya”, "уо" „uo”, "иэ" „ie”, "үө" „üö”), a także najbardziej wśród języków turkijskich rozwinięta harmonia wokalna, która w języku jakuckim występuje w 3 odmianach: harmonia palatalna (np. *a-e &gt; a-a; *e-a &gt; e-e), harmonia labialna (np. *a-u &gt; a-y; *e-ü &gt; e-i; *ö-i &gt; ö-ü) oraz atrakcja labialna (*o-a &gt; o-o; *ö-e &gt; ö-ö).
Posiada 2 deklinacje: posesywną i nieposesywną. Nieposesywna ("koń", "konia" itd.) jest deklinacją podstawową, podczas gdy posesywna ("mój koń", "mojego konia" itd.) jest zbudowana na bazie nieposesywnej, acz nie zawsze jest to proste połączenie sufiksu posesywnego (np. w znaczeniu ‘mój’) z sufiksem deklinacyjnym. W deklinacji nieposesywnej występują następujące przypadki (w nawiasach podany jest ich wykładnik morfologiczny w postaci podstawowej, tzn. występującej po tematach zakończonych na samogłoskę):
Czasownik posiada bogactwo form.
Alfabet.
W historii zapisu języka jakuckiego istnieją cztery etapy:
Alfabet stworzony w 1922 przez S. Nowgorodowa na bazie międzynarodowego alfabetu fonetycznego, od 1939 cyrylica.
Jakucki alfabet łaciński (1929–1939):
Jakucka cyrylica (od 1939 do chwili obecnej):
Alfabet jakucki składa się z 40 liter.

</doc>
<doc id="67272" url="https://pl.wikipedia.org/wiki?curid=67272" title="The Moonglows">
The Moonglows

The Moonglows – amerykańska grupa rockowa powstała w 1951. Grupa zaliczana jest do najwybitniejszych zespołów reprezentujący gatunek rhythm and blues, choć rozpoczynała jako typowy przedstawiciel doo wop. Technika wokalna, grupa przewyższała wszystkie inne grupy swojej epoki. W grupie debiutował słynny z solowej kariery Marvin Gaye. Do największych przebojów grupy należą "Sincerely, Most of All" i "See Saw"
W 2000 grupa została wprowadzona do "Rock and Roll Hall of Fame".

</doc>
<doc id="67273" url="https://pl.wikipedia.org/wiki?curid=67273" title="Zdzisław Chmielewski">
Zdzisław Chmielewski

Zdzisław Kazimierz Chmielewski (ur. 4 października 1942 w Falborzu) – polski historyk, archiwista, profesor nauk humanistycznych, były rektor Uniwersytetu Szczecińskiego, w latach 2004–2009 poseł do Parlamentu Europejskiego z ramienia Platformy Obywatelskiej.
Życiorys.
Ukończył studia z zakresu historii na Uniwersytecie Mikołaja Kopernika w Toruniu. Uzyskiwał następnie stopnie doktora i doktora habilitowanego. W 1996 otrzymał tytuł profesora nauk humanistycznych. Pracował w miejskim archiwum w Szczecinie, od 1985 pozostawał zawodowo związany z Uniwersytetem Szczecińskim, od 1999 do 2005 był rektorem tej uczelni. Pełnił funkcję kierownika Katedry Historii Prawa na Wydziale Prawa i Administracji US. Jest autorem ponad 100 rozpraw, monografii, artykułów dotyczących archiwistyki, historii najnowszej oraz integracji europejskiej.
W wyborach do Parlamentu Europejskiego w 2004 kandydował z listy Platformy Obywatelskiej z okręgu obejmującego województwo zachodniopomorskie oraz województwo lubuskie. Zdobył mandat, uzyskując 40 256 głosów (najlepszy wynik w okręgu). W 2009 nie ubiegał się o reelekcję.
Odznaczenia.
W 2004 otrzymał Krzyż Kawalerski Orderu Odrodzenia Polski.

</doc>
<doc id="67274" url="https://pl.wikipedia.org/wiki?curid=67274" title="Bogusław Liberadzki">
Bogusław Liberadzki

Bogusław Marian Liberadzki (ur. 12 września 1948 w Sochaczewie) – polski polityk, ekonomista, profesor nauk ekonomicznych.
W latach 1993–1997 minister transportu i gospodarki morskiej. Poseł na Sejm III i IV kadencji, deputowany do Parlamentu Europejskiego V, VI, VII, VIII i IX kadencji, w latach 2017–2019 wiceprzewodniczący Europarlamentu VIII kadencji, wiceprzewodniczący Sojuszu Lewicy Demokratycznej.
Życiorys.
Wykształcenie i praca zawodowa.
Syn Józefa i Zofii. Absolwent Liceum Ogólnokształcącego im. Fryderyka Chopina w Sochaczewie. W 1969 w ramach programu AIESEC wyjechał do Jugosławii. W 1970 ukończył studia w Szkole Głównej Planowania i Statystyki w Warszawie. W 1973 odbył trzymiesięczny staż w Wyższej Szkole Ekonomicznej w Bratysławie. W 1975 obronił pracę doktorską, w 1981 uzyskał stopień doktora habilitowanego. W 1999 otrzymał tytuł profesora nauk ekonomicznych. W latach 1986–1987 był stypendystą Programu Fulbrighta na Uniwersytecie Illinois w Chicago.
Od 1971 był zatrudniony w Katedrze Transportu Szkoły Głównej Handlowej, początkowo jako asystent (do 1975), następnie adiunkt (do 1981) oraz docent (do 1999). W 2001 objął kierownictwo Katedry Transportu SGH.
W latach 1986–1989 pełnił funkcję dyrektora Ośrodka Badawczego Ekonomiki Transportu. Od 1988 do 1989 przewodniczył grupie zajmującej się ekonomiką i trendami rozwoju transportu w Europejskiej Komisji Gospodarczej ONZ w Genewie. W 1998 został profesorem na Wydziale Inżynieryjno-Ekonomicznym Transportu Akademii Morskiej w Szczecinie. W 1994 został członkiem Komitetu Transportu PAN, zasiadł w Radzie Naukowej Instytutu Transportu Samochodowego w Warszawie.
Działalność polityczna.
W 1966 został członkiem Zrzeszenia Studentów Polskich. W latach 1975–1981 należał do Socjalistycznego Związku Studentów Polskich. Przewodniczył Ogólnopolskiej Radzie Młodych Pracowników Nauki. W latach 70. został członkiem Polskiej Zjednoczonej Partii Robotniczej. W latach 1989–1993 był podsekretarzem stanu w resorcie transportu i gospodarki morskiej. Następnie do 1997 pełnił funkcję ministra transportu i gospodarki morskiej w trzech kolejnych gabinetach. Od 1997 do 2004 zasiadał w Sejmie III i IV kadencji z ramienia Sojuszu Lewicy Demokratycznej (w 2001 został wybrany z okręgu szczecińskiego).
W 2003 został stałym obserwatorem Polski w Parlamencie Europejskim, od maja do lipca 2004 był eurodeputowanym V kadencji. W wyborach w 2004 startował z listy SLD-UP w okręgu wyborczym nr 13; uzyskał mandat europosła, otrzymując 25 335 głosów. W PE został członkiem Postępowego Sojuszu Socjalistów i Demokratów. Przystąpił do Komisji Transportu i Turystyki oraz Komisji Budżetu. W 2008 uznany został za najbardziej pracowitego europosła (MEP Awards) w kategorii transport. W wyborach w 2009 skutecznie ubiegał się o reelekcję z ramienia tego samego komitetu.
28 kwietnia 2012 został wiceprzewodniczącym Sojuszu Lewicy Demokratycznej, pełnił tę funkcję do 2021. W wyborach w 2014 ponownie uzyskał mandat eurodeputowanego. 18 stycznia 2017 w czasie sesji plenarnej Parlamentu Europejskiego w Strasburgu został wiceprzewodniczącym PE VIII kadencji. W wyborach w 2019 z powodzeniem ubiegał się o reelekcję do Parlamentu Europejskiego z listy Koalicji Europejskiej.
Autor tekstów w tygodniku „Przegląd” oraz „Dzienniku Trybuna”.
Życie prywatne.
Jest żonaty, ma dwóch synów.

</doc>
<doc id="67275" url="https://pl.wikipedia.org/wiki?curid=67275" title="Megalesia">
Megalesia

Megalesia ("Wielkie Święta") – święta na cześć bogini Kybele ("Cybele") odbywające się w starożytnym Rzymie. Trwały od 4 do 10 kwietnia, składały się początkowo z widowisk (ludi scaenici) i igrzysk Ludi Megalenses w Circus Maximus, od 194 p.n.e. także ze spektakli teatralnych. 
Częścią kultu było składanie bogini ofiar zwanych "moretum". W tych dniach urządzano w prywatnych domach bankiety "invitationes".

</doc>
<doc id="67276" url="https://pl.wikipedia.org/wiki?curid=67276" title="Anna Fotyga">
Anna Fotyga

Anna Elżbieta Fotyga z domu Kawecka (ur. 12 stycznia 1957 w Lęborku) – polska polityk i ekonomistka.
W latach 2002–2004 wiceprezydent Gdańska, w latach 2005–2006 sekretarz stanu w Ministerstwie Spraw Zagranicznych, w latach 2006–2007 przewodnicząca Komitetu Integracji Europejskiej, w latach 2006–2007 minister spraw zagranicznych, w latach 2007–2008 szef Kancelarii Prezydenta RP Lecha Kaczyńskiego, posłanka na Sejm VII kadencji (2011–2014), posłanka do Parlamentu Europejskiego VI, VIII i IX kadencji (2004–2005 i od 2014).
Życiorys.
Wykształcenie.
W 1976 została absolwentką III Liceum Ogólnokształcącego im. Bohaterów Westerplatte w Gdańsku. W 1981 ukończyła studia z zakresu handlu zagranicznego na Uniwersytecie Gdańskim.
Działalność zawodowa i polityczna.
W 1981 pracowała w dziale zagranicznym Krajowej Komisji Porozumiewawczej NSZZ „Solidarność”. W latach 1987–1989 była członkinią zarządu spółki „Modem”. Od 1989 do 1991 pracowała, a następnie kierowała Biurem Spraw Zagranicznych Komisji Krajowej NSZZ „Solidarność”. Była bliską współpracownicą ówczesnego wiceprzewodniczącego Związku Lecha Kaczyńskiego.
W latach 1992–1994 pracowała w przedsiębiorstwie wydawniczym „Przekaz”, a w kolejnych latach jako ekspertka w Międzynarodowej Organizacji Pracy oraz jako doradczyni przy projektach Banku Światowego. Od 1998 do 2002 pełniła funkcję wiceprzewodniczącej rady nadzorczej Zakładu Ubezpieczeń Społecznych. Od 1999 do 2001 była także doradczynią prezesa Urzędu Nadzoru Ubezpieczeń Zdrowotnych ds. integracji europejskiej, a w 2000 również doradczynią prezesa Rady Ministrów do spraw międzynarodowych w rządzie Jerzego Buzka. W 2001 pełniła obowiązki dyrektora Departamentu Spraw Zagranicznych Kancelarii Prezesa Rady Ministrów.
20 listopada 2002 została mianowana zastępczynią prezydenta miasta Gdańska, gdzie była odpowiedzialna za politykę gospodarczą miasta oraz między innymi fundusze z Unii Europejskiej. Zrezygnowała z tej funkcji w dniu 12 stycznia 2004, formułując zarzuty o nepotyzm lub korupcję pod adresem prezydenta miasta Pawła Adamowicza z PO i jego otoczenia.
W wyborach do Parlamentu Europejskiego 13 czerwca 2004 startowała z list Prawa i Sprawiedliwości w okręgu nr 1 obejmującym województwo pomorskie. Uzyskała mandat poselski, otrzymując 25 994 głosów. Funkcję polskiej deputowanej VI kadencji PE sprawowała do 22 listopada 2005.
23 listopada 2005 została mianowana sekretarzem stanu w Ministerstwie Spraw Zagranicznych.
9 maja 2006 po dymisji Stefana Mellera prezydent Lech Kaczyński mianował ją na stanowisko ministra spraw zagranicznych w rządzie Kazimierza Marcinkiewicza. Była pierwszą kobietą na tym stanowisku. Utrzymała je w rządzie Jarosława Kaczyńskiego, ponadto została przewodniczącą Komitetu Integracji Europejskiej.
Od 7 września 2006 do 20 maja 2010 zasiadała w Radzie Bezpieczeństwa Narodowego. 4 lipca 2007 Platforma Obywatelska złożyła do Sejmu wniosek o wotum nieufności dla wszystkich ministrów, w tym Anny Fotygi. 7 września 2007 – wraz z pozostałymi ministrami – została odwołana ze stanowisk ministra spraw zagranicznych i przewodniczącej Komitetu Integracji Europejskiej w rządzie Jarosława Kaczyńskiego, który równocześnie powołał ją na stanowisko sekretarza stanu w MSZ. Jeszcze tego samego dnia ponownie powołana na poprzednie stanowiska. Tym samym marszałek Sejmu uznał za bezprzedmiotowy wniosek PO o wotum nieufności. Funkcję ministra pełniła do 16 listopada 2007.
29 listopada 2007 została przez Lecha Kaczyńskiego powołana na stanowisko szefa Kancelarii Prezydenta RP. Pełniła tę funkcję do 20 sierpnia 2008.
W latach 2009–2010 kierowała misją Międzynarodowej Organizacji Pracy w Tbilisi. W sierpniu 2010 podała się do dymisji.
W 2011 w wyborach parlamentarnych została kandydatką Prawa i Sprawiedliwości do Sejmu z okręgu gdańskiego i uzyskała mandat poselski liczbą 24 662 głosów. W 2014 z powodzeniem kandydowała z listy PiS w wyborach do Parlamentu Europejskiego, zdobywając 56 677 głosów i zostając eurodeputowaną VIII kadencji. Została wybrana na przewodniczącą parlamentarnej Podkomisji Bezpieczeństwa i Obrony (SEDE). W 2019 ponownie wystartowała w wyborach do Parlamentu Europejskiego z pierwszego miejsca listy Prawa i Sprawiedliwości w okręgu nr 1. W wyborach tych uzyskała poparcie 160 517 głosujących, utrzymując mandat eurodeputowanej na kolejną kadencję.
W marcu 2020 weszła w skład grupy dziesięciu ekspertów, powołanej z inicjatywy sekretarza generalnego NATO Jensa Stoltenberga celem rozpoczęcia prac nad reformą Sojuszu Północnoatlantyckiego.
Życie prywatne.
Córka Jerzego i Krystyny; jej rodzice pracowali jako lekarze. Jest mężatką, ma dwoje dzieci.

</doc>
<doc id="67277" url="https://pl.wikipedia.org/wiki?curid=67277" title="Active Directory">
Active Directory

Active Directory, AD – usługa katalogowa (hierarchiczna baza danych) dla systemów Windows – Windows Server 2019, Windows Server 2016, Windows Server 2012, Windows Server 2008, Windows Server 2003 oraz Windows 2000, będąca implementacją protokołu LDAP.
Historia.
Active Directory upubliczniono w 1999 pod nazwą NTDS (NT Directory Service) przed premierą Windows 2000 Server, która miała miejsce 17 lutego 2000 roku.
NTDS – domena typu "NT4", pozwalała na przechowywanie informacji o ograniczonej stałej liczbie typów obiektów (konto użytkownika lub komputera, grupie) z ograniczoną stałą liczbą atrybutów przypisanych do konkretnych typów obiektów – nie istniała możliwość rozszerzenia schematu domeny o dodatkowe atrybuty lub typy obiektów, które można przechowywać. Domeny posiadały też technologiczne ograniczenie liczby obiektów, które mogłyby być przechowywane (do ok. 40 tys. obiektów w jednej domenie). Domeny nie były oparte też na żadnym otwartym protokole – nie istniała możliwość dostępu z aplikacji innych producentów bez wykorzystania bibliotek pochodzących od producenta firmy Microsoft.
Active Directory Domain Services – domena typu "Active Directory", jako następca usunęła największe wady domen, tj. wprowadzono:
Wersje.
"Active Directory" występuje w dwóch wersjach – pełnej, zintegrowanej z systemem Windows, niezbędnej dla zarządzania kontami "Active Directory", oraz wersji aplikacyjnej, instalowanej w systemie Windows, jednak nie powiązanej z domenami Windows. Wersja aplikacyjna nosi nazwę ADAM, skrót angielskiej nazwy "Active Directory Application Mode" (aktualnie, tj. dla Windows 2008 i późniejszych – AD LDS, czyli "Active Directory Lightweight Directory Services").
Struktura "Active Directory".
W "Active Directory" informacje grupowane są hierarchicznie. Podstawową jednostką jest tzw. liść, który położony jest w kontenerze w "Active Directory" nazywanym jednostką organizacyjną (ang. "organizational unit", OU). Liście i kontenery zorganizowane są w domeny.
Drzewo.
Domeny zorganizowane hierarchicznie mogą tworzyć strukturę drzewa. Drzewo posiada zawsze przynajmniej jedną domenę – domenę najwyższego poziomu (ang. "root") – korzeń drzewa. Pozostałe domeny (o ile istnieją) mogą być umieszczone poniżej domeny najwyższego poziomu, tworząc drzewo. Niższe poziomy mogą się rozgałęziać.
Las.
Każde drzewo jest w lesie (ang. "forest"). Las składa się z przynajmniej jednego drzewa. Nie istnieje możliwość utrzymywania drzewa bez utrzymywania lasu. Uwaga ta odnosi się również do domeny "Active Directory" – domena nie może istnieć samodzielnie, musi istnieć w jakimś drzewie i jakimś lesie. Jeżeli jest to pierwsza domena, to tworzy pierwsze drzewo (którego korzeniem się staje) oraz pierwszy las. Las bierze nazwę od tej domeny.
Domeny.
Domeny zorganizowane w drzewo współdzielą jedną przestrzeń adresową DNS, tzn. domeny kolejnych poziomów mają wspólny korzeń (dla domeny najwyższego poziomu) nazewniczy, np. domena.pl, a wszystkie domeny niższych poziomów posiadają nazwy powstałe przez dodanie nazwy domeny do domeny najwyższego poziomu, np. serwer.domena.pl, nowy.domena.pl, marketing.lublin.domena.pl.
Relacje zaufania.
Głównym powodem istnienia "Active Directory" jest uwierzytelnienie obiektów (np. użytkowników, komputerów), i autoryzacja (lub jej odmowa) dostępu do innych obiektów "Active Directory" (dowolnych, np. kontenera lub obiektu użytkownika) oraz do zasobów innych, w tym dyskowych, sieciowych oraz aplikacji. Żeby była możliwa automatyczna autoryzacja użytkownika wobec innej usługi "Active Directory" lub zasobów korzystających z tej innej usługi (np. zasobu sieciowego), musi istnieć relacja zaufania pomiędzy domenami "Active Directory".
Domeny połączone relacją zaufania „ufają sobie”, o ile jest to relacja zaufania dwustronna, lub tylko jedna ufa drugiej, jeżeli jest to relacja jednostronna. Domeny w obrębie jednego lasu (w tym w obrębie tego samego drzewa) ufają sobie.

</doc>
<doc id="67278" url="https://pl.wikipedia.org/wiki?curid=67278" title="Edykt">
Edykt

Edykt (łac. "edictum") – opublikowane zarządzenie lub obwieszczenie, wydawane przez rzymskich urzędników w ramach przysługującego im "imperium", ważne przez cały rok urzędowy lub krótszy, z góry określony czas. W węższym znaczeniu sam przepis prawny zawarty w takim akcie.
Szczególne znaczenie miały tego rodzaju rozporządzenia wydawane przed objęciem urzędowania, w których zawarty był program działalności danego urzędnika. Duże znaczenie dla tworzenia rzymskiego prawa prywatnego miały edykty urzędników jurysdykcyjnych, do których zaliczano pretorów oraz urzędników sprawujących nadzór nad targowiskami ("aediles curules"). Ogłaszali oni przed objęciem urzędu, na białej tablicy ("album") program swojej działalności w okresie rocznej kadencji. W tym dokumencie zawierano informację, jak dany urzędnik chce korzystać z powierzonej mu, na okres jednego roku, władzy. Pretorzy oraz inni urzędnicy wydając edykt nie byli związani postanowieniami zawartymi w edyktach ich poprzedników. Wykształciła się jednak niepisana zasada, że pretor przejmował z edyktu swego poprzednika wszystkie przepisy sprawdzające się w praktyce, stanowiły one trzon edyktu zwany edyktem przenoszonym ("edictum tralaticum"). 
Edykt pretora zawierał zbiór zasad tyczących się zakresu działania tego urzędnika i postępowania przed jego urzędem, przedstawiał szczególne przypadki udzielania przez pretora ochrony przez udzielanie powództwa, określał sposoby egzekwowania orzeczeń sądowych oraz środków ochrony pozaprocesowej, których mógł udzielać pretor.
Prawo tworzone przez edykty urzędników było nowszą w porównaniu z "ius civile" oraz elastyczniejszą i bardziej dostosowaną do zmieniających się warunków społecznych i gospodarczych warstwą prawa rzymskiego. 
Około roku 130 n.e., z polecenia cesarza Hadriana, rzymski prawnik Julian, dokonał jednolitej redakcji edyktu pretora i edyla kurulnego, znanej jako tzw. edykt wieczysty ("edictum perpetuum"). Miał on obowiązywać na czas nieokreślony. Od tego wydarzenia znacznie zmalała prawotwórcza rola urzędników, na korzyść cesarza.

</doc>
<doc id="67279" url="https://pl.wikipedia.org/wiki?curid=67279" title="Liktor">
Liktor

Liktor (łac. "lictor" l.mn. "lictores") – był to niższy funkcjonariusz, który podczas pochodów początkowo poprzedzał królów ("rex") rzymskich, a potem niektórych wyższych urzędników oraz cesarzy.
Liktorzy stanowili osobistą ochronę urzędników, później zaczęli pełnić funkcje reprezentacyjne, a ich liczba wskazywała na zajmowaną pozycję, przykładowo:
Czasem liktorzy towarzyszyli wybitnym mieszkańcom podczas specjalnych wydarzeń, np. pogrzebów lub kiedy dochodziło do pojednania, co miało wyrażać wdzięczność Miasta.
Liktorzy nosili oparte na lewym ramieniu wiązki rózg ("fasces") związanych czerwonym rzemieniem z wetkniętymi w nie toporami (symbol władzy nad życiem). Jednak topory wtykali jedynie poza granicami miasta. Brali też udział w wykonywaniu wyroków śmierci.
Lictor curiatus.
"Lictor curiatus" (l.mn. lictores curiati) był liktorem, który nie nosił "fascis". Ten rodzaj liktorów towarzyszył "Pontifeksowi Maksimusowi" (najwyższemu kapłanowi Rzymu), zamiast "fascis" pomagali nosić m.in. zwierzęta ofiarne. Mogli oni towarzyszyć także innym wyższym rangą kapłanom np. Flamenom lub Westalkom.

</doc>
<doc id="67285" url="https://pl.wikipedia.org/wiki?curid=67285" title="Jakow Siergunin">
Jakow Siergunin

Jakow Siergunin (ur. w 1954 w Bieriozowsku, zm. 25 czerwca 2004 w Moskwie), wojskowy rosyjski, generał.
W latach 2001-2003 był wicepremierem w kontrolowanej przez Rosję administracji państwowej Czeczenii. 
Został zastrzelony w Moskwie, w zamachu ciężko ranna została również jego żona.

</doc>
<doc id="67287" url="https://pl.wikipedia.org/wiki?curid=67287" title="Tadeusz Zwiefka">
Tadeusz Zwiefka

Tadeusz Antoni Zwiefka (ur. 28 grudnia 1954 w Tucholi) – polski dziennikarz i polityk, poseł do Parlamentu Europejskiego VI, VII i VIII kadencji, poseł na Sejm IX kadencji.
Życiorys.
Syn Stefana i Cecylii. Absolwent Liceum Ogólnokształcącego im. Bartłomieja Nowodworskiego w Tucholi. Z wykształcenia jest prawnikiem, ukończył w 1979 studia na Wydziale Prawa i Administracji Uniwersytetu im. Adama Mickiewicza w Poznaniu. Pracował jako dziennikarz telewizyjny w Telewizji Polskiej i wykładowca akademicki. Był szefem redakcji poznańskiego ośrodka regionalnego TVP, sprawozdawcą parlamentarnym i prezenterem "Wiadomości" w TVP1, a następnie – od 1995 – szefem szczecińskiego ośrodka TVP. Prowadził program reporterów "Telekurier" w regionalnej TVP3.
Zajął się też pracą jako wykładowca dziennikarstwa telewizyjnego, kultury słowa i kultury języka polskiego na poznańskich uczelniach i w Wyższej Szkole Zarządzania Środowiskiem w Tucholi. W latach 1994–1995 był przewodniczącym nowo powstałego Towarzystwa Miłośników Ziemi Swarzędzkiej. Zasiadł w zarządzie Towarzystwa im. Hipolita Cegielskiego, Stowarzyszenia Pomocy Mieszkaniowej dla Sierot oraz Polskiego Związku Kawalerów Orderu Św. Stanisława, a w 2011 w radzie nadzorczej Fundacji Patria.
W latach 1976–1990 należał do Polskiej Zjednoczonej Partii Robotniczej. W wyborach europejskich przeprowadzonych 13 czerwca 2004 startował z listy Platformy Obywatelskiej w okręgu nr 2 (obejmującym województwo kujawsko-pomorskie). Otrzymał 26 144 głosy (trzeci wynik w regionie), uzyskując jedyny mandat z tego okręgu. W tym samym roku zasiadł w radzie krajowej PO. W wyborach do PE w 2009 ponownie uzyskał mandat europosła, otrzymując 82 794 głosy. Przed wyborami do PE w 2014 został szefem sztabu PO. W głosowaniu z 25 maja tego samego roku po raz trzeci uzyskał mandat posła do Parlamentu Europejskiego. W 2019 nie wystartował w kolejnych wyborach europejskich.
W wyborach w tym samym roku został natomiast wybrany do Sejmu IX kadencji, kandydując z ramienia Koalicji Obywatelskiej w okręgu bydgoskim i otrzymując 39 984 głosy.

</doc>
<doc id="67289" url="https://pl.wikipedia.org/wiki?curid=67289" title="Sierść">
Sierść



</doc>
<doc id="67292" url="https://pl.wikipedia.org/wiki?curid=67292" title="Rzeki Afryki">
Rzeki Afryki



</doc>
<doc id="67295" url="https://pl.wikipedia.org/wiki?curid=67295" title="GEdit">
GEdit



</doc>
<doc id="67296" url="https://pl.wikipedia.org/wiki?curid=67296" title="Karol Dejna">
Karol Dejna

Karol Dejna (ur. 10 listopada 1911 w Wielkich Borkach, zm. 15 kwietnia 2004 w Łodzi) – polski językoznawca, slawista.
Życiorys.
W 1930 ukończył II Państwowe Gimnazjum im. Juliusza Słowackiego w Tarnopolu. Studiował filologię polską na Uniwersytecie Jana Kazimierza we Lwowie, który ukończył w 1935. Do 1941 pracował jako nauczyciel w lwowskich szkołach średnich. Od 1945 związany z Uniwersytetem Łódzkim, początkowo jako asystent, następnie adiunkt (1947 obronił doktorat, 1952 habilitował się), zastępca profesora (1951–1954) i profesor (od 1954). Od 1954 był profesorem nadzwyczajnym, od 1962 profesorem zwyczajnym. W 1983 został członkiem korespondentem PAN, 1989 – członkiem rzeczywistym Akademii. Od 1993 członek korespondent Polskiej Akademii Umiejętności. Na Uniwersytecie Łódzkim pełnił m.in. funkcję prorektora (1956–1959), zastępcy dyrektora Instytutu Filologii Polskiej (1970–1979), w roku 1988 został uhonorowany tytułem doktora "honoris causa". 
Od 1956 członek Komitetu Językoznawstwa PAN, wieloletni (od 1976) przewodniczący Komisji Dialektologicznej. W latach 1985–1989 był zastępcą przewodniczącego Oddziału PAN w Łodzi. Członek Łódzkiego Towarzystwa Naukowego, przewodniczący Wydziału I tego stowarzyszenia, wiceprezes oraz redaktor „Rozpraw Komisji Językowej Łódzkiego Towarzystwa Naukowego”. Był laureatem nagród resortowych, Nagrody Miasta Łodzi (1982), nagrody naukowej Łódzkiego Towarzystwa Naukowego (1985); został także odznaczony Krzyżem Komandorskim Orderu Odrodzenia Polski, Krzyżem Oficerskim Orderu Odrodzenia Polski, Krzyżem Kawalerskim Orderu Odrodzenia Polski, Medalem Komisji Edukacji Narodowej oraz tytułem honorowym Zasłużony Nauczyciel PRL.
W pracy naukowej zajmował się dialektologią słowiańską. Był autorem ponad 100 prac naukowych, m.in.:

</doc>
<doc id="67299" url="https://pl.wikipedia.org/wiki?curid=67299" title="Bluefish">
Bluefish

Bluefish – edytor dla twórców stron internetowych oraz programistów, który stanowi wolne oprogramowanie. Działa na większości systemów operacyjnych zgodnych z normą POSIX, m.in. na GNU/Linuksie, FreeBSD, OS X i Windows.
Bluefish jest bogatym w funkcje, a jednocześnie szybkim edytorem HTML i CSS, oferuje kolorowanie składni HTML, PHP, C, Javy, JavaScriptu, JSP, SQL, XML, Pythona, Perla, CSS, ColdFusion, Pascala, R i Octave/Matlab (możliwe jest tworzenie własnych reguł kolorowania składni), a także automatyczne zamykanie znaczników HTML I XML. Pozwala na otwarcie ponad 500 dokumentów w jednym oknie programu. Umożliwia łatwe dostosowanie interfejsu użytkownika m.in. poprzez tworzenie własnych pasków narzędzi. Jedną z funkcji Bluefisha jest też automatyczne generowanie galerii obrazków.

</doc>
<doc id="67300" url="https://pl.wikipedia.org/wiki?curid=67300" title="Region (Francja)">
Region (Francja)

Region – najwyższy szczebel podziału administracyjnego Francji.
W latach 60. i 70. XX wieku władze francuskie doszły do wniosku, że podział na departamenty jest niewystarczający. Planowanie strategiczne w tak małych jednostkach jest niemożliwe. Dlatego w roku 1972 powołano do życia 21 nowych regionów administracyjnych – "régions de programme" – które grupują od 2 do 8 departamentów (w 1975 roku został utworzony 22. region). W wyniku kolejnej reformy, która weszła w życie 1 stycznia 2016 roku liczbę regionów zmniejszono do 13.
Każdy region dzieli się dalej na departamenty, okręgi ("arrondissement"), kantony ("canton") oraz gminy ("commune").
Od 1982 roku, kiedy to uchwalono ustawę o decentralizacji, najważniejszym organem w regionie jest rada regionalna ("conseil régional") wybierana co 6 lat. Liczba jej członków zależy od liczby ludności regionu i wynosi od 34 (Gujana Francuska) do 209 (Île-de-France). Na jej czele stoi przewodniczący regionu. Ponadto prefekt regionu koordynuje działania rządu w departamentach wchodzących w skład danego regionu. Ze względu na pewne odmienności Korsyka ma inny status niż pozostałe regiony. Na jej czele stoi zgromadzenie terytorialne.
Lista regionów.
Departamenty (regiony) zamorskie.
Pięć departamentów zamorskich ("départements d’outre mer", DOM) ma również status regionu:

</doc>
<doc id="67304" url="https://pl.wikipedia.org/wiki?curid=67304" title="Znacznik">
Znacznik



</doc>
<doc id="67307" url="https://pl.wikipedia.org/wiki?curid=67307" title="Screem">
Screem

Screem (od ) – edytor HTML będący wolnym oprogramowaniem, przeznaczony dla środowiska GNOME.

</doc>
<doc id="67309" url="https://pl.wikipedia.org/wiki?curid=67309" title="Battle for Wesnoth">
Battle for Wesnoth

Battle for Wesnoth – strategiczna gra turowa z elementami gry fabularnej w stylistyce fantasy. Rozprowadzana jest na licencji GNU GPL. Działa na platformach Microsoft Windows, macOS, iOS, BeOS, Solaris, GNU/Linux, FreeBSD i OpenBSD. Gra jest dostępna w 54 wersjach językowych, jednak nie wszystkie są w pełni przetłumaczone.
Cele gry zmieniają się zależnie od typu rozgrywki i scenariusza: od wyeliminowania wszystkich nieprzyjacielskich dowódców, przez osiągnięcie konkretnego celu na mapie po utrzymanie się przez określony czas.
Rozgrywka.
Najprostszym rodzajem rozgrywki w "Battle for Wesnoth" jest gra przeciwko komputerowi. Przed rozpoczęciem gry należy ustalić kilka parametrów, które mają znaczący wpływ na przebieg rozgrywki. Przede wszystkim należy wybrać erę – ery determinują dostępne frakcje, a zarazem jednostki. Następnie należy także zdecydować czy mapa od początku jest odsłonięta, czy też nasze jednostki muszą ją stopniowo odkrywać (opcja „Fog of War”). Należy także ustalić przychód z posiadanych wiosek oraz szybkość awansowania jednostek.
Następnie gracz wybiera frakcje i dowódców zarówno dla siebie, jak i dla SI. Istnieje możliwość losowego wyboru frakcji dla jednego lub więcej graczy. Ustala także oddzielnie dla każdej ze stron początkową ilość złota oraz łączy graczy we współdziałające drużyny, które wspólnie osiągają zwycięstwo.
Plansza podzielona jest na pola w kształcie sześciokątów, tzw. heksy. Heksy specjalne, to castle (zamek), keep (warownia) i village (wioska). Jeżeli dowódca gracza znajduje się w warowni, może on na każdym z pól zamku, które są połączone z warownią, powołać jednostki za określoną sumę złota. Z kolei wioski zapewniają dwie sztuki złota na turę (choć można to zmienić w ustawieniach scenariusza). Aby jednak zysk trafiał właśnie do kieszeni gracza, musi on przynajmniej raz wejść do danej wioski, aby ją zająć. Jeśli wejdzie on na nieprzyjacielską wioskę, uzyskuje nad nią kontrolę i przeciwnik nie otrzymuje już z niej złota. Jednostki w wioskach leczą się również znacznie szybciej niż poza nią.
Frakcje.
W standardowej erze Wesnoth jest sześć frakcji:
Kampanie.
"Battle for Wesnoth" posiada kilkanaście standardowo wbudowanych kampanii. Możliwe jest również tworzenie własnych i udostępnianie ich, podobnie jak nowych jednostek, map oraz scenariuszy do gry wieloosobowej na specjalnym serwerze. Same kampanie są zróżnicowane pod względem trudności (przy czym można wybrać poziom), czasu jaki trzeba poświęcić aby je skończyć oraz stopniem skomplikowania fabuły. Przed rozpoczęciem gry warto zapoznać się z samouczkiem.
W "Battle for Wesnoth" istnieje sześć ras oraz około dwieście typów jednostek (nie wszystkie są dostępne od razu). "Battle for Wesnoth" ma swój własny serwer gry wieloosobowej. Można również obserwować rozgrywkę nie uczestnicząc w niej.
"Battle for Wesnoth" posiada swój własny język skryptowy WML ("Wesnoth Mark-up Language"), który pozwala tworzyć swoje własne kampanie, jednostki i scenariusze do gry wieloosobowej, umożliwia zmianę statystyk jednostek w trakcie gry, modyfikację terenu, tworzenie jednostek itd.
Do "Battle for Wesnoth" jest dołączony edytor map, który pomaga tworzyć własne kampanie.

</doc>
<doc id="67311" url="https://pl.wikipedia.org/wiki?curid=67311" title="Roger Ulrich">
Roger Ulrich

Roger Ulrich (ur. 8 czerwca 1905, zm. 20 maja 2004) – francuski biolog, fizjolog roślin.
W pracy badawczej zajmował się m.in. przemianami energetycznymi w komórce oraz ich wykorzystaniem w rolnictwie i ogrodnictwie. Był wieloletnim dyrektorem Laboratorium Biologii w Stacji Niskich Temperatur pod Paryżem. Profesor Sorbony, członek zagraniczny PAN.

</doc>
<doc id="67312" url="https://pl.wikipedia.org/wiki?curid=67312" title="Hydrospeed">
Hydrospeed

Hydrospeed to rodzaj sportu ekstremalnego polegającego na spływie rwącą górską rzeką na plastikowej desce.
Płynący, ubrany w piankowy kostium, kask, kamizelkę asekuracyjną, trzyma się uchwytów deski. Deska nie zasłania całego ciała, aby nie ulec obrażeniom w zderzeniu z podwodnymi głazami trzeba manewrować przy pomocy płetw na nogach.
Początkującym pomagają towarzyszący w łodzi instruktorzy, wskazując bezpieczną drogę i ratując z opresji (szczególnie po utracie płetw).

</doc>
<doc id="67315" url="https://pl.wikipedia.org/wiki?curid=67315" title="Departament">
Departament



</doc>
<doc id="67318" url="https://pl.wikipedia.org/wiki?curid=67318" title="Różyczka">
Różyczka

Różyczka (łac. "rubella"), także odra niemiecka – choroba zakaźna wywoływana przez wirus różyczki, występująca wyłącznie u człowieka. Klasyczne objawy obejmują krótkotrwałą wysypkę plamisto-grudkową i powiększenie węzłów chłonnych. Wysypka pojawia się od 14 do 17 dni po zakażeniu i zazwyczaj trwa 3 dni. Początkowo obejmuje tylko głowę, stopniowo jednak przechodzi na klatkę piersiową i kończyny górne i dolne. Oprócz tego wystąpić może gorączka, ból gardła i osłabienie, a osób dorosłych często obecny jest też ból i zapalenie stawów. Czasem stwierdza się zapalenie spojówek, zapalenie jąder bądź ich bolesność. Objawy są zazwyczaj łagodne i u ponad 50% zakażonych infekcja może przebiegać bezobjawowo. Powikłania różyczki nie są częste, a prawdopodobieństwo ich wystąpienia jest większe u dorosłych niż u dzieci. Powikłania obejmują nieprawidłowe krwawienia, obrzęk jąder, zapalenie nerwów oraz zapalenie mózgu.
Zakażenie we wczesnej ciąży skutkować może poronieniem bądź urodzeniem dziecka z zespołem różyczki wrodzonej. Do zaburzeń występujących w tym zespole należą wady wrodzone gałki ocznej (zaćma), narządu słuchu (głuchota), serca i mózgu. Zaburzenia występują rzadziej, jeśli do zakażenia dojdzie po 20 tygodniu ciąży.
Zakażenia można uniknąć dzięki zastosowaniu szczepionki przeciwko różyczce, której skuteczność w zapobieganiu chorobie sięga 95%. W Polsce podawana jest w połączeniu ze szczepionką przeciwko odrze i śwince, znanym jako szczepionka MMR. Gdy część społeczeństwa pozostaje zaszczepiona, ale odsetek ten jest nie większy niż 80%, więcej kobiet osiąga wiek reprodukcyjny nie uzyskawszy odporności na różyczkę dzięki szczepionce bądź przechorowaniu, co stwarza większe ryzyko zakażenia w czasie ciąży i wystąpienia u dziecka zespołu różyczki wrodzonej.
Nie istnieje specyficzne lekarstwo na różyczkę, po zakażeniu leczenie jest wyłącznie objawowe.Różyczka jest chorobą szeroko rozpowszechnioną w wielu regionach świata. Każdego roku około notuje się około 100 000 przypadków wystąpienia zespołu różyczki wrodzonej. Dzięki szczepieniom liczbę zachorowań udało się znacząco zmniejszyć. Podejmowane są wysiłki, by zupełnie wyeliminować wirusa będącego przyczyną choroby. W kwietniu 2015 roku WHO ogłosiło, że obie Ameryki są wolne od wirusa różyczki.
Różyczka po raz pierwszy została opisana przez niemieckich lekarzy w roku 1814, stąd jej dawna nazwa to "niemiecka odra".
Zakażenie.
Różyczka rozprzestrzenia się drogą kropelkową, np. podczas kaszlu osoby zainfekowanej. Okres wylęgania wynosi od 12 do 23 dni (średnio 14). Osoba chora jest zakaźna 7 dni przed wystąpieniem wysypki i do tygodnia po wystąpieniu wysypki. Przebycie choroby powoduje trwałą odporność. Owady nie przenoszą choroby.
Przebieg.
Objawy różyczki są zazwyczaj bardzo łagodne, a u 50% zakażonych choroba przebiega subklinicznie. U dzieci pierwszym symptomem jest z reguły wysypka plamisto-grudkowa, a objawy prodromalne występują rzadko. U dzieci starszych i dorosłych okres prodromalny trwa od 1 do 5 dni i charakteryzuje się obecnością stanu podgorączkowego (gorączka w przebiegu różyczki rzadko przekracza 38 °C), osłabieniem, limfadenopatią i objawami zakażenia górnych dróg oddechowych. Wysypka pojawia się od 14 do 17 dni od momentu zakażenia i z reguły na początku występuje tylko na głowie, stopniowo schodząc na klatkę piersiową i kończyny. Trwa 3 dni i czasem przebiega również ze świądem. Wysypka jest różowa bądź jasnoczerwona, bledsza niż w odrze i nie zlewa się. Wysypka z reguły staje się wyraźniejsza po gorącym prysznicu albo kąpieli. Wysypka schodząc nie łuszczy się i nie pozostawia przebarwień, jedynie w miejscu wystąpienia wysypki schodzić mogą niewielkie płatki naskórka. Węzły chłonne powiększają się już około tydzień przed wystąpieniem wysypki i stan ten utrzymuje się kilka tygodni. Najczęściej powiększone są węzły chłonne zauszne, tylne szyjne i podpotyliczne. 
Zapalenie i ból stawów są na tyle częste u dorosłych, że są traktowane raczej jako część objawów choroby, aniżeli jej powikłanie. Pozostałe objawy różyczki obejmują zapalenie spojówek, ból jąder i zapalenie jąder. Na podniebieniu miękkim w 20% przypadków pojawiają się plamki Forchheimera, ale nie są one objawem charakterystycznym, gdyż objaw ten występuje także w przebiegu innych infekcji.
Powikłania u płodu.
Są bardzo rzadkie, jednak choroba, która wystąpi u kobiety w ciąży (do 12 tygodnia) może spowodować bardzo poważne zmiany rozwojowe. Embriopatie spowodowane zakażeniem wirusem różyczki "in utero" noszą nazwę zespołu Gregga.
Leczenie.
Leczenie jest objawowe. Podaje się leki obniżające temperaturę. Ewentualne zapobieganie zakażeniu stosuje się wobec kobiet ciężarnych i po ewentualnym kontakcie z wirusem podaje się gamma-globulinę.
Profilaktyka.
Dostępne są szczepionki przeciwko różyczce. Twórcą szczepionki jest Maurice Hilleman. 
Szczepionka zawiera żywy, atenuowany szczep wirusa nazywany Wistar RA 27/3.
W Polsce szczepienia przeciwko różyczce są obowiązkowe (finansowane z budżetu Ministra Zdrowia) zgodnie z aktualnym kalendarzem szczepień.
Wykonuje się je skojarzoną szczepionką MMR w schemacie szczepienia podstawowego:
Dodatkowo dziewczętom nieszczepionym w 10. roku życia podaje się obowiązkowo przypominającą szczepionkę MMR w 11. roku życia. Jeżeli dziewczynki nie były szczepione w 10., ani w 11. roku życia podaje się im obowiązkowo przypominającą szczepionkę MMR w 12. roku życia.
Dzieci, które otrzymały dwie dawki skojarzonej szczepionki potrójnej przeciw odrze, śwince i różyczce w poprzednich latach życia, nie wymagają podawania trzeciej dawki tej szczepionki w 10., 11. lub 12. roku życia.
Zalecane jest dodatkowo (ale już nie finansowane przez Ministerstwo Zdrowia) szczepienie kobiet, które nie były szczepione lub nie przechodziły różyczki, na kilka miesięcy przed planowaną ciążą. Nie zaleca się zachodzenia w ciążę w ciągu 4 tygodni od podania szczepionki przeciw odrze, śwince i różyczce, pomimo że zajście w ciążę w okresie 3 miesięcy od jej podania nie zwiększa ryzyka wad wrodzonych u płodu.
W 2018 roku w Polsce zarejestrowane były szczepionki:

</doc>
<doc id="67319" url="https://pl.wikipedia.org/wiki?curid=67319" title="Monooksygenaza">
Monooksygenaza

Monooksygenaza – enzym katalizujący reakcje, w których jeden atom cząsteczki tlenu jest wprowadzony do cząsteczki substratu, dając pochodną hydroksylową, a drugi do cząsteczki wody.

</doc>
<doc id="67320" url="https://pl.wikipedia.org/wiki?curid=67320" title="Limes inferior">
Limes inferior

Limes inferior (łac. "dolna granica") – powieść Janusza A. Zajdla, twórcy nurtu fantastyki socjologicznej w Polsce, napisana w latach 1979-1980, wydana po raz pierwszy w 1982 r. przez Iskry w serii „Fantastyka-Przygoda”. Inne wydania: Iskry (1987), superNowa (1997, 2007), Aleksandria (2010 – audiobook), BookRage (2013 – e-book). Posłowie do wydania w 1989 r. napisał Maciej Parowski.
Powieść jest rozwinięciem opowiadania "Dzień liftera", które weszło w skład zbioru utworów autora – "Ogon diabła" (Krajowa Agencja Wydawnicza, 1982). Robert Klementowski pisze, że inspiracjami do napisania powieści były m.in. doświadczenia autora z pracy w Centralnym Laboratorium Ochrony Radiologicznej (fragment o pracy Instytutu Kluczowego), opowiadanie Julii Nideckiej "Wilki na wyspie" oraz osobowość Adama Wiśniewskiego-Snerga. Rafał Ziemkiewicz dodaje do tego pobyt w Chicago – fizycznym pierwowzorze Argolandu.
Świat przedstawiony.
Akcja ma miejsce w fikcyjnym świecie Argolandu, w którym panuje ustrój technokratyczny. Porządek społeczny opiera się na podziale społeczeństwa na siedem klas społecznych, oznaczonych cyframi od zera do sześciu, w zależności od wyniku testów na inteligencję. Klasa najniższa oznaczona jest numerem sześć, klasa najwyższa – numerem zero. Za walutę służą trzy rodzaje punktów: czerwony, żółty i zielony, przyznawane odpowiednio:
Towary luksusowe i bardzo dobrej jakości można kupić wyłącznie za żółte (zwane „kanarkami”), za zielone – zwykłe, a za czerwone – wyłącznie podrzędnej jakości. Punkty przechowywane są na tzw. „Kluczu” – kombinacji dowodu osobistego, karty kredytowej, zegarka, kalkulatora, certyfikatu klasy intelektu oraz czytnika linii papilarnych (który pozwala na korzystanie z Klucza wyłącznie jego właścicielowi).
W społeczeństwie wyłoniły się liczne nielegalne profesje, związane między innymi z przenoszeniem osób pomiędzy klasami. Wśród nich można znaleźć „lifterów”, czyli osoby, które za odpowiednią opłatą za pomocą różnych wymyślnych sposobów, pomagają ludziom w przejściu testów na inteligencję, co pozwala im na uzyskanie nowego, niższego numeru i tym samym przejście do wyższej społecznie klasy („lifting”). W „branży” działają też tzw. „downerzy”, czyli ludzie autentycznie mało inteligentni, którzy wykorzystują to, by odpowiednio zredukować klasę intelektu klienta, którzy np. nie chcą pracować.
Klasy powyżej zera.
Wśród przedstawicieli najwyższej klasy – zerowców można wyróżnić podzerowców oraz nadzerowców. Ci drudzy sprawują władzę nad Argolandem. W rzeczywistości klasy od szóstej do zerowej znajdują się poniżej poziomu zero, czyli dolnej granicy (tytułowej "limes inferior") wzorcowego poziomu inteligencji. Nadzerowcy to osoby, które go przekroczyły. Wśród nich również można wyróżnić klasy, które określa się jako zero podwójne, potrójne i tak dalej. Informacje te nie są podane do obiegu publicznego.
Fabuła.
Główny bohater powieści – Adi Cherryson alias Sneer (wzorowany na Adamie Wiśniewskim-Snergu). Sneer jest lifterem, oficjalnie w czwartej klasie społecznej, jednak tak naprawdę byłby w stanie zdać egzamin na zerowca (który zdawał kilkukrotnie z powodzeniem w imieniu klientów).
W książce splata się kilka równoległych wątków: sam Sneer najpierw traci, a potem odzyskuje swój Klucz po spotkaniu z tajemniczą Alicją; następnie zostaje zwerbowany przez przedstawiciela Rady Nadzorczej Aglomeracji, początkowo by „nadzorować” działalność pewnej placówki badawczej. Odkrywa wówczas jedną z tajemnic systemu klasyfikacji – klasyfikacja nie ogranicza się do skali zero-sześć, lecz naprawdę inteligentni ludzie są klasyfikowani jako nadzerowcy, zaś spośród nich wyłoniły się kolejne klasy.
Karl Pron, kolega po fachu Sneera, zgadza się przetestować przerobiony Klucz (który odtwarza swoją wartość po każdym zakupie, zapewniając właścicielowi praktycznie nieograniczone zasoby punktowe) dla grupy anonimowych Zerowców (jak się okazuje pracujących właśnie w obserwowanym przez Sneera instytucie naukowym). Możemy też przez chwilę obserwować działania grupy policjantów próbujących zastawić pułapkę na Prona, a co za tym idzie Sneera (któremu Pron załatwia niekiedy klientów).
Kiedy Sneer w końcu znajduje ów wieczny Klucz, zostaje przeniesiony z Argolandu do siedziby głównej Rady, gdzie ostatecznie dowiaduje się prawdy o aktualnej sytuacji całej Ziemi: ustrój został narzucony Ziemianom przez tajemniczych i wszechpotężnych Obcych z kosmosu. Jednak zjawia się, poznana wcześniej Alicja, która pokazuje Adiemu jak ocalić świat. Książka kończy się niejednoznacznie, pozostawiając czytelnikowi pole do interpretacji.
Odbiór.
Marek Oramus pisze, że jest to „najlepsza bodaj powieść Zajdla” oraz, że bardzo wysoko cenił ją Stanisław Lem. Jacek Dukaj nazywa powieść, obok "Paradyzji", najwybitniejszą w twórczości pisarza. Podobnie Wojciech Orliński twierdzi, że m.in. w tej powieści autor „osiągnął mistrzowskie wyżyny”. Rafał Szczerbakiewicz pisze, że "Limes inferior" „Z punktu widzenia artystycznego na pewno (...) jest narracją najbardziej udaną”, nazywa też książkę – obok "Paradyzji" – najwybitniejszą. Maciej Parowski przytacza opinie fanów, że książka, choć chronologicznie najmłodsza [z tych, które rozpoczęły „nową falę SF”], słusznie uchodzi za ukoronowanie nurtu socjologiczno-politycznego. 
Edyta Izabela Rudolf z kolei pisze, że "Limes inferior" jest „najbardziej pesymistycznym utworem [Zajdla], w kontekście rozwoju nauki i etyki”. Andrzej Niewiadowski natomiast twierdzi, że w powieści Zajdel dokonuje „gwałtownego zwrotu do otwartych aluzji politycznych”, porównując ją do późniejszych filmów Piotra Szulkina, jednocześnie określa powieść mianem „ekonomicznej science fiction, ukazującej funkcjonowanie ustroju niszczącego indywidualność człowieka, sprowadzającego życie ludzkie do systemu wąsko pojętych ról kontrolowanych politycznymi metodami terroru”. Krytyk pisze, że powieść "Limes inferior" ma nośność problemową tak dużą, że obywa się bez sensacyjnego szafażu przygód, w czym kontynuuje przesłanie takich utworów, jak: "Rok 1984" George’a Orwella, "Pianola" Kurta Vonneguta i "Love Among the Ruins" Evelyna Waugha.
Nawiązania.
Główny bohater powieści, Sneer, jest nawiązaniem do postaci Adama Wiśniewskiego-Snerga, pisarza sci-fi. „Sneer” jest przezwiskiem głównego bohatera, naprawdę nazywa się Adi Cherryson, co jest swobodnym tłumaczeniem nazwiska Adama Wiśniewskiego na język angielski. Podobnie jak Sneer, Snerg przez pewien czas był „lifterem” – mimo braku formalnego wykształcenia jako fizyk amator przez 12 lat utrzymywał się z korepetycji z fizyki i matematyki dla kandydatów na studia.
Postać głównej żeńskiej bohaterki powieści oraz końcówka utworu nawiązują do powieści "Alicji w Krainie Czarów" Lewisa Carrolla.
Autor nadał znaczącą nazwę miejscu akcji – Argoland to z greki „Miasto ludzi leniwych” ( – leniwy).

</doc>
<doc id="67322" url="https://pl.wikipedia.org/wiki?curid=67322" title="Chryzoberyl">
Chryzoberyl

Chryzoberyl – rzadki minerał z gromady tlenków. Nazwa minerału wywodzi się od greckich słów "chrysos" – złoto oraz "beryllos" – beryl.
Właściwości.
Odmiany:
Występowanie.
Stanowi składnik pegmatytów. Często współwystępuje z berylem, turmalinem, granatem, spinelem, skaleniem, kwarcem, topazem, andaluzytem.
Miejsca występowania: Sri Lanka – (odmiany ciemnooliwkowozielone) Matara, Ratnapura; Madagaskar, Rosja – (odmiany niebieskawe) okolice Czelabińska i Jekaterynburga, w Górach Ilmeńskich; USA – Connecticut, Kolorado, Maine, Dakota Południowa; Brazylia – Minas Gerais, Minas Novos (odmiany cytrynowożółte i jasnozielone); Indie, Birma – (odmiany bezbarwne), Australia, RPA, Kanada, Włochy, Norwegia.
W Polsce – został stwierdzony na Dolnym Śląsku w druzach pegmatytowych w okolicach Strzegomia.

</doc>
<doc id="67328" url="https://pl.wikipedia.org/wiki?curid=67328" title="Zambezi">
Zambezi

Zambezi (port. "Rio Zambeze") – rzeka w południowej części Afryki, przepływająca przez Zambię, Angolę i Mozambik.
Długość: 2574 km
Powierzchnia dorzecza: 1,3 mln km²
Wypływa ze źródła położonego na płaskowyżu Lunda. Następnie przepływa przez północną część Kotliny Kalahari. W środkowym biegu stanowi naturalną granicę pomiędzy Zambią i Namibią, Botswaną i Zimbabwe. Zambezi uchodzi deltą do Kanału Mozambickiego na Ocean Indyjski.
Główne dopływy:
W środkowym biegu Zambezi tworzy Wodospady Wiktorii i liczne mniejsze wodospady. Rzeka Zambezi jest wykorzystywana do produkcji energii elektrycznej dla południowej Afryki. W środkowym odcinku rzeki znajduje się duży sztuczny zbiornik wodny Kariba.
Żeglowna w dolnym odcinku na długości ok. 700 km.
Elektrownie wodne:

</doc>
<doc id="67329" url="https://pl.wikipedia.org/wiki?curid=67329" title="GNOME Office">
GNOME Office

GNOME Office – zestaw aplikacji biurowych dla środowiska GNOME. W przeciwieństwie do innych pakietów biurowych (jak KOffice, OpenOffice.org czy Microsoft Office) wchodzące w jego skład aplikacje nie są ze sobą ściśle związane, a sama definicja tego, z czego składa się Gnome Office nie jest ścisła. Integrację między niektórymi programami zestawu zapewniają tzw. komponenty Bonobo.
Oficjalnie GNOME Office składa się z następujących programów:
Czasami zaliczane są także inne aplikacje środowiska GNOME, np.:
GNOME Office jest wolnym oprogramowaniem, koordynowanym przez Free Software Foundation.

</doc>
<doc id="67332" url="https://pl.wikipedia.org/wiki?curid=67332" title="Dobrochna">
Dobrochna



</doc>
<doc id="67333" url="https://pl.wikipedia.org/wiki?curid=67333" title="Nawoja">
Nawoja

Nawoja — staropolskie imię żeńskie, żeński odpowiednik imienia Nawoj. "Na" posiada liczne znaczenia, m.in. nazywające kogoś, ze względu na kogo dzieje się jakaś akcja. W źródłach polskich poświadczone od XV wieku (1411 rok).
Bardziej znana jest zdrobniała forma tego imienia, które nosiła pierwsza studentka Uniwersytetu Krakowskiego - Nawojka. Imię Nawoja jako drugie nosi Olga Tokarczuk. 
Nawoja imieniny obchodzi 12 maja.

</doc>
<doc id="67338" url="https://pl.wikipedia.org/wiki?curid=67338" title="Nawoj">
Nawoj

Nawoj - staropolskie imię męskie. Imię to składa się z dwóch członów: "na" ("naj") oraz "woj" ("wojownik"). Miało ono charakter życzący i miało sprawić, że ten, kto je nosi, będzie dobrym (najlepszym) wojownikiem. Jego żeńskim odpowiednikiem jest imię Nawoja.
Imię Nawoj nosił rycerz Nawoj. Mieszkał on w Nowym Sączu i bronił zamku w teraźniejszej Nawojowej (nazwa miejscowości pochodzi od jego imienia).
Nawoj imieniny obchodzi 11 marca oraz 20 kwietnia.

</doc>
<doc id="67340" url="https://pl.wikipedia.org/wiki?curid=67340" title="Wodospady Wiktorii">
Wodospady Wiktorii

Wodospady Wiktorii – wodospady na rzece Zambezi, na granicy Zimbabwe i Zambii.
Wodospady powstały wskutek wlewania się wody z rzeki do szczelin tektonicznych, które powstają w Afryce, rozrywając kontynent na dwie części. Przed przybyciem Europejczyków na te tereny zwane były "Mosi-oa-Tunya", co w języku lokalnego plemienia Kololo oznacza "Mgła, która grzmi".
Odkrycie i historia.
Odkryte w 1855 roku przez szkockiego misjonarza i badacza Davida Livingstone’a, który wówczas powiedział o nich: "Widok tak piękny, że muszą się w niego wpatrywać aniołowie w locie" ("scenes so lovely must have been gazed upon by angels in their flight").
Wodospady Wiktorii uważane są za jeden z siedmiu naturalnych cudów świata. Znajdują się na terenie Parku Narodowego Wodospadów Wiktorii ("Victoria Falls National Park") i od 1989 są wpisane na listę dziedzictwa światowego UNESCO.
Hydrologia.
Wodospady Wiktorii składają się z trzech części:
Wysokość spadku wody wynosi 108 m, szerokość wodospadu 1,7 kilometra.
W sezonie szczytowym w każdej sekundzie przetacza się przez wodospad ponad 9 tysięcy metrów sześciennych wody.
Według Urzędu ds. Rzeki Zambezi przepływ w wodospadach Wiktorii od 1958 r. wynosił od 390 do 10 000 metrów sześciennych na sekundę. Pod koniec 2019 r. przepływ wynosił zaledwie 252 metry sześcienne na sekundę i był najniższy od ostatnich 25 lat. Z powodu suszy w Afryce Południowej i globalnych zmian klimatu wielkość tego jednego z największych wodospadów na świecie znacznie się zmniejszyła.

</doc>
<doc id="67341" url="https://pl.wikipedia.org/wiki?curid=67341" title="Księżyce planet w Układzie Słonecznym">
Księżyce planet w Układzie Słonecznym

Podstawowe informacje na temat księżyców planet w Układzie Słonecznym.

</doc>
<doc id="67343" url="https://pl.wikipedia.org/wiki?curid=67343" title="Buran (wahadłowiec)">
Buran (wahadłowiec)

Buran 1.01 (, „burza śnieżna”) – pierwszy egzemplarz wahadłowca programu Buran, radzieckiego odpowiednika amerykańskich promów kosmicznych.
Konstrukcja orbitera, pierwszego z pięciu planowanych, z których tylko dwa zostały ukończone, została rozpoczęta w 1986 roku, po serii testów przeprowadzonych na pełnowymiarowych modelach testowych.
Historia.
Buran 1.01 został w większości skonstruowany w Moskwie. W związku z cięciami budżetowymi, nieukończonemu projektowi groziła całkowita likwidacja. Buran nie miał jeszcze opracowanego systemu podtrzymywania życia, a wobec braku środków finansowych na dokończenie projektu, aby uniknąć związanego z tym całkowitego fiaska projektu, ze względów propagandowych zdecydowano się na lot bezzałogowy. Prom został przetransportowany samolotem An-225 Mrija do kosmodromu Bajkonur na ostatnie etapy montażu. Orbiter został ukończony i umieszczony na rakiecie Energia. 15 listopada 1988 odbył się pierwszy i jedyny lot rosyjskiego programu wahadłowców. Buran 1.01 odbył bezzałogowy lot na orbicie, po której okrążył Ziemię dwukrotnie, po czym automatycznie wylądował na kosmodromie. Lot zakończył się pełnym sukcesem. Nie odnotowano poważniejszych usterek, aczkolwiek na zdjęciach wykonanych po locie orbitera widoczne są pewne ubytki i uszkodzenia powłoki TPS.
Wkrótce, w związku z cięciami budżetowymi, program został zamknięty, jednak Buran 1.01 nie został rozmontowany, lecz umieszczony w magazynie. Rok później Buran został przetransportowany do Paryża na imprezę lotniczą. Transport odbył się na grzbiecie samolotu An-225 Mrija.
W kolejnych latach Buran 1.01 był przechowywany w magazynie w kosmodromie Bajkonur. Umieszczony był na egzemplarzu testowym rakiety Energia HLV w budynku N-1/Energia (ten sam tester rakiety był używany do testów złącz z modelem testowym Burana OK-MT). Buran 1.01 był przechowywany w budynku MIK w kontrolowanych warunkach środowiskowych.
W 2002 roku, w wyniku bardzo silnego wiatru zawalił się dach budynku MIK, zabijając 8 osób oraz niszcząc prom Buran 1.01 i egzemplarz testowy rakiety Energia. Obecnie jedynym kompletnym (w 90–95%) promem programu Buran jest egzemplarz 1.02. W zamian za możliwość korzystania z kosmodromu Bajkonur, Rosja przekazała go Kazachstanowi.

</doc>
<doc id="67347" url="https://pl.wikipedia.org/wiki?curid=67347" title="Morze Baffina">
Morze Baffina

Morze Baffina (, ) – morze w Arktyce leżące pomiędzy Grenlandią na wschodzie, Ziemią Baffina na zachodzie, Wyspą Ellesmere’a i wyspą Devon na północy. Na południu łączy się z Oceanem Atlantyckim za pośrednictwem Cieśniny Davisa, natomiast na północy – z Oceanem Arktycznym za pośrednictwem kilku cieśnin:
Morze Baffina jest pokryte lodem od jesieni do wiosny. Przez cały rok licznie występują na nim góry lodowe. Akwen został odkryty i skartowany w 1616 przez kpt. Roberta Bylota. Nazwa morza pochodzi od nazwiska angielskiego żeglarza Williama Baffina.
Ze względu na surowe warunki Morze Baffina jest praktycznie nieużytkowane gospodarczo. Stanowi przedmiot zainteresowania geologów.

</doc>
<doc id="67355" url="https://pl.wikipedia.org/wiki?curid=67355" title="Eza">
Eza

Eza, dawniej pętla bakteriologiczna – prosty przyrząd używany w laboratoriach mikrobiologicznych do przenoszenia materiału mikrobiologicznego (zawiesiny bakterii lub próbki pobranej z kolonii bakteryjnej) z jednego podłoża mikrobiologicznego na inne. Eza zbliżona jest do igły preparacyjnej, ale zakończona jest tzw. oczkiem – drucianą pętelką. Ezy wykonuje się z platyny, drutu kantalowego lub plastiku (jednorazowe). Metalowe ezy sterylizuje się przed użyciem przez wyżarzenie w płomieniu palnika.
Ezy o ściśle określonej średnicy oczka (tzw. ezy kalibrowane) są wykorzystywane do określania stężenia pojedynczych komórek bakteryjnych (cfu) w roztworze, gdyż pobrana objętość zawiesiny mikrobiologicznej jest stała i określona. Ezy kalibrowane używane są przy technice Hoepricha.
Poza pobieraniem materiału i przenoszeniem go na podłoże mikrobiologiczne, ezy mogą być wykorzystywane także do innych manipulacji materiałem mikrobiologicznym, np. wykonania rozmazu bakterii przy przygotowywaniu preparatu mikroskopowego.

</doc>
<doc id="67356" url="https://pl.wikipedia.org/wiki?curid=67356" title="Eza kalibrowana">
Eza kalibrowana



</doc>
<doc id="67357" url="https://pl.wikipedia.org/wiki?curid=67357" title="Pętla bakteriologiczna">
Pętla bakteriologiczna



</doc>
<doc id="67358" url="https://pl.wikipedia.org/wiki?curid=67358" title="Ezy">
Ezy



</doc>
<doc id="67359" url="https://pl.wikipedia.org/wiki?curid=67359" title="Andrychów (gmina)">
Andrychów (gmina)

Andrychów – gmina miejsko-wiejska w województwie małopolskim, w powiecie wadowickim. W latach 1975–1998 gmina położona była w województwie bielskim. Siedzibą władz gminy jest miasto Andrychów.
Według danych z 31 grudnia 2016 gminę zamieszkiwały 43 853 osoby.
Położenie.
Gmina Andrychów leży w zachodniej części województwa małopolskiego. Północna część gminy leży na terenie Pogórza Śląskiego, południowa w Beskidzie Małym. Gmina leży w dorzeczu rzeki Wieprzówki. Na jej terenie biegnie droga krajowa nr 52 (Kraków – Bielsko-Biała), droga nr 781 (do Żywca) oraz linia kolejowa (Bielsko-Biała – Kalwaria Zebrzydowska/Lanckorona).
Gmina Andrychów graniczy z gminami:
Klimat.
Większa część gminy Andrychów leży w Beskidzie Małym. Klimat wyższych partii tych gór jest umiarkowany chłodny (średnia temperatura roczna: od +4 °C do +6 °C). W niższych partiach jest umiarkowany ciepły (średnia temperatura roczna: od +6 °C do +8 °C). Roczna suma opadów wynosi 1000 mm. Pokrywa śnieżna zalega średnio 105 dni (przy grubości ok. 50 cm). Beskid Mały charakteryzuje się zmiennymi warunkami pogodowymi. W okresie wiosennym i jesiennym wieją wiatry fenowe (nazywane lokalnie halnymi).
Północna część gminy leży na obszarze Pogórza Śląskiego. Klimat tutaj jest łagodniejszy: średnioroczna temperatura wynosi +9 °C, suma opadów 700 mm, okres zalegania pokrywy śnieżnej jest dwumiesięczny (grubość pokrywy nie przekracza 20–30 cm).
Podział administracyjny.
W skład gminy Andrychów wchodzi miasto Andrychów oraz 7 miejscowości, w których gmina ustanowiła 8 sołectw:
Miejscowość bez statusu sołectwa: Groń.
Struktura powierzchni.
Według danych z roku 2002 gmina Andrychów ma obszar 100,6 km², w tym:
Gmina stanowi 15,58% powierzchni powiatu.
Demografia.
Struktura demograficzna mieszkańców gminy Andrychów wg danych z 31 grudnia 2007:
Gospodarka.
Przemysł (jak zresztą większość podmiotów gospodarczych) w gminie skupia się głównie w Andrychowie będącym jednym z ważniejszych ośrodków przemysłowych w województwie małopolskim.
Na terenie Andrychowa znajdują się fabryki:
Inwestycje o charakterze turystycznym lokowane są głównie na terenie otaczających Andrychów wiosek.
W latach 2007–2008 na terenie gminy przeprowadzone liczne inwestycje infrastrukturalne (drogi, mosty, chodniki, kładki).
Turystyka.
Andrychów bywa określany "turystyczną bramą Beskidu Małego".
Na terenie gminy można wypoczywać przez cały rok. Różnorodność oferty pozwala na uprawianie pieszej turystyki górskiej, rowerowej górskiej i nizinnej, konnej, sportów zimowych, wspinaczki skałkowej, wędkowania, lotniarstwa, myślistwa.
Gmina Andrychów jest w większej części położona w Beskidzie Małym i stanowi ważny ośrodek turystyki w regionie. Na jej terenie dynamicznie rozwija się turystyka (w szczególności agroturystyka).
Znaczną część gminy Andrychów zajmuje Beskid Mały. Okolice Leskowca oraz Przełęczy Kocierskiej są zagospodarowane (znajduje się tam infrastruktura turystyczna: hotel, karczma, schronisko, wyciągi narciarskie itp.). Na terenie gminy można uprawiać wspinaczkę skałkową na naturalnych ścianach w rejonie Łamanej Skały. W Andrychowie natomiast znajduje się sztuczna ściana wspinaczkowa o wysokości 14 metrów, szerokości 13,7 metra i przewieszeniu sięgającym 3,5 metra. Nasycenie chwytami jest standardowe, istnieje możliwość modyfikacji dróg. W znacznej części ściana jest pokryta panelami imitującymi rzeźbę skalną. Równocześnie na ściance może się wspinać 28 osób.
W Inwałdzie działa Mini Zoo Kucyk, gdzie można uczyć się jazdy konnej. W gminie działają również inne stadniny i miejsca związane z jazdą konną: Stadnina pod Dębami, Gospodarstwo agroturystyczne "u Bogusi", Szkółka Jeździecka w Inwałdzie oraz Stajnia Hucuł.
Bazę noclegową zapewniają hotele (o różnym standardzie), liczne gospodarstwa agroturystyczne oraz schroniska górskie.
Położenie gminy Andrychów umożliwia turystom na wypady krajoznawcze:
Na terenie gminy znajdują się następujące szlaki turystyczne:
Na terenie gminy znajduje się Schronisko PTTK Leskowiec, będące węzłem szlaków turystycznych w Beskidzie Małym.
Do atrakcji turystycznych należy zaliczyć:
Obiekty narciarskie na terenie gminy Andrychów:
Kultura.
W Andrychowie organizowane są liczne wystawy, koncerty, konkursy, działają organizacje społeczne. W gminie żywe są tradycje góralskie, ludowe.
W każdej wsi gminy działają filie Centrum Kultury i Wypoczynku w Andrychowie organizujące różne imprezy kulturalne, pełniące role lokalnych świetlic.
W gminie działa Miejska Biblioteka Publiczna w Andrychowie posiadająca filie w: Inwałdzie, Roczynach, Sułkowicach-Bolęcinie, Sułkowicach Łęgu, Targanicach, Zagórniku.
Znajdują się tutaj również następujące muzea:
Oświata.
W gminie Andrychów znajdują się:

</doc>
<doc id="67362" url="https://pl.wikipedia.org/wiki?curid=67362" title="Bohdan Paczyński">
Bohdan Paczyński

Bohdan Paczyński (ur. 8 lutego 1940 w Wilnie, zm. 19 kwietnia 2007 w Princeton) – polski astronom i astrofizyk. W swoich badaniach zajmował się głównie teorią ewolucji gwiazd, dysków akrecyjnych, mikrosoczewkowania grawitacyjnego oraz rozbłyskami gamma. Laureat wielu nagród, w tym Nagrody FNP zwanej „polskim noblem” (1996) oraz Medalu Mariana Smoluchowskiego – najwyższego wyróżnienia przyznawanego przez Polskie Towarzystwo Fizyczne (2000). W 2021 roku pozostaje jednym z tylko sześciu laureatów obu wyróżnień.
Badania naukowe i życiorys.
Urodził się w Wilnie. Ojciec był prawnikiem, matka nauczycielem literatury polskiej. W czasie okupacji niemieckiej (1941–1944) rodzina przebywała na Litwie. W latach 1945–1947 mieszkali w Krakowie, następnie przenieśli się do Moskwy, a od 1949 mieszkali w Warszawie. Pierwszy artykuł naukowy dotyczący minimów gwiazd podwójnych opublikował w „Acta Astronomica” mając 18 lat. W latach 1959–1962 był studentem Uniwersytetu Warszawskiego, tytuł magistra uzyskał w 1962. Doktoryzował się na Uniwersytecie Warszawskim z astronomii w 1964; jego promotorem był Stefan Piotrowski, który wcześnie odkrył niezwykły talent Paczyńskiego.
W 1964 ożenił się z Hanną Adamską.
Jego nauczycielami w Warszawie byli m.in. Stefan Piotrowski i Włodzimierz Zonn. Od 1962 do 1982 pracował w Zakładzie Astronomii PAN (w 1975 przemianowanym na CAMK); doktor habilitowany 1974, profesor 1979. Jego pierwszym doktorantem był Janusz Ziółkowski, z którym m.in. napisał pracę „On the Origin of Planetary Nebulae and Mira Variables”. Jesienią 1968 Paczyński pracował w instytucie JILA w Boulder, Kolorado. Opublikował wtedy serię artykułów „Evolution of Single Stars”.
W 1971 opublikował przeglądowy artykuł "Evolutionary Processes in Close Binary Systems" w „Annual Review of Astronomy and Astrophysics” (ok. 1100 cytowań zindeksowanych w bazie Web of Science do 2022 r.). W 1972 Józef Smak i Paczyński wspólnie z astronomem Robertem O’Dellem z Uniwersytetu Chicagowskiego zaproponowali powstanie centrum zajmującego się teoretyczną astronomią, dzięki tej inicjatywie powstało Centrum Astronomiczne im. Mikołaja Kopernika PAN.
W 1974 został dyrektorem Centrum (był nim przez okres około jednego roku) i był odpowiedzialny m.in. za zakup komputera PDP-11/45. Mając 36 lat został najmłodszym w historii członkiem PAN. W 1974 opublikował pierwszą pracę na temat soczewkowania grawitacyjnego. Nad zagadnieniem tym pracował z Michałem Jaroszyńskim i Markiem Abramowiczem. W tym czasie wyjeżdżał do Stanów i współpracował z młodymi naukowcami amerykańskimi, którzy odbywali staże w CAMK-u.
W czasie stanu wojennego przebywał w Caltechu i postanowił zostać w Stanach Zjednoczonych. Dostał ofertę pracy m.in. na Wydziale Astrofizyki Uniwersytetu w Princeton, gdzie pracował do końca swojego życia; w latach 1982–1989 był profesorem, a od 1989 prowadził katedrę astrofizyki imienia Lymana Spitzera Jr. W tym czasie był obywatelem polskim i amerykańskim.
W połowie lat 80. rozpoczął prace nad projektami, które przyniosły największe sukcesy w jego życiu. Wysunął hipotezę o kosmologicznym pochodzeniu rozbłysków gamma. W 1986 opublikował artykuł w ApJL, w którym zaproponował, że rozbłyski przychodzą z odległości kosmologicznych (poza nasza galaktyką). Astronom Stanisław Bajtlik tak opisuje przyczynki Paczyńskiego: „W swej opinii przez długi czas był osamotniony. W 1995, w 75. rocznicę wielkiej debaty pomiędzy Heberem Curtisem i Harlowem Shapleyem na temat natury obiektów mgławicowych w tej samej, historycznej sali Narodowego Muzeum Historii Naturalnej w Waszyngtonie odbyła się debata między Bohdanem Paczyńskim a Donaldem Lambem na temat natury błysków gamma i odległości do nich. Lamb był czołowym zwolennikiem hipotezy o bliskim pochodzeniu błysków. Debatę moderował brytyjski astronom królewski Martin Rees. Choć wynik debaty relacjonowano jako remis, już wkrótce wyniki nowych obserwacji w pełni przyznały rację Paczyńskiemu. Był to jego wielki tryumf”.
Razem z Grzegorzem Pojmańskim prowadził projekt All Sky Automated Survey (ASAS).
W 2005 był wśród odkrywców planety OGLE-2005-BLG-390L b.
W ostatnich czterech latach życia był chory na glejaka mózgu (lewa strona mózgu). Zachował jednak wielką umiejętność asymilowania idei oraz wysuwania nowych pomysłów, mimo że miał kłopoty z problemami rachunkowymi. Opublikował w tym czasie szereg artykułów, między innymi „Astronomy with Small Telescopes” (astronomia za pomocą małych teleskopów) w „Publications of the Astronomical Society of the Pacific”. Uważał, że astronomowie mają obowiązek znaleźć metodę wczesnego ostrzegania przed kometami lub planetoidami mogącymi uderzyć w Ziemię. Zaproponował zorganizowanie sieci małych teleskopów na Ziemi. Uważał, że należy umieścić teleskop w punkcie libracyjnym L1, co pozwoliłoby także na obserwację planetoid (tzw. "killer asteroids"), nadchodzących z kierunku Słońca.
Opublikował ponad 200 recenzowanych prac naukowych, które do 2022 r. były cytowane ponad 30 tys. razy. Najczęściej cytowana (ponad 3000 razy do 2022 r.) jego publikacja jest z 2004 r. i ma tytuł „The Swift gamma-ray burst mission”. Druga pod względem liczby cytowań (ponad 1300 razy do 2022 r.) jest jednoautorska praca z 1986 r. pt. „Gravitational Microlensing by the Galactic Halo”.
Mikrosoczewkowanie grawitacyjne.
W latach 80. zaproponował metodę mikrosoczewkowania grawitacyjnego poszukiwania słabo świecących (lub nieświecących wcale) obiektów. W publikacji z 1986 r. twierdził, że nawet jeśli mikrosoczewkowania grawitacyjnego nie uda się odkryć, to zebrane w ten sposób dane posłużą do odkrycia wielu gwiazd zmiennych. Dało to początek współczesnym przeglądom nieba z wykorzystaniem kamer CCD.
Zainicjował też projekt Optical Gravitational Lensing Experiment (OGLE) we współpracy pomiędzy Warszawą, Princeton i Carnegie, prowadzony przez Andrzeja Udalskiego.
W lutym 2008 w czasopiśmie „Science” ukazał się pośmiertnie artykuł pt. „Discovery of a Jupiter/Saturn analog with gravitational microlensing”, którego współautorem był Paczyński. Poinformowano w nim o odkryciu wokół OGLE-2006-BLG-109 układu planetarnego o budowie przypominającej Układ Słoneczny. Była to piąta i szósta planeta odkryta tą metodą.
Odznaczenia i nagrody.
Jego imię nosi planetoida (11755) Paczynski.
Odznaczenia i nagrody:
Medal Bohdana Paczyńskiego.
Podczas 35 Zjazdu Polskiego Towarzystwa Astronomicznego w Gdańsku (11–14 września 2011) ustanowiono Medal Bohdana Paczyńskiego jako wyróżnienie dla wybitnych naukowców związanych z polską astronomią. Medale te otrzymali: Martin Rees (2013), George W. Preston (2015), Aleksander Wolszczan (2017), Wojciech Dziembowski (2019) oraz Romuald Tylenda (2021).

</doc>
<doc id="67363" url="https://pl.wikipedia.org/wiki?curid=67363" title="Olej migdałowy">
Olej migdałowy

Olej migdałowy ("Oleum Amygdalae dulcium", "Oleum amygdalarum (amararum) aethereum", "Amigdalina oleum") – olej roślinny, który otrzymuje się dzięki wyciskaniu na zimno nasion drzewa migdałowego (migdałowiec pospolity, "Amygdalus communis"), popularnie zwanych migdałami, zawierających średnio od 40 do 55% tłuszczu.
Olej tłoczy się z dwóch odmian: słodkiej ("var. dulcis") i gorzkiej ("var. amara") w temperaturze poniżej 30 °C. Nasiona odmiany gorzkiej zawierają około 8% toksycznego glikozydu cyjanogennego – amigdaliny i są w smaku gorzkie, natomiast nasiona odmiany słodkiej zawierają co najwyżej ślady amigdaliny. Wytłoczony olej poddaje się w razie konieczności rektyfikacji w celu usunięcia trujących związków. Olej ma postać syropowatej jasnożółtej cieczy o łagodnym, słodkawym smaku i zapachu. Bardzo słabo rozpuszcza się w wodzie i w alkoholach, za to dobrze rozpuszcza się w eterze i chloroformie.

</doc>
<doc id="67365" url="https://pl.wikipedia.org/wiki?curid=67365" title="Franciszek Armiński">
Franciszek Armiński

Franciszek Armiński (ur. 2 października 1789 w Tymbarku, zm. 14 stycznia 1848 w Warszawie) – polski astronom, wolnomularz.
Życiorys.
Syn Jana i Apolonii z Przyborowskich. W niemowlęctwie został sierotą (wychowywał go wuj).
W 1816 r. został profesorem astronomii nowo powstałego Królewskiego Uniwersytetu Warszawskiego. Wykładał tam też matematykę. W tym samym roku zaproponował projekt wybudowania obserwatorium astronomicznego w Warszawie, którego, po wybudowaniu w 1825 roku, został dożywotnim dyrektorem. Armiński zorganizował też obserwatorium w konwikcie ojców pijarów na Żoliborzu.
Wykładowca w Liceum Warszawskim.
Za swoje zasługi został odznaczony orderem św. Stanisława, a uniwersytet w Warszawie nadał mu tytuł doktora filozofii. Był członkiem Towarzystwa Warszawskiego Przyjaciół Nauk.
Żonaty był z Katarzyną z Hollych - siostrą Wiktorii Holly, żony Kazimierza Brodzińskiego.
Zmarł w Warszawie. Ciało wystawiono w gmachu Obserwatorium w Alejach Ujazdowskich, a następnie złożono na cmentarzu Powązkowskim w katakumbach (rząd 44-5).
Wyróżnienia.
W 1824 roku został kawalerem Orderu Świętego Stanisława 4. klasy.
Decyzją Międzynarodowej Unii Astronomicznej w 1976 roku imieniem Franciszka Armińskiego został nazwany krater Armiński na Księżycu.

</doc>
<doc id="67366" url="https://pl.wikipedia.org/wiki?curid=67366" title="Adam Prażmowski">
Adam Prażmowski



</doc>
<doc id="67367" url="https://pl.wikipedia.org/wiki?curid=67367" title="Migdałowiec pospolity">
Migdałowiec pospolity

Migdałowiec pospolity, migdałowiec zwyczajny, śliwa migdał ("Prunus dulcis" (Mill.) D.A.Webb) – gatunek rośliny wieloletniej z rodziny różowatych. Pochodzi z Azji Środkowej i Mniejszej (Izrael, Jordania, Liban, Turcja, Turkiestan, Uzbekistan). Jako gatunek introdukowany rozprzestrzenił się i na naturalnych siedliskach rośnie obecnie również w Afryce Północnej (Wyspy Kanaryjskie, Maroko, Libia, Tunezja), w Azji Zachodniej (Cypr, Iran), na Kaukazie (Armenia) i w Europie (Portugalia, Hiszpania, Francja, Chorwacja, Macedonia, Serbia, Włochy, Bułgaria, Szwajcaria). 
Historia uprawy.
Pierwszym ośrodkiem uprawy migdałowca był Bliski Wschód. Stąd jego uprawy były przez starożytnych Greków Rzymian i Egipcjan rozprzestrzeniane w regionie śródziemnomorskim: w Afryce Północnej i Europie Południowej. Zaczęto je tutaj uprawiać co najmniej 3 tysiące lat p.n.e., być może jeszcze wcześniej, pestki dzikich migdałów znaleziono bowiem w wykopaliskach na terenie Grecji, datowanych na 8 tysięcy lat p.n.e. Najstarsze znaleziska migdałowców w Starożytnym Egipcie pochodzą z okresu około 1550 r. p.n.e. Do Ameryki Północnej migdałowiec sprowadzony został w 1700 r.
Zastosowanie.
Migdałowca uprawia się głównie dla jadalnych nasion zwanych migdałami. Nasiona odmian słodkich zawierają dużo tłuszczu i skrobi. Są jadalne w stanie surowym, nadają się też na przetwory. Są wykorzystywane jako dodatek do wyrobów cukierniczych, są jednym ze składników bakalii, często używa się ich do produkcji marcepanu. Wyciskany z migdałów tłuszcz jest bardzo smaczny i pożywny, ma nazwę orszady i jest również wykorzystywany w sztuce kulinarnej. Z nasion odmian gorzkich wytwarza się olejek migdałowy wykorzystywany m.in. w przemyśle spożywczym.
Roślina kosmetyczna: Olejek migdałowy stosowany jest jako składnik lotionów, mleczek i kremów. Otręby migdałowe bywają też stosowane do mycia bardzo wrażliwej skóry.

</doc>
<doc id="67368" url="https://pl.wikipedia.org/wiki?curid=67368" title="Marek Różycki (1938–2004)">
Marek Różycki (1938–2004)

Marek Różycki (ur. 10 października 1938 w Serocku, zm. 22 czerwca 2004) – polski samorządowiec, wieloletni prezydent Olsztyna.
Ukończył liceum ogólnokształcące w Tomaszowie Mazowieckim, następnie Pomaturalne Technikum Melioracyjne w Siedlcach (1962). Studiował w Szkole Głównej Gospodarstwa Wiejskiego w Warszawie, którą ukończył z dyplomem magistra inżyniera melioracji (1969). Pracował w Rejonowym Kierownictwie Robót Wodno-Melioracyjnych w Siedlcach, kolejno jako stażysta, kierownik budowy i kierownik grupy robót (1962–1966), potem był zastępcą dyrektora Rejonowego Przedsiębiorstwa Melioracyjnego w Pasłęku (1966–1968), dyrektorem Przedsiębiorstwa Konserwacji Urządzeń Wodnych i Melioracyjnych w Górowie Iławeckim (1968–1970), dyrektorem Rejonowego Przedsiębiorstwa Melioracyjnego w Szczytnie (1970–1977). Należał do Stowarzyszenia Inżynierów i Techników Wodnych i Melioracyjnych.
Od 1977 był prezydentem Olsztyna; na początek sprawowania przez niego tego urzędu przypadło m.in. przeprowadzenie centralnych dożynek w Olsztynie. W związku z tymi uroczystościami powstało w mieście wiele nowych obiektów, m.in. stadion piłkarski Stomilu oraz hala widowiskowo-sportowa „Urania”. W okresie prezydentury Różyckiego rozpoczęto także budowę nowych osiedli mieszkaniowych – Nagórki i Jaroty, zmodernizowano oczyszczalnię ścieków oraz zainicjowano festiwal Olsztyńskie Noce Bluesowe.
Różycki ustąpił z funkcji prezydenta miasta w maju 1990, po wyborach samorządowych, zastąpił go Jerzy Bukowski.
Był odznaczony m.in. Krzyżem Kawalerskim Orderu Odrodzenia Polski (1983), Złotym (1976) i Srebrnym (1971) Krzyżem Zasługi, Medalem 40-lecia Polski Ludowej (1984), odznaką honorową "Zasłużonym dla Warmii i Mazur" (1984) oraz odznakami resortowymi.
Spoczywa na cmentarzu komunalnym w Olsztynie (kw. 10A rząd 1 grób 3).

</doc>
<doc id="67369" url="https://pl.wikipedia.org/wiki?curid=67369" title="Migdał zwyczajny">
Migdał zwyczajny



</doc>
<doc id="67370" url="https://pl.wikipedia.org/wiki?curid=67370" title="Iwona Śledzińska-Katarasińska">
Iwona Śledzińska-Katarasińska

Iwona Elżbieta Śledzińska-Katarasińska (ur. 3 stycznia 1941 w Komornikach) – polska działaczka polityczna i dziennikarka, od 1991 posłanka na Sejm I, II, III, IV, V, VI, VII, VIII i IX kadencji.
Życiorys.
Ukończyła studia na Wydziale Filologicznym Uniwersytetu Łódzkiego. W latach 1972–1981 należała do Polskiej Zjednoczonej Partii Robotniczej. W PRL wraz z mężem, Jerzym Katarasińskim, pracowała w „Dzienniku Łódzkim” oraz „Głosie Robotniczym” organie Komitetu Wojewódzkiego PZPR w Łodzi. W latach 80., po wystąpieniu z partii, działała w opozycji; miała zakaz wykonywania zawodu dziennikarza. W stanie wojennym została na krótki czas internowana (od 13 do 16 grudnia 1981).
W 1989 jako pierwszy redaktor naczelny tworzyła łódzki dodatek „Gazety Wyborczej”. Była też zastępcą redaktora naczelnego gazety. W 1990 wstąpiła do ROAD. Później należała do Unii Demokratycznej i Unii Wolności, od 2001 działa w Platformie Obywatelskiej. W 1997 była kandydatem na stanowisko ministra kultury i sztuki w gabinecie Jerzego Buzka. Wycofała się na skutek protestu AWS po oskarżeniu jej o publikacje artykułów antysemickich oraz krytykujących wystąpienia studenckie podczas wydarzeń marca 1968. Posłanka stwierdziła wówczas: "Nie zrezygnowałam dlatego, że czuję się winna. 30 lat temu ukazywały się artykuły, przyznaję podłe i głupie, sygnowane moim nazwiskiem" (ministrem została Joanna Wnuk-Nazarowa).
W 1990 została wybrana do łódzkiej rady miejskiej. W 1991 po raz pierwszy uzyskała mandat posłanki na Sejm kandydując z listy UD. W 1993 i w 1997 z powodzeniem ubiegała się o reelekcję. Do Sejmu IV i V kadencji (2001 i 2005) wybierana z ramienia Platformy Obywatelskiej z najwyższym poparciem w okręgu łódzkim. Do 2006 kierowała zarządem regionu łódzkiego Platformy Obywatelskiej. W 1999 została fundatorką Nagrody Złote Pióro im. Jerzego Katarasińskiego.
1 grudnia 2006 została ukarana przez sąd rejonowy karą grzywny w wysokości 3000 zł i zakazem prowadzenia pojazdów mechanicznych przez 6 miesięcy za wykroczenie kierowanie pojazdem mechanicznym po spożyciu alkoholu oraz niezachowanie należytej ostrożności podczas zmiany pasa ruchu. 2 kwietnia 2007 Sąd Okręgowy w Łodzi, działając jako sąd odwoławczy, uznał, że nie prowadziła samochodu w stanie po użyciu alkoholu i zmienił w tej części wyrok, wymierzając jej karę grzywny w wysokości 300 zł za spowodowanie kolizji drogowej (art. 86 § 1 kodeksu wykroczeń).
W wyborach parlamentarnych w 2007 po raz szósty z rzędu została posłem, otrzymując w okręgu łódzkim 28 516 głosów. Również w 2007 została skarbnikiem Klubu Parlamentarnego PO. W wyborach w 2011 była kandydatką Platformy Obywatelskiej do Sejmu z drugiego miejsca listy w okręgu łódzkim. Uzyskała mandat poselski na siódmą z rzędu kadencję, zdobywając 16 279 głosów.
W latach 2005–2015 była przewodniczącą Komisji Kultury i Środków Przekazu w Sejmie V, VI i VII kadencji. W 2010 z rekomendacji klubu parlamentarnego PO została członkiem rady programowej TVP S.A., w 2014 wybrana przewodniczącą tego gremium.
W 2015 została ponownie wybrana do Sejmu, otrzymując 21 424 głosy, stając się tym samym jedynym parlamentarzystą wykonującym mandat nieprzerwanie od 1991. Również w wyborach w 2019 z powodzeniem ubiegała się o poselską reelekcję, poparły ją wówczas 17 254 osoby.
Życie prywatne.
Córka Tadeusza i Zofii Śledzińskich. Była żoną dziennikarza Jerzego Katarasińskiego (1936–1989). Ma córkę Kamę.

</doc>
<doc id="67372" url="https://pl.wikipedia.org/wiki?curid=67372" title="Ary Sternfeld">
Ary Sternfeld

Ary Sternfeld, Szternfeld (ur. 14 maja 1905 w Sieradzu, zm. 5 lipca 1980 w Moskwie) – jeden z pionierów kosmonautyki; żydowskiego pochodzenia. „Nawigator kosmicznych tras” – obliczał orbity sztucznych ciał niebieskich, rakiet, satelitów. Z wykształcenia inżynier mechanik.
Nauka i praca zawodowa.
Urodził się w rodzinie żydowskiej w Sieradzu. W 1914 przeniósł się z rodzicami do Łodzi, gdzie mieszkał do 1924 przy ul. Nowocegielnianej 21 (później Śródmiejska, obecnie Więckowskiego).
W Łodzi uczęszczał do gimnazjum (wówczas gimnazjum kończyło się maturą) przy ul. Magistrackiej. Tam w 1923 uzyskał maturę (dwujęzyczną polską i hebrajską), w latach gimnazjalnych kształtowały się jego marzenia o lotach kosmicznych.
Jego świadectwo maturalne znane jest tylko z odpisu w języku francuskim potwierdzonego przez konsulat belgijski w Łodzi. Przeważają oceny "bien" i "tres bien" (dobry i bardzo dobry).
W gimnazjalnych latach zaczęły się jego zainteresowania krajoznawcze, odbywał wiele pieszych wędrówek do miast regionu łódzkiego. Podróżował również do Krakowa i Lublina – choć tam już nie pieszo.
Wtedy też dostał w prezencie aparat fotograficzny i wykonywał zdjęcia portretowe i krajoznawcze, będąc jednym z pierwszych młodych fotografów-krajoznawców okresu międzywojennego. Żadne ze zdjęć zrobionych w tym okresie nie zachowało się – zaginęły w czasie, gdy rodzice Sternfelda byli zamknięci w getcie (tam też zginęli).
Początkowo studiował astronomię na Uniwersytecie Jagiellońskim, po roku przeniósł się do Francji, do Nancy, gdzie w 1927 ukończył studia inżynierskie z dziedziny mechaniki, a następnie w Paryżu rozpoczął pracę zawodową jako inżynier mechanik i przygotowania do doktoratu.
Zachował się indeks z immatrykulacją na Sorbonie, promotorzy wycofali się jednak z patronowania doktoratowi o tak fantastycznej tematyce; proponowali doktorat z obróbki metali skrawaniem, jednak Sternfeld impulsywnie odrzucił ich propozycję, czego po latach nieco żałował.
Mówiło się, że prowadził podwójne życie – w dzień praca inżyniera-konstruktora, wieczorami i nocami obliczenia kosmonautyczne.
W Nancy poznał swoją przyszłą żonę – Gustawę Erlich, łodziankę, absolwentkę gimnazjum Aba w Łodzi. Zbliżyli się do siebie później, a na początku 1933 pobrali się w Łodzi.
Działalność naukowa w Polsce i we Francji.
W 1932 powrócił do Łodzi, gdzie napisał, w języku francuskim, „Wstęp do kosmonautyki” ("Initiation à la cosmonautique"). Dzieło przedstawiono publicznie 6 grudnia 1933 na zebraniu Polskiego Towarzystwa Przyjaciół Astronomii w Obserwatorium Astronomicznym UW. Nie spotkało się ono jednak z zainteresowaniem w Polsce.
Rozczarowany, wrócił do Paryża, przedstawił publicznie swoją pracę, tu spotkała się z dużym zainteresowaniem, otrzymał Międzynarodową Nagrodę Astronautyczną.
Wygłosił także pierwszy w dziejach Akademii Nauk odczyt o kosmonautyce (propagował jako pierwszy pojęcie "„kosmonautyka”"). Po raz pierwszy także na Sorbonie wygłosił publiczny wykład o kosmonautyce. Według przekazów na odczycie była duża grupa Polaków, wraz z Marią Skłodowską-Curie. Sukces był duży, ale nie szła za nim obietnica możliwości realizacji przedstawionych idei, nie przewidywano także możliwości wydania tej pracy drukiem.
Działalność naukowa w Moskwie.
Możliwość pracy w kosmonautyce oraz wydania drukiem książki pojawiła się w Związku Radzieckim. Przeniósł się więc do Moskwy, gdzie jeszcze z polskim paszportem rozpoczął pracę w Naukowo-Badawczym Instytucie Napędu Odrzutowego RNII ("Реактивный научно-исследовательский институт", "Reaktiwnyj nauczno-issledowatielskij institut").
Razem z Arym Sternfeldem wyjechała do Moskwy żona, Gustawa.
Mieli dwie córki: Maję (ur. 1938) i Elwirę (ur. 1940). W domu mówiono także w języku francuskim.
W 1935 został obywatelem radzieckim. W 1937 ukazał się drukiem „Wstęp do kosmonautyki” w języku rosyjskim jako „"Wwiedienie w kosmonawtiku"”, rozszerzony w porównaniu z francuskim maszynopisem.
Okres stalinowskich czystek, których apogeum wiązało się ze straceniem marszałka Tuchaczewskiego, opiekuna RNII, zaowocował także likwidacją Instytutu i prześladowaniami pracowników. Ary Sternfeld nie doznał, co prawda, prześladowań, jednakże stracił pracę i pozostało mu skromne mieszkanie w drewnianym, komunalnym domu przy ul. Nowosuszczowskiej.
Po likwidacji RNII pracował na podrzędnym stanowisku w Instytucie Metalurgii, zaś po napaści Niemiec hitlerowskich na ZSRR w 1941, ewakuowany z rodziną (żona Gustawa i dwie córki Ela i Maja) na Ural, uczył w technikum metalurgicznym w Sierowie na Uralu, a nie na Politechnice w Swierdłowsku, jak początkowo planowano.
Pod koniec 1944 wrócił, nie bez problemów, do Moskwy, gdzie mieszkał aż do śmierci w 1980.
Pochowany na Cmentarzu Nowodziewiczym w Moskwie, gdzie leżą ludzie zasłużeni dla Rosji.
Z krajem rodzinnym utrzymywał ożywione kontakty, głównie korespondencyjne, czterokrotnie go odwiedzając, ostatni raz w 1976. Podczas trzech ostatnich pobytów wygłaszał odczyty. W 1976 był to odczyt „Paradoksy kosmonautyki”, a w 1967 w odczycie „Alibi statku kosmicznego” udowodnił słuchaczom za pomocą obliczeń, że meteoryt tunguski nie mógł być statkiem kosmicznym ani z Wenus, ani z Marsa.
Autor teorii lotu rakiet wielostopniowych, opracował zasady przelotu rakiet przez atmosferę, obliczał trajektorie lotów międzyplanetarnych (w czasie, gdy nie było jeszcze ani jednego sztucznego satelity Ziemi) i optymalizował je ze względu na zużycie paliwa, siłę ciągu silnika, zdolność przewozową, przeciążenia i inne parametry. Obliczył prędkości kosmiczne i wiele orbit sztucznych satelitów Ziemi, między innymi tę, na którą 4 października 1957 roku wprowadzono pierwszego sztucznego satelitę – Sputnika. Różnice owych obliczeń z realizowanymi orbitami są mniejsze niż 1%.
Kilkanaście jego naukowych i popularyzatorskich prac miało ponad 80 wydań na całym świecie, przetłumaczono je na ponad 30 języków w prawie 40 krajach. O wydawaniu tych książek w całym świecie mówiła córka Elwira Berman-Sternfeld 8 października 2014 r. w Sieradzu podczas V Sieradzkiej Konferencji Kosmicznej.
Uznanie dla jego pracy przyszło późno. W salach Akademii Nauk ZSRR odbyła się, mająca bogatą oprawę, uroczystość 60-lecia urodzin, podczas której wielokrotnie składano mu gratulacje.
W tym samym 1965 otrzymał tytuł zasłużonego działacza Nauki i Techniki RFSRR i emeryturę państwową, a także niezwykle rzadko przyznawany doktorat honoris causa nauk fizyko-matematycznych Akademii Nauk Związku Radzieckiego.
Otrzymał m.in. doktoraty honoris causa Uniwersytetu w Nancy, doktorat honoris causa Narodowego Instytutu Politechnicznego Lotaryngii, godność Członka Honorowego Akademii i Towarzystwa Nauk Lotaryngii.
Otrzymał także większe mieszkanie, w którym wreszcie mógł swobodnie pracować. Całą ścianę zajął ogromny regał, który został zapełniony notatkami z jego obliczeniami.
Kontakty z Polską.
Na ścianach mieszkania, w którym często gościli przybysze z Polski znajdowały się: herb Sieradza, obraz olejny z widokiem rynku sieradzkiego autorstwa Zdzisława Pągowskiego, medal 150-lecia Łodzi przemysłowej i inne regionalne pamiątki, przysyłane lub przywiezione z Polski.
W 1963 otrzymał tytuł Honorowego Obywatela Sieradza.
W 1976 został, wraz z żoną Ilzą, Honorowym Członkiem Towarzystwa Przyjaciół Sieradza i Honorowym Członkiem Towarzystwa Przyjaciół Łodzi.
Mimo tylu lat poza krajem, Ary Sternfeld i żona Ilza (druga żona, urodzona w Zduńskiej Woli, poznali się już w Moskwie, także już nie żyje) biegle władali językiem polskim.
Ary Sternfeld pisywał poprawną polszczyzną listy, także odręczne.
Wielokrotnie prasa fachowa i popularnonaukowa zamieszczała artykuły pisane specjalnie dla polskich czasopism po polsku, często na inne języki nie tłumaczone.
Szwagrem Arego Sternfelda był Michał Kalecki – ekonomista, łodzianin.
Upamiętnienie.
Obecnie w mieście jego młodości i pracy naukowej, Łodzi, tamtejsze Planetarium i Obserwatorium Astronomiczne od 2002 nosi jego imię. W Planetarium w Łodzi znajduje się wiele pamiątek po uczonym, które dostarczył Mirosław Zbigniew Wojalski, biograf i przyjaciel uczonego.
Na domu u zbiegu ulic Wólczańskiej i S. Więckowskiego, w którym powstawał „Wstęp do kosmonautyki”, znajdowała się pamiątkowa tablica.
W Łodzi i Sieradzu znajdują się ulice Arego Sternfelda.
Najważniejsze prace.
Łącznie ukazało się 85 wydań książek autorstwa Arego Sternfelda w 36 językach.

</doc>
<doc id="67374" url="https://pl.wikipedia.org/wiki?curid=67374" title="Jan Śniadecki">
Jan Śniadecki

Jan Władysław Śniadecki, pseud. i krypt.: "J. S.; Krytykiełło Zachariasz; Przemyślanka; Szczeropolski Zygmunt", (ur. 29 sierpnia 1756 w Żninie, zm. 21 listopada 1830 w Jaszunach koło Wilna) – polski polihistor: astronom, matematyk, filozof, geograf, pedagog, krytyk literacki i teoretyk języka, autor kalendarzy i poeta.
Starszy brat Jędrzeja Śniadeckiego.
Życiorys.
Syn Jędrzeja (Andrzeja), miejscowego piwowara i rolnika (pełniącego wcześniej funkcję wójta), ławnika, starszego cechu piwowarów i burmistrza, oraz Franciszki z domu Giszczyńskiej. Brat Jędrzeja Śniadeckiego. Urodził się w rodzinie mieszczańskiej pochodzenia szlacheckiego (herbu Leliwa). Pierwsze nauki pobierał w żnińskiej szkółce parafialnej.
Zajmował się zagadnieniami pedagogiki, językoznawstwa i filozofii. Mówiono o nim, że jest: „arcykapłanem umiejętności na całą Polskę i Litwę”. Wykształcenie średnie zdobywał w Gimnazjum w Trzemesznie.
Przez 7 lat (od 1764/1765 do 1771/1772) uczęszczał do Kolegium Lubrańskiego w Poznaniu. W tym okresie uczęszczał także na publiczne wykłady fizyki eksperymentalnej profesora kolegium jezuickiego, J. Rogalińskiego. Przez kolejne 2 lata (od 1772/1773 do 1774/1775) studiował w Akademii Krakowskiej; mieszkał wówczas w Bursie Jerozolimskiej. Bakalaureat uzyskał w październiku 1772, a 31 marca 1775 osiągnął magisterium nauk wyzwolonych i doktorat filozofii.
W roku akademickim 1776/1777 pracował jako profesor ("extraneus") algebry. Rok później (1777/1778) był profesorem klasy VI świeżo reformowanych Szkół Nowodworskich (dawniej Władysławowskich), gdzie wykładał w języku polskim: ekonomię, logikę, mechanikę, hydrostatykę, hydraulikę oraz naukę o zachowaniu zdrowia. W tym samym czasie (1777) piastował funkcję członka Oratorium uczelni. Rok później (wrzesień 1778) dzięki wsparciu finansowemu rektora Antoniego Żołędziowskiego i Hugona Kołłątaja wyjechał za granicę, by tam kontynuować studia. Do października 1779 studiował w Getyndze, a następnie trafił do Lejdy i Utrechtu, gdzie studiował fizykę, chemię, historię naturalną, architekturę, języki obce i literaturę. Był również studentem Uniwersytetu w Paryżu (Collège de France: od stycznia 1780 do czerwca 1781), gdzie kontynuował studia matematyczne. W tym okresie jego nauczycielami byli m.in.: Abraham Gotthelf Kästner, K. L. Hennert, J. A. Cousin, Pierre Simon de Laplace i Jacques Delille, którego poznał bliżej prywatnie.
We wrześniu 1781 po powrocie do kraju przez Wiedeń wezwany przez Komisję Edukacji Narodowej, został mianowany szefem katedry i profesorem matematyki wyższej i astronomii w Krakowie (Wyższa Szkoła Koronna). Wykłady z matematyki rozpoczął już 9 listopada 1781, a 11 miesięcy później (30 września 1782) zaczął wykładać astronomię. Był pierwszym w swej uczelni wykładowcą tych dwóch przedmiotów w języku polskim. Wiosną roku 1782 (maj) został mianowany członkiem Rady Wizytatorskiej (powołanej przez Komisję Edukacji Narodowej), a 5 miesięcy później (październik 1782) powołano go na stanowisko sekretarza Uniwersytetu (piastował je przez niemal 5 lat).
Jesienią roku 1782 wystąpił z projektem zbudowania obserwatorium astronomicznego w Krakowie na terenie Ogrodu Botanicznego. Wspierał Hugona Kołłątaja w czasie jego sporu z biskupem Kajetanem Sołtykiem. Był jednym z członków Kolegium Fizycznego (prezesem był wówczas Jan Jaśkiewicz), pracując nad ułożeniem ustaw tegoż Kolegium. W 1784 (rok po braciach Montgolfier) wraz z Janem Jaśkiewiczem skonstruował pierwszy w Polsce balon. Propagował w Krakowie i w Wilnie studia rachunku prawdopodobieństwa, określonego przezeń jako "Rachunek zdarzeń i przypadków losu" (1790) lub jako "Rachunek chybi-trafi" (1817).
W filozofii był wrogiem metafizyki i romantyzmu, spekulacji i apriorycznych dociekań. Był zwolennikiem empiryzmu oraz przeciwnikiem Kanta.
Zmarł 21 listopada 1830. Pochowany na cmentarzu w Jaszunach. Na mogile Śniadeckiego znajduje się napis w języku łacińskim, który w tłumaczeniu brzmi: "Janowi Śniadeckiemu urodzonemu w Żninie koło Gniezna 29 sierpnia 1759, zm. 9 listopada 1830 st. st. w domu przez siebie wzniesionym w Jaszunach" (data śmierci, 9 listopada, podana jest tu według kalendarza juliańskiego; w kalendarzu gregoriańskim odpowiada jej data 21 listopada).
Twórczość.
Głównym jego dziełem filozoficznym była "Filozofia umysłu ludzkiego" (1823). Na jego osobie wzorowana była postać Starca z ballady "Romantyczność" Adama Mickiewicza. Opublikował dzieło pod tytułem "Jeografiia, czyli opisanie matematyczne i fizyczne Ziemi" w 1804 roku. Przyczynił się do upowszechnienia polskiej terminologii matematycznej.
W 1812 został członkiem utworzonej przez cesarza Napoleona I Bonaparte Komisji Rządu Tymczasowego Wielkiego Księstwa Litewskiego. Był członkiem rzeczywistym Towarzystwa Warszawskiego Przyjaciół Nauk oraz członkiem korespondentem Rosyjskiej Akademii Nauk w Petersburgu.
Ważniejsze dzieła.
Artykuły, rozprawy, obserwacje astronomiczne i wiersze zamieszczał Śniadecki także w czasopismach i książkach zbiorowych: "Adorea immortalis cum erudita virtute, XII. VV. DD. 2dae laureae candidatorum... Anno aerae vulgaris 1773 die 23 Junii", Kraków 1773 (tu wiersz łac.: "Ad autorem operis" Jakuba Janowskiego, "Carmen Phaleucium"; przedr. w Wydaniach zbiorowych poz. 4 t. 4, s. 9), "Dziennik Wileński" (tu m.in.: Meteorologia, 1816 t. 3, s. 65-83; Do redaktora "Dziennika Wileńskiego" dat. 6/18 grudnia 1817, 1817 t. 6, s. 585-586; O rozumowaniu rachunkowym, 1818 t. 1, s. 348-365), "Ephemerides Astronomicae ad Meridianum Vindobonenses" (1787-1806), "Monatliche Korrespondenz" (od roku 1800), "Pamiętnik Warszawski" (tu m.in.: Uwagi na recenzję "Trygonometrii kulistej", 1818 t. 10, s. 166-178), "Rocznik Towarzystwa Warszawskiego Przyjaciół Nauk" (1802-1804).
Jego drobniejsze pisma ogłaszano ponadto: M. Straszewski poz. 11 ("Aforyzmy"); S. Pigoń: "Z dawnego Wilna", 1929, s. 17-19 (Uwagi nad rozprawą Z. Dołęgi Chodakowskiego); L. Kamykowski jak wyżej poz. 4 ("Cnota i roztropność w wszelkich krokach za niedostępnych towarzyszów rozjeżdżającym się z Szkół Władysławowskich... uczniom... przydane; raporty szkolne z roku 1778", przedr. Wydania zbiorowe poz. 7).
Pisma Śniadeckiego zachowano także w rękopisach: Archiwum Główne Akt Dawnych: nr E 30, E 50; Metryka Litewska: dz. IX t. 96, 98; Biblioteka Czartoryskich sygn.: 1850 (Uwagi nad pismem konkursowym, O sztuce dobrego pisania w języku polskim), 16 (raporty szkolne); Biblioteka Jagiellońska sygn. 3153 i 3171 (obserwacje astronomiczne); Państwowe Archiwum Wojewódzkie Kraków: Archiwum Miasta Krakowa nr 70 (pisma edukacyjne); Archiwum Senatu Uniwersytetu Jagiellońskiego nr: 1, 4, 6, 8, 27 (Pochwała Kazimierza Wielkiego, z roku 1783), 299 (pisma edukacyjne).
Ponadto M. Baliński przypisywał Śniadeckiemu autorstwo "Katechizmu o tajemnicach rządu polskiego".
Listy i materiały.
Rękopisy korespondencji Śniadeckiego zachowane są w Bibliotece Jagiellońskiej (m.in. sygn.: 148, 1141, 1874, 3104, 3108, 3110, 3115, 3131-3135, 3137-3142, 3157, 3162, 3468-3469, 3513, 3729, 3757, 3759, 4041, 5524, 5622, 6340-6341, 7788 III (tu K. Badeckiego odpisy listów Śniadeckiego ze zbiorów lwowskich) – zobacz także poz. 19, 31-32, 35-36, 38-39, 42-44, 46, 52; Biblioteka Czartoryskich (m.in. sygn.: 125-126, 678, 1181 – zobacz także poz. 24, 47-48; Biblioteka PAN Kraków (m.in. sygn.: 1, 165, 198, 204, 211, 224, 595, 1054, 2031 t. 1, 2220 t. 5, 2260, 2811-2816 – zobacz także poz. 26, 30; Biblioteka Narodowa (m.in. sygn.: 2878-2879, 2881, 2936 – zobacz także poz. 15-16, 21); Ossolineum (m.in. sygn.: 968/I, 4637-4639/III, 6524/II, 7862/IV, 11656/II, 12015/III – zobacz także poz. 7, 23, 51); Biblioteka Uniwersytetu Warszawskiego; Archiwum Główne Akt Dawnych (m.in. Archiwum Wilanowskie sygn. 279 b 5, Metryka Litewska dz. IX t. 96); Biblioteka Raczyńskich (sygn. 411/38); Biblioteka Publiczna Warszawa (nr inw. 1024); Lw. Państw. Nauk. Bibl. Akad. Nauk USRR Kijów (zobacz poz. 41); Biblioteka Uniwersytetu Wileńskiego.
Bardziej szczegółową informację o rękopisach korespondencji Śniadeckiego, uwzględniającą także zbiory rodzinne w Jaszunach i Biblioteki Krasińskich, podał w roku 1932 L. Kamykowski (zobacz poz. 28); uzupełnili go w roku 1954 M. Chamcówna i S. Tync (zobacz poz. 29). Informacje o rękopisach niektórych listów do Śniadeckiego podał w roku 1939 L. Janowski ("Słownik biobibliograficzny dawnego Uniwersytetu Wileńskiego", Wilno 1939, s. 449-450). Ponadto o listach J. Śniadeckiego z lat 1788-1796 w Muzeum Oświaty Instytutu Pedagogiki informuje Z.J. Mikołajtis ("Komunikaty Naukowego Towarzystwa Literackiego im. A. Mickiewicza. Oddział Częstochowski" rocznik 2, 1964 nr 14).

</doc>
<doc id="67375" url="https://pl.wikipedia.org/wiki?curid=67375" title="Trójkąt sferyczny">
Trójkąt sferyczny

Trójkąt sferyczny – część sfery ograniczona przez łamaną zamkniętą bez samoprzecięć złożoną z trzech łuków okręgów wielkich. Równoważnie, trójkąt sferyczny można zdefiniować jako część wspólną sfery i pewnego kąta trójściennego o wierzchołku w środku sfery.
Jeśli każdy łuk i każdy kąt wewnętrzny utworzonego trójkąta sferycznego ma miarę mniejszą od 180°, to taki trójkąt jest określany jako trójkąt eulerowski. Równoważnie, trójkąt eulerowski można zdefiniować jako część wspólną sfery i pewnego wypukłego kąta trójściennego o wierzchołku w środku sfery. Trójkąty eulerowskie są to te trójkąty sferyczne, które w całości mieszczą się w pewnej otwartej półsferze.
Wierzchołki trójkąta sferycznego.
Na płaszczyźnie euklidesowej każde trzy niewspółliniowe punkty wyznaczają łamaną zamkniętą (bez samoprzecięć). Z kolei łamana ta jest ograniczeniem pewnego trójkąta. Inaczej mówiąc, każdy trójkąt jest jednoznacznie wyznaczony przez trzy niewspółliniowe punkty na płaszczyźnie euklidesowej.
Na sferze dowolne trzy punkty nie leżące na jednym okręgu wielkim wyznaczają 8 różnych łamanych. Wynika to stąd, że każda para punktów może być połączona na dwa sposoby: łukiem krótszym (geodezyjną) i dopełnieniem tego łuku do okręgu wielkiego.
W efekcie mogą powstać:
Każda z czterech pierwszych łamanych rozcina sferę na dwie części, będące trójkątami sferycznymi. Z tych 8 trójkątów sferycznych 1 jest eulerowski.
Boki trójkąta sferycznego.
Na płaszczyźnie euklidesowej każde trzy niewspółpękowe proste, z których żadne dwie nie są równoległe dzielą płaszczyznę na 7 części. Dokładnie jedna z nich jest ograniczona i jest pewnym trójkątem. Inaczej mówiąc, każdy trójkąt jest jednoznacznie wyznaczony przez trzy niewspółpękowe proste, z których każde dwie są nierównoległe.
Na sferze dowolne trzy okręgi wielkie parami różne, i których płaszczyzny nie są współpękowe, dzielą tę sferę na o 8 różnych części (dwa punkty na sferze należą do tej samej części, jeśli nie są rozdzielone przez żadne z trzech okręgów wielkich). Każda z tych części jest trójkątem sferycznym – nazwijmy je trójkątami elementarnymi. Inne trójkąty sferyczne można utworzyć jako sumy mnogościowe niektórych z tych 8 trójkątów elementarnych.
W efekcie mogą powstać następujące trójkąty sferyczne:
Każdy 8 trójkątów elementarnych jest trójkątem eulerowkim i są to jedyne z wyżej wyliczonych 64 trójkątów sferycznych.
Oznaczenia.
Symbole obowiązujące w poniższych wzorach:
Niektóre właściwości trójkątów eulerowskich.
W poniższych wzorach miary długości i kątów są podane w radianach:
Nadmiarem (ekscesem) sferycznym nazywamy nadwyżkę sumy kątów trójkąta sferycznego ponad π (tj. 180°) i oznaczamy ją grecką literą ε:
Z powyższych własności wynika, że
Między powierzchnią S trójkąta sferycznego i jego ekscesem istnieje zależność:
Stąd pole powierzchni trójkąta eulerowskiego spełnia
 (2πR² jest połową pola sfery, gdzie R jest promieniem sfery).
Wzory do rozwiązywania trójkątów sferycznych.
Wzory sinusowe
Wzory tangensów
Trójkąty sferyczne w geodezji wyższej.
Pomiary geodezyjne są wykonywane w terenie na fizycznej nieregularnej powierzchni Ziemi. Powierzchnię całego globu najlepiej reprezentuje geoida, która nie daje się ściśle ująć w formuły matematyczne, dlatego jako powierzchnię odniesienia służącą do wykonywania obliczeń matematycznych, przyjmuje się elipsoidę obrotową. Przyjmuje się, że pomiary wykonane na Ziemi fizycznej zostały na elipsoidę odniesienia rachunkowo zredukowane, są to przede wszystkim pomiary w sieciach triangulacyjnych, które w terenie przedstawiają sieć punktów, tworzących trójkąty o bokach długości 20–50 km. Z kolei rzuty tych punktów na elipsoidę odniesienia tworzą na niej sieć trójkątów elipsoidalnych, których boki są tzw. liniami geodezyjnymi (ortodromami), kąty zaś są kątami elipsoidalnymi. W tych trójkątach pewne elementy są znane na podstawie pomiarów, inne musimy obliczyć. Jeżeli boki trójkątów triangulacyjnych są małe w stosunku do promieni krzywizny elipsoidy, to zadanie rozwiązywania trójkątów elipsoidalnych sprowadza się do rozwiązania trójkątów sferycznych na kuli o odpowiednio dobranym promieniu. Wiąże się to również z dokładności jaką chcemy uzyskać.

</doc>
<doc id="67377" url="https://pl.wikipedia.org/wiki?curid=67377" title="Wojciech z Brudzewa">
Wojciech z Brudzewa



</doc>
<doc id="67384" url="https://pl.wikipedia.org/wiki?curid=67384" title="Włodzimierz Zonn">
Włodzimierz Zonn

Włodzimierz Zonn (ur. 14 listopada 1905 w Wilnie, zm. 28 lutego 1975 w Warszawie) – polski astronom, współtwórca warszawskiej szkoły astronomicznej.
Życiorys.
Pochodzenie i kariera.
Włodzimierz Zonn urodził się w rodzinie kurlandzkich Niemców; język polski przyswoił sobie w wieku 16 lat. Studiował na Uniwersytecie Stefana Batorego w Wilnie, gdzie w 1923 roku rozpoczął karierę uniwersytecką. Astronomii uczył go prof. Władysław Dziewulski. W 1927 został zastępcą asystenta na USB (jeden etat dzielił z Wilhelminą Iwanowską i Jerzym Jacyną; od następnego roku każde z nich miało swoje zatrudnienie). Od roku 1938 pracował w Obserwatorium Astronomicznym na szczycie Pop Iwan. Podczas II wojny światowej został wzięty przez Niemców do niewoli i był osadzony w Oflagu VII A Murnau, gdzie prowadził wykłady dokształcające z astronomii oraz był współzałożycielem z malarzem Bohdanem Tomaszewskim prowizorycznego liceum ogólnokształcącego. Habilitował się w 1948 roku na Uniwersytecie Mikołaja Kopernika w Toruniu. Od 1950 roku kierował Obserwatorium Astronomicznym UW. Włodzimierz Zonn był obserwatorem gwiazd zmiennych i specjalistą w dziedzinie astronomii gwiazdowej (analizy rozmieszczenia, kinematyki gwiazd i materii międzygwiazdowej), a także w zakresie astronomii pozagalaktycznej i statystyki astronomicznej. Był również prezesem Polskiego Towarzystwa Astronomicznego (16 grudnia 1952 – 16 grudnia 1955 i 19 września 1963 – 12 lutego 1973). Popierał zakup teleskop systemu Schmidta-Cassegraina średnicy 90 cm do Obserwatorium Astronomicznego UMK w Piwnicach. Od 1962 roku przewodniczył Komitetowi Astronomii PAN. Przez całe życie zawodowe angażował się w popularyzację astronomii. W 1966 otrzymał Nagrodę „Problemów” za osiągnięcia w dziedzinie popularyzowania astronomii. W czerwcu 1968 roku wszedł w skład Komitetu Honorowego oraz Komitetu Przygotowawczego obchodów 500 rocznicy urodzin Mikołaja Kopernika.
Został pochowany na cmentarzu ewangelicko-augsburskim w Warszawie (aleja 60, miejsce 79).
Działalność społeczno-polityczna.
W 1932 roku wstąpił do loży masońskiej „Wolność Przywrócona”. Po 1961 roku – w działającej w podziemiu loży „Kopernik”.
W 1974 roku współsygnował List 15, czym naraził się wiernym linii partyjnej władzom uczelni. Z tego powodu, gdy zmarł rok później, na Bramie Głównej Uniwersytetu Warszawskiego nie umieszczono jego nekrologu ani czarnej flagi – wbrew obowiązującemu zwyczajowi.
Zaszczyty.
W 1954 roku został odznaczony Krzyżem Kawalerskim Orderu Odrodzenia Polski.
Od września 1983 roku Polskie Towarzystwo Astronomiczne wyróżnia wybitnych popularyzatorów astronomii, wręczając im numerowane medale im. Włodzimierza Zonna.

</doc>
<doc id="67387" url="https://pl.wikipedia.org/wiki?curid=67387" title="Brunów (powiat lwówecki)">
Brunów (powiat lwówecki)

Brunów (niem. "Braunau") – wieś w Polsce położona w województwie dolnośląskim, w powiecie lwóweckim, w gminie Lwówek Śląski, nad Bobrem, 3 km na północ od Lwówka Śląskiego. 
Historia.
Brunów funkcjonował jako folwarczna wieś położona nad Bobrem u podnóża Wzniesień Płakowickich. Pierwsza wzmianka o osadzie pochodzi z 1351 r., choć jej początki sięgają XII wieku. W pierwszej połowie XVIII w. wieś stanowiła własność hrabiego Bernharda von Schmettau, który na miejscu dawnego dworu rozpoczął wznoszenie dwukondygnacyjnego pałacu. W 1750 r. sprzedał on majątek okręgowemu komisarzowi powiatu lwóweckiego Philippowi Hermannowi von Sonnenburgowi. Ten w 1786 r. sprzedał majątek baronowi von Hochberg z Plagwitz (Płakowic). Kolejnymi posiadaczami było małżeństwo von Schweinitz.
W latach 20. XX w. w pałacu urządzono szkołę sportową dla chłopców ("Sportschule Braunau"). W czasie II wojny światowej mieścił się tu ośrodek szkoleniowy Hitlerjugend, a od 1944 r. ośrodek szkoleniowy Volkssturmu.
W lipcu 1946 r. niemiecka ludność Brunowa została wysiedlona w okolice Hildesheim.
Podział administracyjny.
W roku 1946 miejscowość została włączona do nowo powstałego województwa wrocławskiego na terenie powojennej Polski. W latach 1975–1998 miejscowość należała administracyjnie do województwa jeleniogórskiego.
Demografia.
Liczba ludności w latach 1786–2011.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="67388" url="https://pl.wikipedia.org/wiki?curid=67388" title="Czesław Białobrzeski">
Czesław Białobrzeski

Czesław Białobrzeski (ur. 31 sierpnia 1878 w Poszechoniu k. Jarosławia, zm. 12 października 1953 w Warszawie) – polski fizyk teoretyk, astrofizyk i filozof nauki.
Życiorys.
Lata przedwojenne.
Urodził się w rodzinie Teofila, lekarza, i Haliny z Puchalskich. WQ 1896 ukończył z odznaczeniem gimnazjum w Kijowie. W latach 1896–1901 studiował na Uniwersytecie Kijowskim. Studia kontynuował w latach 1908–1910 w Paryżu u prof. Langevina w Collège de France.
W roku 1914 został profesorem na Uniwersytecie Kijowskim. Po I wojnie światowej zorganizował Polskie Kolegium Uniwersyteckie, na czele którego stanął. W roku 1919 przyjechał do odrodzonej Polski i objął katedrę na Uniwersytecie Jagiellońskim. Dwa lata później przeniósł do Warszawy, gdzie objął katedrę na Uniwersytecie Warszawskim, a wkrótce potem został członkiem Polskiej Akademii Umiejętności (od 1921) (po roku 1952 członkiem tytularnym Polskiej Akademii Nauk). Był również członkiem Towarzystwa Naukowego Warszawskiego (od 1922) i Akademii Nauk Technicznych (od 1923).
Na Uniwersytecie Warszawskim zorganizował w 1931 roku nowoczesną, jak na owe czasy, pracownię doświadczalną, mieszczącą się przy ulicy Oczki 3. W pracowni – wraz ze swoimi asystentami Ignacym Adamczewskim, Stanisławem Mrozowskim i innymi – prowadził badania z dziedziny spektroskopii, dielektryków, promieniowania kosmicznego.
W latach 1934–1938 pełnił funkcję prezesa Polskiego Towarzystwa Fizycznego. W 1938 zorganizował w Warszawie konferencję naukową na temat nowych teorii fizycznych, na którą przyjechał m.in. Niels Bohr.
II wojna światowa i dalsze lata.
Po zajęciu Polski przez Niemców w 1939 w New York Timesie pojawiła się notatka o rozstrzelaniu profesora. Wywołało to poruszenie w środowiskach emigracyjnych. Doktorant Białobrzeskiego – Myron Mathisson napisał w 1940 krótki nekrolog profesora opublikowany w Nature.
W czasie II wojny światowej zorganizował w swoim laboratorium przy ulicy Oczki 3 placówkę usługową dla służb miejskich, będącą przykrywką dla tajnego nauczania i badań. Laboratorium zniszczone zostało podczas sowieckich nalotów na Warszawę z 20 na 21 sierpnia 1942. 
Po wojnie objął kierownictwo Zakładu Fizyki Teoretycznej w Uniwersytecie Warszawskim. Zajmował się odtworzeniem zniszczonego podczas nalotów dzieła "Podstawy poznawcze fizyki". Żył samotnie. Zmarł nagle, na atak serca. Pochowany na cmentarzu Powązkowskim w Warszawie (kwatera 196-1-22).
Praca naukowa.
Czesław Białobrzeski jest autorem około 100 prac z zakresu termodynamiki, teorii względności, teorii kwantów, teorii budowy i ewolucji gwiazd, spektrografii, astrofizyki oraz filozofii fizyki. Zwrócił uwagę na rolę ciśnienia promieniowania w utrzymaniu równowagi wewnętrznej gwiazd. Prace dotyczące tego zagadnienia opublikowane w 1911 roku przyniosły mu światowe uznanie. W zakresie filozofii rozważał zagadnienia indeterminizmu w aspekcie fizycznym.

</doc>
<doc id="67389" url="https://pl.wikipedia.org/wiki?curid=67389" title="Maurycy Pius Rudzki">
Maurycy Pius Rudzki

Maurycy Pius Rudzki (ur. 28 grudnia 1862 w Uhryńkowcach k. Czortkowa na Podolu; zm. 20 lipca 1916 w Krakowie) – polski geofizyk i astronom.
Życiorys.
Rozpoczął studia na Uniwersytecie Lwowskim, w latach 1883–1886 studiował na wydziale Filozoficznym Uniwersytetu w Wiedniu (tutaj w 1886 uzyskał stopień doktora), a następnie w Odessie. Rudzki od 1896 był profesorem w katedrze geofizyki i meteorologii Uniwersytetu Jagiellońskiego i od 1902 dyrektorem Obserwatorium Astronomicznego UJ. Autor ok. 150 prac z geofizyki (o kształcie Ziemi, meteorologii, rozchodzeniu się fal sejsmicznych i astrofizyki). Rozwinął teorię kul gazowych.
Został pochowany na Cmentarzu Rakowickim w Krakowie.

</doc>
<doc id="67391" url="https://pl.wikipedia.org/wiki?curid=67391" title="Marcin Poczobutt-Odlanicki">
Marcin Poczobutt-Odlanicki

Marcin Poczobutt-Odlanicki herbu Pogonia, SJ, inna forma nazwiska: "Poczobut", (ur. 30 października 1728 w Słomiance, zm. 20 lutego 1810 w Dyneburgu) – starolitewski i polski matematyk, astronom, poeta, jezuita, dziekan kapituły smoleńskiej w 1789, członek Rady Narodowej Litewskiej w 1794 roku. 
Życiorys.
Urodził się w Słomiance (pow. grodzieński), jako syn Kazimierza, krajczego grodzieńskiego, i Heleny z Hlebowiczów.
Nauki pobierał m.in. w Polsce (od roku 1738 w kolegium jezuitów w Grodnie, tam też wstąpił do ich nowicjatu w roku 1745), Pradze (1754–1756: greka, matematyka i astronomia), Berlinie (1760), Francji (Marsylia 1761–1762, gdzie współpracował z astronomem E. Pézénas oraz Awinion 1763) i we Włoszech (prawdopodobnie Rzym). W latach 1751–1753 nauczał w szkołach zakonnych w Połocku i Wilnie. W roku 1756 powrócił do Wilna, gdzie nauczał greckiego i matematyki, studiując równocześnie teologię. W roku 1760 wyjechał ponownie za granicę, aby kontynuować swą edukację. 
W roku 1764 powrócił do Polski przez Florencję, Wenecję i Wiedeń. Wkrótce potem otrzymał tytuł profesora matematyki i astronomii, a w latach 1780–1799 był rektorem Szkoły Głównej Litewskiej. Przebudował w latach 1770–1772 obserwatorium astronomiczne w Wilnie (budowę rozpoczął w 1753 Tomasz Żebrowski). Pod jego kierownictwem (od 1764) obserwatorium stało się znane w całej Europie. Prowadził regularne obserwacje astronomiczne, z których najważniejsze (m.in. 60 wyznaczeń pozycji Merkurego) wykorzystał francuski astronom Jérôme Lalande do obliczenia orbit i stworzenia tablic ruchu planet. Reformator Szkoły Głównej Litewskiej. 
W czasie powstania kościuszkowskiego podpisał akt powstania narodu litewskiego i na rzecz powstania przekazał 9000 złotych polskich oraz miesięczny dochód z Mostu Zielonego, którego był zarządcą. 
Przed powrotem do jezuitów białoruskich przekazał (1807) kierownictwo obserwatorium Janowi Śniadeckiemu. Następnie wyjechał do Dyneburga, gdzie odnowił śluby zakonne.
Był kawalerem Orderu Orła Białego (od 1793) i Orderu Świętego Stanisława (od 1785), został odznaczony złotym medalem „Merentibus” w 1775. Tytuł astronoma królewskiego otrzymał w 1766. Członek Królewskiej Akademii Nauk w Londynie, Towarzystwa Przyjaciół Nauk w Warszawie, korespondent Francuskiej Akademii Królewskiej.
Twórczość.
W roku 1777 w wydanym przez siebie dziele "Cahiers des observations astronomiques faites à l’observatoire royal de Vilna en 1773..." ogłosił o odkryciu nowej konstelacji, którą nazwał na cześć króla Stanisława Augusta Poniatowskiego Ciołkiem Poniatowskiego. Poczobutt-Odlanicki zajmował się także pomiarem szerokości i długości geograficznej miast na podstawie zaćmień Słońca i Księżyca.
Ważniejsze dzieła.
Poczobutt przez ćwierć wieku wydawał „Kalendarz Wileński Polityczny” (od roku 1774 do końca lat 90. wieku XVIII).
Upamiętnienie.
W roku 1919 imieniem Poczobutta nazwano jeden z dziedzińców Uniwersytetu Stefana Batorego w Wilnie. Imię Poczobutta nosi także jeden z kraterów na Księżycu. W Warszawie ulica Poczobuta znajduje się na Żoliborzu. 

</doc>
<doc id="67392" url="https://pl.wikipedia.org/wiki?curid=67392" title="Jan Baranowski (naukowiec)">
Jan Baranowski (naukowiec)

Jan Baranowski (ur. 26 grudnia 1800 w Sławkowie, zm. 8 listopada 1879 w Lublinie) – astronom, przyrodnik.
Życiorys.
Studiował na Uniwersytecie Jagiellońskim. Od roku 1825 adiunkt, następnie w latach 1848–1869 dyrektor warszawskiego Obserwatorium Astronomicznego. Równolegle w latach 1862–1869 był profesorem Szkoły Głównej w Warszawie.
W 1833 roku obliczył orbitę komety Biela.
Od 1843 pracował nad wydaniem po łacinie i w języku polskim "De revolutionibus" oraz innych pism Mikołaja Kopernika, zrealizowanym w 1854.Było to pierwszy przekład tego tytułu na język nowożytny, zawierająca także przedmowę Kopernika, której nie mają wydania norymberskie (dzięki wykorzystaniu egzemplarzy dzieła Kopernika z praskiej biblioteki Nositzów). W jednym tomie opublikowano prócz niego również "Narrato Prima" Jerzego Joachima Retyka, korespondencję oraz drobne pisma Kopernika.
Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
W latach 1857–1861 wydawał „Kalendarz Obserwatorium Astronomicznego Warszawskiego”. w którym zamieszczał obserwacje fenologiczne.
Od roku 1869 jako emeryt zamieszkał u Walentego Baranowskiego, swego brata biskupa w Lublinie. 
Odznaczony Orderem św. Stanisława II klasy.

</doc>
<doc id="67393" url="https://pl.wikipedia.org/wiki?curid=67393" title="Franciszek Karliński">
Franciszek Karliński

Franciszek Michał Karliński (ur. 4 października 1830 w Krakowie, zm. 21 marca 1906 tamże) – polski astronom i meteorolog.
Życiorys.
Urodzony w rodzinie rzemieślniczej. Syn Łukasza i Józefy z Grudnickich. Ukończył się w Gimnazjum św. Anny, studiował na Uniwersytecie Jagiellońskim. Studia matematyczne uzupełnił w Instytucie techniczno-przemysłowym. W latach 1851–1855 adiunkt przy krakowskim obserwatorium astronomicznym. W latach 1855–1862 pracował na Uniwersytet Karola w Pradze.
W latach 1862–1902 był dyrektorem Obserwatorium Astronomicznego Uniwersytetu Jagiellońskiego. Prowadził obserwacje położenia komet i planetoid (obliczał również orbity), badania meteorologii i gwiazd zmiennych. W 1866 opracował kod, którym posługiwano się na całym świecie, przy rozsyłaniu telegramów o odkryciach planetoid i komet do astronomicznych obserwatoriów. W 1902 przeszedł w stan spoczynku i z tej okazji został odznaczony Orderem Korony Żelaznej III klasy.
Od 1857 członek korespondent Towarzystwa Naukowego krakowskiego, a po przekształceniu go w Akademię Umiejętności członek czynny. W roku 1866 przyznano mu tytuł doktora honoris causa Uniwersytetu Jagiellońskiego.
Ojciec ministra kolei żelaznych Leona Karlińskiego oraz lekarza Justyna Karlińskiego. Pochowany na Cmentarzu Rakowickim w Krakowie (kwatera VI, narożnik płn.-wsch.).

</doc>
<doc id="67394" url="https://pl.wikipedia.org/wiki?curid=67394" title="Bonnie Raitt">
Bonnie Raitt

Bonnie Lynn Raitt (ur. 8 listopada 1949 w Burbank) – amerykańska piosenkarka, autorka tekstów, muzyk i aktywistka społeczna, przedstawicielka blues rocka i współczesnego popu.
Bonnie Raitt debiutowała w końcu lat sześćdziesiątych XX w. śpiewając folk rock z silnymi wpływami bluesa. Raitt była swoistym fenomenem na zdominowanej przez mężczyzn scenie blues rocka. Mimo tego, a może właśnie dzięki temu, zdołała się wybić osiągając status gwiazdy kultowej. 
Raitt śpiewała swym nieco skrzeczącym głosem przy akompaniamencie gitary. Okres największej popularności artystki przypadł na lata siedemdziesiąte. W latach osiemdziesiątych kariera jej się załamała. Dopiero album "Nick of Time", nagrany w 1989, przywrócił jej status gwiazdy, lecz już w innym gatunku muzyki. Bonnie Raitt powróciła na sceny z nowym popowym repertuarem, kierowanym w stronę dojrzałego odbiorcy. Nawet jednak w tym okresie Raitt nie do końca zrezygnowała ze swych bluesowych ciągot, i wpływ tej muzyki wyraźnie daje się zauważyć nawet w jej najnowszych produkcjach. Największym przebojem Bonnie Raitt był "Something to Talk About". W 1990 jej album "Nick of Time" otrzymał Nagrodę Grammy.
W 2000 Bonnie Raitt została wprowadzona do Rock and Roll Hall of Fame.

</doc>
<doc id="67401" url="https://pl.wikipedia.org/wiki?curid=67401" title="Tesalia">
Tesalia

Tesalia (gr. "Θεσσαλία" – trl. "Thessalía") – kraina historyczna i region administracyjny współczesnej Grecji położona nad Morzem Egejskim na południe od Macedonii.
Warunki naturalne.
Dużą część Tesalii zajmuje Nizina Tesalska. Są to tereny pagórkowate, otoczone przez górujące nad nimi masywy górskie:
Największą rzeką Tesalii jest uchodząca do Morza Egejskiego rzeka Pinios (Penejos).
Region administracyjny Tesalia.
Współcześnie teren Tesalii zajmuje region administracyjny ze stolicą Larisa.

</doc>
<doc id="67404" url="https://pl.wikipedia.org/wiki?curid=67404" title="Chwytniki">
Chwytniki

Chwytniki, ryzoidy, rizoidy – cienkie, nitkowate wyrostki o budowie jedno- lub wielokomórkowej, wytwarzane przez mszaki, wielokomórkowe glony, niektóre grzyby, przedrośla paprotników czy niektóre gąbki.
Służą do przytwierdzania organizmów do podłoża oraz pobierania z gleby wody i związków pokarmowych. Pełnią funkcje podobne do korzeni organowców, lecz nimi nie są – nie posiadają tkanek przewodzących – drewna i łyka.
Chwytniki u protistów grzybopodobnych.
Niektóre protisty grzybopodobne tworzą plechy z chwytnikami bezjądrowymi i niepodzielonymi na komórki. Powstają one podczas „kiełkowania” pływek i mają za zadanie przytwierdzenie do podłoża oraz pobór substancji pokarmowych.
Chwytniki u porostów.
Pełnią funkcję czepną i występują głównie u porostów listkowatych. Tworzone są ze zrośniętych strzępek grzyba. Mogą być pojedyncze, nieregularnie rozgałęzione, pędzelkowate, szczoteczkowate lub tasiemkowate, czasem tworzą grube lub anastomozujące twory.
Chwytniki u mszaków.
Powstają już podczas kiełkowania zarodnika równocześnie ze splątkiem.
U mchów są zawsze wielokomórkowe, silnie rozgałęzione i posiadają charakterystyczne, skośne ściany poprzeczne między komórkami. Mogą wyrastać pojedynczo lub w pęczkach. Od zewnątrz są gładkie lub brodawkowane. Mają barwę brunatną, pozbawione są chlorofilu, choć po odsłonięciu na światło mogą się zazielenić i zmienić w splątek. Chwytniki wyrastają wzdłuż łodyżki na odcinku kontaktującym się z glebą (zwykle z jej dolnej części, ew. na całym jej odcinku u gatunków płożących się po ziemi). Rzadziej chwytniki wyrastać mogą ze szczytu liścia, z żyłki listka lub z wzniesionego odcinka łodyżki. U niektórych gatunków (np. u próchniczka bagiennego) gęste chwytniki tworzą rdzawą, filcowatą otoczkę wokół łodyżki.
Torfowce nie posiadają chwytników poza fazą blaszkowatego splątka.
Wątrobowce posiadają chwytniki jednokomórkowe, wyrastające pojedynczo lub kępkami z dolnej strony plechy lub łodyżki. Komórki chwytnikowe osiągają do 1 cm długości i na szczycie bywają palczasto rozgałęzione i tu też posiadają często zgrubiałą ścianę. U porostnicowców ("Marchantiales"), zwłaszcza kserofilnych występują obok chwytników gładkich także języczkowate, o wąskim przekroju, co ułatwia kapilarne przewodzenie wody.
Chwytniki u paprotników.
Występują jako jednokomórkowe twory wyrastające z dolnej strony plechy przedrośla i służą do jego przytwierdzenia do podłoża.

</doc>
<doc id="67405" url="https://pl.wikipedia.org/wiki?curid=67405" title="Anioł">
Anioł

Anioł – byt duchowy w wielu religiach, który służy i na różne sposoby wypełnia zamysły Boga.
Powstanie nazwy.
Wyraz "anioł" został zapożyczony przez polszczyznę z języka czeskiego, który zawdzięcza go misji Cyryla i Metodego. Pierwotnie pochodzi on od greckiego słowa ("ángelos", według wymowy bizantyjskiej "ánhielos"), oznaczającego oryginalnie „posłaniec”. W biblijnym Starym Testamencie analogiczne byty duchowe są nazywane w języku hebrajskim מלאך, "mal’ach" – co również znaczy „posłaniec”. Warto w tym miejscu zaznaczyć, że zarówno gr. "angelos" jak i hebr. "mal’ach" oznaczają posłańca w ogóle, bez przesądzania o jego ludzkiej bądź duchowej naturze (por. Malachiasz). Różnica na poziomie językowym pojawia się dopiero w łacińskim tłumaczeniu Biblii: gdy "mal’ach" bądź "angelos" ma oznaczać posła ludzkiego, tłumacz używa słowa "nuntius" lub "legatus" – gdy zaś ma oznaczać posłańca boskiego, pojawia się słowo "angelus", będące oczywiście zlatynizowaną formą gr. "angelos".
W historii religii.
Starożytność.
Pierwsze wyobrażenia aniołów istniały w starożytnym Egipcie i Babilonii. W religiach tych cywilizacji były całe zastępy duchów i istot, będących pośrednikami między bogami a człowiekiem. Często przedstawiano je jako uskrzydlone zwierzęta z ludzkimi twarzami. Starożytnym aniołom przypisywano pewien rodzaj cielesności, co znajduje potwierdzenie w apokryficznej Księdze Henocha. Anioły tam występujące płodziły dzieci, odczuwały głód i pragnienie. W czasach nowożytnych do tej koncepcji aniołów powrócił Emanuel Swedenborg.
Chrześcijaństwo i judaizm.
Aniołowie często występują w Starym Testamencie (np. Rdz 3, 24; księgi prorockie). Biblia nie mówi jednak wiele o naturze i rodzajach tych bytów. Więcej informacji na ten temat można znaleźć w pismach kabalistycznych oraz w apokryfach.
W pierwszych wiekach wśród Ojców Kościoła istniały pewne spory co do natury tych bytów. Np. Grzegorz z Nazjanzu, Jan z Damaszku czy Bazyli Wielki wyobrażali anioły jako istoty eteryczno-ogniste. Jeszcze na Soborze Nicejskim II w 787 przypisywano im subtelne ciała. Ostatecznie kwestię rozstrzygnięcia przypisuje się św. Augustynowi: 
Aniołowie w Biblii.
W judaizmie kształtowanym przez pojęcia biblijne, świat anielski i świat materialny nie są dwoma różnymi światami, jak w hellenizmie. W myśl tego biblijnego ujęcia, świat stworzony przez jednego Boga, jest jednym światem. Aniołowie, którzy maja naturę świetlistą nie są czymś oddzielonym od świata naturalnego, są jedną rzeczywistością, którą poznaje się coraz głębiej. 
W liturgii synagogalnej.
W rozdziale szóstym Księgi Izajasza Bóg ukazany jest jako ktoś pełen światła, i duchowego i fizycznego, które promieniuje na wyższych aniołów, zwanych serafinami. Jak określił to w swym studium o żydowskich błogosławieństwach Louis Bouyer, Serafini są, jak wskazuje także ich nazwa, „utkani z tajemniczego ognia, który jest jakby pierwszym refleksem żaru Bożego życia”. Symbolem tego żaru anielskiego w kulcie Świątynnym w Jerozolimie były znajdujące się w świętym świętych płomienie świec i ogień ołtarza. Przypominały one o rozpłomienieniu i przemienieniu wszystkiego przez zstępowanie w świetlistym obłoku Bożej obecności, Bożej Szechina. Śpiew Serafinów z wizji zawartej w 6 rozdziale Księgi Izajasza wyrażających Bożą chwałę, jest „refleksem chwały Bożej powracającej do swego źródła”. W liturgii synagogalnej ten inspirowany śpiewem serafinów śpiew chwały Bożej nosi nazwę "Kedusza". Według komentarzy rabinackich, tekst tej modlitwy przedstawia to, co zanoszą przed Bożym tronem sami aniołowie. Jest niebiańskim odpowiednikiem wielbiącej postawy całego stworzenia, z uwielbieniem i miłością przyjmującego jarzmo Tory na ziemi. Oprócz serafinów z wizji Izajasza, liturgia synagogalna czyni odniesienia do wizji duchów z początku Księgi Ezechiela. Są to hymny "Istot żyjących" (hebr. "Hayot") i "Kół" (herb. "Ofanim"). Ich śpiew jest odpowiednikiem hymnów śpiewanych przy ustawianiu Arki w przybytku (por. Lb 10,36).
W modlitwach eucharystycznych.
Aniołowie są wymieniani często w chrześcijańskich modlitwach eucharystycznych. W kanonie rzymskim w modlitwie "Supplices te rogamus" oraz w starym rycie aleksandryjskim, w modlitwie przed "Sanctus" "Liturgii św. Marka" umieszczono modlitwę o pośrednictwo Anioła w złożeniu ofiary eucharystycznej:
Modlitwa ta następuje po słowach ustanowienia (konsekracji), anamnezie oraz wspomnieniu ofiar Abla i Abrahama. Korzenie tej modlitwy sięgają liturgii synagogalnej judaizmu. W myśl teologii judeo-chrześcijańskiej ofiara Kościoła jest przyjęta przez Boga pod warunkiem łączności z kultem anielskim. Ziemska liturgia, cześć jaką Bóg odbiera, łączy jej uczestników z niebiańskim kultem anielskich "potęg". Według starotestamentalnej tradycji kapłańskiej, jak ją zachował Pięcioksiąg, kult ustanowiony przez Mojżesza z jego ołtarzem i ofiarami był jedynie odbiciem kultu niebiańskiego. Lud Izraela włączał się w ten sposób w liturgię anielską (por. Księga Wyjścia 25,9-40, por. Księga Tobiasza 12,12 i 15). "Potęgi" zostały ukazane w wizjach zapisanych w Księdze Izajasza 6 oraz w pierwszym rozdziale Księgi Ezechiela. Miały one zastosowanie w synagogalnej modlitwie Kedusza i błogosławieństwach, jakie jej towarzyszą w kulcie żydowskim. Stąd przeszły do liturgii starochrześcijańskiej. W tamtym okresie nie czyniono wyraźnego rozróżnienia, jak w późniejszych etapach rozwoju teologii, między obecnością aniołów a obecnością samego Boga. Anioł jest stworzoną manifestacją Boga, jego funkcja polega na ochronie transcendencji Boga. Obecność aniołów na ziemi jest więc znakiem obecności Boga samego, jego "Szechina". W symbolice Świątyni Starego Testamentu ukazana była na skrzydłach cherubów, prowadzona przez „koła” ognia ("Ofanim"), i wielbiona przez lot i śpiew serafów. Tę funkcję aniołów Ewangelie zastosowały do opisu narodzenia Syna Bożego. W noc betlejemską zstąpiły na ziemię całe zastępy wojska anielskiego (Łk 2,8nn). Także w ewangelicznych opisach paschalnych, w grobie, w miejscu spoczynku ciała Jezusa Chrystusa pojawiają się dwaj aniołowie – przy głowie i przy nogach. Najwyraźniej – według Louisa Bouyera – nawiązując do cherubinów, rozpościerających swe skrzydła w Świątyni jerozolimskiej z obu stron "przebłagalni" (por. Ewangelia Jana 20,12, por. Ewangelia Łukasza 24,4). Po zmartwychwstaniu, gdy w Dziejach Apostolskich opisane jest wstąpienie Jezusa do nieba, ukazany jest w towarzystwie aniołów (Dz 1,10nn). Nawiązanie w modlitwie eucharystycznej Kanonu do posługi anielskiej ma więc za sobą całą teologię. Zaniesienie przez Anioła – lub aniołów w innych wersjach modlitw – do nieba ofiary „tak błogosławionej męki” (łac. "tam beatae passionis") i przyjęcie w zamian uświęcającego działania Ducha Świętego, którym jest „wszelkie błogosławieństwo i łaska” – było w zamyśle tych, którzy układali tę modlitwę jednoznaczne z uobecnieniem tajemnicy wstąpienia Chrystusa do nieba i następnie zstąpienia Ducha Świętego na celebrującą tę Eucharystię wspólnotę kościoła. Gdy w Dniu Pięćdziesiątnicy został zesłany Kościołowi jako Paraklet, Duch Święty był w pojęciu starożytnych „aniołem Pana” "par excellenence" (por. Księga Malachiasza 1,11). Nierozdzielnie z nim związane są wszystkie duchy, „które są przed tronem Boga” (Ap 1,4n; 4,5) i które przedstawiają Bogu modlitwy i ofiary Kościoła, umacniając wiernych.
W liturgii prawosławnej.
Biblijną wizją jedności światła anielskiego i materialnego, mającą swe korzenie w judaizmie, inspiruje się duchowość liturgiczna wschodniego chrześcijaństwa
Islam.
Aniołowie pełnią również ważną rolę w islamie. Wiara w nich stanowi element dogmatyki tej religii. W islamie twierdzi się, że aniołowie zostali stworzeni przez Boga ze światła, przebywają w niebie i głównym ich zadaniem jest służba dla swego stwórcy. Pełnią także funkcję posłańców, chronią ludzi oraz spisują wszystkie ich uczynki. Koran został podyktowany Mahometowi przez anioła Dżibrila. W teologii islamu wymienia się przede wszystkim Dżibrila, Malika (strażnika ogni piekielnych), Izra’ila (anioła śmierci), Nakira i Munkara, Haruta i Maruta, Mika’ila i Azrafaela. Jedyny anioł, który odmówił Bogu posłuszeństwa to Iblis, zwany też szatanem. (Według niektórych nie jest aniołem, a dżinnem).
Chóry anielskie.
Według katolickiej tradycji liczba chórów anielskich (porządków niebiańskich) waha się od 7 do 11. Zostały one uporządkowane w trzech triadach (podział św. Ambrożego).
Upadłe anioły.
Tradycja chrześcijańska głosi, iż boski nakaz wywołał sprzeciw u Szatana, który popadając w pychę twierdził, że nie będzie służył ludziom, gdyż są istotami niższymi od aniołów – doprowadził do buntu 1/3 aniołów, o czym informuje Biblia.
Funkcje aniołów.
Pośredniczenie w stwarzaniu świata.
Według teologii Augustyna z Hippony, będącej interpretacją biblijnego opisu stworzenia świata (Heksaemeron), aniołowie zostali stworzeni pierwszego dnia. Bóg stworzył niebo i ziemię oraz światłość (por. Rdz 1,1-3). Niebo i światłość to symbole świata duchowego, rozumnego. Powołanie do istnienia światłości było faktycznie powołaniem do istnienia stworzeń duchowych. Ciemności zaś są symbolem nieuformowanej rzeczywistości, „ziemi, która była bezładem” (Rdz 1,2). Aniołowie jako duchowe istoty rozumne nie tylko posiadają światło duchowe, ale są światłem (por. "Komentarz słowny do Księgi Rodzaju" V,13.30 ). Inaczej ludzie, którzy światło duchowe przyjmują od światła stwarzającego, od Słowa. Aniołowie nie mają w sobie różnicy między formą a tym co ma być uformowane, są stworzeni jako doskonali w swym bycie, ich oświecenie, iluminacja jest tożsama z ich stworzeniem. W Państwie Bożym Augustyn pisał:
Będąc światłem zwracają się ku Stwórcy w tym samym momencie, w którym są stworzeni ("Komentarz słowny do Księgi Rodzaju" I,9,17). Funkcja aniołów w dalszym ciągu dzieła stwórczego Boga, współpracy z Słowem Boga, wynika z ich natury, z tego że są światłem duchowym. Nadają oni formę ciałom, są oświeceniem tego co ciemne (por. "Niedokończony komentarz słowny do Księgi Rodzaju" 8,30). Ta funkcja jest możliwa dzięki temu, że mają oni jednoczesne, równoległe poznanie rzeczy – to, jakimi są w Bogu jako idee wieczne i jakimi są w sobie samych (por. "Komentarz słowny do Księgi Rodzaju" IV,29.46). Te dwa poznania, według Augustyna, oznaczane są przez „wieczór i poranek” każdego dnia stworzenia. Poznanie stworzeń przez stworzenia ("creaturam per creaturam") jest "niejasne jakby w zwierciadle" (por. 1 Kor 13,12; por. "Wyznania" XII, 13.16) – jest więc oznaczane przez "wieczór". Poznanie rzeczy przez Stwórcę (łac. "creaturam per Creatorem") jest jednoczesne i w całości, jest jasnym widzeniem natury rzeczy w Bogu, stąd oznaczane jest przez "poranek" (por. "Komentarz słowny do Księgi Rodzaju" IV,30.47, por. IV,23.40-24.41; "Państwo Boże" XI,29; "Wyznania" XII, 9.9 oraz 15.20). Aniołowie są wzorem dla stworzeń doczesnych, między nimi a stworzeniem materialnym jest bowiem różnica ontologiczna. Świadomość tej różnicy stała się dotkliwa po grzechu pierworodnym ("Przeciwko manichejczykom komentarz do Księgi Rodzaju "II,9.12). Aniołowie w swym doskonałym bycie ukazują spełnienie się wieków, wieczne odpocznienie, poznanie bezpośrednie Boga – wszystko to jako potencjalnie możliwe, jako rzeczywistość eschatologiczna.
inne.
W chrześcijaństwie aniołowie pełnią dwie główne funkcje:
W Księdze Rodzaju cheruby strzegą wejścia do ogrodu Eden, a w Apokalipsie św. Jana aniołowie wymierzają kary spadające na ludzkość.
Miłość anielska w angelologii chrześcijańskiej.
Nauką zajmującą się pochodzeniem, imionami i zadaniami aniołów jest angelologia. Zdaniem Sergiusza Bułgakowa jednym z najoczywistszych wniosków angelologii chrześcijańskiej na temat natury i życia aniołów jest wskazanie na wzajemną jedność i miłość łączącą anielski sobór.
Jezus Chrystus w rozmowie z saduceuszami stwierdził, iż „przy zmartwychwstaniu ani się żenić będą, ani za mąż wychodzić, ale będą jak aniołowie Boży w niebie” [Mt 22, 30], tym samym obiecując człowiekowi zmartwychwstałemu uczestnictwo w doskonałej miłości oczyszczonej z niewoli płciowości, która obca jest światu anielskiemu. Obiecane zostało również zjednoczenie wszystkich ludzi w Ciele Chrystusa, a więc doskonała jedność na wzór soboru anielskiego. Aniołowie nie są istotami płciowymi; jako byty kompletne, wolne są od potrzeby dopełniania się poprzez „bycie jednym ciałem”, dlatego ich wzajemna miłość jest w pełni wyzwolona, ofiarna, dobrowolna i bezinteresowna, zarówno osobowa i indywidualna dla każdego, jak i wszechogarniająca całą anielską wspólnotę.
Choć w świecie anielskim, a zatem i w życiu człowieka zmartwychwstałego, nie istnieją rodzinne więzi z racji pełnej jedności wszystkich, to „aniołowie powiązani są ze sobą więzami osobistej miłości”, osadzonej w Miłości Bożej. Na tę eschatologiczną prawdę człowieka w zmartwychwstaniu wskazywał Chrystus w słowach: „Kto jest matką moją i którzy są braćmi moimi? I wyciągnąwszy rękę ku uczniom swoim rzekł: Oto matka moja i bracia moi” [Mt 12, 48-49].
Anioły w sztuce.
Wizja anioła w Młodej Polsce: "Aniele pójdę za Tobą." obraz Jacka Malczewskiego, olej na desce, z 1901 roku. Obraz ten nawiązuje bezpośrednio do fragmentu utworu Teofila Lenartowicza "Za aniołem".
"Wstąpienie do Raju" Hieronima Boscha – przedstawia wniebowzięcie zbawionych do raju. Światło na końcu tunelu to światło niebios, symbolizujące życie po śmierci, u ich progu wniebowzięci unoszą ramiona w podziwie nad pięknem nieba (gdzie jest on ukryty, co pozwala na poruszenie wyobraźni). W tunelu anioł popycha ocaloną duszę w stronę jasności.
"Zwiastowanie" Fra Angelico – na pierwszym planie występuje Gabriel zwiastujący dziewicy Maryi, że urodzi syna Bożego. A na drugim planie wygnanie Adama i Ewy z raju. Przedstawienie w taki sposób opiera się na katolickiej nauce o tym, że Maria była „drugą Ewą”, przez którą ludzkość będzie oczyszczona z „grzechu Ewy”.
"Zwiastowanie" to częsty motyw malarski w twórczości Fra Angelico. Anioł i Maria najczęściej ukazani są na krużganku, przywodzącym na myśl świątynię raczej niż dom, otoczonym arkadami o cechach renesansowych, wypełniającym niemal całą kompozycję. Po lewej stronie artysta zostawia sobie zazwyczaj miejsce na ukazanie w tle ogrodu, gdzie każdy kwiat i listek oddane są z dokładnością. Maria siedzi ze skromnie pochyloną głową, pobożnie krzyżując ręce na piersi. Anioł na jego obrazach wygląda, jakby dopiero co zstąpił z niebios i jeszcze nie zdążył złożyć barwnych skrzydeł. Pochyla się ku dziewicy jakby zamierzał przyklęknąć. Fra Angelico dzieli scenę na dwie części: rozdziela przestrzeń archanioła Gabriela od przestrzeni przeznaczonej dla Najświętszej Marii Panny za pomocą jednej z kolumn dziedzińca, znajdujących się na pierwszym planie. Pozostaje tu wierny tradycji, w której podobne rozdzielenie postaci Zwiastowania było powszechne. Kolorystyka jest dobrana z wyczuciem: delikatna, stonowana, pełna harmonii, oddająca nastrój wydarzenia. W tle, w rajskim ogrodzie ukazane jest wygnanie z Edenu pierwszych ludzi, np. w "Zwiastowaniu" znajdującym się w Muzeum Prado. Żywa soczysta zieleń roślinności kontrastuje ze sceną główną, utrzymaną w jasnych barwach różu, błękitu, złota i bieli. Sklepienie nad Marią i aniołem przypomina niebo usiane gwiazdami. Stroje postaci, aureole i złote skrzydła Gabriela są namalowane z ogromną precyzją i dbałością o szczegóły. Na różowej sukni anioła widać liczne plisy i złote hafty, a na jego skrzydłach można liczyć błyszczące piórka, zaś okrągłe aureole przypominają wytłoczone w bogate ornamenty złote tarcze. W obrazie tym obecność Boga została zaznaczona w sposób wyraźny i nie pozostawiający wątpliwości. Boska ręka z nieba kieruje między swego posłańca i Panienkę złocisty snop światła a w nim maleńkiego gołębia – symbol Ducha Świętego. Oprócz tego, wizerunek Boga pojawia się jako płaskorzeźba na zewnętrznej ścianie dziedzińca, ponad sceną zwiastowania, tuż nad kolumną rozdzielającą postaci. Wygląda to tak, jakby przyglądał się objawieniu i sprawował nad nim pieczę. Cała scena tchnie ciszą, skupieniem, świętością. Twarze i dłonie archanioła i Marii wyrażają uroczyste natchnienie, mają w sobie coś nieziemskiego, a ich oczy spotykają się w milczącym porozumieniu.
Aniołowie w herbach.
Niektóre państwa i miejscowości wykorzystują wizerunki aniołów.

</doc>
<doc id="67406" url="https://pl.wikipedia.org/wiki?curid=67406" title="Skawina (gmina)">
Skawina (gmina)

Skawina – gmina miejsko-wiejska w województwie małopolskim, w powiecie krakowskim. W latach 1975–1998 gmina położona była w województwie krakowskim.
Siedziba gminy to Skawina.
Według danych z 30 czerwca 2016 r. gminę zamieszkiwało osób.
Struktura powierzchni.
Według danych z roku 2012 gmina Skawina ma obszar 9984 ha, w tym:
Demografia.
Dane z 30 czerwca 2004:
Pierwsza pod względem liczby mieszkańców gmina powiatu krakowskiego.
Historia.
Gmina Skawina powstała 1 czerwca 1941, podczas okupacji hitlerowskiej, z obszaru dotychczasowych gmin:
Po wojnie w powiecie krakowskim w woj. krakowskim w składzie spod okupacji, lecz bez gromady Wola Radziszowska, którą włączono z powrotem do reaktywowanej gminy Sułkowice w reaktywowanym powiecie myślenickim.
1 listopada 1946 z części obszaru gromady Gołuchowice w gminie Skawina utworzono nową gromadę Jurczyce, a z części obszaru gromady Buków – nową gromadę Kulerzów. Według stanu z 1 lipca 1952 jednostka składa się zatem z 16 gromad: Borek Szlachecki, Buków, Gołuchowice, Jurczyce, Kopanka, Korabniki, Krzęcin, Kulerzów, Ochodza, Polanka-Haller, Radziszów, Rzozów, Samborek, Sidzina, Tyniec i Zelczyna. 5 października 1954 gromadę Samborek włączono do Skawiny. 
Gmina Skawina została zniesiona jesienią 1954 roku wraz z reformą wprowadzającą gromady w miejsce gmin.
Reaktywowano ją dopiero 1 stycznia 1973. Tego samego dnia do Skawiny włączono sołectwo Korabniki.
Zabytki.
Obiekty wpisane do rejestru zabytków nieruchomych województwa małopolskiego.
Kultura.
Na terenie gminy działają:
Sąsiednie gminy.
Brzeźnica, Czernichów, Kalwaria Zebrzydowska, Kraków, Lanckorona, Liszki, Mogilany, Myślenice, Sułkowice

</doc>
<doc id="67407" url="https://pl.wikipedia.org/wiki?curid=67407" title="Ekspresjonizm abstrakcyjny">
Ekspresjonizm abstrakcyjny

Ekspresjonizm abstrakcyjny ("szkoła nowojorska") – ruch artystyczny kształtujący się w malarstwie amerykańskim w latach 40. XX wieku pod wpływem nowoczesnego malarstwa europejskiego. Uznawany za pierwszy czysto amerykański ruch o światowym znaczeniu, stawiający Nowy Jork w centrum świata sztuki. Termin został użyty w 1946 roku przez krytyka, Roberta Coatesa w The New Yorker.
Do czasu II wojny światowej malarstwo amerykańskie nie stanowiło jednolitego nurtu. Ton sztuce nadali dopiero przybyli do Ameryki w pierwszych latach wojny malarze, rzeźbiarze, poeci i muzycy, którzy opuścili Europę, aby uniknąć niemieckiej okupacji.
Wśród nich byli: Max Ernst, André Breton, Fernand Léger, Piet Mondrian, Marc Chagall, André Masson, Marcel Duchamp.
W sensie technicznym ekspresjonizm abstrakcyjny wywodzi się z surrealizmu, z naciskiem kładzionym na spontaniczny, automatyczny czy wręcz podświadomy akt twórczy. Kapanie farbą na rozłożone na podłodze płótno (Jackson Pollock) jest tu charakterystyczną techniką, inspirowaną twórczością surrealisty niemieckiego, Maxa Ernsta.
Ruch łączył w sobie głębię emocjonalną i pragnienie samowyrażenia się niemieckich
ekspresjonistów z antyfiguratywną estetyką europejskich szkół abstrakcyjnych, takich jak futuryzm, bauhaus czy kubizm. Był postrzegany jako nurt buntowniczy, anarchistyczny, wysoce idiosynkratyczny i, według niektórych, wręcz nihilistyczny.
Termin stosuje się do określenia różnorodnych w praktyce stylów wielu artystów działających w Nowym Jorku.
W ramach "Szkoły nowojorskiej" rozwinęły się dwa nurty:
Oparty na przypadkowości i spontanicznym działaniu, za pierwszoplanowy uważa akt twórczy. Odwołuje się do podświadomości artysty, odruchowego działania jako jedynie autentycznego sposobu tworzenia.
Głównymi przedstawicielami "action-art" byli: Jackson Pollock i Willem de Kooning.
W "color field painting" najistotniejszym elementem jest kolor. Uwaga twórcy skupia się na przekazaniu barwy, rozciągniętej na dużej powierzchni malarskiej, jako nośnika emocji. Proces twórczy podlega ścisłej kontroli.
"Color field painting" reprezentowali: Helen Frankenthaler, Mark Rothko, Clyfford Still i Barnett Newman.
Mimo wspomnianej niejednorodności wewnątrz ruchu, jego reprezentantów cechowały pewne podobieństwa. Było to zamiłowanie do dużych płócien, nacisk na płaskość, podejście „całościowe” – traktujące wszystkie fragmenty płótna z równą uwagą, bez skupiania się na części centralnej z pominięciem krawędzi.
Ekspresjonizm abstrakcyjny, jako pierwszy oryginalnie amerykański nurt w sztuce, ukazał światu żywotność i kreatywność Ameryki lat po II wojnie światowej. Zwrócił też uwagę na jej potrzebę i umiejętność rozwoju w sensie estetycznym, niezależnie od europejskich standardów. Powszechną akceptację na arenie międzynarodowej zyskał w latach pięćdziesiątych XX wieku; jego europejską odmianą jest informel, termin ukuty przez Michela Tapiégo w 1952 roku.
Kanadyjski artysta, Jean-Paul Riopelle wprowadził ekspresjonizm abstrakcyjny w Paryżu w latach 50. W latach 60. ruch utracił swe znaczenie, stanowiąc inspirację dla takich nurtów artystycznych jak pop art i minimalizm, jednak część przedstawicieli abstrakcyjnego ekspresjonizmu tworzyła nadal w podobnym duchu.

</doc>
<doc id="67409" url="https://pl.wikipedia.org/wiki?curid=67409" title="B drzewo">
B drzewo



</doc>
<doc id="67411" url="https://pl.wikipedia.org/wiki?curid=67411" title="Jackson Pollock">
Jackson Pollock

Paul Jackson Pollock (ur. 28 stycznia 1912 w Cody, zm. 11 sierpnia 1956 w Springs) – amerykański malarz, przedstawiciel ekspresjonizmu abstrakcyjnego.
Życiorys.
Urodził się w Cody w stanie Wyoming, w 1930 przeniósł się do Nowego Jorku. Studiował tam pod kierunkiem Thomasa Harta Bentona. W latach 1938–1942 pracował dla "Federal Art Project", a w latach 50. wspierało go CIA w ramach Kongresu Wolności Kulturalnej. W 1944 Pollock ożenił się z malarką Lee Krasner, również przedstawicielką ekspresjonizmu abstrakcyjnego.
Zginął w 1956 w wypadku samochodowym.
Twórczość.
Jackson Pollock odszedł od sztuki figuratywnej i rozwinął swój własny styl tworzenia z charakterystycznym kapaniem farbą na płótno i rozpryskiwaniem jej (tzw. action painting — malarstwo gestu). Była to wówczas najbardziej radykalna technika malarska. 
Swoje dzieła „edytował”, wybierał fragmenty, które odpowiadały jego wizji artystycznej, a inne niszczył i zaczynał od początku. Stosując najbardziej spontaniczne techniki malarskie, twierdził jednocześnie, że: "nigdy nie traci kontroli nad tym, co robi". Twierdzenie takie uwidacznia zaangażowanie artysty w tworzywo malarskie; ideowo-formalną jedność aktu twórczego; zamysłu i materialnej realizacji. Pollock zmarł, kiedy swoją radykalną metodą doprowadził malarstwo do granicy intencjonalnej kreacji.
W listopadzie 2006 poprzez dom aukcyjny Sotheby's sprzedano obraz Pollocka "No. 5, 1948", osiągnął on cenę 140 mln dolarów i przez pięć lat był najdroższym sprzedanym dziełem sztuki.

</doc>
<doc id="67412" url="https://pl.wikipedia.org/wiki?curid=67412" title="Ukwiały">
Ukwiały

Ukwiały (Actiniaria) – rząd bezszkieletowych, osiadłych lub półosiadłych koralowców sześciopromiennych (Hexacorallia) żyjących pojedynczo, często intensywnie ubarwionych, z wyraźnymi deseniami. Zwierzęta te często żyją w symbiozie z innymi organizmami. Do najbardziej znanych ukwiałów zalicza się: "Aiptasia diaphana", "Actinia equina " (ukwiał koński) oraz ukwiały symbiotyczne "Stoichactis", "Radianthus". Niektóre gatunki są hodowane w akwariach morskich.
Ekologia i morfologia.
Ukwiały są zwierzętami osiadłymi. Wszystkie żyją pojedynczo, najczęściej przytwierdzone podeszwą (tarczą czepną) do podłoża, zazwyczaj mogą się na niej przesuwać. Wyjątki są wtórnie pelagiczne. Są rozpowszechnione w niemal wszystkich, głównie ciepłych morzach świata, na różnych głębokościach. Posiadają duże zdolności adaptacji do środowiska – niektóre gatunki znoszą wody o niższym zasoleniu – występują w estuariach.
Ich cylindryczne ciało osiąga zwykle kilka milimetrów, ale w niektórych przypadkach może osiągać do 1,5 m średnicy. Żywe ubarwienie zawdzięczają barwnikom karotenowym.
Czułki, zwykle pojedyncze, wyjątkowo rozgałęzione, mogą występować w formie wieńca na krawędzi szczelinowatego otworu gębowego lub – jeśli są liczne – w zróżnicowanych funkcjonalnie okółkach pokrywających całą, płaską tarczę oralną.
Ukwiały nie wytwarzają szkieletu wewnętrznego. Układ nerwowy złożony jest z sieci zewnętrznej i wewnętrznej, ze szczególnym unerwieniem czułków i płytki gębowej. Mają dobrze rozwinięte umięśnienie. Liczne i różnorodne komórki parzydełkowe (haplonemy, heteronemy i spirocysty) są wykorzystywane do obrony i polowania. Ukwiały są drapieżnikami – obezwładniają ofiarę parzydełkami i wciągają czułkami do otworu gębowego lub ruchami rzęsek napędzają do niego plankton.
Rozmnażanie.
Rozmnażają się płciowo lub bezpłciowo. W większości są rozdzielnopłciowe lub dwupłciowe. Partenogeneza występuje rzadko – tak rozmnaża się np. ukwiał koński ("Actinia equina"). Rozmnażanie płciowe z zapłodnieniem zewnętrznym lub wewnętrznym. Jak u wszystkich koralowców, również u ukwiałów nie występuje stadium meduzy. W rozwoju występuje kilka stadiów larwalnych: planula, larwa typu edwardsia i "halcampula". Rozmnażanie bezpłciowe poprzez podział podłużny, podział poprzeczny, lacerację (te posiadają znaczne zdolności regeneracyjne) lub wyjątkowo przez pączkowanie. Niektóre gatunki opiekują się potomstwem – ich młode przez pewien czas przebywają na ciele matki.
Symbioza.
Do organizmów żyjących w symbiozie z ukwiałami należą zooksantelle, pustelniki (Paguroidea) oraz ryby (np. z rodzaju "Amphiprion").
Klasyfikacja.
Do ukwiałów zaliczono ponad 1400 gatunków, z których, w wyniku rewizji taksonomicznej, około 1100 uznano za formalnie poprawnie opisane. Klasyfikowane są w 46 rodzinach grupowanych w podrzędach:

</doc>
<doc id="67415" url="https://pl.wikipedia.org/wiki?curid=67415" title="Alternatywa Ruch Społeczny">
Alternatywa Ruch Społeczny

Alternatywa Ruch Społeczny to koalicja na wybory parlamentarne w 2001, która powstała 18 marca 2001 w Warszawie z połączenia KPN-Ojczyzna (liderzy: Michał Janiszewski, Tomasz Karwowski, Janina Kraus) i grupy polityków wywodzących się z ZChN (m.in. Henryk Goryszewski i Mariusz Olszewski) oraz działaczy WZZ „Sierpień 80” (liderzy: Daniel Podrzycki, Bogusław Ziętek). ARS została też zarejestrowana jako partia polityczna (jej członkami zostali głównie aktywiści „Sierpnia 80”).
W Sejmie III kadencji ARS reprezentowana była przez koło poselskie Alternatywa, w którym zasiadali Michał Janiszewski, Tomasz Karwowski, Janina Kraus i Mariusz Olszewski (wszyscy wybrani zostali w 1997 z list Akcji Wyborczej Solidarność). Henryk Goryszewski (także wybrany z listy AWS) był wówczas posłem niezrzeszonym i pozostawał członkiem Zjednoczenia Chrześcijańsko-Narodowego.
ARS z pozycji narodowo-katolickich przeszła na lewicowo-narodowe.
Alternatywa Ruch Społeczny krytykowała działalność rządu Jerzego Buzka. Opowiadała się przeciwko obecności Polski w Unii Europejskiej na warunkach dyktowanych przez Brukselę i w strukturach NATO, była także przeciwna bliskiej współpracy z USA.
Na listach wyborczych ARS znaleźli się kandydaci następujących partii:
Z koalicją związane były także Partia Victoria, partia Polski Ruch Uwłaszczeniowy oraz inne organizacje: Wolny Związek Zawodowy „Sierpień 80”, Polski Związek Zachodni, Związek Zawodowy Kontra, Sojusz Nowych Sił, Krajowe Porozumienie Samorządowe – Ojczyzna, Front Narodowo-Robotniczy czy Stowarzyszenie Nie dla Unii Europejskiej.
W wyborach 23 września 2001 uzyskała 54 266 głosów, tj. 0,42% i nie otrzymała mandatów parlamentarnych.
11 listopada 2001 przekształciła się w jednolitą partię polityczną – Alternatywa Partia Pracy, na której czele stanął Daniel Podrzycki z WZZ „Sierpień 80”, a wiceprzewodniczącymi zostali wówczas: Tomasz Karwowski (dotychczas KPN-Ojczyzna), Marek Toczek (dotychczas Front Polski) i Bogusław Ziętek (WZZ „Sierpień 80”). Sąd przerejestrował ARS na APP postanowieniem z 28 lutego 2002. Trzon nowej partii stanowili głównie działacze WZZ „Sierpień 80”, którzy wcześniej formalnie byli członkami partii ARS. Ponadto APP współtworzyły partie, takie jak KPN-Ojczyzna czy Front Polski. APP przemianowała się w 2004 na Polską Partię Pracy, zaś PPP w 2009 na PPP-Sierpień 80.

</doc>
<doc id="67416" url="https://pl.wikipedia.org/wiki?curid=67416" title="Bitwa morska pod Curzolą">
Bitwa morska pod Curzolą

Bitwa morska pod Curzolą (Korčulą) – starcie zbrojne, które miało miejsce dnia 8 września 1298 r. w trakcie II wojny Wenecji z Genuą.
Flota wenecka pod dowództwem admirała Andrei Dandolo pokonana została przez Genueńczyków pod wodzą admirała Lamba Dorię, który zwycięstwo swe zawdzięcza niespodziewanym dla przeciwnika manewrem floty rezerwowej. 
Przed bitwą.
W czasach średniowiecza w Italii powstały cztery tzw. republiki morskie ("repubbliche marinare"): Wenecja, Genua, Piza i Amalfi. Początkowo miasta te, czasami działając wspólnie, zwalczały Saracenów i Maurów, a także inne ludy arabskie, najeżdżające wielokrotnie obszary basenu śródziemnomorskiego, w tym wybrzeża Italii. Wojska republik brały udział w licznych krucjatach, budując na wybrzeżach gęstą sieć osad handlowych, przynoszących olbrzymie zyski. Ponieważ zdobywcy, zarówno w sprawach handlowych, jak również militarnych, działali często w sąsiadujących rejonach, po krótkim czasie doszło do nieporozumień pomiędzy czterema republikami. Niejednokrotnie nieporozumienia te doprowadziły do krwawych wojen. 
Już w XII wieku republika Pizy pokonała swojego głównego konkurenta – Amalfi. Jednak 6 sierpnia 1284 r. w bitwie morskiej pod Melorią Piza uległa flocie Genui i sama wypadła z rywalizacji śródziemnomorskiej. 
Bitwa morska pod Curzolą była jedną z wielu bitew toczonych przez obie najsilniejsze republiki – Wenecję i Genuę. Flota republiki Genui była zdecydowanie potężniejsza, mimo to w wojnie z lat 1378–1381 została ostatecznie pokonana przez Wenecję. 
Od 1270 r. pomiędzy obiema stronami panowało zawieszenie broni, co było spowodowane walkami Genui z Pizą i koncentrowaniu się na sprawach handlowych z Orientem. Szlaki handlowe Genueńczyków prowadziły w okolice Morza Czarnego, a stamtąd przez Persję aż do legendarnego Cathay. W roku 1291 stosunki z Wenecją ponownie się zaostrzyły. Dwa lata później doszło do pierwszych walk. Wtedy to siedem genueńskich okrętów handlowych zostało zajętych przez cztery weneckie galery. Po tym zdarzeniu Genua wysłała swoich posłańców do Wenecji, chcąc pokojowo zażegnać konflikt. Misja dyplomatyczna zakończyła się jednak niepowodzeniem, co zapoczątkowało wybuch kolejnej wojny.
Bitwa.
W połowie sierpnia 1298 r. 78 galer pod wodzą admirała Lamba Doria opuściło port w Genui. Początkowo flota skręciła w okolicach wybrzeża jońskiego, po czym wdarła się na zajęte przez Wenecje wody Adriatyku. Tam Genueńczycy przeszukali posiadłości weneckie na wybrzeżu Dalmacji. W trakcie wyprawy w pobliżu Korčuli 7 września 1298 r. flota natknęła się na 98 galer weneckich dowodzonych przez admirała Andreę Dandolo. Początkowo Doria unikał starcia uważnie oceniając siły przeciwnika i wyczekując pomyślnych warunków pogodowych. Wenecjanie działania te zinterpretowali jako tchórzostwo, nieco się rozprężając. Następnego ranka doszło jednak do bitwy. Początkowo Doria trzymał swoją flotę blisko wybrzeża, chcąc uniknąć okrążenia i wykorzystać wschodni wiatr. Dopiero po tym uderzył całą siłą na przeciwnika. Genueńczycy włamali się w szyk okrętów weneckich, gdzie doszło do gwałtownej toczonej ze zmiennym szczęściem walki. Podobnie jak podczas bitwy pod Melorią, Genueńczycy dysponowali w oddaleniu siłami rezerwowymi, które w decydującym momencie na rozkaz Dorii uderzyły na uwikłane w bój okręty weneckie. 
Walka była bardzo gwałtowna i brutalna. W końcu Genueńczykom udało się uzyskać przewagę, co przejawiło się zdobyciem okrętu flagowego wroga. Pojmany admirał Andrea Dandolo miał jakoby zareagować na hańbę porażki samobójstwem. Podobno uderzał on głową w maszt (do którego był przywiązany wraz z innymi jeńcami) tak długo, aż w końcu padł martwy. Inne źródła podają jednak że padł w boju. Wenecjanie utracili 84 okręty, z których 18 jako łupy wojenne zostało zabrane przez przeciwnika do Genui. Śmierć poniosło 9 tys. marynarzy weneckich, 7 tys. natomiast dostało się do niewoli. Jednym z najsłynniejszych jeńców weneckich był Marco Polo, który w niewoli spisał swoje słynne relacje z podróży do Azji i na Daleki Wschód.
Po bitwie.
Bitwa pod Curzolą ukazała siłę floty genueńskiej, która aż do końca XIV w. stała się niepokonana w regionie. Admirał Lamba Doria za swoje zwycięstwo otrzymał pałac w Genui. W przeciwieństwie do Pizy, Wenecja nie zamierzała wycofać się ze swoich posiadłości i prowadzenia tam handlu. Po jakimś czasie republika odbudowała flotę, ponownie zagrażając Genui. 

</doc>
<doc id="67424" url="https://pl.wikipedia.org/wiki?curid=67424" title="Zalipie (województwo małopolskie)">
Zalipie (województwo małopolskie)

Zalipie – wieś w Polsce położona w województwie małopolskim, w powiecie dąbrowskim, w gminie Olesno.
W latach 1975–1998 miejscowość należała administracyjnie do województwa tarnowskiego.
Zabytki.
Obiekty wpisane do rejestru zabytków nieruchomych województwa małopolskiego:
Obiekt znajduje się na małopolskim Szlaku architektury drewnianej w Województwie Małopolskim.
Kultura.
Wieś jest znana ze zwyczaju malowania chat. Zwyczaj ozdabiania wiejskich izb kwiecistymi malunkami wywodzi się z końca XIX wieku, kiedy to mieszkanki wsi zaczęły dekorować wnętrza chałup kwiatami wykonanymi z bibułki, wycinankami i pająkami ze słomy wiszącymi u powały oraz malowanymi na ścianach kwiatami. Malowidła wykonywano także na zewnętrznych ścianach budynków, studniach i płotach. W Zalipiu znajduje się obecnie około dwadzieścia malowanych domów.
Zdobnictwo tego rodzaju występowało także w innych wsiach Powiśla Dąbrowskiego na terenie mieszczącym się w widłach Wisły i Dunajca po prawej jego stronie.
Prace zalipiańskich artystek znajdują się m.in. w Zagrodzie Felicji Curyłowej, która jest filią tarnowskiego Muzeum Etnograficznego oraz w Gminnym Ośrodku Kultury „Dom Malarek” w Zalipiu, powstałym w 1978. Z inicjatywy Muzeum Okręgowego w Tarnowie, corocznie organizowany jest konkurs „Malowana Chata” organizowany w weekend po święcie Bożego Ciała, którego zasadniczym celem jest utrzymanie i rozwój tradycji zdobienia domów i budynków gospodarczych, charakterystycznymi motywami kwiatowymi.

</doc>
<doc id="67425" url="https://pl.wikipedia.org/wiki?curid=67425" title="Bitwa pod Melorią">
Bitwa pod Melorią

Bitwa pod Melorią – bitwa morska stoczona 6 sierpnia 1284, w której flota genueńska rozbiła flotę Pizy, niszcząc jej potęgę morską.
Podłoże historyczne.
Podczas wypraw krzyżowych ośrodki chrześcijańskie posiadające silne floty, takie jak Piza, Genua, Wenecja i Bizancjum na ogół współpracowały ze sobą, co pozwoliło na wzmocnienie pozycji chrześcijan w basenie Morza Śródziemnego, jednak uzyskane w ten sposób względne bezpieczeństwo od wrogów zewnętrznych spowodowało w XII w. wzmożenie rywalizacji o kontrolę nad handlem. W latach 1135-1137 Piza zniszczyła rosnącą siłę Amalfi; pod koniec XII w. osłabła pozycja Sycylii, gdzie wygasła dynastia normańska (do zniszczenia jej floty przyczyniły się Piza i Genua). Miasta te konkurowały jednak ze sobą: Genua przejęła kontrolę nad Korsyką, ale nie udało się jej opanować Sardynii, gdzie – choć nie byli w stanie zapobiec ciągłym atakom genueńskim na ich statki – przewagę mieli Pizańczycy. Z rosnącej potęgi Pizy niezadowolona była także Florencja, która nie miała dostępu do morza, a Pizańczycy nie dopuszczali jej do kontrolowanego przez siebie wybrzeża i portów. Doprowadziło to do sojuszu Florencji z Genuą, które zaatakowały Pizę od lądu (Florencja) i od morza (Genua). Ze względu na zagrożenie, Piza zdecydowała się na walną bitwę.
Siły.
Obie strony zgromadziły znaczne siły: Genua wystawiła 88 galer i 8 "panfili", wielkich okrętów o ponad 150 wiosłach; Piza – 103 okręty, w tym 72 galery, uzupełnione mniejszymi jednostkami (są to najczęściej podawane liczby, według różnych autorów flota genueńska liczyła od 88 do 130 okrętów, a pizańska 72-170, przy czym liczby 70-100 są podawane często, a 170 występuje tylko raz). 
Przebieg.
Flota pizańska, korzystając z nieobecności eskadry genueńskiej pod dowództwem Benedykta Zaccarii, wpłynęła do niebronionego portu Genui i wyzwała Genueńczyków do walki, wystrzeliwując strzały o srebrnych grotach i wysyłając posłańca z pogardliwą notą. Następnie odpłynęła, nie chcąc ryzykować starcia, ale też nie spodziewając się kontrataku, jako że flotylla Zaccarii liczyła ok. 30 galer. Genueńczycy błyskawicznie wyekwipowali 58 dodatkowych galer i 8 "panfili" i wysłali je przeciw Pizie.
Pizańczycy tymczasem rozpuścili część swych liczących 25 tys. ludzi załóg na ląd – szybko jednak musieli zaokrętować się z powrotem, na wieść o zbliżaniu się floty nieprzyjaciela. Starcie nastąpiło koło wyspy Meloria, gdzie w 1241 Pizańczycy pobili Genueńczyków. Przeciwnicy zwarli się w zażartej walce, w której dysponujący większą liczbą okrętów Pizańczycy zaczęli brać z wolna przewagę. Dowódca floty genueńskiej – Oberto D’Oria – miał jedynie 66 jednostek. Okręty obu walczących stron zbiły się w gęstą masę, a na pokładach toczyła się walka wręcz. Walka była niebywale zażarta i okrutna, wyłowionych z wody przeciwników naprędce przykuwano do wioseł, a osłabionych lub rannych – bezlitośnie wyrzucano za burtę. Gdy ważyły się losy bitwy, na flankę Pizańczyków uderzył z trzydziestoma okrętami Zaccaria, dotąd na polecenie D’Orii czekający w odwodzie. Jego atak spowodował całkowitą klęskę Pizańczyków, którzy stracili rozbitą flotę, większość arystokracji i najlepszych żołnierzy.
Skutki.
Straty Pizy były ogromne: co najmniej 7, a nawet 21 okrętów zostało zatopionych; między 19 a 45 (najczęściej podawana liczba to 28-30) – zdobytych; między 3 a 5 tysięcy jej ludzi zginęło, a 9 do 12 tysięcy – zostało wziętych do niewoli. Tak wielka liczba jeńców dała początek powiedzeniu: „Chi vuol vedere Pisa, vada a Genova!” („Jeśli chcesz spotkać Pizańczyka, jedź do Genui”). Genua była odtąd najpotężniejszym miastem handlowym w zachodniej części Morza Śródziemnego, nawiązując wkrótce dalekie kontakty handlowe nawet z Anglią. Klęska Pizy była decydująca – przed kompletnym zniszczeniem ocaliła ją polityka Florencji, która wolała ją kontrolować i wyjednała oszczędzenie miasta przez Genueńczyków. Piza utraciła Sardynię i choć pozostała ważnym portem (także dzięki florenckiemu handlowi), już nigdy nie była liczącą się morską siłą.

</doc>
<doc id="67426" url="https://pl.wikipedia.org/wiki?curid=67426" title="Awunkulat">
Awunkulat

Awunkulat (łac. "avunculus" – wuj ze strony matki) – system organizacji rodziny i taki system pokrewieństwa, w którym najważniejsza rola przypada bratu matki (wujowi). Wuj pełni rolę wzoru osobowego i to po nim siostrzeńcy dziedziczą pozycję społeczną lub majątek. Jest on najważniejszym męskim opiekunem dzieci swojej siostry. Rola ojca jest bardzo mała lub wręcz żadna.
Awunkulat dotyczy głównie rodzin matrylinearnych, w których pokrewieństwo oraz wspólnych przodków ustala się "po kądzieli", w związku z czym rola brata matki w rodzinie jest bardzo ważna. Można go jednak również odnaleźć w społecznościach patrylinearnych oraz w takich, które trudno zaliczyć do którejkolwiek z tych dwóch grup.
Według psychologów ewolucyjnych awunkulat pojawia się jako efekt niskiej (poniżej 70%) pewności ojcostwa. Gdy mężczyzna nie może być pewien, że dzieci urodzone przez jego partnerkę noszą jego geny (ponieważ np. w danej społeczności nieznana jest instytucja biologicznego ojcostwa, bezpieczniejszą strategią reprodukcyjną jest inwestowanie w dzieci swojej siostry, z którymi jest na pewno spokrewniony i które przekażą jego geny swoim potomkom.
U Trobriandczyków jest on szczególnie wyrazisty. Część tamtejszych plemion nie zna instytucji biologicznego ojcostwa, przez co zachodzi tam różna skala występowania nasilonych związków wuj – siostrzeńcy. Awunkulat praktykują także Indianie Navaho oraz mieszkańcy Wysp Salomona.
Zdaniem Claude'a Lévi-Straussa stosunki między wujem a siostrzeńcem są poddane rygorom wtedy, gdy ojciec i syn mogą odnosić się do siebie swobodnie, natomiast gdy w danej kulturze relacje ojca i syna są ściśle znormalizowane, wuj i siostrzeniec traktują się nawzajem familiarnie. Według badacza awunkulat i tradycyjne ojcostwo tworzą pary opozycyjne, co jest zgodne z proponowanym przez niego paradygmatem strukturalistycznym.

</doc>
<doc id="67427" url="https://pl.wikipedia.org/wiki?curid=67427" title="Tadeusz Krzakowski">
Tadeusz Krzakowski

Tadeusz Krzakowski (ur. 25 stycznia 1957 w Jeleniej Górze) – polski samorządowiec, związkowiec, od 2002 prezydent Legnicy.
Życiorys.
Syn Czesława i Zofii. Absolwent Akademii Wychowania Fizycznego we Wrocławiu. Ukończył następnie studia podyplomowe w zakresie administracji oświatowej w Szkole Głównej Handlowej, a także w zakresie Menedżerskiego Zarządzania Placówką Oświatową w Bałtyckiej Wyższej Szkole Humanistycznej oraz w zakresie nadzoru pedagogicznego z elementami ewaluacji.
Od 1982 należy do Związku Nauczycielstwa Polskiego. W latach 1986–1999 był etatowym działaczem związkowym, kolejno wiceprezesem i prezesem zarządu oddziału ZNP. W 1982 rozpoczął pracę jako nauczyciel, początkowo w Zbiorczej Szkole Gminnej w Pieńsku, później w szkole Podstawowej nr 18 w Legnicy. W 1993 został dyrektorem Zespołu Szkół Integracyjnych im. Piastów Śląskich w tym mieście. Doszedł do stopnia nauczyciela dyplomowanego.
Sprawował mandat radnego legnickiej rady miejskiej. Od 1998 do 2002 z ramienia Sojuszu Lewicy Demokratycznej zasiadał w sejmiku dolnośląskim I kadencji, zajmując stanowisko wiceprzewodniczącego tego sejmiku. Był członkiem rady dolnośląskiej SLD.
W 2002 pod koniec III kadencji samorządu został prezydentem Legnicy, zastępując Ryszarda Kurka. W bezpośrednich wyborach samorządowych w 2002, 2006, 2010, 2014 i 2018 był wybierany na ten urząd na kolejne kadencje. W 2002 startował z ramienia SLD-UP, a w każdych kolejnych wyborach z własnego komitetu (pozostając członkiem SLD, przy czym w 2018 partia ta w obydwu turach opowiedziała się za jego kontrkandydatami).
Odznaczenia i wyróżnienia.
Otrzymał Złoty (2011) i Srebrny (2005) Krzyż Zasługi. W 2016 prezydent Andrzej Duda nadał mu Krzyż Kawalerski Orderu Odrodzenia Polski (2016). Wyróżniony także Odznaką za Zasługi dla Województwa Legnickiego (1997), odznaką Zasłużony dla Legnicy (1999), Medalem Komisji Edukacji Narodowej (1999). W 2008 otrzymał „Zielony Czek”, nagrodę WFOŚiGW we Wrocławiu w dziedzinie ochrony środowiska i edukacji ekologicznej. W 2013 otrzymał Srebrną Odznakę „Zasłużony dla Ochrony Przeciwpożarowej”. W 2021 wyróżniony Odznaką Honorową za Zasługi dla Samorządu Terytorialnego.
W 2019 za zaangażowanie na rzecz polsko-niemieckiego pojednania i aktywnego partnerstwa z Wuppertalem został odznaczony Krzyżem Kawalerskim Orderu Zasługi RFN.

</doc>
<doc id="67432" url="https://pl.wikipedia.org/wiki?curid=67432" title="Obrzęd przejścia">
Obrzęd przejścia

Obrzęd przejścia – obrzęd, którego charakterystyczną cechą jest zmiana (odebranie i nadanie) jakiejś właściwości poddanego mu człowieka. Często służy do zaznaczenia przełomowych okresów w życiu jednostki, związanych z przechodzeniem z jednej fazy życia do kolejnej, zmianą grupy wiekowej lub społecznej. Charakter obrzędów przejścia mogą mieć także rytuały odprawiane przy okazji fizycznych zmian miejsca: przekroczenia granicy terytorium, przeprowadzki, podróży (szczególnie podróż sakralna – pielgrzymka).
Struktura obrzędu przejścia.
Obrzęd przejścia składa się zawsze z trzech faz, ale długości ich trwania są tak różne, że niektóre mogą być prawie niezauważalne, a inne ciągnąć się latami.
Faza wyłączenia (f. preliminalna, f. separacji) – odebranie statusu jednostki, wyłączenie z dotychczasowej grupy. Jednostka wyłączana jest w specyficzny sposób oznaczana np. poprzez:
Ma to na celu uświadomienie społeczności, że ma do czynienia z osobą, która uczestniczy w obrzędzie przejścia. Czasem następuje rytualna "śmierć" (może to być sen, omdlenie, upadek, wycieńczenie).
Faza marginalna (f. liminalna, okres przejściowy) – jednostka jest zawieszona, „nie ma jej”, straciła poprzednią rolę społeczną, ale jeszcze nie nabywa nowej. Taki stan może trwać od kilku minut do wielu lat.
Faza włączenia (f. postliminalna, f. integracji) – nadanie nowego statusu.
Arnold van Gennep.
Arnold van Gennep w 1909 r. rozszerzył zakres dotychczas używanego pojęcia na wiele pozornie różnych obrzędów. Według niego charakter obrzędów przejścia mogą posiadać rytuały związane z:
Hinduizm.
Hinduizm zna kilka obrzędów przejścia, związanych z wiekiem mężczyzny:

</doc>
<doc id="67433" url="https://pl.wikipedia.org/wiki?curid=67433" title="Bitwa pod Fornovo">
Bitwa pod Fornovo

Bitwa pod Fornovo – starcie zbrojne, które miało miejsce 6 lipca 1495 r. w trakcie wojny neapolitańskiej w latach 1494–1495.
W roku 1494 władca francuski Karol VIII wkroczył do Piemontu czym zapoczątkował trwający do 1559 roku cykl tzw. wojen włoskich. Kolejnym etapem Karola był Neapol, który otworzył swe bramy przed Francuzami dnia 22 lutego 1495 r. Postępy Francuzów wywołały zaniepokojenie we Włoszech. 31 marca w Wenecji zawarto Świętą Ligę, w skład której obok Wenecji i Aleksandra VI, weszli Ludwik Moro, cesarz Maksymilian oraz Ferdynand i Izabela. Nad Francuzami zawisła groźba odcięcia powrotu, wobec czego Karol zdecydował się na opuszczenie Neapolu. Wojska Ligi pod wodzą Franciszka II Gonzagi, księcia Mantui, starały się powstrzymać przeciwnika pod Parmą. 6 lipca doszło do bitwy w dolinie rzeki Taro pod Fornovo. Gwałtowna bitwa zakończyła się wynikiem nierozstrzygniętym. Ostatecznie Włosi nie zdołali przeszkodzić armii Karola VIII w odwrocie.
Wprowadzenie.
Przed rokiem 1494 rezydujący w księstwie Mediolanu Ludwik Sforza podjął próbę przejęcia władzy od niepełnoletniego Giana Galeazzo Sforzy. Przeciwstawiał się temu król Neapolu Ferdynand I, teść Giana Galeazzo.
Po śmierci Ferdynanda w roku 1494, pretensje do tronu neapolitańskiego wniósł król francuski Karol VIII (Andegawenowie rządzili w Neapolu w wieku XIII). Francja oraz Mediolan zawiązały wówczas sojusz skierowany przeciwko Neapolowi. Chcąc uniknąć zakłócenia równowagi w Europie Karol VIII obiecał swoim sąsiadom odszkodowania w postaci zarówno pieniędzy jak i nowych ziem. Ludovico z wielkimi honorami przyjął w Mediolanie króla francuskiego oraz jego armię. We Florencji Piotr II Medyceusz otworzył Francuzom bramy miasta. Francuzi zostali jednak z niego wygnani przez powstałą ludność pod wodzą Piera Capponiego.
Armia Karola plądrując okoliczne tereny wyruszyła wówczas dalej w kierunku Neapolu, opuszczonego wcześniej przez dwór aragoński. Wrogie działania Francuzów wywołały gniew w miastach włoskich. Dnia 31 marca 1495 r. Republika Wenecka, Hiszpania, Mediolan, papież Aleksander VI oraz cesarz Maksymilian I zawiązały Ligę Świętą w Wenecji skierowaną przeciwko ekspansywnym planom Francji. Zagrożone wojska Karola w pośpiechu rozpoczęły wycofywanie z Italii.
Bitwa.
Głównodowodzącym wojsk Ligi Weneckiej został margrabia Mantui Gianfrancesco II Gonzaga. Na początku maja siły te rozpoczęły ataki na francuskie linie zaopatrzeniowe. Dnia 20 maja Karol VIII na czele swojej osłabionej chorobami oraz obładowanej łupami armii wycofał się z Neapolu. 4 lipca liczące 5000 ludzi oddziały francuskie podeszły w okolice miejscowości Fornowo nad rzeką Taro, gdzie natknęły się na oddziały Ligi Świętej.
Po nieudanych początkowych rokowaniach, Francuzi wysłali na rekonesans silny oddział, który jednak został rozbity przez znajdującą się w pobliżu grupę żołnierzy albańskich. Dnia 6 lipca pozbawieni zaopatrzenia Francuzi uderzyli w 3 grupach. Pierwsza grupa (pod wodzą Giana Giacomo Trivulzio) składała się z 300 kawalerzystów, 200 ludzi lekkiej piechoty i około 2 000 uzbrojonych w piki Niemców, druga grupa (Karol VIII) składała się z 600 jazdy oraz sił głównych niemieckiej piechoty, trzecią natomiast tworzyło 400 jazdy oraz 1 000 żołnierzy piechoty.
Francesco Gonzaga ustawił swoje siły w 6 liniach. Zamierzał najpierw zaatakować pierwszą oraz drugą grupę wojsk francuskich a następnie zaskoczyć od tyłu siły główne Niemców.
Pierwsze ataki kawaleryjskie na przednie linie francuskie z powodu niekorzystnego ukształtowania terenu nie przyniosły sukcesów. Po stronie francuskiej jednak silny deszcz zamoczył proch strzelniczy, uniemożliwiając artylerii skuteczny ostrzał. W konsekwencji przy wsparciu rezerwy weneckiej, wojska Ligi osiągnęły przewagę, zdobywając tabor francuski. Żołnierze Ligi rzucili się następnie do plądrowania taboru, zaprzepaszczając całkowite szanse na rozbicie przeciwnika. Francuzi wycofali się nie niepokojeni.
Trwająca godzinę walka kosztowała Francuzów 1 000 ludzi, Wenecjanie i ich sprzymierzeńcy utracili 2000 żołnierzy. Prócz tego Francuzi utracili wszystkie zdobyte we Włoszech łupy.
Po bitwie.
Jako że słabo zdyscyplinowane oddziały wojsk Ligi nie ścigały po bitwie przeciwnika, Karol VIII na czele resztek armii wycofał się poza Alpy. Jego plany kampanii włoskiej zupełnie się nie powiodły. Gdy półtora roku później władca zmarł, jego politykę kontynuował Ludwik XII, który wkroczył do Italii, gdzie odniósł większe sukcesy. Dla Włochów kampania zakończona bitwą pod Fornovo miała dalsze konsekwencje. Uświadomiła całej Europie słabość polityki Italii okresu renesansu, która stała się łatwym łupem dla innych krajów europejskich. Wojny we Włoszech spowodowały zahamowanie w niemal wszystkich włoskich miastach rozwoju gospodarczego oraz odebrały im niezależność. Włochy stały się polem bitwy dla największych potęg europejskich.

</doc>
<doc id="67443" url="https://pl.wikipedia.org/wiki?curid=67443" title="Soja">
Soja

Soja ("Glycine" Willd.) – rodzaj roślin z rodziny bobowatych. Obejmuje 28 gatunków. Występują one dziko w Azji Wschodniej (od Japonii i Rosyjskiego Dalekiego Wschodu po Tajlandię, Wietnam i Filipiny), poza tym na Nowej Gwinei i w Australii. Jako uprawiane i dziczejące rozprzestrzenione zostały w strefie międzyzwrotnikowej oraz w strefie klimatu umiarkowanego na półkuli północnej. 
Największe zastosowanie w rolnictwie ma soja warzywna. Ten gatunek też jest uprawiany i przejściowo dziczeje (jako efemerofit) w Polsce. 
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Phaseoleae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), podrodzina " Glycinoideae" Horan., plemię " Glycineae" Horan, podplemię "Glycininae" Benth., rodzaj soja ("Glycine" L.).

</doc>
<doc id="67446" url="https://pl.wikipedia.org/wiki?curid=67446" title="Bitwa morska pod Ponzą (1552)">
Bitwa morska pod Ponzą (1552)

Bitwa morska pod Ponzą – starcie zbrojne, które miało miejsce w roku 1552 w trakcie wojny koalicji francusko-tureckiej z Hiszpanią (1552–1559).
W roku 1552 następca Franciszka I na tronie francuskim Henryk II rozpoczął w sojuszu z Osmanami działania wojenne we Włoszech. Flota turecka wypłynęła na spotkanie floty francuskiej i zdobyła Reggio w Kalabrii. W bitwie pod Ponzą Turcy rozbili flotę hiszpańską, po czym przystąpili do blokady Neapolu. Nie doczekawszy się jednak pomocy Francuzów, flota turecka odpłynęła do Stambułu. Wojska Henryka tymczasem działały na lądzie. Kilkuletnie walki Francuzów we Włoszech nie przyniosły im jednak żadnych zdobyczy. 3 kwietnia 1559 r. w Cateau-Cambresis doszło do zawarcia pokoju, który ostatecznie pozbawiał Francję posiadłości w Italii wywalczonych w okresie wojen włoskich (1494–1521) oraz zamykał okres walk o prymat na Zachodzie Europy (1521–1559).

</doc>
<doc id="67450" url="https://pl.wikipedia.org/wiki?curid=67450" title="Bitwa morska pod Paros">
Bitwa morska pod Paros

Bitwa morska pod Paros – starcie zbrojne, które miało miejsce 10 lipca 1651 podczas wojny wenecko-tureckiej (1645–1669), zwanej wojną kandyjską.
Do pierwszych niewielkich starć między flotami wenecką i turecką dochodziło już 8 lipca na południe od wyspy Naksos. 
Flota wenecka dowodzona przez Alvise Mocenigo w końcu czerwca 1651 płynęła od wyspy Cerigo w kierunku wyspy Eubei. Składała się z 28 żaglowców (pod wodzą Barbarigo, a pomagali mu Dolfin i Battaglia), sześciu galeas (pod wodzą Francesco Morosiniego) i z 24 galer (dowodzonych przez samego Mocenigo z pomocą Molina).
Dnia 2 lipca wódz floty weneckiej dowiedział się o flocie tureckiej (55 żaglowców, 6 galeas, 53 galery), że ta wypłynęła 29 czerwca z wyspy Chios i skierowała się w kierunku wyspy Patmos. Flota wenecka ruszyła na południe od archipelagu Santoryn mając nadzieję dopaść Turków, zanim ci dotrą do Krety. Wenecjanie 5 lipca dotarli na miejsce, a 7 lipca pojawiła się turecka flota, płynąca na południe od grupy wysp Santoryn, jednak natychmiast zwróciła na północ, gdy spostrzegła weneckich maruderów. Mocenigo postanowił to wykorzystać i sformował linię złożoną z 19 okrętów, którą oddał pod dowództwo Battaglii. Wenecki atak powstrzymały zapadające ciemności.
Dnia 8 lipca Wenecjanie byli trochę rozproszeni, z pięcioma żaglowcami pod Battaglią będącymi blisko Turków. Początkowo pozbawiony był wsparcia, ale wkrótce Barbarigo z sześcioma żaglowcami zaatakował tureckie okręty wiosłowe. Turcy wycofali się na północ, ciągnąc niektóre z żaglowców i kierując się na przesmyk pomiędzy wyspami Naksos i Paros.
Dnia 9 lipca Wenecjanie jeszcze bardziej się rozproszyli, mając tylko jednego żaglowca przy galerach i Mocenigo musiał teraz włożyć wysiłek, by skoncentrować swe siły. Turcy byli na północy zmierzając nieustannie do wysp Naksos i Paros.
Dnia 10 lipca dwa galeasy dowodzone przez Tomaso i Lazaro Mocenigo, złamały szyk i zaatakowały część tureckich galer wciąż stojących koło wyspy Paros. Wpadli na samego Kapudana Paszę (odpowiednik admirała) z sześcioma galeasami, kilkunastoma żaglowcami i kilkoma galerami. W walce zginął Tomaso. Z weneckimi galerami przybył wkrótce na pomoc Francesco Morosini, a gdy później dołączyły weneckie centrum i prawe skrzydło, tureckie galery rzuciły się do ucieczki, zostawiając swoje żaglowce bez wsparcia. Te próbowały ucieczki na północ i na wschód od wyspy Naksos, lecz zostały przechwycone przez weneckie okręty wiosłowe. W wywiązanej walce część została zdobyta, część spalona a niektóre osiadły na mieliźnie. Wenecjanie zdobyli 10 lub 11 tureckich żaglowców i 1 galeasę, a 5 żaglowców spalili. Wzięto 965 tureckich jeńców. Po bitwie Mocenigo popłynął do Kandii na Krecie, podczas gdy Turcy odpłynęli w kierunku wyspy Rodos.

</doc>
<doc id="67451" url="https://pl.wikipedia.org/wiki?curid=67451" title="Lodowiec alpejski">
Lodowiec alpejski

Lodowiec alpejski – typ lodowca górskiego, złożony z jednego lub kilku pól firnowych, oraz jednego jęzora schodzącego do dna doliny. Cechą charakterystyczną tego typu lodowca jest stosunek pola firnowego (obszaru akumulacji) do obszaru ablacji (jęzora), który wynosi 2:1. Ta zależność jest typowa dla umiarkowanych i politermalnych lodowców średnich szerokości geograficznych, które nie są pokryte gruzem i nie są znacząco zasilane lawinami.

</doc>
<doc id="67452" url="https://pl.wikipedia.org/wiki?curid=67452" title="Kazimierz Siemienowicz">
Kazimierz Siemienowicz

Kazimierz Siemienowicz herbu Ostoja (ur. ok. 1600 niedaleko Rosieni na Żmudzi, zm. po 1651) – inżynier wojskowy, teoretyk artylerii.
Pochodzenie i przynależność etniczna.
Pochodzenie Siemienowicza i jego przynależność etniczna stanowi przedmiot sporu w historiografii polskiej, litewskiej i białoruskiej. Według naukowców litewskich Siemienowicz urodził się niedaleko miejscowości Rosienie na Żmudzi w rodzinie ubogiego szlachcica herbu Ostoja.
Siemienowicz mówił o sobie jako o szlachcicu litewskim. Historiografia polska zalicza go do spolonizowanej szlachty i określa jako inżyniera polskiego. Natomiast według historyków białoruskich pochodził on z drobnych książąt ruskich Siemienowiczów, rodząc się niedaleko Dubrouny na ziemi witebskiej. Niektóre słowa w leksyce Siemienowicza potwierdzają tę tezę. Wskazuje się także, że nie ma źródeł co do przynależności nazwiska Siemienowicz do herbu Ostoja, być może Kazimierz Siemienowicz kupił prawo do wydrukowania herbu w swoim dziele celem przysporzenia mu popularności. Możliwe jest także, że z tego powodu pomijał w swojej książce miejsce swojego pochodzenia. Historiografia białoruska lat 20. XX wieku pojęcie Litwina - w odniesieniu do okresu istnienia Rzeczypospolitej Obojga Narodów - interpretowała w znaczeniu przynależności politycznej, a nie etnicznej, więc uważa się, że Siemienowicz, nazywając siebie Litwinem, miał na myśli pochodzenie z obszaru Wielkiego Księstwa Litewskiego. Podważa się jego studia na Akademii Wileńskiej, być może w aktach uczelni pod rokiem 1650 figuruje inna osoba o tym samym imieniu i nazwisku.
Życiorys.
 W roku 1651 był uczniem Akademii Wileńskiej, 7 czerwca 1651 r. zdał egzamin i uzyskał tytuł magistra sztuk wyzwolonych i filozofii. Odebrał szerokie wykształcenie humanistyczne, a poza językiem polskim znał jeszcze przynajmniej: litewski, łacinę i grekę, a być może także francuski.
Na pewno brał udział w oblężeniu Białej (22.03–27.05.1634), nic nie wiadomo o jego dalszym udziale w odsieczy smoleńskiej. Być może wziął także udział w bitwie pod Ochmatowem (30.01.1644), którą opisywał stosując narrację w pierwszej osobie. Przed 1646 r. przebywał za granicą – na pewno był w Niderlandach, służył w armii Prowincji pod dowództwem Wilhelma Henryka, ze wzmianek autora można przypuszczać, że brał udział w oblężeniu twierdz Hulst (prowincja Zelandia) i Murspey.
Do kraju powrócił na polecenie Władysława IV. W 1646 pełnił funkcję inżyniera artylerii z miesięcznym uposażeniem 100 zł. Na początku 1648 r. Siemienowicz przebywał u boku króla, przedstawiając mu rejestr „potrzeb artyleryjskich” niezbędnych na wyprawę przeciwko Chmielnickiemu. Gdy (prawdopodobnie przed 20 kwietnia) zmarł zastępca generała Korpusu Artylerii Koronnej Krzysztofa Arciszewskiego, na jego miejsce awansował oberster-lejtnant Siemienowicz.
W 1650 opublikował w Amsterdamie fundamentalne dzieło "Artis Magnae Artilleriae pars prima" ("Wielkiej sztuki artylerii część pierwsza"), przez prawie 200 lat podstawowy podręcznik artylerii w Europie. Pierwodruk (po łacinie) wydano w roku 1650; późniejsze wydania, kolejno: po francusku w 1651 r., po niemiecku w 1676 r. i po angielsku w roku 1729. Prawdopodobnie Siemienowicz napisał również drugą część pracy, która jednak nie została odnaleziona. 
W 1963 ukazało się w Polsce rocznicowe, dwujęzyczne wydanie (w języku oryginału oraz w polskim przekładzie) w nakładzie 1000 egzemplarzy.
W swoim podręczniku Kazimierz Siemienowicz omówił między innymi technologię wytwarzania rakiet, w tym rakiet wielostopniowych. Konstrukcje pierwszych wystrzelonych w XX w. w kosmos rakiet Sputnik 1 i Explorer 1 zgodne były z ideą przedstawioną trzy wieki wcześniej przez Siemienowicza, a jeszcze wcześniej opisanej przez Conrada Haasa.
Upamiętnienie.
W 1962 r. Aeroklub Polskiej Rzeczypospolitej Ludowej zorganizował w Krakowie pierwsze ogólnopolskie (i pierwsze w Europie) Zawody Rakiet Amatorskich o puchar im. Kazimierza Siemianowicza. Puchar ufundował warszawski dziennik „Słowo Powszechne”. Jego imieniem nazwano ulicę na krakowskim Płaszowie i warszawskim Bemowie.

</doc>
<doc id="67454" url="https://pl.wikipedia.org/wiki?curid=67454" title="James Pawelczyk">
James Pawelczyk

James Anthony „Jim” Pawelczyk (ur. 20 września 1960 w Buffalo) – amerykański neurofizjolog i astronauta pochodzenia polskiego.
Życiorys.
Urodził się w Buffalo w stanie Nowy Jork w kolejnym pokoleniu polskiej emigracji, lecz wkrótce jego rodzice, Joseph i Rita Pawelczyk, przenieśli się do pobliskiego miasteczka Elma, gdzie Jim się wychował. W 1985 ukończył studia magisterskie w dziedzinie fizjologii na Stanowym Uniwersytecie Pensylwanii. Następnie, w 1989 uzyskał stopień doktora biologii na Uniwersytecie Północnego Texasu. Od tego czasu nieprzerwanie zajmuje się pracą naukową i akademicką. Uczestniczył m.in. w eksperymentach prowadzonych przez agencję kosmiczną NASA.
W dniach 17 kwietnia – 3 maja 1998 odbył szesnastodniowy lot kosmiczny na pokładzie wahadłowca Columbia w charakterze specjalisty ładunku misji STS-90 Neurolab. Podczas wyprawy zajmował się głównie eksperymentami dotyczącymi wpływu mikrograwitacji na ludzki mózg i układ nerwowy. Lot w przestrzeni kosmicznej trwał 381 godzin.
Na wyprawę w kosmos zabrał polską flagę narodową, którą następnie przekazał na ręce prezydenta RP podczas swojej wizyty w Polsce, w dniu polskiego święta narodowego – 3 maja 1999.
Życie prywatne.
James Pawelczyk ożenił się z Ruth Anderson, z którą ma dwoje dzieci.
Podczas studiów zawodniczo uprawiał pływanie. W 1984 startował w zawodach kwalifikacyjnych ("United States Olympic Swimming Trials") wyłaniających pływacką reprezentację Stanów Zjednoczonych na Igrzyska Olimpijskie w Los Angeles.

</doc>
<doc id="67458" url="https://pl.wikipedia.org/wiki?curid=67458" title="Konwencja z 1818">
Konwencja z 1818

Konwencja z 1818 r. – porozumienie zawarte pomiędzy Wielką Brytanią a USA, kolejne po ugodzie Rusha-Bagota, normalizujące stosunki pomiędzy oboma krajami (i Kanadą) po zakończeniu wojny brytyjsko-amerykańskiej 1812 roku. Konwencja regulowała trzy problemy:

</doc>
<doc id="67460" url="https://pl.wikipedia.org/wiki?curid=67460" title="Scott Parazynski">
Scott Parazynski

Scott Edward Parazynski (ur. 28 lipca 1961 w Little Rock) – amerykański astronauta pochodzenia polskiego, lekarz.
Zarys biografii.
Odbył loty w kosmos: 3–14 listopada 1994 (wahadłowiec Atlantis, misja STS-66), 26 września – 6 października 1997 (Atlantis, STS-86), 29 października – 7 listopada 1998 (Discovery, STS-95) i 19 kwietnia – 1 maja 2001 (Endeavour, STS-100). Piąty lot w kosmos odbył jako członek załogi misji STS-120, która poleciała wahadłowcem Discovery na Międzynarodową Stację Kosmiczną w październiku 2007. Na tę wyprawę zabrał ze sobą odznakę Eskadry Kościuszkowskiej.
W kosmosie spędził w sumie 57 dni 15 godzin i 34 minuty. Pięciokrotnie wychodził ze statku w przestrzeń kosmiczną i jest pod tym względem jednym z najbardziej doświadczonych astronautów. 
Parazynski jest z wykształcenia lekarzem, specjalistą medycyny kosmicznej. W tej roli towarzyszył w 1998 siedemdziesięciosiedmioletniemu wówczas Johnowi Glennowi w jego drugim locie w kosmos. Dla Parazynskiego była to szczególna wyprawa, jako dziecko bowiem miał w swoim pokoju powieszone na ścianie plakaty z wizerunkiem Glenna – pioniera załogowych lotów orbitalnych. 
Jedną z pasji Parazynskiego jest wspinaczka. Zdobył m.in. wszystkie 59 szczytów o wysokości powyżej 4200 m n.p.m. w stanie Kolorado, a także najwyższy wierzchołek obu Ameryk – Aconcaguę (6962 m n.p.m.). W maju 2008 podczas wspinaczki na najwyższy szczyt świata Mount Everest musiał się wycofać z powodu poważnego urazu pleców. Szczyt ten zdobył rok później (20 maja) jako pierwszy astronauta w historii.

</doc>
<doc id="67463" url="https://pl.wikipedia.org/wiki?curid=67463" title="Leelee Sobieski">
Leelee Sobieski

Leelee (Liliane Rudabet Gloria Elsveta) Sobieski (ur. 10 czerwca 1983 w Nowym Jorku, USA) – amerykańska aktorka.

</doc>
<doc id="67464" url="https://pl.wikipedia.org/wiki?curid=67464" title="Astyages">
Astyages

Astyages (inaczej "Isztuwegu", "Arsztiwajga") – ostatni władca państwa Medów (585–550 p.n.e.), syn Kyaksaresa. Przegrał wojnę z władcą perskim a zarazem swym wnukiem Cyrusem II Wielkim i państwo Medów dostało się pod panowanie Achemenidów. Uważa się, że Cyrus przyjął państwowy ceremoniał królewski, a liczni Medowie zachowali pozycję społeczną równą Persom.
Żoną Astyagesa była Aryenis. Małżeństwo to było wynikiem pokoju zawartego po bitwie nad rzeką Halys pomiędzy Alyattesem z Lidii i królem Medów Kyaksaresem. Z małżeństwa tego urodziła się córka Mandane.

</doc>
<doc id="67465" url="https://pl.wikipedia.org/wiki?curid=67465" title="Isztuwegu">
Isztuwegu



</doc>
<doc id="67466" url="https://pl.wikipedia.org/wiki?curid=67466" title="Chavin">
Chavin



</doc>
<doc id="67468" url="https://pl.wikipedia.org/wiki?curid=67468" title="Jezioro deltowe">
Jezioro deltowe

Jezioro deltowe – jezioro na obszarze delty rzecznej, powstające pomiędzy wałami brzegowymi odgałęzień rzeki.
W Polsce znajdują się jedynie dwa jeziora deltowe: Jezioro Dąbie przy ujściu Odry do Zalewu Szczecińskiego oraz jezioro Druzno w delcie Wisły. Są to zbiorniki płytkie, do 3-3,5m głębokości maksymalnej, o zaawansowanym procesie zarastania. Posiadają niskie i zabagnione brzegi. 

</doc>
<doc id="67470" url="https://pl.wikipedia.org/wiki?curid=67470" title="Jezioro gorzkie">
Jezioro gorzkie

Jezioro gorzkie – jezioro, którego wody dzięki obecności rozpuszczonego siarczanu sodu posiadają specyficzny, gorzki smak. Jeziorami gorzkimi są m.in. Wielkie i Małe Jezioro Gorzkie w Egipcie.

</doc>
<doc id="67471" url="https://pl.wikipedia.org/wiki?curid=67471" title="Purda">
Purda

Purda () – wieś w Polsce położona w województwie warmińsko-mazurskim, w powiecie olsztyńskim, w gminie Purda, około 15 km na południowy wschód od Olsztyna.
W latach 1975–1998 miejscowość administracyjnie należała do województwa olsztyńskiego.
Miejscowość jest siedzibą gminy Purda.
Historia wsi.
Miejscowość znajduje się w historycznym regionie Warmia. Wieś założona została przez kapitułę warmińską w 1384 r.; kilkakrotnie niszczona, z czym wiązały się odnowienia lokacji wsi w 1417 i w 1503 r. Przed reformacją parafia w Purdzie należała do archiprezbiteratu w Dobrym Mieście. W 1861 r. większość mieszkańców była Niemcami. W 1863 roku miejscowi chłopi udzielali pomocy i schronienia polskim powstańcom. Rodzinna miejscowość działacza plebiscytowego Michała Zientary (1867-1937). W plebiscycie 1920 r. za Prusami oddano 389 głosów, a za Polską 192. Przed drugą wojną światową w Purdzie funkcjonowała polska szkoła, przedszkole i biblioteka. Nauczycielem w szkole był Tadeusz Pezała działacz oświatowy i harcerski zamordowany przez hitlerowców w obozie koncentracyjnym Sachsenhausen. W latach II wojny światowej znajdował się tu obóz jeńców polskich, rosyjskich i francuskich. We wsi znajduje się sporo domów z końca XIX wieku oraz 3 kapliczki przydrożne z XIX wieku.
Kościół św. Michała.
Kościół parafialny w Purdzie wybudowano w latach 1500–1503. Po rozbudowie kościół konsekrował biskup warmiński Marcin Kromer w 1580 r. W roku 1929 kościół powiększony został o nawy boczne uzyskując plan krzyża. Drewniana wieża kościelna na kamiennej podmurówce i zwężających się ku górze ścianach z 1817 r. została przebudowana i rozbudowana w latach 1930–1933. Ołtarz główny barokowy z XVIII w. posiada obudowę mensy ołtarzowej z czerwonego marmuru, w środku obraz św. Michała walczącego ze smokiem, a po jego bokach rzeźby św. Antoniego i św. Franciszka. Ołtarze boczne na zakończeniu naw pochodzą z tego samego okresu. W kościele są ławki z końca XVI w., a w kruchcie kościoła rzeźba – grupa pasyjna z XVII w. Ozdobą prezbiterium jest obraz M.B. z Dzieciątkiem z 1611 r. ufundowany przez proboszcza Błażeja Rutę. Z dawnego wyposażenia kościoła zachowała się monstrancja rokokowa z 1775 r. oraz kielich z 1633 r. Już w XXI w. kościół ozdobiony został żyrandolami z rogów jelenich i ołtarzem myśliwskim (wykonanym z trofeów myśliwskich) św. Huberta. Na ścianach klasycystyczne freski z XIX w.

</doc>
<doc id="67472" url="https://pl.wikipedia.org/wiki?curid=67472" title="Stan Musial">
Stan Musial

Stanley Frank Musial, urodzony jako Stanisław Franciszek Musiał (ur. 21 listopada 1920 w Donorze, zm. 19 stycznia 2013 w Ladue) – amerykański baseballista polskiego pochodzenia, weteran II wojny światowej.
W Major League Baseball występował na pozycji pierwszobazowego i zapolowego w St. Louis Cardinals przez 22 sezony. Musial, noszący przydomek Stan The Man, jest uważany za jednego z najlepszych uderzających w lidze. Podczas całej kariery w MLB zaliczył 3630 uderzeń, co daje mu 4. miejsce w klasyfikacji wszech czasów. Zdobył 450 home runów, trzykrotnie wybierany był MVP National League i trzykrotnie zwyciężył w World Series. Był 24-krotnym uczestnikiem Meczu Gwiazd podobnie jak Willie Mays, tylko Hank Aaron zaliczył więcej występów w All-Star Game – 25. W 1969 został uhonorowany członkostwem w Baseball Hall of Fame po pierwszym głosowaniu otrzymując 93,2% głosów, zaś w 2014 został wprowadzony do nowo utworzonej Hall of Fame klubu St. Louis Cardinals.
Musial urodził się w Donorze w stanie Pensylwania, gdzie grał w baseball w szkolnej drużynie Donora High School. W 1938 podpisał zawodowy kontrakt z St. Louis Cardinals jako miotacz, jednak w późniejszym okresie został przekwalifikowany na zapolowego, grając w niższych ligach. W MLB zadebiutował w 1941 roku. W 1942 w swoim pierwszym pełnym sezonie wygrał z zespołem Cardinals World Series, rok później zwyciężył w sześciu klasyfikacjach i został po raz pierwszy wybrany najbardziej wartościowym zawodnikiem, po raz pierwszy zagrał w All-Star Game i występował w tym meczu w każdym następnym sezonie z wyjątkiem sezonu 1945. W 1944 zdobył drugi mistrzowski tytuł World Series, zaś w 1945 służył w U.S. Navy.
Po powrocie do gry w 1946 po raz drugi wybrano go MVP National League i zdobył trzeci tytuł mistrzowski World Series. Dwa lata później został wybrany najbardziej wartościowym zawodnikiem po raz trzeci, a do zdobycia Potrójnej Korony brakowało mu jednego home runa. Po słabym sezonie 1959 Musial zatrudnił osobistego trenera by poprawić swoją skuteczność. W 1963 zakończył karierę zawodniczą. W MLB ustanowił 17 rekordów, 29 w National League i 9 w All-Star Game. Był właścicielem restauracji podczas i po zakończeniu kariery. W 1967 został menadżerem generalnym klubu St. Louis Cardinals, jednak w tym samym roku, po zwycięskich dla Cardinals World Series, zrezygnował z tej funkcji. W 1999 został wybrany do Major League Baseball All-Century Team, a w lutym 2011 prezydent Barack Obama odznaczył go Medalem Wolności, najwyższym odznaczeniem cywilnym w Stanach Zjednoczonych.
Dzieciństwo i młodość.
Musial urodził się w Donorze w stanie Pensylwania, oddalonej o ok. 30 km od Pittsburgha, jako piąte z sześciorga dzieci i pierwszy syn Łukasza i Mary Musiał z domu Lancos. Jego matka była z pochodzenia Czeszką, ojciec był polskim emigrantem, który dla syna wybrał imiona Stanisław Franciszek, a jako zdrobnienia używał formy „Stasiu”.
W dzieciństwie Musial grał w baseball wraz z młodszym bratem Edem i kolegami, a za swojego idola uważał Lefty'ego Grove'a. Naukę gry w baseball pobierał od swojego sąsiada Joego Barbao, który grał na pozycji miotacza w niższych ligach we wcześniejszym okresie. Gdy zapisał się do szkoły zmienił imię i nazwisko na Stanley Frank Musial.
W wieku 15 lat Musial został miotaczem półzawodowego klubu Donora Zincs, którego menadżerem był Barbao. W debiucie rozegrał sześć inningów, autując starszych od niego 13 pałkarzy. Musial występował także jeden sezon w nowo utworzonej drużynie przy szkole średniej w Donorze, gdzie grał Buddy Griffey, ojciec Kena Griffeya Seniora, dziadek Kena Griffeya Juniora. Statystyk baseballowy Bill James określił Griffeya Jr. porównując go do Musiala jako „drugiego najlepszego leworęcznego pałkarza i leworęcznego zapolowego, spośród wszystkich zawodników urodzonych w Donorze 21 listopada”. Występy Musiala w młodości, dzięki którym przepowiadano mu występy w MLB sprawiły, że zyskał wówczas przydomek „The Donora Greyhound”.
Musial również grał w koszykówkę i otrzymał propozycję stypendium z University of Pittsburgh. W tym samym czasie był obserwowany przez skautów St. Louis Cardinals, gdy wciąż występował na pozycji miotacza i w 1937 roku zaproponowano mu zawodowy kontrakt po jednym z treningów z zespołem farmerskim Cardinals. Ojciec Musiala był początkowo przeciwny karierze baseballisty, jednak po namowach Stana i jego matki ostatecznie wyraził zgodę. Kontrakt podpisał po zakończeniu sezonu 1937, jednak klub złożył dokumenty na biurko komisarza ligi dopiero w czerwcu 1938, więc do tego momentu mógł występować w amatorskich zespołach; grał w szkolnej drużynie Donora High School, z którą awansował do playoff. Następnie stawił się w klubie farmerskim St. Louis Cardinals – Williamson Colts z Class D (od 1963 poziom Rookie).
Kariera sportowa.
Występy w zespołach farmerskich St. Louis Cardinals (1938–1941).
Debiutancki sezon w Colts w 1938 to okres aklimatyzacji w oddalonej o 390 kilometrów od rodzinnego domu Musiala miejscowości Williamson w Wirginii Zachodniej. Sezon zakończył z przeciętnym bilansem W-L 6–6, uzyskując wskaźnik ERA 4,66 i średnią uderzeń 0,258. Jego pensja wynosiła wówczas 65 dolarów miesięcznie. Musial ukończył szkołę średnią przed powrotem do Williamson na wiosnę 1939, w czasie gdy klub zmienił nazwę na Red Birds. W sezonie zasadniczym poprawił statystyki notując 9 zwycięstw przy 2 przegranych, 4,30 ERA i 0,352 średnią uderzeń.
Sezon 1940 spędził w Daytona Beach Islanders z Class D, gdzie nawiązał przyjaźń z menadżerem zespołu Dickiem Kerrem, dzięki któremu poprawił rzut piłką. Kerr widział w nim również dobrego pałkarza i wystawiał go na dwóch pozycjach – miotacza i zapolowego. Pod koniec tego miesiąca w jednym z meczów odniósł kontuzję ramienia, grając na zapolu. Powracając po urazie w spotkaniu playoff zagrał jako starter, a drużyna Islanders przegrała 5–12. Po zakończeniu sezonu Musial rozważał zakończenie kariery, gdyż nie był w stanie utrzymać rodziny otrzymując pensję w wysokości 16 dolarów za tydzień. Dick Kerr chcąc utrzymać go w zespole, zaproponował mu przeprowadzkę do własnego mieszkania i zaoferował pomoc finansową (w ramach podziękowania za to Musial w 1958 roku kupił Kerrowi dom w Houston za 20 tysięcy dolarów). W 113 meczach uzyskał średnią uderzeń 0,311, zanotował bilans W-L 18-5, zaliczył 176 strikeoutów i oddał 145 baz za darmo.
Przed rozpoczęciem sezonu 1941 Musial został przeniesiony do zespołu Columbus Red Birds z Class AA (od 1963 poziom Double-A), chociaż menadżer Burt Shotton i Musial mieli świadomość, że kontuzja odniesiona w poprzednim sezonie osłabiła ramię zawodnika. W związku z tym Musial przeszedł do Springfield Cardinals z Class C (wówczas trzeci najniższy poziom), gdzie grał wyłącznie na pozycji zapolowego. W późniejszym okresie wspominając okres gry w Springfield stwierdził, że jego postawa w meczach Red Birds to zasługa Olliego Vaneka, menadżera tego zespołu, który dostrzegł w nim dobrego pałkarza. W 87 meczach w Springfield Cardinals Musial uzyskał najlepszą w lidze Western Association średnią (0,379), zdobył najwięcej home runów (26) i po trzech miesiącach występów w Springfield otrzymał promocję do zespołu Rochester Red Wings z International League. Podczas odbijania przyjmował wyjątkową postawę, przysiad charakterystyczny dla miotacza, którą miotacz Ted Lyons określił jako podobną do „dziecka zerkającego zza rogu i wypatrującego policję”. W 1950 nowojorski dziennikarz sportowy Tom Meany w jednym z artykułów napisał o niej: „Wygięte kolana i przysiad nadają wygląd sprężyny spiralnej, a większość miotaczy określa ją jako zwiniętego grzechotnika”. W Rochester zagrał w 54 meczach, uzyskał średnią 0,326, a w trzech meczach z kolei zaliczył 11 odbić i został powołany do zespołu St. Louis Cardinals na ostatnie dwa tygodnie sezonu zasadniczego.
Major League Baseball (1941–1944).
Musial zadebiutował w MLB 17 września 1941 w drugim meczu doubleheader przeciwko Boston Braves na Sportsman's Park. Cardinals walczyli o tytuł National League z Brooklyn Dodgers, a do końca sezonu zostało 12 spotkań. Musial zaliczył 20 uderzeń przy średniej 0,426 jednak ostatecznie Cardinals zajęli drugie miejsce ze stratą 2,5 zwycięstwa do Dodgers, którzy wygrali w sezonie zasadniczym 100 meczów.
Menadżer zespołu Billy Southworth od początku sezonu 1942 wystawiał Musiala na lewym zapolu, a niekiedy jako pinch hittera przeciwko leworęcznym miotaczom. Do końca czerwca Musial uzyskał średnią 0,315, a Cardinals podobnie jak przed rokiem, walczyli z Dodgers o mistrzostwo National League. 27 września w pierwszym meczu doubleheader z Chicago Cubs na Sportsman's Park Cardinals zapewnili sobie mistrzostwo ligi odnosząc 105. zwycięstwo; mecz zakończył Musial, łapiąc w pierwszej połowie dziewiątej zmiany na lewym zapolu wysoko odbitą piłkę i autując trzeciego zawodnika. Sezon zakończył ze średnią 0,315 i z 72 RBI w 140 meczach i został wybrany przez magazyn "The Saturday Evening Post" najlepszym debiutantem w MLB.
W World Series 1942 roku Cardinals grali z mistrzem American League New York Yankees. W pierwszym meczu rozegranym na Sportsman's Park przy stanie 0–7 dla Yankees, w drugiej połowie dziewiątej zmiany Cardinals zdobyli cztery runy i przy wszystkich zajętych bazach, do odbicia podszedł Musial, który przy próbie zaliczenia pierwszej bazy został wyautowany, co zakończyło mecz, a Yankees objęli prowadzenie w serii. Pierwszym jego odbiciem w World Series było RBI single w drugiej połowie ósmej zmiany w meczu numer 2, które dało Cardinals prowadzenie 4–3; w dziewiątej zmianie Yankees nie zdobyli runa i w serii "best-of-seven" był remis. W kolejnych trzech meczach, które miały miejsce na Yankee Stadium, Musial zaliczył trzy odbicia, Cardinals wygrali wszystkie mecze wyjazdowe i World Series 4–1. W finałach Musial uzyskał średnią 0,222 i zdobył dwa runy.
Podczas spring training 1943 roku przy negocjacjach nowej umowy, Musial miał wstrzymany kontrakt, ale ostatecznie dostał podwyżkę z 4200 do 6250 dolarów. W tym samym roku po raz pierwszy został wybrany do Meczu Gwiazd, rozegranym 13 lipca, w którym zaliczył RBI double. W sezonie 1943 zaliczył w lidze najwięcej uderzeń (220), double’ów (48), triple’ów (20), wszystkich baz ogółem (347), a także miał najlepszy wskaźnik on-base percentage (0,425) i slugging percentage (0,562). Dzięki tym osiągnięciom po raz pierwszy został wybrany MVP National League, wyprzedzając w głosowaniu kolegę z zespołu Walkera Coopera. Sezon zasadniczy Cardinals zakończyli z przewagą 18 zwycięstw nad Cincinnati Reds. W World Series zmierzyli się po raz drugi z rzędu z New York Yankees. Musial zaliczył single'a w przegranym przez Cardinals meczu numer 1 i zdobył runa w meczu numer 2. Cardinals przegrali trzy następne mecze i całą serię 1–4, jednak zawodnicy dostali premię w wysokości 4321 dolarów i 99 centów, co wynosiło prawie dwie trzecie pensji Musiala z sezonu zasadniczego.
Udział Stanów Zjednoczonych w II wojnie światowej i powoływanie do wojska zawodowych graczy, mogło mieć wpływ na dalszą karierę Musiala, kiedy przeszedł badania medyczne przed możliwym poborem. Pozostał jednak w zespole na cały sezon, w którym uzyskał średnią 0,347 i zaliczył 197 odbić. Cardinals zdobyli po raz trzeci z rzędu mistrzostwo National League, a w World Series zagrali z innym zespołem z St. Louis, Browns, którzy po trzecim meczu prowadzili 2–1; Musial odbijał średnio 0,250. W meczu numer 4 zaliczył dwupunktowego home runa, single'a, double'a i bazę za darmo, a Cardinals zwyciężyli 5–1 i doprowadzili do wyrównania w serii. Dwa kolejne mecze również wygrali i zdobyli mistrzostwo MLB. Musial w finałach zanotował średnią 0,304.
Służba w U.S. Navy.
Musial wstąpił do Marynarki Wojennej Stanów Zjednoczonych 25 stycznia 1945 i początkowo przydzielono go do bazy treningowej Bainbrigde w Port Deposit w stanie Maryland. W czerwcu 1945 został przeniesiony do służb specjalnych na Hawajach, gdzie był odpowiedzialny za sprowadzenie wraków statków, zniszczonych podczas ataku na Pearl Harbor. Trzy lub cztery dni w tygodniu grał w ośmiozespołowej lidze 14th Naval District League. W styczniu 1946 otrzymał pozwolenie na powrót do Pensylwanii, po otrzymaniu wiadomości o chorobie ojca, następnie trafił do stoczni marynarki wojennej w Filadelfii i powrócił do Bainbridge. W marcu 1946 zakończył służbę wojskową w stopniu marynarza drugiej klasy.
W 2007 otrzymał nagrodę Navy Memorial's Lone Sailor Award dla weteranów marynarki, którzy po służbie wyróżnili się zaangażowaniem, honorem i odwagą.
Major League Baseball (1946–1963).
1946–1949.
Przed rozpoczęciem sezonu 1946 nowym menadżerem zespołu mianowano Eddiego Dyera, a po powrocie do drużyny Musial do połowy maja zanotował średnią 0,388. Zaprzyjaźnił się z Redem Schoendienstem, który przyszedł do Cardinals w 1945, gdy Musial pełnił służbę wojskową. W środku sezonu Musial, którego kontrakt w 1946 opiewał na 13 500 dolarów, otrzymał propozycję nowej, pięcioletniej umowy wartej 125 tysięcy dolarów i dodatkowo 50 000 premii za grę w lidze meksykańskiej, którą odrzucił. Ostatecznie po namowach menadżera Dyera, właściciel klubu Sam Breadon dał Musialowi podwyżkę w wysokości 5 tysięcy dolarów.
W sezonie 1946 Musial otrzymał przydomek „The Man”. 23 czerwca podczas meczu z Brooklyn Dodgers na Ebbets Field, dziennikarz "St. Louis Post-Dispatch" Bob Broeg usłyszał, że fani Dodgers krzyczą w stronę Musiala, gdy ten podchodził do odbicia, jednak nie mógł zrozumieć słów. Wieczorem po meczu, zapytał organizatora wyjazdów drużyny Leo Warda, czy usłyszał co fani Dodgers krzyczeli. Ward odpowiedział: „Za każdym razem gdy Stan wychodzi na boisko krzyczą: "Here comes the man"”. Broeg opisał to w jednym z artykułów w "St. Louis Post-Dispatch" i po tym Musial zyskał przydomek Stan „The Man”.
W czerwcu 1946 Dyer wystawiał Musiala na pierwszej bazie. Cardinals zakończyli sezon zasadniczy z takim samym bilansem jak Brooklyn Dodgers i mistrza National League wyłonić miała dodatkowa seria w formacie "best-of-three". W meczu numer 1 Musial zaliczył triple'a, a w meczu numer 2 double'a, a Cardinals wygrali w dwóch meczach. W World Series zagrali z Boston Red Sox wygrywając 4–3 w całej serii. Musial w finałach zaliczył sześć odbić, 4 RBI i został wybrany po raz drugi w karierze najbardziej wartościowym zawodnikiem sezonu zasadniczego, otrzymując 22 głosy na 24 możliwe, wyprzedzając w głosowaniu Dixie Walkera z Brooklyn Dodgers.
Musial rozpoczął sezon 1947 ze średnią 0,146 w kwietniu. 9 maja klubowy lekarz Robert Hyland potwierdził u Musiala postawioną wcześniej diagnozę zapalenia wyrostka robaczkowego, zawodnik cierpiał również na ropień okołomigdałkowy. W trakcie sezonu Musial był leczony, ale poddał się operacji usunięcia wyrostka i migdałków po zakończeniu rundy zasadniczej. Pomimo dolegliwości zdrowotnych rozgrywki zakończył ze średnią 0,312.
25 kwietnia 1948 w meczu przeciwko Chicago Cubs na Wrigley Field zaliczył 1000. uderzenie w MLB. 7 maja po opublikowaniu artykułu w "St. Louis Globe-Democrat" krytykującego udział zawodników w reklamach papierosów, Musial zapewnił, że już nigdy nie pojawi się w tego typu reklamach. Do 24 czerwca jego średnia wynosiła 0,408, dlatego miotacz Preacher Roe powiedział, że najlepszym sposobem na wyeliminowanie Musiala to „dać mu bazę za darmo i zaliczyć pickoff na pierwszej”. Nowy właściciel klubu Robert E. Hannegan za postawę w meczach postanowił dać Musialowi podwyżkę. W lipcu w Meczu Gwiazd Musial zdobył home runa. 22 września w meczu z Boston Braves zaliczył pięć odbić po raz czwarty w karierze wyrównując rekord Ty Cobba z 1922 roku.
Musial zakończył sezon 1948 zwyciężając w National League w klasyfikacji pod względem średniej uderzeń (0,376), liczby uderzeń (230), double’ów (46), triple’ów (18), wszystkich baz ogółem (429) i miał najlepszy wskaźnik slugging percentage (0,702). W tym samym roku po raz trzeci został wybrany MVP National League i został pierwszym baseballistą, który zdobył tę nagrodę trzykrotnie. Gdyby home run, którego zdobył podczas odwołanego z powodu opadów deszczu meczu, liczył się do oficjalnej statystyki, zdobyłby Potrójną Koronę, zwyciężając w trzech klasyfikacjach: średniej odbić, home runów i RBI.
Przed rozpoczęciem sezonu 1949 za cel przyjął sobie zdobycie większej liczby home runów niż w sezonie poprzednim, w którym zdobył ich 39. Koncentrowanie się wyłącznie na zdobywaniu home runów przyniosło odwrotny skutek, gdyż miotacze narzucali piłki przy dalszej granicy strefy strike’ów i po odbiciu Musial autowany był przy pierwszej lub drugiej bazie. Do końca maja uzyskał średnią 0,272 i zdobył tylko 6 home runów. Wkrótce zaprzestał nowej metody i do 10 lipca poprawił średnią (0,311), a dwa dni później po raz szósty z rzędu wystąpił w All-Star Game, zaś sezon zakończył z największą liczbą uderzeń (207), grając w każdym meczu. Cardinals zanotowali bilans 96–58, o jedno zwycięstwo mniej od Brooklyn Dodgers, i zajęli 2. miejsce w lidze.
Pod koniec lat 40. XX wieku, kiedy w lidze nastała integracja rasowa, Musial wraz z kolegą z zespołu Redem Schoendienstem popierali tolerancję dla nowych zawodników w lidze takich jak Don Newcombe z Brooklyn Dodgers. Podczas meczów z Cardinals, Newcombe padał ofiarą rasistowskich okrzyków ze strony zawodników tego zespołu, ale jedynymi, którzy nie brali w tym udziału byli Musial i Schoendienst. Newcombe powiedział o nich: „Oni nigdy nie mieli potrzeby siedzenia na ławce i wyzywania czarnego chłopaka tylko dlatego, że próbował zmienić baseball, który powinien być grą dla wszystkich”.
1950–1954.
W sezonie 1950 Musial do przerwy spowodowanej Meczem Gwiazd miał średnią 0,350; w głosowaniu kibiców do All-Star Game zajął 2. miejsce. W tym samym roku miał najdłuższą trzydziestomeczową serię w karierze zakończoną 27 lipca, w której zaliczył przynajmniej jedno uderzenie w spotkaniu. Kiedy Cardinals byli pewni odpadnięcia z walki o mistrzostwo National League, nowy menadżer zespołu Marty Marion wystawiał Musiala na pierwszej bazie i na trzech pozycjach zapola. Cardinals zakończyli sezon na 3. miejscu z bilansem 78–75, a Musial został wybrany przez magazyn "The Sporting News" Major League Player of the Year.
Miesiąc przed rozpoczęciem sezonu 1952 media w kraju zwróciły uwagę na słowa Ty Cobba, opublikowane w jednym z artykułów w magazynie Life. Cobb określił Musiala i Phila Rizzutto „jako jedynych zawodników, o których można mówić w podobnym tonie jak o największych graczach w historii ligi”. Cobb powiedział o Musiale, że jest lepszym zawodnikiem od Joe DiMaggio w szczytowej formie. W odpowiedzi Musial ze skromnością przyznał, że „Cobb to największy baseballista w historii ligi, nie chcę zaprzeczać jego słowom, ale nie mogę powiedzieć, że jestem lepszy od DiMaggio”
Jedyny występ na pozycji miotacza Musial zaliczył 28 września 1952, ostatniego dnia sezonu zasadniczego w meczu przeciwko Chicago Cubs na Sportman's Park, co miało być chwytem reklamowym. Menadżer Cardinals Eddie Stanky wystawił na górkę Musiala by narzucał przeciwko Frankowi Baumholtzowi, drugiemu najlepszemu po Musiale uderzającemu w National League. Baumholtz po raz pierwszy w karierze odbijał z prawej strony bazy domowej. Musial wykonał jeden narzut, po którym Baumholtz wybił piłkę w okolice trzeciej bazy, która odbiła się od nogi próbującego ją chwycić trzeciobazowego Solly'ego Hemusa i powędrowała na lewe zapole. Całą sytuację zaliczono jako błąd, a Musial zmienił pozycję na środkowozapolowego i nigdy więcej nie zagrał jako miotacz.
Na początku 1953 roku klub St. Louis Cardinals został wystawiony na sprzedaż, dlatego Musial i Schoendienst namówili przyjaciela Gussiego Buscha na jego kupno. Busch wykorzystał środki firmy Anheuser-Busch, kupił klub za 3,7 miliona dolarów i tym samym zapobiegł przeniesieniu jego siedziby do innego miasta. W 1953 Musial wystąpił po raz 10. w All-Star Game i po raz dwunasty z rzędu zakończył sezon ze średnią minimum 0,300.
2 maja 1954 w doubleheader przeciwko New York Giants Musial zdobył pięć home runów (trzy w pierwszym i dwa w drugim meczu) i został pierwszym zawodnikiem w historii MLB, który tego dokonał. Ponadto w pierwszym meczu zaliczył single'a i zaliczył 21 wszystkich baz ogółem, co również jest rekordem w lidze. W 1972 drugim zawodnikiem, który zdobył pięć home runów w doubleheader był Nate Colbert z San Diego Padres.
1955–1959.
W 1955 Musial wystąpił jako rezerwowy w Meczu Gwiazd, gdyż otrzymał o 150 tysięcy głosów mniej niż Ted Kluszewski, który znalazł się w wyjściowym składzie NL All-Star Team na pierwszej bazie. Musial wszedł do gry jako pinch hitter w czwartej zmianie i grał na lewym zapolu w dodatkowych inningach. W drugiej połowie dwunastej zmiany odbijał jako pierwszy i zdobył zwycięskiego home runa ustalając wynik meczu na 6–5 dla NL All-Star Team.
W sezonie 1956 Musial zaliczył kolejny kamień milowy w swojej karierze, kiedy 12 sierpnia w meczu z Chicago Cubs, pobił rekord w liczbie zaliczonych wszystkich baz ogółem, należący do Mela Otta. Wcześniej menadżer generalny Cardinals Frank Lane rozpoczął negocjacje z Philadelphia Phillies mające na celu wymianę Musiala za miotacza Robina Robertsa, jednak sprzeciw wyraził właściciel Gussie Busch, który chciał zatrzymać Musiala w zespole. W efekcie Lane oddał Schoendiensta, przyjaciela Musiala, do New York Giants.
11 czerwca 1957 Musial wyrównał rekord National League w liczbie rozegranym meczów z rzędu, zaliczając 822. kolejny występ; seria rozpoczęła się ostatniego dnia sezonu zasadniczego 1951. W lipcu 1957 pomimo ustawienia głosowania do Meczu Gwiazd przez kibiców Cincinnati Reds, rozegranego w St. Louis, Musial wyszedł w wyjściowym składzie jako pierwszobazowy. 23 sierpnia po zamachu kijem złamał kość ramienną i zerwał więzadło barkowo-obojczykowe. Kontuzja wykluczyła go z gry do 8 września, a serię kolejnych występów zakończył na 895 meczach. W 1957 został wybrany przez magazyn "Sports Illustrated" sportowcem roku.
29 stycznia 1958 Musial podpisał jako jeden z pierwszych kontrakt za 100 tysięcy dolarów; według serwisu Baseball-Almanac pierwszym był Hank Greenberg z Pittsburgh Pirates w 1947 roku. W maju 1958 Musial zbliżał się do pułapu 3000 uderzeń, który chciał osiągnąć przed własną publiczności w St. Louis. Ostatecznie dokonał tego 13 maja 1958 w meczu Chicago Cubs na Wrigley Field, wchodząc jako pinch hitter i zaliczając double, zostając ósmym w historii MLB baseballistą, który przekroczył ten pułap i pierwszym w National League, który uczynił to zaliczając extra base hit. Po powrocie z Chicago został przywitany na dworcu St. Louis Union Station przez blisko 1000 kibiców. Cardinals zakończyli sezon na 6. miejscu z bilansem 69–75. W tym samym roku zespół wyjechał na tournée do Japonii, gdzie grał z drużynami Pacific i Central League, wygrywając 14 na 16 meczów.
Przed rozpoczęciem nowego sezonu Musial dostał pozwolenie na późniejsze stawienie się na spring training, by móc oszczędzać energię przed zbliżającymi się meczami w lidze. Musial mierzący 180 cm wzrostu i ważący 79 kg podczas kariery, na zgrupowanie stawił się z 4,5 kg nadwagą i słabą kondycją fizyczną. W pierwszych czterech meczach sezonu zaliczył jedno odbicie na 15 podejść. W kolejnych szesnastu spotkaniach zanotował średnią 0,321, a 7 maja w meczu przeciwko Chicago Cubs na Sportsman's Park zdobył zwycięskiego home runa w drugiej połowie dziewiątej zmiany, będącego jego 400. w MLB i został pierwszym w historii zawodnikiem, który przekroczył pułap 3000 odbić i 400 home runów w karierze. W 1959 władze ligi ogłosiły, iż w celu pozyskania dodatkowych funduszy między innymi na pensje dla zawodników, Mecz Gwiazd będzie rozgrywany dwa razy w sezonie. Musial zagrał w obydwu spotkaniach jako pinch hitter. W sezonie zasadniczym wystąpił w 115 meczach, zaliczył średnią 0,255, zdobył 37 runów i uzyskał wskaźnik slugging percentage 0,428.
30 czerwca 1959 w meczu St. Louis Cardinals – Chicago Cubs po raz pierwszy w historii miała miejsce sytuacja, w której dwóch zawodników obrony dwoma piłkami próbowało wyautować biegacza w jednej zagrywce. W pierwszej połowie czwartej zmiany przy próbie odbicia Musiala, miotacz Cubs Bob Anderson narzucił trzy balle i jeden strike. Następnie wykonał wild pitch, a piłka uderzając w łapacza Sammy’ego Taylora i sędziego Vica Delmora, powędrowała pod backstop (bariera za łapaczem, oddzielająca trybunę od boiska). Sędzia uznał to za czwarty ball i Musial otrzymał bazę za darmo. Piłka jednak ciągle była w grze (ang. "fair ball"), więc Musial podjął próbę zdobycia drugiej bazy; piłkę chwycił chłopiec do podawania kijów i podał ją sprawozdawcy meczowemu Patowi Piperowi. Trzeciobazowy Cubs Al Dark pobiegł do backstopu, odzyskał piłkę i skierował ją w stronę drugiej bazy do łącznika Cubs Erniego Banksa. W tym samym czasie sędzia Delmore wprowadził do gry nową piłkę, podał Andersonowi, który rzucił ją zbyt wysoko do drugobazowego Tony’ego Taylora. W efekcie Banks, który był w posiadaniu właściwej piłki, dotknął Musiala rękawicą, gdy próbował zaliczył trzecią bazę. Po naradzie sędziowie uznali to za aut, pomimo protestów menadżera Cardinals Solly'ego Hemusa, który twierdził, że grę utrudnił chłopiec do podawania piłek i Musial powinien był zostać na boisku. Ostatecznie Cardinals wygrali mecz 4–1.
1960–1963.
Przeciętna postawa Musiala w sezonie 1959 sprawiła, iż przed rozpoczęciem kolejnego zgodził się na obniżenie pensji ze 100 do 80 tysięcy dolarów. Chcący dowieść, że jego gra spowodowana była niską kondycją fizyczną, poprosił o pomoc wykładowcę wychowania fizycznego Waltera Eberhardta z Saint Louis University. W czerwcu 1960 gazety pisały o zakończeniu kariery Musiala po zakończeniu sezonu 1960, który uciął wszelkie spekulacje we wrześniu 1960 potwierdzając, że będzie grał w sezonie następnym. W 1961 zanotował średnią 0,288, a w 1962 0,330, co było 3. wynikiem w National League, zdobył 19 home runów i zaliczył 82 RBI. Jako pinch hitter zaliczył 14 odbić w 19 podejściach (BA 0,615). W tym okresie ustanowił rekordy kariery w liczbie odbić, RBI i zdobytych runów. 8 lipca 1962 w meczu z New York Mets na Shea Stadium mając 41 lat, zdobył trzy home runy i został najstarszym baseballistą, który tego dokonał.
Sezon 1963 Cardinals rozpoczęli od 10 wygranych w 15 meczach, a Musial zanotował średnią 0,237. 8 maja ustanowił rekord w liczbie extra base hits i do końca miesiąca poprawił średnią odbić na 0,277. 9 lipca 1963 po raz 24. wystąpił w Meczu Gwiazd, wszedł jako pinch hitter w piątej zmianie. 26 lipca Musial zapytany przez menadżera generalnego klubu Binga Devine'a o planach po zakończeniu sezonu, odpowiedział, że zamierza zakończyć karierę zawodowego baseballisty. Swoją decyzję podał do wiadomości publicznej 12 sierpnia podczas trzydniowej przerwy po wyjazdowej serii zespołu, z nadzieją na jak najlepszy wynik klubu w lidze w rundzie zasadniczej.
15 sierpnia 1963 Cardinals wygrywając obydwa mecze doubleheader z Milwaukee Braves, odnieśli 19 zwycięstw w 20 spotkaniach i mieli gorszy bilans od Los Angeles Dodgers o jedno zwycięstwo. W dniach 16–18 września Dodgers wygrali trzy wyjazdowe mecze z Cardinals i zapewnili sobie mistrzostwo National League 25 września, na cztery dni przed zakończeniem sezonu zasadniczego. Musial po raz ostatni zagrał 29 września 1963 w meczu z Cincinnati Reds poprzedzonym godzinną ceremonią, na której obecni byli między innymi komisarz ligi Ford Frick, sprawozdawca ze spotkań Cardinals Harry Carray i właściciel klubu Gussie Busch, który ogłosił, iż numer 6, z którym Musial grał podczas całej kariery, zostanie niebawem zastrzeżony. W meczu Musial zaliczył single'a w czwartej zmianie, następnie zaliczył RBI single, po którym runa zdobył Curt Flood. Menadżer Cardinals Johnny Keane wprowadził na boisko Gary’ego Kolba za Musiala, tym samym kończąc jego karierę. Podobnie jak w debiucie, jak i w ostatnim meczu Musial zaliczył dwa odbicia; zajmował wówczas 2. miejsce w klasyfikacji wszech czasów pod względem liczby odbić, liderem był Ty Cobb. Przy ostatnim odbiciu Musiala piłka przeszła obok drugobazowego Pete’a Rose’a, który w późniejszym okresie został liderem w tej klasyfikacji jako jedyny obok Cobba osiągnął pułap 4000 odbić.
W momencie zakończenia kariery Musial posiadał lub dzielił 17 rekordów w MLB, 29 w National League i 9 w All-Star Game, między innymi prowadził w klasyfikacji wszech czasów w MLB w liczbie extra-base hits (1377) i wszystkich baz ogółem (6134), w National League w klasyfikacji w liczbie uderzeń (3630), rozegranych meczów (3026), double’ów (725) i RBI (1951). W karierze zdobył 475 home runów, ale nigdy nie zdobył ich najwięcej w lidze w przeciągu jednego sezonu. Zaliczył 1815 uderzeń w meczach domowych i 1815 w meczach wyjazdowych. Musial był pierwszym baseballistą w MLB, który rozegrał przynajmniej 1000 meczów na dwóch pozycjach (1896 na zapolu, 1016 na pierwszej bazie). Po 1963 jedynym zawodnikiem, który miał wyższą średnią od Musiala w całej karierze był Tony Gwynn, zaś jedynym zawodnikiem, który zaliczył więcej baz ogółem był Hank Aaron.
Musial rozegrawszy 3026 meczów nigdy nie został usunięty z boiska.
Inna działalność i życie prywatne.
Musial poznał Lillian Susan Labash w Donorze kiedy obydwoje mieli 15 lat i 25 maja 1940 ożenił się z nią w St. Paul’s Catholic Church w Daytona Beach na Florydzie. Mieli czworo dzieci, syna Richarda i córki Gerry, Janet i Jeanie. Lillian Musial zmarła w wieku 91 lat 3 maja 2012, ich małżeństwo trwało prawie 72 lata.
W styczniu 1949 założył własny biznes i wraz z Juliusem „Biggiem” Garagnanim otworzył w St. Louis restaurację o nazwie „Stan Musial &amp; Biggie's”. W 1959 John F. Kennedy zwrócił się do Musiala by poparł jego kandydaturę wyborach prezydenckich. Musial wziął udział w kampanii i ostatecznie poparł go w wyborach.
We wrześniu 1963 Musial został wiceprezydentem St. Louis Cardinals i pełnił tę funkcję do końca sezonu 1966. Od lutego 1964 do stycznia 1967 był konsultantem do spraw kondycji fizycznej prezydenta Lyndona Johnsona; stanowisko to utworzono w 1953 roku w celu promocji poprawienia sprawności fizycznej obywateli. 23 stycznia 1967 Musial został menadżerem generalnym klubu. W tym samym roku Cardinals wygrali World Series, a Musial zdobył lojalność zawodników poprzez składanie uczciwych ofert przy podpisywaniu nowych kontraktów i zatrudnił na stadionie opiekunów do dzieci, by żony zawodników mogły w komforcie oglądać mecze. W czerwcu 1967 zmarł jego długoletni partner do interesów Biggie Garagnani, więc Musial musiał przeznaczyć więcej czasu na prowadzenie restauracji i innych prywatnych przedsięwzięć. 5 grudnia 1967 zrezygnował z funkcji menadżera generalnego klubu.
Musial jako hobby traktował grę na harmonijce ustnej i wykonywał między innymi swoją wersję piosenki "Take Me Out to the Ball Game". Grał podczas spotkań publicznych, takich jak coroczna ceremonia wprowadzenia do Baseball Hall of Fame czy podczas wydarzeń charytatywnych. Wystąpił w telewizyjnym show "Hee Haw", a w 1994 nagrał 18 piosenek, które zostały wydane i sprzedane wraz z instrukcją grania na harmonijce ustnej.
Uhonorowanie.
4 sierpnia 1968 wzniesiono pomnik Musiala po północno-wschodniej stronie Busch Memorial Stadium. Przed rozpoczęciem sezonu 2006 został przeniesiony w pobliże nowo wybudowanego Busch Stadium i znajduje się przy zachodniej trybunie stadionu, które stało się popularnym miejscem spotkań kibiców Cardinals. Na pomniku wyryto słowa komisarza ligi w latach 1951–1965 Forda Fricka: „Tu stoi idealny wojownik baseballu. Tu stoi idealny rycerz baseballu”.
Musial został wprowadzony do Baseball Hall of Fame w pierwszym roku głosowania, otrzymując 93,2% głosów (minimum wymagane to 75%). 14 czerwca 1973 został uhonorowany członkostwem w Polsko-Amerykańskiej Narodowej Galerii Sław Sportu, znajdującej się w Orchard Lake w stanie Michigan. W 1989 jego nazwisko zostało umieszczone w St. Louis Walk of Fame, alei sław zasłużonych dla miasta St. Louis. Pięć lat później jego imieniem nazwano boisko baseballowe w Donorze, miejscowości, z której pochodził. Magazyn "The Sporting News" w 1998 umieścił go na 10. miejscu stu największych baseballistów w historii. Był również wśród trzydziestu zawodników wybranych do Major League Baseball All-Century Team, zajmując 11. miejsce spośród zapolowych w głosowaniu kibiców. W 2000 został wybrany do Hall of Famous Missourians, a w Missouri State Capitol stoi posąg z brązu przedstawiający Musiala. W styczniu 2014 został wprowadzony jako jeden z 22 zawodników i działaczy do nowo utworzonej St. Louis Cardinals Hall of Fame.
18 maja 2008 ustanowiono Dzień „Stana The Mana” w klubie. Przed rozpoczęciem Meczu Gwiazd w 2009 roku Musial wykonał pierwszy honorowy rzut do prezydenta Baracka Obamy. W 2010 pierwszobazowy Cardinals Albert Pujols, który nosił przydomek „El Hombre” (ang. „The Man”) przyznał, że nie chce być tak nazywany nawet po hiszpańsku, gdyż jedynym, który zasługuje na ten przydomek jest wyłącznie Stan Musial. W tym samym roku klub rozpoczął kampanię poparcia dla przyznania Musialowi Medalu Wolności za wybitne zasługi. Kampania zakończyła się sukcesem i 15 lutego 2011 Musial otrzymał najwyższe odznaczenie cywilne z rąk prezydenta Baracka Obamy, który nazwał go „nieskazitelnym symbolem, filarem społeczności, dżentelmenem dającym wzór do naśladowania dla Waszych dzieci”.
17 października 2012 Musial po raz ostatni pojawił się na Busch Stadium, jadąc wózkiem golfowym wzdłuż trybun przed meczem numer 4 NLCS. Musial zatrzymał się przy ławkach obydwu zespołów witając się z menadżerem San Francisco Giants Bruce’em Bochym i menadżerem Cardinals Mikiem Mathenym. Cardinals wygrali ten mecz 8–3, ale przegrali serię 3–4.
Czterokrotnie odwiedził Polskę, aby popularyzować baseball w kraju swoich przodków. Podczas pierwszej wizyty w Kutnie w 1987 przekazał na rzecz Polskiego Związku Baseballu i Softballu sprzęt sportowy wartości 50 000 dolarów. Wspierał z własnych funduszy budowę Europejskiego Centrum Małej Ligi Baseballowej w tym mieście. Podczas ostatniej wizyty w 2000 został honorowym obywatelem Kutna, a 5 sierpnia 2000 nowy stadion na terenie Centrum otrzymał jego imię.
We Wrocławiu na terenie Stadionu Olimpijskiego w 1990 oddano do użytku boisko baseballowe Małej Ligi im. Stana Musiała. Przy boisku znajduje się obelisk z podobizną i autografem Musiala.
Śmierć.
Musial zmarł w wieku 92 lat z przyczyn naturalnych 19 stycznia 2013 w swoim domu w Ladue w stanie Missouri. Właściciel klubu Bill DeWitt Jr. wydał oświadczenie:
Kibice zaczęli zbierać się obok pomnika przy Busch Stadium, by oddać hołd zmarłemu zawodnikowi. Przy bramie numer trzy nieopodal pomnika utworzono miejsce pamięci na czas nieokreślony. Uruchomiono specjalną stronę internetową, by fani mogli składać kondolencje rodzinie Musiala. Burmistrz St. Louis Francis Slay zarządził opuszczenie flag do połowy masztu.
Trumnę z ciałem Musiala wystawiono w katedrze w St. Louis 24 stycznia 2013. Tysiące kibiców pojawiło się by oddać mu ostatni hołd. Musial ubrany był w bluzę w tradycyjnych barwach klubu, biało-czerwonych, z harmonijką w kieszeni w obecności członka kampanii honorowej US Navy. Msza pogrzebowa miała miejsce dwa dni później w Nowej Katedrze, którą transmitowały lokalne stacje telewizyjne. Uroczystościom przewodził arcybiskup Timothy Dolan, kazanie wygłosił biskup Richard Stika, zaś Bob Costas mowę pogrzebową, w której przytoczył słowa Mickeya Mantle’a, który powiedział kiedyś o Musiale: „Był lepszym graczem ode mnie, bo był lepszym człowiekiem ode mnie”. Po mszy kondukt wyruszył z Nowej Katedry pod Busch Stadium, gdzie złożono wieniec pod jego pomnikiem. Po zakończeniu uroczystości pogrzebowych kibice zaśpiewali piosenkę „Take Me Out to the Ball Game”.
Upamiętnienie.
W związku z jego popularnością, w maju 2011 Senat stanu Pensylwania wydał decyzję o zmianie nazwy mostu nad rzeką Monongahela z Donora-Monessen Bridge na Stan Musial Bridge. W lipcu 2013 jeden z mostów na autostradzie międzystanowej nr 70 łączący stany Illinois i Missouri nazwano Stan Musial Veterans Memorial Bridge. W październiku 2013 oddział straży pożarnej w St. Louis nazwał jedną z łodzi strażackich „The Stan Musial”.
Statystyki.
Sezon zasadniczy
Postseason
Linki zewnętrzne.
 

</doc>
<doc id="67475" url="https://pl.wikipedia.org/wiki?curid=67475" title="Jezioro zamknięte">
Jezioro zamknięte



</doc>
<doc id="67482" url="https://pl.wikipedia.org/wiki?curid=67482" title="Jezioro zaporowe">
Jezioro zaporowe

Jezioro zaporowe – jezioro powstałe w wyniku zatamowania odpływu wody przez:
Zbiorniki zaporowe niekiedy nazywane są jeziorami zaporowymi (najczęściej potocznie) jednak nie ma to większego uzasadnienia hydrologicznego i geograficznego, ponieważ jeziora to obiekty o genezie przyrodniczej, a zbiorniki zaporowe są zbiornikami antropogenicznymi.

</doc>
<doc id="67487" url="https://pl.wikipedia.org/wiki?curid=67487" title="Jezioro otwarte">
Jezioro otwarte



</doc>
<doc id="67489" url="https://pl.wikipedia.org/wiki?curid=67489" title="Włodzimierz Krzyżanowski">
Włodzimierz Krzyżanowski

Włodzimierz Bonawentura Krzyżanowski herbu Świnka (ur. 8 lipca 1824 w Rożnowie, zm. 31 stycznia 1887 w Nowym Jorku) – amerykański inżynier, polityk i dowódca wojskowy polskiego pochodzenia. Uczestnik powstania wielkopolskiego (1848), oraz wojny secesyjnej, mianowany brevet generałem brygady wojsk Unii.
Młodość.
Krzyżanowski urodził się w Rożnowie. Jego ojciec i dwaj wujowie walczyli o polską niepodległość w wojsku napoleońskim, a brat w powstaniu listopadowym w 1830 roku. Po śmierci ojca rodzina popadła w długi i wyprowadziła się ze swojego majątku. Włodzimierz został przekazany przez matkę pod opiekę krewnym w Poznaniu, reszta rodziny wyjechała do Warszawy. Krzyżanowski trafił do Gimnazjum św. Marii Magdaleny w Poznaniu, jednego z głównych ognisk polskiej konspiracji w zaborze pruskim. Wziął czynny udział w antypruskim powstaniu w 1846 roku. Po klęsce wyemigrował z Polski, by uniknąć aresztowania za działalność polityczną. Udał się do Hamburga, skąd popłynął do Nowego Jorku. W USA uczył się od podstaw języka angielskiego i kontynuował edukację.
Krzyżanowski pracował po zakończeniu nauki jako inżynier w Wirginii, brał udział w budowie kolei na zachód. Podczas pracy na kolei poznał generała Burnetta i ożenił się z jego córką, Caroline, z którą przeniósł się do Waszyngtonu, by założyć firmę. Na tej działalności zdołał się wzbogacić i zaangażował się po stronie Partii Republikańskiej.
Wojna secesyjna.
W 1860 roku Krzyżanowski wsparł kandydaturę Abrahama Lincolna na stanowisko prezydenta Stanów Zjednoczonych. Jego zwycięstwo w wyborach spowodowało wybuch wojny domowej. Krzyżanowski zgłosił się do wojska jako szeregowy dwa dni po ogłoszeniu mobilizacji, zorganizował w Waszyngtonie oddział imigrantów, który obronił miasto przed pierwszymi atakami południowców. Za tę akcję został mianowany kapitanem, a następnie majorem. Zaraz potem w Nowym Jorku rozpoczął kampanię rekrutacyjną wśród imigrantów z Europy, którzy sformowali 58. Ochotniczy Pułk Piechoty Nowego Jorku, zwany „Polskim Legionem”. Awansowany do stopnia pułkownika i został mianowany jego dowódcą.
Krzyżanowski wziął udział w wojnie secesyjnej. Walczył w bitwach: pod Cross Keys w Dolinie Shenandoah, w II bitwie pod Bull Run, pod Chancellorsville, pod Gettysburgiem i pod Knoxville. Prezydent Lincoln awansował go 2 marca 1865 roku na generała brygady; poprzednie tymczasowe nominacje w 1862 i w 1863, były odrzucone przez senat USA.
Po wojnie Krzyżanowski – jak większość oficerów ogromnej armii Unii – znalazł się bez środków do życia i dopiero dzięki wstawiennictwu wpływowych kolegów z organizacji weterańskiej "Grand Army of the Republic" (GAR) otrzymał stanowisko przełożonego urzędu podatkowego w Georgii i na Florydzie w okresie rekonstrukcji. W listopadzie 1871 roku utracił jednak to stanowisko oskarżony o udział w nadużyciach finansowych.
W rok później (11 listopada 1872 roku) został mianowany specjalnym agentem Departamentu Skarbu odpowiedzialnym za ściganie przemytników i kontrolę pracy funkcjonariuszy komór celnych w rejonie Nowego Orleanu. Pracował tak wydajnie i szybko, że 9 czerwca 1873 roku – z rekomendacji Carla Schurza – został specjalnym agentem 15. Obszaru Celnego (Terytorium Waszyngton). Do służby zameldował się w Port Townsend nad Puget Sound (dziś dzielnica Seattle) 11 sierpnia. Po zapoznaniu się z rozległym terytorium i kilku pierwszych dochodzeniach otrzymał zadanie sprawdzenia prawdziwości doniesień o nielegalnych transakcjach na terytorium Alaski, kupionej od carskiej Rosji w roku 1867. Krzyżanowski powrócił z Alaski do Port Townsend 4 grudnia. Pomimo tego, że pobyt Krzyżanowskiego na Alasce był krótki, w środowisku polonijnym popularna jest nieprawdziwa informacja, jakoby Krzyżanowski miał być pierwszym amerykańskim gubernatorem terytorium. 31 maja 1874 roku został – bez podania przyczyn – zwolniony ze służby.
Po zakończeniu pracy na Alasce osiadł w San Francisco. W 1878 roku w Waszyngtonie został dyrektorem w Departamencie Skarbu. Pod koniec życia wrócił do Nowego Jorku, gdzie spisał swoje wojenne wspomnienia.
Zmarł 31 stycznia 1887 roku w Nowym Jorku. Został pochowany na cmentarzu Greenwood w Brooklynie. 13 października 1937, w 50. rocznicę jego śmierci, jego szczątki zostały przetransportowane z wojskowymi honorami na Narodowy Cmentarz w Arlington. Prezydent Franklin D. Roosevelt wygłosił mowę ku jego pamięci transmitowaną przez radio, a prezydent Polski, Ignacy Mościcki, wygłosił swoje wyrazy szacunku w Warszawie.
Legenda.
W 2002 roku, podczas uroczystości wręczenia odznaczenia gubernatorowi Alaski Frankowi Murkowskiemu na Kapitolu, ambasador Polski wywołał kontrowersję, twierdząc, że Włodzimierz Krzyżanowski był pierwszym gubernatorem Alaski. Podczas gdy wielu historyków polsko-amerykańskich oraz polskich i polonijnych stron internetowych podaje tę informację, nie ma ona potwierdzenia w źródłach amerykańskich i powstała najprawdopodobniej na skutek błędnego tłumaczenia pamiętników Krzyżanowskiego. Rzecznik ambasady polskiej, Artur Michalski, przyznał, że ambasada popełniła błąd i stała się ofiarą legendy. Nie ulega wątpliwości, że Krzyżanowski był urzędnikiem rządu federalnego na terenie Alaski.

</doc>
<doc id="67492" url="https://pl.wikipedia.org/wiki?curid=67492" title="Dariusz Michalczewski">
Dariusz Michalczewski

Dariusz Stanisław Michalczewski ps. "Tiger" (ur. 5 maja 1968 w Gdańsku) – polski pięściarz, przedsiębiorca, filantrop i osobowość medialna.
Były mistrz świata zawodowców federacji WBO, WBA, IBF w kategorii półciężkiej oraz WBO w kategorii junior ciężkiej, mistrz Europy amatorów w kategorii półciężkiej. Był niepokonanym pięściarzem przez 12 lat. W swojej karierze pokonał 22 zawodników o tytuł mistrza świata. W rankingu BoxRec jest największym polskim zawodnikiem wszech czasów, pound for pound. Promotor i menedżer bokserski.
Życiorys.
Jest synem Marii i Bogusława Michalczewskich, księgowej i radiotechnika w Polskich Kolejach Państwowych. Jego ojciec zmarł w 1980, mając 37 lat, wskutek choroby – zdiagnozowano u niego nowotwór węzłów chłonnych. Wychowywał się z młodszym o 11 miesięcy rodzeństwem bliźniaczym, Dagmarą i Tomaszem, w blokowisku na Przymorzu, gdzie mieszkał do 1986.
Będąc uczniem Szkoły Podstawowej nr 78 im. mjr Bronisława Lachowicza w Gdańsku, przez cztery lata śpiewał w szkolnym chórze i zespole wokalnym. Następnie ukończył naukę w szkole zawodowej jako stolarz tapicer.
Kariera sportowa.
W młodości przez kilka miesięcy trenował zapasy i piłkę nożną. Gdy miał 12 lat, wuj Józef Baranowski, trener boksu, zaprowadził go na pierwszy trening bokserski do klubu Stoczniowiec Gdańsk. Pierwszą oficjalną walkę rozegrał 1 maja 1983 podczas meczu towarzyskiego Czarni-Stoczniowiec w Słupsku i wygrał ją na punkty.
W 1985 został mistrzem Polski juniorów w wadze półśredniej, a rok później wywalczył złoty medal młodzieżowych mistrzostw Polski w wadze lekkośredniej. W 1986 zdobył brązowy medal na Mistrzostwach Europy Juniorów w Kopenhadze, przegrywając 5:0 walkę z Błagojem Sokołowem. Latem 1986 wyprowadził się z domu rodzinnego i – ze względu na lepsze warunki treningowe – zamieszkał w Słupsku, gdzie w latach 1987–1988 reprezentował klub Czarnych. W 1987 wywalczył tytuł mistrza Polski w gronie seniorów w wadze lekkośredniej.
24 kwietnia 1988 nie powrócił z wyjazdu ekipy bokserskiej do RFN i tam rozpoczął karierę zawodową – za ucieczkę z kraju został dożywotnio zdyskwalifikowany przez Polski Związek Bokserski. W lipcu 1988 otrzymał obywatelstwo niemieckie i kontynuował karierę amatorską w klubie Bayer 04 Leverkusen, gdzie jego trenerem był Fritz Sdunek. Dorywczo pracował także jako dekarz, pracownik siłowy w zakładach produkujących materiały fotograficzne oraz mechanik w warsztacie samochodowym. Pod koniec lat 80. zdobył mistrzostwo Niemiec, a w 1991 w Göteborgu został mistrzem Europy w wadze półciężkiej (81 kg). Amatorsko rozegrał 150 walk, z czego 139 wygrał, w tym 89 przez KO.
W sierpniu 1991 przeszedł na zawodowstwo, podpisując kontrakt menedżerski z Universum Box-Promotion w Hamburgu – jego promotorem został Klaus-Peter Kohl. Na zawodowym ringu zadebiutował 16 września 1991 w Hamburgu, wygrywając z rozpoczynającym karierę Fredericem Porterem (miał wtedy bilans 0-3-1) w drugiej rundzie przez TKO. Wkrótce jego trenerem został Eckhard Dagge, trenował go również Chuck Talhami. 13 maja 1992 pokonał Alego Saidi przez techniczny nokaut w 10. rundzie, zdobywając tytuł międzynarodowego mistrza Niemiec w wadze półciężkiej. 22 maja 1993 wywalczył tytuł interkontynentalnego mistrza IBF w kat. półciężkiej po zwycięstwie przez TKO w ósmej rundzie nad Noele Magee. 10 września 1994 zdobył mistrzostwo świata WBO w kat. półciężkiej, wygrywając w Hamburgu na punkty z Leonzerem Barberem, a 17 grudnia zdobył mistrzostwo świata WBO w kat. junior ciężkiej, wygrywając w Hamburgu przez KO w 10. rundzie z Nestorem Giovanninim. 13 czerwca 1997 w Oberhausen pokonał Virgila Hilla i zdobył dodatkowo mistrzowskie pasy organizacji WBA i IBF w kat. półciężkiej. Jako pierwszy bokser w historii zunifikował pasy mistrzowskie organizacji WBA, IBF i WBO. Został wybrany najlepszym bokserem 1997 w plebiscycie czytelników magazynu „Box-Sport”, uhonorowano go także tytułem „World Boxer of the Year”, a w 1998 uzyskał tytuł „sportowca roku w Europie”.
14 września 2002 po raz pierwszy na zawodowym ringu stoczył pojedynek w polskich barwach, a przed spotkaniem odegrano polski hymn. Tego dnia obronił w Brunszwiku po raz 22 tytuł bokserskiego mistrza świata w wadze półciężkiej organizacji WBO, pokonując przez TKO w 10. rundzie Jamajczyka Richarda Halla. W 2002 federacja WBO ogłosiła Michalczewskiego „czempionem wszech czasów”, a jego walkę z Richardem Hallem uznała za najlepszy pojedynek roku 2002. 18 października 2003 doznał pierwszej porażki na zawodowych ringach, przegrywając niejednogłośnie w Hamburgu na punkty z meksykaninem Julio Cesarem Gonzalezem i tracąc pas WBO w kat. półciężkiej po dziewięciu latach zwycięstw w mistrzowskich pojedynkach. 26 lutego 2005 przegrał walkę o mistrzostwo świata organizacji WBA w wadze półciężkiej z francuzem Fabrice Tiozzo, kończąc pojedynek w szóstej rundzie poprzez techniczny nokaut.
1 czerwca 2005 ogłosił zakończenie kariery bokserskiej, zawodowo rozegrał 50 walk, w tym 48 wygranych i dwie przegrane.
Działalność społeczna i charytatywna.
Zainteresowanie sprawami społecznymi zaowocowało zaangażowaniem boksera w działalność charytatywną – w 2003 założył fundację „Równe Szanse”, której misją jest wspieranie inicjatyw mających na celu wyrównanie szans młodzieży pochodzącej ze środowisk zagrożonych negatywnymi zjawiskami społecznymi. Fundacja wspiera liczne sekcje bokserskie w kilku polskich miastach i obejmuje patronatem imprezy sportowe na terenie kraju.
W 2014 poparł Kampanię Przeciw Homofobii i ich akcję „Ramię w ramię po równość” na rzecz wprowadzenia związków partnerskich w Polsce, adopcji dzieci przez pary homoseksualne i walki z homofobią.
Publicznie poparł kandydaturę Bronisława Komorowskiego przed wyborami prezydenckimi w 2015.
Pozostałe przedsięwzięcia.
W 1995 wystąpił w teledysku do piosenki Marka Wahlberga „No Mercy (The Fist of the Tiger)”, która opisywała dzieciństwo Michalczewskiego i jego karierę sportową. W 1997 wziął udział w nagraniu singla zespołu Lady Pank „Niedawno”, a w 1998 wystąpił w filmie Dietera Schlotterbecka "Tatort – Bienzle und der Champion".
W latach 90. otworzył „Tiger-Pub” w Gdańsku, następnie uruchomił kolejne filie w Warszawie i Szczecinie. Uważa się za twórcę i właściciela znaku towarowego Tiger Energy Drink, bezalkoholowego napoju energetyzującego. Zyski z posiadania marki przekazuje na działalność Fundacji „Równe Szanse”. Na początku lat 2000. został jednym z głównych udziałowców centrum handlowego Manhattan w Gdańsku.
9 listopada 2002 wystąpił wspólnie z Janem Borysewiczem na koncercie zespołu Scorpions, śpiewając najpierw utwór „Zawsze tam, gdzie ty” z repertuaru Lady Pank, a następnie „Hurricane” razem ze Scorpions. W 2004 nakładem wydawnictwa Prószyński i S-ka ukazała się autobiografia Michalczewskiego pt. „Dariusz Michalczewski – Silniejszy niż strach. Moje życie”. Również w 2004 otworzył sieć klubów fitness „Tiger Gym”. W 2005 zagrał gościnnie w serialu "Sąsiedzi". Wiosną 2006 uczestniczył programie rozrywkowym Polsatu "Show!Time".
W 2015 nakładem wydawnictwa Agora wydana została kolejna książka autobiograficzna boksera pt. „Tiger. Bez cenzury”, będąca wywiadem-rzeką przeprowadzonym ze sportowcem przez Macieja Drzewickiego i Grzegorza Kubickiego.
Rezultaty w boksie.
Legenda:
Życie prywatne.
Jego pierwszą żoną była Dorota Chwaszczyńska (ur. 1968), z którą ożenił się 17 października 1987, po czym rozwiódł w lipcu 1991. 19 marca 1995 ponownie się pobrali, a 30 listopada 2004 wzięli kolejny rozwód. Mają dwóch synów: Michała (ur. 1987) i Nicolasa (ur. 1991).
W latach 2006–2008 jego żoną była Patrycja Ossowska (ur. 1972), z którą spotykał się od 2000. W kwietniu 2009 ożenił się z Barbarą Imos (ur. 1980), z którą ma syna Dariusza (ur. 2009) i córkę Nel (ur. 2015).

</doc>
<doc id="67493" url="https://pl.wikipedia.org/wiki?curid=67493" title="Główny Zarząd Informacji">
Główny Zarząd Informacji

Główny Zarząd Informacji Wojska Polskiego, Ministerstwa Obrony Narodowej, Komitetu do spraw Bezpieczeństwa Publicznego, tzw. "Informacja Wojskowa" – organ kontrwywiadu wojskowego działający w RP/PRL w latach 1944–1957, odpowiedzialny obok Ministerstwa Bezpieczeństwa Publicznego za masowe represje wśród żołnierzy Wojska Polskiego, Armii Krajowej (AK), Wolności i Niezawisłości (WiN), Narodowych Sił Zbrojnych (NSZ) oraz ludności cywilnej. Następnie (1957) przekształcony w Wojskową Służbę Wewnętrzną Ministerstwa Obrony Narodowej.
W latach 1943–1945 w organach informacji Wojska Polskiego służyło 750 oficerów kontrwywiadu wojskowego Smiersz (działającego również w Armii Czerwonej), do sierpnia 1944 stanowili 100% oficerów informacji w Wojsku Polskim. W 1944 roku oficerami informacji zostało pierwszych 17 obywateli Polski.
W myśl ustawy z 18 grudnia 1998 roku o Instytucie Pamięci Narodowej – Komisji Ścigania Zbrodni przeciwko Narodowi Polskiemu (art. 5 ust. 1 pkt 8) GZI WP uznawany jest za organ bezpieczeństwa państwa.
Utworzenie i proces przekształceniowy Informacji Wojskowej.
Informacja ludowego Wojska Polskiego powołane zostały na terenie ZSRR rozkazem organizacyjnym dowódcy 1 Polskiej Dywizji Piechoty im. Tadeusza Kościuszki z dnia 14 maja 1943 r. jako Oddział Informacji 1 Dywizji Piechoty. Podporządkowana była nominalnie generałowi Berlingowi. Organy Informacji WP podlegały następnie przekształceniom organizacyjnym i nazewniczym, co związane było z ówczesną rozbudową Armii Polskiej w ZSRR:
Powstanie organów Informacji WP nie wiązało się z podstawami ustawowymi. Jej struktury i zakres kompetencji były regulowane dyrektywami Naczelnego Dowódcy Wojska Polskiego i nie wchodziły w skład struktur sztabowych ludowego WP. Zatwierdzona przez naczelnego dowódcę Wojska Polskiego generała broni Michała Żymierskiego z 30 września 1944 „Ustawa” o Zarządzie Informacji Naczelnego Dowództwa Wojska Polskiego i jego organach stwierdzała:
Nadzorujący polskie formacje wojskowe w ZSRR z ramienia NKWD/NKGB gen. por. Gieorgij Siergiejewicz Żukow stwierdził, że "robotę kontrwywiadowczą w polskiej armii prowadzi „Smiersz”, którego organy istnieją w Wojsku Polskim pod przykryciem „oddziału informacji Wojska Polskiego”. Skład wydziałów informacji Wojska Polskiego jest kompletowany ze składu osobowego Zarządu „SMIERSZ” Ludowego Komisariatu Obrony ZSRR, który kieruje jego działalnością. Żołnierze wydziału informacji noszą polskie mundury".
We wrześniu 1944 powołano Zarząd Informacji Naczelnego Dowództwa WP. 30 listopada 1944 r. Rozkazem nr 95 Naczelnego Dowódcy Wojska Polskiego na bazie Zarządu Informacji NDWP utworzono Główny Zarząd Informacji Wojska Polskiego (początkowo funkcjonował pod nazwą: Kierownictwo Informacji Sztabu Głównego WP). Od 30 listopada 1950 r. nazwa uległa zmianie na Główny Zarząd Informacji Ministerstwa Obrony Narodowej. Wraz z podporządkowaniem organów Informacji MON i Wojsk Wewnętrznych Komitetu do spraw Bezpieczeństwa Publicznego (na mocy Uchwały Rady Ministrów nr 683 z 3 września 1955 r.) nazwa uległa kolejnej transformacji na: Główny Zarząd Informacji Komitetu ds. Bezpieczeństwa Publicznego. Wraz ze zniesieniem KdsBP (na mocy Zarządzenia nr 347 Prezesa Rady Ministrów z 28 listopada 1956 r.) organy Informacji Wojskowej zostały wcielone do MON, a organ Informacji Wojsk Wewnętrznych (tj. Wojska Ochrony Pogranicza i Korpus Bezpieczeństwa Wewnętrznego) do MSW.
Na mocy Zarządzenia nr 01 Ministra Obrony Narodowej z dnia 10 stycznia 1957 r. O powołaniu WSW (Wojskowej Służby Wewnętrznej) organy Informacji Wojskowej zostały zniesione.
Zadania Informacji Wojskowej.
Do głównych zadań GZI należały m.in.:
Kierownictwo i szefowie Informacji.
Nowo powstałe ogniwo kontrwywiadu wojskowego nie wchodziło w skład struktur sztabowych. Było samodzielne pod względem strukturalnym i zadaniowym. Zgodnie ze statutem GZI podlegał Naczelnemu Dowódcy Wojska Polskiego, czyli gen. Michałowi Rola-Żymierskiemu w okresie 1944–1945. Była to podległość formalna, ograniczająca się najczęściej do informacji o planowanych przedsięwzięciach i sprawozdań z ich wykonania. Pod względem konkretnych instrukcji zadaniowych GZI podlegał generałowi pułkownikowi Iwanowi Sierowowi, ówczesnemu zastępcy Ludowego Komisarza Bezpieczeństwa Państwowego ZSRR (NKGB), i innym wysokim funkcjonariuszom NKGB i Smiersz, m.in. komisarzowi b.p. 3 rangi G. Żukowowi.
W późniejszych latach Główny Zarząd Informacji formalnie podlegał I Wiceministrowi Obrony Narodowej, gen. dyw. Marianowi Spychalskiemu w okresie 1945–1949, gen. bryg. Edwardowi Ochabowi od 11 marca 1949 do 24 stycznia 1950 roku, a następnie Ministrowi Obrony Narodowej marszałkowi Polski i marszałkowi ZR Konstantemu Rokossowskiemu do października 1956 roku.
Nadzorujący GZI.
Podczas szybkiej rozbudowy ludowego Wojska Polskiego potrzebne były także organy kontrwywiadu wojskowego. Przy dywizjach, korpusach następnie armiach działały organy informacji, kierowane głównie przez oficerów radzieckich. Świadczy o tym choćby fakt, że zdecydowana większość ówczesnych dokumentów pisana była w języku rosyjskim.
Szefem Oddziału Informacji 1 Dywizji Piechoty był major Piotr Kożuszko, Wydziałem Informacji 1 Armii Wojska Polskiego Dmitrij Wozniesienski, a szefami Wydziału Informacji 2 Armii Wojska Polskiego byli kolejno radzieccy oficerowie pułkownicy Gurko i Zajcew. Podczas operacyjnego podporządkowania dowództwom radzieckich frontów podlegali bezpośrednio szefom Zarządu Kontrwywiadu Wojskowego SMIERSZ, 1 i 2 Frontu Białoruskiego. Szefem tego pierwszego był gen. por. Wadis. Głównie współpracowali z dowódcami wojsk NKWD Ochrony Tyłów 1 i 2 Frontu Białoruskiego, gen. mjr. Rohatinem i gen. mjr. Sierebiakowem.
Utworzony Zarząd Informacji NDWP przekształcono w Kierownictwo Informacji WP, a 11 marca 1945 roku w Główny Zarząd Informacji Wojska Polskiego. Jego pierwszym szefem został wówczas płk Piotr Kożuszko, który już wcześniej kierował Zarządem, następnie Kierownictwem Informacji WP. W grudniu 1945 roku zastąpił go pułkownik Jan Rutkowski.
Urodzony w 1900 roku, wieloletni działacz Francuskiej Partii Komunistycznej i „dąbrowszczak”. uczestnik wojny domowej w Hiszpanii, po powrocie do kraju zastąpił Kożuszkę na stanowisku szefa GZI WP, na stanowisku szefa GZI stał do 25 kwietnia 1947 roku, kiedy to został zastąpiony przez urodzonego w 1917 roku pułkownika Stefana Kuhla, wcześniejszego zastępcę szefa Departamentu Kadr Ministerstwa Obrony Narodowej. Podczas jego kadencji Informacja wojskowa wykazywała się szczególnym okrucieństwem, sam Kuhl, nie mając pojęcia o pracy operacyjnej kontrwywiadu wojskowego, bardzo często w najważniejszych sprawach korzystał z rad swoich dwóch zastępców, płk. Anatola Fejgina i płk. Dmitrija Wozniesienskiego. Fejgin wkrótce został przeniesiony do Ministerstwa Bezpieczeństwa Publicznego na stanowisko kierownika złej sławy Departamentu X. Po zwolnieniu Kuhla z wojska w 1950 roku Wozniesienski zastąpił go na stanowisku Szefa GZI MON.
Płk Dmitrij Wozniesienski służył w szeregach radzieckich służb specjalnych od lat dwudziestych, najpierw w OGPU, a następnie w NKGB.
W czasie kierowania GZI MON, wraz ze swoim zastępcą, płk. Antonim Skulbaszewskim, ujawniał przedwojennych oficerów tzw. „dwójki”, żołnierzy Armii Krajowej itd. Posługiwał się bestialskimi metodami, zezwalał na to również podwładnym.
Kolejnym szefem GZI został płk Karol Bąkowski, po przejęciu przez niego kontroli GZI zaczął tracić swój dawny wizerunek instytucji represyjnej. Główny Zarząd Informacji podporządkowano Komitetowi ds. Bezpieczeństwa Publicznego, powołano specjalną komisję, która zaczęła badać działalność organów informacji od czasu ich powołania. Zostali zatrzymani główni oficerowie śledczy Informacji oraz byli jej szefowie i ich zastępcy, których wielu odwołano do Związku Radzieckiego, np. pułkowników Wozniesienskiego i Skulbaszewskiego.
Następnym i ostatnim szefem GZI, która ponownie została podporządkowana MON, był płk Aleksander Kokoszyn. Absolwent kursów NKWD w Smoleńsku, działacz komunistycznej konspiracji podczas okupacji, za co zapłacił pobytem w obozie koncentracyjnym. Po wojnie żołnierz GZI WP i szef jednego z wydziałów, a od 8 grudnia 1956 do 10 stycznia 1957 roku Szef GZI MON, aż do rozwiązania.
Szefowie Informacji.
W okresie funkcjonowania Zarządu Informacji Naczelnego Dowództwa WP, Kierownictwa Informacji WP oraz Głównego Zarządu Informacji (Wojska Polskiego / MON / Komitetu do spraw Bezpieczeństwa Publicznego, stanowiska szefów tych instytucji pełnili kolejno:
Struktury Informacji Wojskowej.
Organizacja centrali Zarządu Informacji NDWP i GZI WP.
Powstały we wrześniu 1944 roku Zarząd Informacji Naczelnego Dowództwa Wojska Polskiego, zgodnie z ustawą o zarządzie Informacji Wojska Polskiego i jego organach Nr 60 z 30 września 1944 roku, składał się z:
Organizacja organów terenowych GZI.
W terenie przy każdym z Okręgów Wojskowych istniał Okręgowy Zarząd Informacji, przy dywizjach, garnizonach i Wojskach Ochrony Pogranicza istniały Wydziały lub Sekcje Informacji.
Na koniec 1948 roku wyglądało to następująco:
Szkolnictwo Informacji Wojskowej.
Szkoły oficerskie Informacji Wojskowej: 
Zarząd / Oddział III GZI WP.
Oddział III GZI WP miał specjalne znaczenie w strukturze Informacji Wojskowej, kierował on terenowymi organami Informacji.
Kontrolował i instruował organa informacji WP w zakresie pracy agenturalnej oraz prowadzenia ważniejszych rozpracowań operacyjnych. Sprawdzał stopień wykonania rozkazów i zarządzeń Ministra ON i Szefa GZI. Koordynował współpracę terenowych organów Informacji Wojskowej z organami bezpieczeństwa publicznego, w województwach itd. Poszukiwał także autorów anonimów oraz ulotek i napisów itp. Od lutego 1948 roku do listopada 1949 roku, szefem Oddziału III GZI WP był Jerzy Fonkowicz, który przed objęciem tej funkcji był szefem Okręgowego Zarządu Informacji Nr 1 (Warszawskiego Okręgu Wojskowego), wówczas Okręg Wojskowy nr 1. Dokładnie Zadania Ogólne Oddziału III GZI WP przedstawiały się następująco:
Represje.
Informacja wojskowa brała czynny udział obok bezpieki (Ministerstwa Bezpieczeństwa Publicznego) w walce z podziemiem. Od 1944 roku, kiedy
rozpoczęły się aresztowania żołnierzy Armii Krajowej i nie tylko. Do 1957 roku Główny Zarząd Informacji Wojska Polskiego aresztował ok. 17 tys. osób cywilnych i wojskowych.
Po ucieczce pilotów – ppor. Franciszka Jaźwińskiego (3 marca 1953) oraz Jareckiego dwa miesiące później, postanowiono dokonać tzw. penetracji Wojska Polskiego, zwłaszcza wojsk lotniczych i obrony przeciwlotniczej, za pomocą agentury z Ministerstwa Bezpieczeństwa Publicznego i GZI.
1 czerwca 1953 roku Szef GZI MON wydał następujący rozkaz:
Jeszcze przed zakończeniem działań wojennych oprócz policyjnej roli, jaką odgrywała "Informacja WP" w końcowym kwartale 1944 roku, pole działania organów kontrwywiadu wojskowego rozszerzono o Armię Krajową, która począwszy od października 1944 roku we wszystkich dokumentach sprawozdawczych określana była jako "organizacja wroga". Obarczano ją odpowiedzialnością za wszystkie negatywne zjawiska występujące w wojsku, w tym za dezercję.
Te działania przybrały szerokie znaczenie po dezercji 31 pp i fiasku koncepcji formowania 3 Armii Wojska Polskiego. Po posiedzeniu Biura Politycznego z 22 października 1944 roku postanowiono przebudować "Wydział Informacyjny" w wojsku rozszerzając zakres jego pracy oraz postawiono Informacji WP konkretne zadania, m.in. przeprowadzić gruntowną czystkę w wojsku z elementów reakcyjnych, przede wszystkim w : "Sztabie Formowania" "Sztabie Głównym", "Sztabie Zaopatrzenia", RKU ("Rejonowa Komenda Uzupełnień"), "szkołach wojskowych".
Zdecydowano również:
Na tym posiedzeniu zdecydowano również o konieczności utworzenia "Szkoły Oficerów Informacyjnych"
Informacja wojskowa wykonując zadania internowała w pierwszych dniach listopada 1944 roku, 439 spośród 1181 byłych członków Armii Krajowej, ujawnionych do 28 października w jednostkach Wojska Polskiego. Wśród nich było 183 oficerów, 185 podoficerów i 71 szeregowych. Znamienne, iż według danych z 28 października jako aktywnych charakteryzowano zaledwie 166 byłych członków AK. Pozostałych 1015 nie przejawiało, zdaniem organów Informacji WP, żadnej działalności. Internowanych skierowano do I Specjalnego Obozów Tyłów Zarządu Informacji WP w Skrobowie koło Lubartowa.
W listopadzie 1944 roku organy Informacji WP aresztowały 144 osoby (25 oficerów, 112 podoficerów i szeregowców, 7 osób cywilnych).
Podział aresztowanych według kategorii przestępstw wyglądał następująco: 2 osoby za szpiegostwo, 1 spadochroniarz, 2 za terroryzm, 32 za zdradę, 5 za dezercję, 75 za inne przestępstwa, 11 członków Armii Krajowej, którzy prowadzili aktywną działalność przeciwko Polskiemu Komitetowi Wyzwolenia Narodowego i Wojsku Polskiemu.
Zdecydowanie antyakowskie nastawienie organów Informacji ludowego WP było widoczne do później jesieni 1945 roku. W maju wśród aresztowanych przez organy kontrwywiadu wojskowego WP 225 osób znajdowało się 10 szpiegów, 18 zdrajców, 29 dezerterów, 25 osób zatrzymanych za wrogą agitację, 130 akowców oraz 13 innych osób. W lipcu spośród 144 zatrzymanych 60 podejrzewano o aktywny udział w AK. W sierpniu aresztowano 34 aktywnych członków Armii Krajowej, we wrześniu już tylko 12. Od października obserwuje się coraz mniej zatrzymań pod zarzutem aktywnego udziału w AK. Wśród 141 osób aresztowanych w listopadzie wymienia się: 16 szpiegów, 8 terrorystów, 18 zdrajców, 20 akowców, 34 terrorystów, 24 osoby aresztowane za wrogą propagandę i 21 za inne przestępstwa.
TUN.
Jedna z najbardziej znanych spraw wiążącą się z Informacją Wojska Polskiego i przez nią prowadzoną była tzw. sprawa TUN, czyli proces generała Stanisława Tatara i pułkowników Mariana Utnika i Stanisława Nowickiego. Oskarżeni tworzyli wcześniej Komitet Trzech Funduszu Obrony Narodowej.
Spisek komandorów.
W 1950 Główny Zarząd Informacji rozpoczął w Marynarce Wojennej nową fale aresztowań. 21 lipca 1952 Najwyższy Sąd Wojskowy w Warszawie wydał wyrok w sprawie „zorganizowania spisku w wojsku”. czyli tzw. „spisku komandorów”. Po miesiącach tortur pod fałszywym zarzutem działalności szpiegowskiej siedmiu wysokich oficerów Marynarki Wojennej skazano na karę śmierci lub dożywotnie więzienie, pomimo wycofania w procesie wymuszonych siłą zeznań. W końcu 1952 w więzieniu na warszawskim Mokotowie rozstrzelani zostali:
Pozostali komandorzy zostali skazani:
Decyzją Naczelnego Sądu Wojskowego z 24 kwietnia 1956 postępowanie karne zostało wznowione i po ponownym rozpatrzeniu sprawy uchylono wyrok z 1952, stwierdzając całkowitą niewinność wszystkich skazanych.
Straceni w Głównym Zarządzie Informacji.
Mazowsze:
Osobowe źródła informacji GZI.
Nowo utworzone organy kontrwywiadu wojskowego w Wojsku Polskim z braku doświadczonej kadry oficerskiej i cywilnej musiały zostać wsparte oficerami służb specjalnych ZSRR: NKWD, NKGB, i kontrwywiadu wojskowego Smiersz.
Szczególne wyzwanie dla organu Informacji WP przyniosła ogłoszona przez PKWN powszechna mobilizacja. Zgodnie z jej założeniami do szeregów Wojska Polskiego mogły wstąpić liczne oddziały AK-owców i innych członków organizacji polityczno-wojskowych związanych z Londynem. Kontrwywiad wojskowy miał za zadanie rozpracować te grupy, ustalić powiązania między nimi oraz wykonać wiele innych przedsięwzięć natury operacyjnej i organizacyjnej. Należało się zająć przedwojenną kadrą zawodową zgłaszającą się do służby czynnej po pobycie w oflagach. Aby rozpoznać i następnie rozpracować owe organizacje i grupy, potrzebna była liczna i prężnie działająca rzesza agentów, informatorów i w wielu przypadkach prowokatorów, którą Informacja wojskowa utworzyła w bardzo szybkim czasie. Było to głównie zasługą oficerów radzieckich.
Tylko w 1 Armii WP sieć agenturalna liczyła 3220 osób, w tym 74 agentów, 389 rezydentów i 2757 informatorów. Według sprawozdania z pracy operacyjnej Oddziału Informacji 1 Armii Wojska Polskiego za listopad 1944 roku, tylko w tym miesiącu zwerbowano do współpracy z 371 ludzi, z tego 85 żołnierzy Armii Krajowej i 12 z Armii Ludowej. Zapewne taką samą agenturą dysponował Wydział Informacji 2 Armii Wojska Polskiego.

</doc>
<doc id="67494" url="https://pl.wikipedia.org/wiki?curid=67494" title="Terminator (elektronika)">
Terminator (elektronika)

Terminator - urządzenie elektryczne montowane na zakończeniach okablowania komunikacyjnego i mające za zadanie redukcje zakłóceń powstających w nim w trakcie przesyłania sygnałów. Proste terminatory pasywne to rezystor, bądź też ich zestaw. Bardziej rozbudowane terminatory aktywne zbudowane są w oparciu o stabilizatory napięcia.
Działanie terminatorów polega na pochłanianiu docierających do nich impulsów elektrycznych niosących ze sobą sygnał. Przy braku terminatorów na zakończeniach kabla, ze względu na niedopasowanie impedancyjne następuje odbijanie się sygnałów docierających do takich miejsc i w konsekwencji zakłócanie kolejnych sygnałów. W niektórych magistralach (na przykład PCI), odbicia takie są jednak niezbędne do działania i takich magistrali nie można terminować.
Terminatory, jako osobne urządzenia, stosowane są m.in. w okablowaniu
W zdecydowanej większości przypadków terminatory stanowią integralną część urządzeń nadawczo-odbiorczych. 

</doc>
<doc id="67495" url="https://pl.wikipedia.org/wiki?curid=67495" title="Edmund Muskie-Marciszewski">
Edmund Muskie-Marciszewski



</doc>
<doc id="67497" url="https://pl.wikipedia.org/wiki?curid=67497" title="Ekstraklasa w piłce nożnej">
Ekstraklasa w piłce nożnej

Ekstraklasa, PKO BP Ekstraklasa – najwyższa w hierarchii klasa męskich ligowych rozgrywek piłkarskich w Polsce, będąca jednocześnie najwyższym szczeblem centralnym (I poziom ligowy).
W latach 1927–1939 nosiła nazwę Liga, a w latach 1948–2008 I liga. W jej ramach zmagania toczą się cyklicznie (co sezon) systemem kołowym, jako mistrzostwa kraju i przeznaczone są dla 18 najlepszych polskich klubów piłkarskich. Triumfator Ekstraklasy zostaje jednocześnie mistrzem Polski, zaś najsłabsze drużyny relegowane są do I ligi polskiej (dawnej II ligi polskiej). Pierwotnie zarządzana przez Polski Związek Piłki Nożnej (w latach 1928–2005), następnie (od 18 listopada 2005) przez Ekstraklasę SA. Od 2002 do udziału w jej rozgrywkach zostają dopuszczone wyłącznie kluby mające status profesjonalny (tj. działające w formie "sportowej spółki akcyjnej"), które – po spełnieniu wszelkich niezbędnych kryteriów – otrzymały roczną licencję na występy na tym szczeblu. W 2005 roku na mocy ustawy o sporcie kwalifikowanym określono, że w skład lig zawodowych w grach zespołowych wchodzą wyłącznie kluby sportowe będące spółkami akcyjnymi, co "de facto" spowodowało usunięcie sportowej spółki akcyjnej z polskiego systemu prawnego. Pomimo upływu czasu, niektóre kluby nadal używają w nazwie dodatku Sportowa Spółka Akcyjna np. Jagiellonia Białystok (KRS dane z 22 kwietnia 2022).
Mistrz Polski uzyskuje prawo udziału w eliminacjach do Ligi Mistrzów UEFA, zaś wicemistrz i zdobywca trzeciego miejsca w eliminacjach do Ligi Konferencji Europy UEFA.
Historia rozgrywek ligowych.
Utworzenie ligi.
Na fali zmian sanacyjnych, zapoczątkowanych w Polsce wiosną 1926 przez przewrót majowy, spora część działaczy piłkarskich postanowiła całkowicie zmienić – obrany w 1919 przez Polski Związek Piłki Nożnej – system rozgrywek o mistrzostwo Polski (MP). Co prawda wcześniej podejmowano podobne próby (już bowiem w październiku 1921 Ignacy Rosenstock oficjalnie wysunął pierwszy, konkretny projekt ogólnopolskiej ligi państwowej „na wzór zachodni” w dwóch klasach rozgrywkowych), jednak z uwagi na niewielką siłę przebicia ich pomysłodawców i brak większego wsparcia ze strony klubów kończyły się one niepowodzeniem. Odnośnie do obowiązującego w latach 1920-1926 modelu pucharowego coraz powszechniej wnoszono zastrzeżenia, uznając go za przestarzały i zupełnie nieadekwatny do ówczesnego stopnia rozwoju rodzimego futbolu. Z całą pewnością doskonale sprawdził się on na samym początku formowania piłkarskich struktur w II Rzeczypospolitej – bezpośrednio przyczyniając się do sporego wzrostu popularności tej dyscypliny – jednak nie sprostał wymaganiom czasu. Przyszłość widziano jedynie we wprowadzeniu nowoczesnego systemu „każdy z każdym – mecz i rewanż” (zwanego ligowym), a także zwiększeniu liczby drużyn bezpośrednio walczących o tytuł mistrzowski, toteż 2 grudnia 1926 z inicjatywy lwowskich: Pogoni, Czarnych oraz Hasmonei doszło w Krakowie do konferencji porozumiewawczej przedstawicieli 12 „klubów-reformatorów” (ponadto wzięły w niej udział: Polonia, Legia i Warszawianka z Warszawy, ŁKS i Klub Turystów z Łodzi, Wisła Kraków, Warta Poznań, 1. FC Katowice i TKS Toruń). Z krajowej czołówki brakowało jedynie Cracovii oraz Ruchu Wielkie Hajduki, które odrzuciły zaproszenie. W trakcie spotkania ustalono wszystkie najpilniejsze kwestie i zaledwie dwa dni później, w tym samym gronie – podczas zebrania zorganizowanego w Warszawie w dniach 4 grudnia i 5 grudnia 1926 – utworzono nowy podmiot (pod roboczą nazwą Liga Polska), działający w ramach PZPN i zamierzający zorganizować pierwszą w historii kraju edycję ligi (dotychczasowym sposobem kalendarzowym, tj. „wiosna-jesień”). Posiedzeniu przewodniczył delegat Pogoni – Tadeusz Kuchar, a wiodące role odegrali działacze wojskowi (głównie warszawskiej Legii), bowiem to właśnie oni byli najbardziej zainteresowani przejęciem kontroli nad niemal wszystkimi dziedzinami życia ówczesnej Polski (a sport stanowił jedną z ważniejszych). 6 stycznia 1927 Liga wybrała swe kierownictwo, jednak nie obsadzając jeszcze stanowiska prezesa.
Zorganizowane w dniach 26-28 lutego 1927 w Krakowie "9. Walne Zgromadzenie PZPN" jednoznacznie opowiedziało się przeciwko radykalnej zmianie systemu rozgrywkowego, proponując jedynie jego modyfikację. Jednocześnie uwidocznił się wyraźny podział na dwa obozy: „lwowsko-warszawski” (proligowy) i „krakowski” (konserwatywny).
Wskutek braku możliwości wypracowania jakiegokolwiek kompromisu 1 marca 1927 Liga wystąpiła ze struktur związku i rozpoczęła faktyczną działalność pod oficjalną nazwą Polska Liga Piłki Nożnej (PLPN) z gen. brygady Romanem Góreckim (ówczesny szef stołecznej Legii), jako nowo wybranym prezesem (pierwszą siedzibą było biuro stołecznej Polonii). Ostatecznie – w ciągu zaledwie kilku tygodni – przystąpiło do niej aż 57 klubów – w tym chorzowski Ruch, nie uczestniczący w jej tworzeniu (14 z nich utworzyło Ekstraklasę, zaś pozostałe zgrupowano w kilku ligach okręgowych). Nieugięta pozostawała jedynie Cracovia, której sternikiem pozostawał jednoczesny prezes centrali – Edward Cetnarowski, toteż na jej miejsce do PLPN dokooptowano Jutrzenkę Kraków. 13 marca 1927 Zarząd PZPN bezterminowo zdyskwalifikował wszystkich zawodników, działaczy i kluby, które przystąpiły do PLPN, a o całej sytuacji poinformował FIFA. Jednak już 22 maja 1927 związek ustanowił własną 16-drużynową Klasę Państwową, sankcjonując przy tym system ligowy, jednak wyłącznie pod własną kontrolą.
W międzyczasie – 3 kwietnia 1927 – odbyła się premierowa kolejka PLPN. Na inaugurację rozegrano 7 spotkań (w tym aż 5 derbowych). Od 2000 r. za publikacją Wydawnictwa GiA "Liga polska" (tom 25 serii Encyklopedia piłkarska Fuji") przyjęto, że pierwszy mecz rozpoczął się w Łodzi o godz. 15.00 – przy ul. Wodnej. Było to spotkanie Klub Turystów Łódź – ŁKS Łódź 0:2 (0:2). W czasie trwania tego meczu (według wydawnictwa GiA) uzyskano pierwszego ligowego gola w Polsce (zdobył go Jan Durka w 35 minucie pojedynku). Analiza prasowa wykazała jednak, że również o 15:00 rozpoczął się mecz w Toruniu, w którym TKS pokonał Polonię Warszawa 4:3 (4:0). Już w 6 minucie tego pojedynku gola zdobył Paweł Gumowski. Informacja na ten temat została po raz pierwszy opublikowana w 2013 r. w książce Jarosława Owsiańskiego i Tomasza Siwińskiego "Historia futbolu wielkopolskiego". Zaprzeczyło to twierdzeniu, jakoby pierwszego gola w ekstraklasie zdobył Durka. Redakcja GiA zrewidowała swoje stanowisko i w 2016 r. zaakceptowała zmienioną wersję tego zdarzenia. Nie ulega natomiast wątpliwości, że pierwszym liderem zostali piłkarze z Katowic, po zwycięstwie z Ruchem 7:0. Z powodu gry nieuprawnionych zawodników w obydwu zespołach derby Lwowa musiano powtórzyć.
20 lipca 1927 zorganizowano spotkanie podczas którego delegatom PLPN i PZPN udało się wypracować kompromis, zaś 30 października 1927 porozumienie stało się faktem (podpisano je natomiast 29 grudnia 1927). 18 grudnia 1927 odbyło się w Krakowie "11. Nadzwyczajne Walne Zgromadzenie PZPN", podczas którego doszło do symbolicznego końca „starej epoki” w polskim futbolu, poprzez podjęcie decyzji o przeniesieniu siedziby związku do Warszawy (zwycięstwo działaczy wojskowych, którzy praktycznie od tego momentu przejęli kontrolę nad całym rodzimym futbolem) oraz przystąpieniu Cracovii do PLPN. Kolejne Walne Zgromadzenie PZPN zorganizowano, więc już w stolicy 15 stycznia 1928 i to podczas jego trwania PLPN stała się jednym z 11 autonomicznych członków PZPN (obok 10 okręgowych związków piłki nożnej).
11 września 1927 w Krakowie Wisła rozgromiła TKS 15:0 (7:0), co do dzisiaj pozostaje rekordowym rozmiarem zwycięstwa rodzimej Ekstraklasy. Zresztą cały sezon stał pod znakiem rywalizacji "Białej Gwiazdy" z katowickim 1. FC finansowanym przez mniejszość niemiecką na Górnym Śląsku. Na finiszu lepsi okazali się krakowianie, którzy w dodatku dwukrotnie ograli najgroźniejszego rywala – 3:0 (1:0) „u siebie” i 2:0 (0:0) „na wyjeździe”. Formalnie sezon zakończył się 13 listopada 1927, jednak w wyniku licznych odwołań ostateczna weryfikacja gier i tabeli nastąpiła dopiero 7 kwietnia 1928, a więc już w trakcie trwania nowego sezonu. Liga liczyła wówczas 15 zespołów, bowiem dołączono do niej Cracovię, co przy niezmienionych zasadach awansu sprawiło, że w edycji 1929 ponownie wystąpiła w niej nieparzysta liczba drużyn. W trzech pierwszych sezonach rozgrywek z ekstraklasy spadły trzy drużyny mniejszości narodowych: żydowskie Jutrzenka Kraków i Hasmonea Lwów oraz niemiecki 1.FC Katowice, a na takie rozstrzygnięcia pewien wpływ miały, niekorzystne dla tych klubów, decyzje sędziów. Aż do 1939 roku żaden inny klub mniejszości narodowej nie awansował do Ligi.
Lata 30..
Następne trzy sezony (1930–1932) przyniosły stabilizację systemu rozgrywek, w których występowało 12 ekip – jedna spadała i jedna uzyskiwała promocję. Pierwszą poważną reformę wprowadzono w edycji 1933. 16 stycznia 1933 walne zebranie LPN zatwierdziło projekt podziału Ekstraklasy na dwie równorzędne 6-zespołowe grupy, z których po trzy czołowe miały w II etapie walczyć w grupie mistrzowskiej o tytuł najlepszej w kraju, a pozostałe o utrzymanie na najwyższym szczeblu (tj. miejsca 7-12). Obowiązywała one jednak zaledwie przez rok. W sezonie 1935 po raz kolejny pomniejszono ligę do nieparzystej liczby drużyn (11), a rok później do 10, przy obowiązującej zasadzie spadku i awansu dwóch klubów. Systemem tym grano już niezmiennie do wybuchu II wojny światowej. Hegemonem polskiej ligi lat 30. okazał się chorzowski Ruch, który triumfował w niej cztery razy z rzędu. Wcześniej swe pierwsze tytuły MP zdobyły Warta Poznań i Garbarnia Kraków. W edycji 1937 po raz pierwszy dwie czołowe lokaty zajęli beniaminkowie (Cracovia i AKS Chorzów), czego nie powtórzono już nigdy później. Ostatnią przedwojenną pełną rywalizację (zakończoną elekcją mistrza) przeprowadzono w 1938, bowiem sezonu 1939 – na skutek wybuchu II wojny światowej – nie dokończono (w chwili przerwania rozgrywek w lidze prowadził Ruch Chorzów).
Lata powojenne.
Po zakończeniu działań wojennych i stopniowym odbudowaniu życia piłkarskiego „nad Wisłą”, w czerwcu 1945 rozpoczęto żmudny proces reaktywowania Ekstraklasy (nadano jej wówczas nazwę Liga Państwowa). Wstępny projekt przedstawiono do akceptacji 29 czerwca 1945, ale został on odrzucony przez "26. Walne Zgromadzenie PZPN".
1 lipca 1946 związek rozpisał referendum na temat systemu rozgrywek o MP, jednak już 26 lipca 1946 gazeta „Sport” przypomniała, że LPN istnieje nadal – nikt jej bowiem do tej pory nie rozwiązał – a na czas wojny jedynie zawiesiła swą działalność. Toteż 10 sierpnia 1946 podczas zebrania w Krakowie (z inicjatywy i w siedzibie Cracovii) reaktywowano ją pod nazwą Liga PZPN. W spotkaniu uczestniczyli delegaci 14 klubów – 9 przedwojennych ligowców (Cracovii, Wisły Kraków, Garbarni Kraków, Legii Warszawa, Polonii Warszawa, ŁKS Łódź, Warty Poznań, Ruchu i AKS Chorzów), Polonii Bytom (jako spadkobiercy zlikwidowanej Pogoni Lwów), a także 4 „obserwatorów” (Widzewa Łódź, Lecha Poznań, Zagłębia Sosnowiec i Rymera Niedobczyce) – którzy obowiązki prezesa powierzyli "Tadeuszowi Dręgiewiczowi". Postanowiono na siedzibę Ligi obrać Kraków i ustanowić dwie 12-zespołowe klasy rozgrywkowe: I i II ligę. Jednak już 18 sierpnia 1946 "28. Nadzwyczajne Walne Zgromadzenie PZPN" całkowicie zanegowało funkcjonowanie Ligi, nie wpuszczając na salę obrad jej działaczy oraz protokołując, że dla centrali ona nie istnieje. A wszystko w obawie, iż uruchomienie ligowej karuzeli z pewnością pociągnie za sobą konieczność wprowadzenia zawodowstwa, na które politycy tzw. Polski Ludowej nie chcieli pozwolić. Tak więc mistrza kraju z 1946 wyłoniono modelem nieligowym według koncepcji Stanisława Mielecha.
Dopiero październikowo-listopadowa seria artykułów w prasie sugerująca, iż „powstanie zawodowej ligi oczyściłoby atmosferę w światku piłkarskim”, doprowadziła do wznowienia dyskusji w tym temacie. Toteż 25 listopada 1946 Zarząd PZPN rozważał dwa projekty ligowe. Pierwszy (autorstwa Andrzeja Przeworskiego), zakładał zorganizowanie MP 1947 sposobem mieszanym (pucharowo-ligowym), których wyniki byłyby jednocześnie podstawą kwalifikacji do planowanej ligi w edycji 1948. Drugi – przedstawiony przez Heliodora Konopkę – proponował utworzenie ligi już w sezonie 1947, a o jej składzie zadecydowałby sam związek według własnego uznania. Podczas obradującego w Warszawie w dniach 14 grudnia i 15 grudnia 1946 "29. Nadzwyczajnego Walnego Zgromadzenia PZPN" najpierw aż 170 delegatów opowiedziało się za reaktywowaniem ligi (wobec 45 głosom przeciwnym i 4 wstrzymującym się), zaś później obydwie koncepcje poddano pod głosowanie. Bezapelacyjnie zwyciężył projekt Andrzeja Przeworskiego, który poparło 182 działaczy (konkurencyjny uzyskał jedynie 37 głosów), dlatego 22 lutego 1947 podczas "30. Walnego Zgromadzenia PZPN" (zorganizowanego wyjątkowo w Łodzi – pierwszy i jedyny raz) uchwalono założenie Klasy Państwowej, mającej wystartować systemem „wiosna-jesień” od sezonu 1948.
14 lutego 1948 "30. Walne Zgromadzenie PZPN" ostatecznie zatwierdziło 14 klubów, które 14 marca 1948 rozegrały 7 meczów inauguracyjnej kolejki. Pierwszego, po ponad 8-letniej przerwie, ligowego gola uzyskał w spotkaniu Warta Poznań – Cracovia gracz przyjezdnych Stanisław Różankowski, zaś pierwszym liderem została krakowska Wisła (6:0 u siebie z Polonią Warszawa). W końcowej tabeli z identyczną liczbą punktów prowadziły Cracovia i Wisła Kraków, więc o mistrzostwie zdecydował jednomeczowy baraż na neutralnym boisku (stadionie Garbarni Kraków), w którym „Pasy” pokonały odwiecznego rywala 3:1 i to one sięgnęły po tytuł.
Ligową edycję 1951 wygrała Wisła Kraków, ale tytuł mistrza Polski przyznawano wtedy zdobywcy Pucharu Polski, którym był Ruch Chorzów. W 1952 kluby rywalizowały w dwóch równorzędnych grupach I i II, ich mistrzowie spotkali się w barażach o mistrzostwo. Do 1961 w I lidze grano według cyklu wiosna-jesień. By przejść na cykl jesień-wiosna w 1962 przeprowadzono skrócone, tzw. przejściowe rozgrywki. Drużyny rywalizowały w dwóch równorzędnych grupach I i II. O 1. miejscu (oraz 3, 5, 7, 9, 11 i 13) zdecydowały dodatkowe mecze między zespołami zajmującymi te same miejsca w obu grupach. Także w sezonie 2001/2002 rozgrywki zorganizowano w grupach – na jesieni w dwóch równorzędnych A i B, a na wiosnę w grupach mistrzowskiej (walczącej o miejsca 1-8) i spadkowej (walczącej o miejsca 9-16).
Idea Ekstraklasa.
Na przełomie tysiącleci PZPN rozpoczął działania mające na celu pozyskanie dla ligi tytularnego sponsora. Pierwsze zaawansowane rozmowy prowadzone były z jednym z polskich banków (oficjalnie jego nazwy nigdy nie ujawniono), jednak 18 listopada 2002 negocjacje zakończyły się ostatecznym fiaskiem.
Latem 2004 ogłoszono przetarg w sprawie wykupienia praw do nazwy polskiej ekstraklasy. Przystąpili do niego dwaj oferenci z branży telefonii komórkowej: Polska Telefonia Cyfrowa sp. z o.o. (operator sieci Era) i Polska Telefonia Komórkowa „Centertel” Sp. z o.o. (operator sieci Idea). 14 października 2004 komisja przetargowa jednogłośnie uznała ofertę drugiego z nich za korzystniejszą (o 17 procent wyższą od konkurenta), dokonując tym samym wyboru oferenta. 15 października 2004 decyzję komisji przetargowej oficjalnie zatwierdziło Prezydium Zarządu PZPN, przyznając tym samym PTK „Centertel” sp. z o.o. miano głównego i tytularnego sponsora polskiej ekstraklasy piłkarskiej od 1 stycznia 2005 (choć datę podpisania umowy wyznaczono na 1 lutego 2005, a faktycznie miało do tego dojść na początku rundy wiosennej sezonu 2004/2005). Umowa sponsoringowa zawarta została na 3,5 sezonu (do czerwca 2008) i opiewała na kwotę 31,6 mln zł. Pierwotnie planowano, by nowa nazwa I ligi od razu przybrała docelową formę – Orange Ekstraklasa (od nazwy sieci telefonii komórkowej, mającej 19 września 2005 zastąpić markę Idea), jednak po wielu dyskusjach zdecydowano się na ówczesną nazwę sieci – Idea Ekstraklasa (IE).
9 marca 2005 uroczyście zaprezentowano logo IE oraz obraną strategię marketingową, zaś 11 marca 2005 na Stadionie Wojska Polskiego meczem Legia Warszawa – Pogoń Szczecin (3:0) rozpoczęła ona faktycznie swe rozgrywki (pierwszego z nich gola zdobył Marek Saganowski w 48 minucie).
Orange Ekstraklasa.
16 września 2005 – na skutek rebrandingu głównego sponsora polskiej I ligi – zmieniono nazwę rozgrywek na docelową – Orange Ekstraklasa (OE). W międzyczasie (12 sierpnia 2005) Ekstraklasa SA podpisała z PZPN umowę o zarządzaniu IE (dzień formalnego przejęcia piłkarskiej ligi zawodowej), zaś na jej mocy od 18 listopada 2005 (14 kolejki sezonu 2005/2006) faktycznie wykonuje te obowiązki (pierwszym spotkaniem był mecz Legia Warszawa – Górnik Zabrze 3:2).
13 lipca 2006 – na wniosek Prezesa Zarządu Ekstraklasy S.A. – Prezydium Zarządu PZPN zatwierdziło nowy regulamin rozgrywek sezonu 2006/2007, obejmujący swym zakresem jedynie rozgrywki OE (poprzednie przepisy dotyczyły zarówno I, jak i II ligi). Nowelizacja ta miała na celu uzyskanie większej niezależności zawodowej ligi od PZPN. Według nowych przepisów całością spraw związanych z rozgrywkami OE zajmować się będą jedynie wydzielone organy Ekstraklasy S.A., tj. Departament Logistyki Rozgrywek i Komisja Ligi.
Inauguracyjną kolejkę spotkań sezonu 2006/2007 rozegrano w dniach 28-30 lipca 2006. Tym samym przeszedł do historii polskiej piłki nożnej jako ten, w którym rozgrywki – od początku do końca – po raz pierwszy prowadził inny podmiot niż PZPN.
Mimo to część zadań nadal pozostaje w gestii dawnego zarządcy ligi (PZPN). Należą do nich: proces licencyjny, sprawy sędziowskie, sprawy międzynarodowe (m.in. zgłaszanie klubów do europejskich pucharów), kwestie bezpieczeństwa na stadionach oraz sprawy dyscyplinarne w instancji odwoławczej. Dodatkowo – w zamian za przekazanie rozgrywek OE – przez 3 lata (od sezonu 2006/2007 do sezonu 2008/2009) PZPN otrzymał od Ekstraklasy S.A. 7,2% udziałów w zyskach oraz corocznie 1 mln złotych (m.in. na zarządzanie rozgrywkami niższych klas).
Reforma 2008/2009.
7 stycznia 2007 obradujące w Warszawie walne zgromadzenie sprawozdawczo-statutowe PZPN podjęło decyzję o reformie centralnych szczebli męskich rozgrywek ligowych, począwszy od sezonu 2008/2009. Na mocy zawartych porozumień zmianie uległa zarówno struktura, jak i terminologia poszczególnych klas rozgrywkowych – w tym tej najwyższej – która z I ligi została oficjalnie przemianowana na Ekstraklasę.
T-Mobile Ekstraklasa.
Dnia 21 lipca 2011 ogłoszono, że sponsorem tytularnym Ekstraklasy został T-Mobile, umowę podpisano na 2 lata. 24 maja 2013 roku Ekstraklasa przedłużyła współpracę z T-Mobile o kolejne 2 lata.
Reforma 2013/2014.
5 kwietnia 2013 Rada Nadzorcza Ekstraklasy SA przegłosowała nową formułę rozgrywek. Po rozegraniu 30. kolejek fazy zasadniczej zespoły zostaną podzielone na dwie równe grupy, a ich wyniki punktowe podzielone przez 2. Jeśli drużyna zdobędzie nieparzystą liczbę punktów wynik zostanie zaokrąglony do góry. Zespoły z miejsc 1-4 oraz 9-12 rozegrają cztery mecze u siebie, a trzy na wyjeździe, zaś zespoły z miejsc 5-8 i 13-16 odwrotnie.
Lotto Ekstraklasa.
W dniu 15 lipca 2016 Ekstraklasa SA oraz Totalizator Sportowy podpisały roczny kontrakt, który gwarantuje prawo do używania połączonej nazwy rozgrywek oraz znaku graficznego Ekstraklasy. Odtąd nazwa rozgrywek brzmiała Lotto Ekstraklasa, zaś Totalizator Sportowy stał się partnerem tytularnym ligi. Nowy logotyp rozgrywek pojawił się m.in. na: koszulkach wszystkich piłkarzy, bandzie centralnej wszystkich szesnastu stadionów, bandach elektronicznych, a także na ściankach do wywiadów. Logo rozgrywek Lotto Ekstraklasy było także prezentowane podczas transmisji telewizyjnych z meczów w trakcie całego sezonu, w różnych wersjach ekspozycji. Dodatkowo znalazło się ono we wszystkich pozostałych produkcjach telewizyjnych, w komunikacji w mediach społecznościowych Ekstraklasy oraz wszelkich kanałach komunikacji prowadzonych przez kluby.
Od 7 lipca 2017 używa się w Ekstraklasie systemu powtórek VAR.
Reforma 2017/2018.
Wraz z początkiem tego sezonu, zlikwidowano podział punktów przez 2 po zakończeniu rundy zasadniczej. Zespoły nadal jednak są dzielone na dwie grupy po 8 zespołów (grupa mistrzowska i spadkowa).
PKO BP Ekstraklasa.
W dniu 1 lipca 2019 Ekstraklasa SA oraz PKO Bank Polski podpisały roczny kontrakt, który gwarantuje prawo do używania połączonej nazwy rozgrywek oraz znaku graficznego Ekstraklasy. Odtąd nazwa rozgrywek brzmiała PKO BP Ekstraklasa.
W związku z pandemią COVID-19 rozgrywki ligowe od 20 marca 2020 roku zostały zawieszone. Wznowienie rozgrywek nastąpiło 29 maja 2020. Z powodu pandemii COVID-19 wszystkie 32 spotkania od 27 do 30 kolejki zostały rozegrane bez udziału publiczności. Na wszystkich 56 meczach rundy finałowej maksymalna liczba widzów na trybunach stadionu mogła wynosić 25 procent ogólnej liczby miejsc siedzących przeznaczonych dla publiczności.
Podczas sezonu 2020/2021 z powodu napiętego kalendarza piłkarskiego, wywołanego pandemią COVID-19, po siedmiu latach zrezygnowano z formatu ESA-37 (podział rozgrywek po rundzie zasadniczej na dwie grupy, grające odpowiednio o mistrzostwo i utrzymanie) i przywrócono na jeden sezon obowiązujący wcześniej kształt rozgrywek z 30 kolejkami po osiem meczów każda (razem 240 spotkań).
Po zakończeniu sezonu 2020/2021 do I ligi spadnie tylko jeden zespół, gdyż Ekstraklasa zostanie powiększona z 16 do 18 drużyn (bez zmian pozostają zasady awansu z I ligi – pierwsze dwie drużyny bezpośrednio, zaś trzecią wyłonią baraże między zespołami z miejsc 3–6).
System rozgrywek.
W obecnym formacie rozgrywki składają się z trzydziestu czterech kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Od sezonu 2021/22 w lidze występuje 18 zespołów. W przeszłości liczba ta wynosiła od 10 do 16. Drużyna zwycięska za wygrany mecz otrzymuje 3 punkty (do sezonu 1994/95 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Polski w piłce nożnej. Mistrz Polski kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Konferencji UEFA. Również zwycięzca Pucharu Polski startuje w eliminacjach do Ligi Konferencji lub, w przypadku, w którym zdobywca krajowego pucharu zajmie pierwsze miejsce – możliwość gry w Lidze Konferencji otrzymuje również czwarta drużyna klasyfikacji końcowej. W sezonie 2020/2021 zajęcie ostatniego miejsca wiązało się ze spadkiem drużyny do I ligi. Od sezonu 2021/2022 3 ostatnie zespoły spadają z najwyższej klasy rozgrywkowej.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Triumfatorzy polskiej I klasy rozgrywkowej.
W latach 1920-1926, 1946-1947 i 1951 rozgrywki o mistrzostwo Polski nie odbywały się w systemie ligowym.
Przedstawiciele miast w lidze.
Łącznie 57 miast i 1 miejscowość bez praw miejskich miało swoich przedstawicieli w najwyższej polskiej klasie rozgrywkowej. Pełna lista klubów grających historycznie w Ekstraklasie z podziałem na miasta:
1 klub – 44 miasta i 1 wieś
Statystyki osobowe.
Królowie strzelców ekstraklasy w poszczególnych sezonach.
Klasyfikacja i przypisy na podstawie książki: Wojciech Frączek, Mariusz Gudebski, Jarosław Owsiański "Encyklopedia ekstraklasy, statystyczny bilans 80 sezonów", s. 1179-1183 i 1189-1194
Gwiazdki na koszulkach.
Od sezonu 2007/2008 "Regulamin Strojów Meczowych w Rozgrywkach Ekstraklasy SA" zezwala na umieszczanie gwiazdki symbolizującej liczbę wywalczonych tytułów mistrzowskich. Gwiazdka ta może być umieszczona tylko na przedniej części koszulki, na wysokości klatki piersiowej nad herbem lub emblematem klubu.
Ustanowiono 3 rodzaje gwiazdek:
Trofeum.
Trofeum za triumf w piłkarskiej ekstraklasie stanowi puchar, którego głównym elementem jest orzeł z uniesionymi i układającymi się w literę V skrzydłami. Waży 10,8 kg, a mierzy 71 cm. Podstawa przedstawia nieckę stadionu. Znajduje się na niej miejsce, gdzie grawerowane są nazwy drużyn sięgających po tę nagrodę w kolejnych latach. Nowe trofeum zastąpiło wersję używaną od 2006 do 2014 roku, wcześniej główną nagrodę stanowiła patera.
Sponsorzy.
Techniczni.
Puma (2008–2010).
22 lipca 2008 Ekstraklasa SA i Puma Polska podpisały umowę o współpracy, na mocy której Puma została na dwa sezony sponsorem technicznym oraz oficjalnym i wyłącznym dostawcą piłek dla Ekstraklasy. Lidze została zaproponowana futbolówka v1.08 i w każdym z dwóch sezonów producent był zobowiązany do dostarczenia 2500 egzemplarzy. Każdy klub miał otrzymać 150 piłek, wśród których miało być 120 sztuk w biało-zielonych barwach Ekstraklasy i 30 pomarańczowych na śnieg. Ponadto Puma miała zapewnić sprzęt dla drużyn młodzieżowych.
Puma (2010–2012).
31 lipca 2010 ponownie z Pumą podpisana została umowa obejmująca kolejne dwa sezony. Nową oficjalną piłką Ekstraklasy został model PowerCat 1.10, który wcześniej przetestowali piłkarze czterech klubów z ligi. Do prób przekazano piłki szyte i klejone. Zawodnicy ostatecznie wybrali piłki klejowe, podczas gdy dotychczas spotkania Ekstraklasy rozgrywane były piłkami szytymi. W każdym z dwóch sezonów Puma musiała dostarczyć około 3000 sztuk, z których po 180 miało trafić do każdego z klubów. Piłka w wariancie podstawowym była biało-czarna z zielonymi dodatkami i logo Ekstraklasy, zaś w wersji zimowej kolor biały zastąpiono pomarańczowym. Na początku sierpnia piłka została oficjalnie zaprezentowana.
Puma (2012–2013).
W 2012 Puma po raz trzeci została sponsorem technicznym Ekstraklasy na najbliższe dwa sezony. 10 sierpnia zaprezentowana została nowa piłka ligi, którą został model PowerCat 1.12. Był on wykonany z 22 paneli, na powierzchni których znajdowały się niewielkie zagłębienia, podobne do tych stosowanych na piłeczkach golfowych. Przygotowana została wersja podstawowa i jesienno-zimowa, których kolorystyka nawiązywała bezpośrednio do identyfikacji wizualnej Ekstraklasy.
Adidas (2013–2015).
W połowie grudnia 2013 poinformowano o zawarciu umowy z Adidasem. Kontrakt obejmował dostawę w sezonach 2014/2015 i 2015/2016 kilku tysięcy piłek meczowych oraz działania marketingowe. Oficjalną futbolówką ligi została wówczas Brazuca – model przygotowany specjalnie na Mistrzostwa Świata 2014, składający się z 6 paneli w kształcie śmigła. W rundzie jesiennej sezonu 2015/2016 została ona zastąpiona przez model conext15 – oficjalną piłkę m.in. kobiecych Mistrzostw Świata 2015. Wykorzystywała ona te same rozwiązania technologiczne co Brazuca, zaś jej wygląd był inspirowany żywiołami – ziemią, ogniem i wodą. Runda wiosenna 2015/2016 została rozegrana natomiast modelem Errejota. Piłka ta, również bazująca na Brazuce, była używana podczas wszystkich rozgrywek mistrzowskich FIFA w 2016 oraz Igrzysk Olimpijskich 2016 w Rio de Janeiro, stąd została ozdobiona żółtymi i zielonymi elementami w kształcie fal.
Adidas (2015–2016).
Na początku maja 2015 podano, że podpisana została kolejna umowa z Adidasem. Objęła ona sezon 2016/2017, w którym dla rundy jesiennej i zimowej przewidziano inne modele piłek. Spotkania rundy jesiennej rozegrano Errejotą, zaś 10 lutego 2017 na boiskach Ekstraklasy pojawiła się Krasava o konstrukcji opartej m.in. na Beau Jeu. Będzie ona także oficjalną piłką Pucharu Konfederacji 2017 rozgrywanego w Rosji, stąd nazwa pochodząca od rosyjskiego określenia piękna piłki nożnej oraz umieszczony na futbolówce czerwony wzór symbolizujący wydobywany w Rosji rubin.
Adidas (2016–).
W grudniu 2016 poinformowano, że zawarta została następna umowa z Adidasem, który będzie sponsorem technicznym Ekstraklasy do końca sezonu 2019/2020. Po sezonie 2019/2020 poinformowano o kolejnej, zawartej umowie między Ekstraklasą a Adidasem do końca sezonu 2024/2025.
Prezesi ligi.
Od 9 listopada 2017 prezesem ligi pozostaje Marcin Animucki.
Liga polska w mediach.
Prasa.
Utworzenie na przełomie 1926 i 1927 nowoczesnej ligi pociągnęło za sobą konieczność należytego informowania społeczeństwa o wynikach rywalizacji prowadzonej w jej ramach. Co tydzień kibice musieli poznać komplet wyników danej kolejki, strzelców bramek, aktualną tabelę i szereg innych mniej lub bardziej istotnych informacji jej dotyczących.
Najpowszechniejszą wówczas formę przekazywania wiadomości stanowiły relacje prasowe. Jednym z prekursorów fachowego dokumentowania wydarzeń piłkarskich w Polsce był Stanisław Mielech – autor słynnej "listy ligowych strzelców", wzoru dla kilku pokoleń rodzimych dziennikarzy. Początkowo kompletne raporty meczowe pojawiały się wyłącznie w gazetach sportowych (głównie „Przeglądzie Sportowym”). Z czasem liga zaistniała również w innych tytułach.
Radio.
Dodatkowo – niemal od samego początku istnienia LPN – jej propagowaniu pomagało raczkujące polskie radio, będące rówieśnikiem krajowej ligi. Już 22 września 1929 krakowska rozgłośnia Polskiego Radia przeprowadziła pierwszą w historii transmisję ze spotkania ligowego, gdy ze Stadionu Wisły bezpośrednio relacjonowano wielkie derby miasta (gospodarze pokonali Cracovię 5:1, a 3 gole zdobył Henryk Reyman).
Z czasem zasięg oddziaływania stacji radiowych stał się na tyle duży, że przez lata stanowiły one główne źródło informacji dla kibiców, zwłaszcza tej natychmiastowej („newsów”). Po wojnie do radiowej klasyki przeszły takie audycje, jak Kronika sportowa, czy Studio S-13. Audycje tego ostatniego od 9 września 1970 (dzień premierowego wydania) stanowią idealną okazję do doskonalenia techniki – od nagrań na płytach po przekazy satelitarne – ciesząc się do dzisiaj ogromną popularnością wśród wielu pokoleń sympatyków polskiej ekstraklasy. Idea programu polega na systematycznym łączeniu się ze wszystkimi stadionami, na których rozgrywane są mecze ligowe i zdawaniu z nich krótkich meldunków „na żywo”.
Telewizja.
Transmisje.
Przełom w prezentowaniu ligowej rywalizacji związany jest z pojawieniem się relacji telewizyjnych. Mecze piłkarskiej ligi polskiej na antenie telewizyjnej zaczęto prezentować od końca lat 50. – początkowo były to retransmisje, z czasem rozpoczęto również relacje bezpośrednie (tzw. „na żywo”). Premierę stanowiło – rozegrane 7 kwietnia 1957 – spotkanie Gwardii Warszawa z Górnikiem Radlin (1:0, po trafieniu Zbigniewa Szarzyńskiego). Do 1990 przeprowadzane one były wyłącznie w telewizji publicznej, zaś na początku lat 90. w lokalnych stacjach warszawskich rozpoczęto prezentowanie spotkań Legii, rozgrywanych na Stadionie Wojska Polskiego.
Krokiem milowym w historii mariażu ligi z telewizją była – podjęta jesienią 1994 – decyzja o wejściu na polski rynek mediowy francuskiej grupy Canal+. Premierową transmisję z meczu rodzimej ekstraklasy przeprowadziła ona 1 kwietnia 1995 (Legia Warszawa – GKS Katowice 1:0), wyznaczając od tego momentu nową jakość w tej dziedzinie. Wcześniej bowiem prawa telewizyjne do ligi nie były unormowane, co implikowało całkowitą dowolność w jej prezentowaniu. Objawiało się to przede wszystkim brakiem jednolitego schematu transmisji i sposobu ich realizowania, a co za tym idzie – poziomu. Władze Canal+ Polska powzięły próbę regulacji w tym zakresie, przekonując do swego pomysłu ich faktycznego dysponenta, czyli PZPN. W czerwcu 1995 podpisali oni z TVP, Go&amp;Gol i UEFA 3-letnią umowę na transmisje ze spotkań rodzimej ekstraklasy, a w lipcu 1998 zrobili następny krok – nabywając prawa do ligi na wyłączność. W marcu 1999 Canal+ odstąpił część z nich TVP (na okres do czerwca 2000), jednak w międzyczasie z umowy wyłamały się Legia Warszawa oraz Wisła Kraków, które prawa do spotkań rozgrywanych przez nie w roli gospodarza przekazały odpowiednio: Wizji TV i TVN. W czerwcu 2000 z inicjatywy Zbigniewa Bońka doszło do podpisania – między PZPN a Canal+ – umowy na wyłączne prawa do wszelkich kwestii mediowych związanych z polską Ekstraklasą i II ligą (transmisje, retransmisje, magazyn ligowy, skróty w serwisach informacyjnych). Została ona zawarta na okres 5 lat (od początku sezonu 2000/2001 do zakończenia sezonu 2004/2005), a jej wartość wynosiła 100 000 000 USD – dlatego zwykło się ją nazywać "kontraktem stulecia". Po upływie terminu jej ważności – w czerwcu 2005 – kolejny przetarg został podzielony na kilka części (prawa do transmisji i retransmisji z meczów w TV, prawa do magazynów ligowych w TV, prawa do skrótów w serwisach informacyjnych, prawa do ligi dla stacji radiowych), a jego głównym zwycięzcą ponownie został Canal+, który musiał jednak „ligowym tortem” podzielić się z TVN (magazyn ligowy).
Do tej pory ligę polską relacjonowano więc na antenach kilkunastu rodzimych stacji telewizyjnych. Prawa do jej pokazywania posiadały już bowiem:
Aktualnie prawa do transmisji wszystkich meczów PKO BP Ekstraklasy do roku 2027 posiada CANAL+ Polska. Jeden mecz każdej kolejki jest również transmitowany przez Telewizję Polską. Transmisje spotkań Ekstraklasy dostępne są również na platformach CANAL+ online, Player, TVP VOD oraz w aplikacjach mobilnych tych platform.
Internet.
Pierwszy polski serwis streamingowy Ekstraklasa TV dla fanów polskiej Ekstraklasy umożliwiający oglądanie meczów piłki nożnej na żywo z polskim komentarzem poza granicami Polski. Dostęp do serwisu możliwy jest w krajach, które nie wykupiły licencji do transmisji na wyłączność. Oprócz Polski, gdzie wyłączne prawa do transmisji ma platforma NC+ oraz TVP, Bośni i Hercegowiny, Chorwacji, Czarnogóry, Północnej Macedonii, Serbii, Słowenii i Kosowa, gdzie mecze PKO BP Ekstraklasy są transmitowane w telewizji Planet Sport. Serwis dostępny jest w wersji przeglądarkowej pod adresem www.ekstraklasa.tv oraz w wersji beta na urządzenia mobilne z systemem iOS. Rejestracja w serwisie jest darmowa, a po zarejestrowaniu użytkownik ma dostęp do wszystkich wybranych archiwalnych materiałów wideo. Ekstraklasa TV oferuje także trzy płatne warianty abonamentu:
Serwis działa w języku polskim. Twórcy na bieżąco wprowadzają modyfikacje i planują udostępnienie platformy na Smart TV i Apple TV.
Magazyny ligowe.
Pierwszym w historii cyklicznym i profesjonalnym programem, w całości poświęconym polskiej lidze był 30-minutowy Magazyn Piłkarski „Gol” – autorstwa Jacka Laskowskiego – prezentowany na antenie TVP2. Jego premierowy odcinek wyemitowano po 18 kolejce sezonu 1994/1995 (początek rundy wiosennej) – 6 marca 1995 (w pierwszych latach – we wtorki, później – w poniedziałki). Formuła programu zmieniała się kilkakrotnie (wraz z kolejnymi seriami edycyjnymi), a z przerwami nadawano go do 2002, jednak – na skutek utraty przez Telewizję Polską S.A. wszelkich praw do pokazywania ligi – z sezonu na sezon obniżała się jego jakość. Kolejnym magazynem którym był głównie poświęconym polskiej lidze w TVP2 był Tylko Futbol w sezonie 2002/2003. Wcześniej spotkania rodzimej ekstraklasy pokazywano kompleksowo w kilkunastominutowym poniedziałkowym programie Liga Polska, składającym się wyłącznie z następujących po sobie reportaży meczowych (bez studia i prowadzącego).
25 lipca 1998 – po inauguracyjnej kolejce sezonu 1998/1999 – na antenie Canal+ wystartował 90-minutowy magazyn Liga+, emitowany regularnie po każdej ligowej turze do dziś (po „kolejkach weekendowych” – w soboty, po „kolejkach w środku tygodnia” – we środy), którego uzupełnienie stanowi niedzielny magazyn Liga+ Extra (nadawany od 24 lutego 2002).
24 lipca 2005 – po inauguracyjnej kolejce sezonu 2005/2006 – Grupa ITI rozpoczęła na antenach TVN, TVN24 i TVN Turbo nadawanie magazynu ligowego (najpierw pod nazwą Magazyn Idea Ekstraklasa, a od 18 września 2005 – Magazyn Orange Ekstraklasa).
Magazyn zakończył swoją działalność wraz ze skończeniem sezonu 2007/2008
20 lipca 2008 – Po finale Superpucharu Polski między Wisłą Kraków a Legią Warszawa TVP nadało pierwszy odcinek magazynu ligowego Szybka piłka.
10 sierpnia 2008 – w trakcie trwania pierwszej kolejki ligowej sezonu 2008/2009 (trzecia według terminarza) ukazał się pierwszy odcinek magazynu ligowego „Ekstraklasa Raport” w nowo powstałej stacji sportowej Orange Sport. W trakcie rundy jesiennej program emitowany był w niedziele, podczas rundy wiosennej w poniedziałek (po kolejce), w czwartek (zapowiedź najbliższej kolejki).
4 kwietnia 2016 – po 29. kolejce sezonu 2015/2016 na antenie TVP Info zainaugurował Magazyn „Gol ekstra”, emitowany w poniedziałki o 23.30. Program prowadzą na zmianę Rafał Patyra i Maciej Iwański.
2018/2019:
Sobota: 22:30 Liga+
Niedziela: 19:30 Liga + Extra (Canal+Premium,Canal+Sport 3),
Poniedziałek: 20:00 Ekstraklasa po godzinach (Canal + Sport,Canal+ Sport 3), 20:00 Gol (TVP Sport)
Książki.
Pionierskim dziełem w zakresie historii rozgrywek ligowych była książka Stanisława Mielecha, „Gole, faule i ofsaidy”, która ukazała się w roku 1957. Pierwszym szczegółowym opracowaniem opisującym rozgrywki ligowe w Polsce była książka „Piłka nożna w Polsce w latach 1921-1966” autorstwa Albina Radonia. Zawierało ono wszystkie wyniki, tabele, zestawienia i wykaz strzelców bramek, jednak założony charakter dzieła spowodował, że nie przyniosło ono opisu powstawania i działalności polskich klubów piłkarskich. Tę lukę wypełnił Józef Hałys, poświęcając temu zagadnieniu niemałą część kilku swoich obszernych publikacji „Polska piłka nożna” (trzy wydania, ostatnie 1986). Próbę opisu ligowej rywalizacji przyniosły dwie książki grupy autorów będących dziennikarzami katowickiego „Sportu”, „Liga gra po czterdziestce” oraz „Liga gra i po pięćdziesiątce” które ukazały się w latach 1977 i 1988. Zagadnienie to jest obecne przede wszystkim w publikacjach Andrzeja Gowarzewskiego, wydawanych od 1991 roku zarówno w ramach Encyklopedii Piłkarskiej Fuji (np. w tomie 25, Liga polska), jak i w serii Kolekcja Klubów. Próbę podsumowania 80 sezonów ligowej rywalizacji stanowi obszerne opracowanie Wojciecha Frączka, Mariusza Gudebskiego i Jarosława Owsiańskiego „Encyklopedia ekstraklasy. Bilans statystyczny 80 sezonów”, wydanej w roku 2015.
Bezcenną pracę wykonał Andrzej Gowarzewski, który w książce „Mistrzostwa Polski. Ludzie 1918-1939. 100 lat prawdziwej historii (1)” zaprezentował biogramy piłkarzy i trenerów, a we wspomnianej już serii Kolekcja Klubów przedstawił składy kilku zespołów występujących w poszczególnych meczach, strzelców bramek (łącznie z minutami ich zdobycia), liczbę widzów itp. Niestety poważnym brakiem wydaje się tutaj nieobecność przypisów z podaniem źródeł, dzięki którym można by zweryfikować przedstawione w tych książkach dane. Wobec faktu, że coraz większa liczba piłkarskich statystyków dostrzega różnice pomiędzy informacjami zaprezentowanymi w książkach Andrzeja Gowarzewskiego a danymi zawartymi w materiałach źródłowych – trudno jest ocenić, czym kierował się autor, przyjmując taką, a nie inną wersję zdarzeń. Przykładem wskazania takich znaczących rozbieżności może być publikacja Jarosława Owsiańskiego „Prawdziwe i nieprawdziwe historie piłkarzy Warty Poznań w mistrzostwach Polski 1921-1939”.
W roku 2017 ukazała się kolejna książka Andrzeja Gowarzewskiego pt. „Mistrzostwa Polski. Ludzie 1918-1939. 100 lat prawdziwej historii (2)”, która zawiera dokumentację wszystkich meczów ligowych z lat 1927-1939. Równolegle ukazały się książki Jerzego Miatkowskiego i Jarosława Owsiańskiego „1927. Ten pierwszy sezon ligowy”, "1928. Wisła po raz drugi", "1929. Zielone mistrzostwo", "1930. Liga dla Pasów", "1931. Mistrz z Ludwinowa" oraz "1932. Czarne punkty", wydane w ramach serii wydawniczej Polska Liga Piłki Nożnej, które opisują kulisy powstania PLPN oraz zawierają dokumentację każdego ligowego meczu z lat 1927-1930 wraz z przypisami i opisem rozbieżności. Składy drużyn, personalia zawodników i wiele innych informacji z poszczególnych meczów oraz podsumowań w sezonach 1927, 1928, 1929, 1930, 1931 i 1932, zawarte w obu tych seriach wydawnictw, znacząco różnią się od siebie.
W roku 2019 ukazała się książka "Galeria Legend Ekstraklasy" autorstwa Wojciecha Bajaka, opisująca sylwetki 105 piłkarzy, którzy najmocniej odcisnęli swe piętno na lidze. "Ekstraklasa S.A." była oficjalnym partnerem publikacji. W roku 2021 "Ekstraklasa S.A." objęła patronatem honorowym serię wydawniczą książek "Polska liga Piłki Nożnej" autorstwa Jerzego Miatkowskiego i Jarosława Owsiańskiego.

</doc>
<doc id="67498" url="https://pl.wikipedia.org/wiki?curid=67498" title="I liga polska w piłce nożnej (2003/2004)">
I liga polska w piłce nożnej (2003/2004)

I liga polska w piłce nożnej (2003/04) - jubileuszowa 70. edycja najważniejszych rozgrywek piłkarskich w Polsce. O mistrzostwo Polski premiowane startem w eliminacjach Ligi Mistrzów walczyło 14 drużyn. Mistrzem Polski została Wisła Kraków. Wicemistrzem została Legia Warszawa, która zagrała w Pucharze UEFA. W Pucharze UEFA zagrały też Amica Wronki oraz Lech Poznań, zdobywca Pucharu Polski. Ponadto w Pucharze Intertoto zagrała Odra Wodzisław Śląski. Z I ligą pożegnały się trzy zespoły: Widzew Łódź, Świt Nowy Dwór Mazowiecki oraz Górnik Polkowice (po barażu). Królem strzelców został Maciej Żurawski z Wisły Kraków, który strzelił 20 goli.
Absolutnymi beniaminkami ligi były wszystkie drużyny, które awansowały z II ligi – , i .
Uczestnicy.
Od sezonu 2003/2004 liczba uczestników rozgrywek I ligi została zmniejszona z 16 do 14.
Tabele.
Tabela po rundzie wiosennej.
 U siebie Na wyjeździe
 Miej. Nazwa klubu M PKT Z R P bramki Z R P Z R P
 1. Wisła Kraków 13 35 11 2 0 35-13 6 0 0 5 2 0
 2. Legia Warszawa 13 34 11 1 1 37-9 7 0 0 4 1 1
 3. Dyskobolia Grodzisk 13 24 7 3 3 29-19 3 2 2 4 1 1
 4. Lech Poznań 13 23 6 5 2 20-14 2 3 1 4 2 1
 5. Amica Wronki 13 19 5 4 4 23-12 4 1 1 1 3 3
 6. Wisła Płock 13 18 4 6 3 20-18 2 4 1 2 2 2
 7. Lukulus Świt N.D.M. 13 18 5 3 5 13-16 5 2 1 0 1 4
 8. Polonia Warszawa 13 14 4 2 7 15-23 4 1 2 0 1 5
 9. Górnik Polkowice 13 14 4 2 7 8-18 2 1 3 2 1 4
 10. Górnik Zabrze 13 13 3 4 6 10-20 1 4 2 2 0 4
 11. Odra Wodzisław 13 12 4 0 9 10-18 2 0 4 2 0 5
 12. Górnik Łęczna 13 11 3 2 8 6-19 2 0 4 1 2 4
 13. Widzew Łódź 13 9 2 3 8 9-26 2 1 3 0 2 5
 14. GKS Katowice 13 8 1 5 7 9-21 1 2 3 0 3 4
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o I ligę.
Po zakończeniu sezonu I i II ligi rozegrano dwumecz barażowy o miejsce w najwyższej klasie rozgrywkowej w sezonie 2004/2005, w którym zagrały 12. zespół I ligi i 3. zespół II ligi - z Cracovią.
"Wynik dwumeczu – 8:0 dla Cracovii."
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="67504" url="https://pl.wikipedia.org/wiki?curid=67504" title="Kolegium Kardynalskie">
Kolegium Kardynalskie



</doc>
<doc id="67506" url="https://pl.wikipedia.org/wiki?curid=67506" title="Woda opadowa">
Woda opadowa

Woda opadowa (potocznie: deszczówka) – woda, która spada na powierzchnię ziemi w postaci opadów atmosferycznych (deszczu, śniegu, gradu). Jej skład zależy od czystości powietrza, które napotyka podczas opadania; charakteryzuje się dużą zawartością gazów (tlenu, azotu, dwutlenku węgla) i może zawierać sadzę, pyłki roślinne, pył przemysłowy, mikroorganizmy, a także pewne ilości soli mineralnych. Ze względu na zawartość rozpuszczonego dwutlenku węgla pH wody opadowej wynosi około 6 (odczyn kwaśny). Niektóre gazowe zanieczyszczenia (dwutlenek siarki, siarkowodór, tlenek azotu) obniżają to pH jeszcze bardziej, powodując zjawisko kwaśnych deszczów. Woda opadowa nie nadaje się do picia, natomiast może być przydatna po zebraniu w kanalizacji do celów gospodarczych i przemysłowych.
Wykorzystanie.
Woda deszczowa jest wykorzystywana w gospodarstwach domowych między innymi do:
Może być wykorzystana również do celów komunalnych oraz przemysłowych, gdzie nie jest wymagana woda o jakości wody pitnej, między innymi do:
Wodę deszczową zbiera się i wykorzystuje. Z jednej strony z uwagi na oszczędzanie wody pobieranej z innych źródeł, oraz ograniczenia potrzeby stosowania środków zmiękczających. Poza tym zużywa się mniej środków piorących, a w pralkach nie występują osady w tym się kamień. Woda deszczowa jest także korzystniejsza dla skóry wrażliwej i zwierząt domowych. Miękka woda poprawia ponadto wegetację roślin.
Woda deszczowa wykorzystywana w gospodarstwach domowych powinna się charakteryzować następującymi cechami:
Status prawny deszczówki.
W związku z wejściem w życie ustawy z dnia 20 lipca 2017 r. prawo wodne zmienił się status prawny deszczówki. Wody opadowe i roztopowe utraciły status ścieków. To powoduje, że nie można pobierać opłat za deszczówkę w taryfie za zbiorowe zaopatrzenie za wodę i zbiorowe odprowadzanie ścieków, ale prawo umożliwia pobieranie opłat od mieszkańców czy innych właścicieli nieruchomości opłat za deszczówkę odprowadzaną do sieci kanalizacji deszczowej.

</doc>
<doc id="67508" url="https://pl.wikipedia.org/wiki?curid=67508" title="Tekstowy typ danych">
Tekstowy typ danych

Tekstowy typ danych () – typ danych służący do przechowywania ciągu znaków (zmiennych łańcuchowych).
Angielski termin "string" tłumaczy się zwykle jako „ciąg znaków”, ale używa się także określenia „łańcuch znaków” lub krótko „łańcuch”.
Realizacja.
W niektórych językach programowania jak np. Pascal czy PHP łańcuchy są typem wbudowanym; w pozostałych jak C, C++, Java realizuje się je za pomocą innych struktur języka.
W tradycyjnych realizacjach Pascala (np. Turbo Pascal) zmienna typu "String" może przechowywać do 255 znaków, a w definicji "String[długość]" może przechowywać do "długość" znaków, a ma rozmiar długość+1 i jest zaimplementowana jako tablica, której element o indeksie 0 przechowuje liczbę znaków w tym ciągu (typu bajt więc maksymalna długość łańcucha wynosi 255). W późniejszych implementacjach tego języka (np. Object Pascal w Delphi) dodano inną formę reprezentacji łańcucha, w którym maksymalna długość wynosi 2^32 bajtów i jest dynamicznie przydzielana w zależności od długości napisu, typ ten jest rozszerzeniem sposobu implementacji używanego przez C, dodano również typ w stylu C ("PChar").
W języku C łańcuchy reprezentuje się jako tablice znaków, a operacje na nich wykonuje z użyciem wskaźników. Rozmiar takiej tablicy może być dowolny, nie jest oddzielnie przechowywany, a programista musi zadbać o to, by napis nie przekroczył rozmiaru bufora (przepełnienie bufora), a także, by pamięć po buforze była zwolniona. Napis nie musi wypełniać całej tablicy, ponieważ znacznikiem końca napisu jest znak o kodzie zero ('\0'). Taką reprezentację nazywa się z ang. "null terminated string".
W C++ oprócz tradycyjnych ciągów znaków w stylu C istnieje w bibliotece standardowej klasa "std::string". Ukrywa ona niewygodne aspekty używania napisów w stylu C: zarządzanie pamięcią, określanie długości, łączenie napisów, wstawianie, usuwanie i inne manipulacje na napisie. Dodatkowo pozbyto się problemu znaku kończącego – znak o kodzie 0 może być elementem napisu "std::string" (długość przechowywana jest oddzielnie). Ponieważ biblioteka standardowa (bazująca w tym zakresie na STL) została dość późno dołączona do oficjalnego standardu, wiele kompilatorów dostarcza własne implementacje typów napisowych – np. "String", "AnsiString", "CString". Również niektóre starsze biblioteki (jak np. Qt) dostarczają własnych typów obsługi napisów.
Przerwania systemu MS-DOS wykorzystują wariant ASCIIZ polegający na zamianie terminatora "00h" na "$" (symbol dolara). Przy wywoływaniu funkcji "13h" przerwania "10h" kart graficznych, od EGA wzwyż w architekturze IBM PC i pochodnych, służącej do wyświetlania łańcucha na ekranie, podaje się wskaźnik na początek łańcucha i jego długość.
Zarówno w C, C++, Pascalu, jak i w WinAPI spotkać się można z wariantami łańcuchów "ANSI" oraz "Wide", które są wersją stosującą Unicode, a dokładniej kodowanie UTF-16 (na każdy znak przeznaczone są 2 bajty).

</doc>
<doc id="67509" url="https://pl.wikipedia.org/wiki?curid=67509" title="Stanisław Staszewski (artysta)">
Stanisław Staszewski (artysta)

Stanisław Staszewski, ps. "Nowy" (ur. 18 grudnia 1925 w Pabianicach, zm. 22 stycznia 1973 w Paryżu) – polski poeta i bard. Z wykształcenia architekt. Ojciec Kazika Staszewskiego. Autor piosenek, m.in. "Celiny" i "Baranka", znanych z interpretacji Kultu i Jacka Kaczmarskiego.
Życiorys.
Urodził się w Pabianicach. Jego ojciec, Kazimierz, był kierownikiem Szkoły Powszechnej nr 5 w Pabianicach. Był też założycielem i pierwszym prezesem pabianickiego oddziału Polskiego Towarzystwa Turystyczno-Krajoznawczego, obecnie noszącego jego imię. W 1934 rodzina przeniosła się do Warszawy, gdzie Kazimierz Staszewski również podjął pracę w szkole.
Podczas II wojny światowej Stanisław Staszewski był żołnierzem Armii Krajowej. W 1942 był więźniem Pawiaka. Od 1943 był dowódcą drużyny w stopniu kaprala. Walczył na terenie Pragi w powstaniu warszawskim. Został aresztowany i odesłany do niemieckiego obozu w Ebensee, stanowiącego filię KL Mauthausen-Gusen. W marcu 1945 ciężko zachorował i ledwie żywy znalazł się w obozowej kostnicy (gdzie przeleżał całą noc). Uratował go kapo z Pabianic, który chciał odszukać adresata nadesłanej paczki, aby ją przejąć.
Po zakończeniu wojny Staszewski był uczniem Liceum im. Władysława IV, w którym zdał w czerwcu 1946 egzamin dojrzałości i rozpoczął studia na Wydziale Architektury Politechniki Warszawskiej. Prezentował poglądy lewicowe; pisał: „Poglądy moje stają się bardzo lewicowe. Coraz magnetyczniej działa na mnie ryk zbuntowanych tłumów, uciśnionych mas pracujących – i władcza, potężna twarz Lenina”. Po ukończeniu studiów pracował w warszawskim biurze Metroprojekt.
W 1951 poznał swoją przyszłą żonę. W tym czasie powstał warszawski klub „Piwnica” przy pl. Grzybowskim, gdzie Stanisław Staszewski stał się liderem duchowym stałych bywalców. W latach 1960–1965 był naczelnym architektem Płocka, gdzie się osiedlił, szybko znajdując się w centrum tamtejszego życia towarzyskiego. Obracał się w kręgach młodzieży skupionej wokół klubu „Marabut”. Powstały wówczas utwory "Celina" i "Baranek". W tym czasie prowadzono budowę zakładów Petrochemia, o której traktuje piosenka "Inżynierowie z Petrobudowy". Teksty wielu jego utworów mają nawiązania do autentycznych zdarzeń i postaci.
Jego twórczość stała się „podejrzana ideologicznie”, a nim samym zaczęła interesować się milicja. Rozpoczął się konflikt z władzami partyjnymi, w wyniku którego Staszewski został usunięty z PZPR. Staszewski wrócił do Warszawy, a w 1967 wyemigrował do Paryża, gdzie pracował w charakterze kreślarza. W Paryżu powstały m.in. utwory: "Bal kreślarzy" i "Marianna". W latach 1968–1970 pracował w Boulogne-sur-Mer, po czym ponownie przeniósł się do Paryża.
Staszewski zdawał sobie sprawę ze złego stanu swojego zdrowia i wiedział, że ma chore serce. Według niepotwierdzonych opinii na trzy dni (według innej wersji dzień) przed swoją śmiercią napisał utwór "A gdy będę umierał". Pochowany jest obecnie na cmentarzu Bródnowskim w Warszawie (kw. 10H-6).
Według oświadczenia z 2014 jego syna Kazimierza, opartego na dokumentach zgromadzonych w Instytucie Pamięci Narodowej, Stanisław Staszewski był w okresie PRL wpierw przedmiotem inwigilacji MBP, a następnie zwerbowanym tajnym informatorem działającym pod pseudonimem „Nowy”.
Teksty Staszewskiego wykonywali m.in.: Jacek Kaczmarski na płycie "Bankiet" (1992), zespół Kult na płytach "Tata Kazika" (1993) i "Tata 2" (1996) oraz zespół Elektryczne Gitary. W 1997, po edycji Przeglądu Piosenki Aktorskiej poświęconej twórczości Stanisława Staszewskiego, nakładem wydawnictwa S.P. Records ukazała się płyta Staszek zawierająca zachowane oryginalne wersje piosenek nagrywane w latach 1966–1973 przy okazji rozmaitych spotkań towarzyskich.
W 2010 nakładem wydawnictwa Kosmos Kosmos ukazała się powieść Andrzeja Bonarskiego oraz Stanisława Staszewskiego "Czarna Mańka".
W 2012 nakładem wytwórni MTJ ukazała się płyta Jacka Bończyka pt. "Mój Staszewski", na której znalazło się 15 utworów Staszewskiego w nowych, akustycznych aranżacjach. W maju 2014 wydana została książka pt. "Tata mimo woli" stanowiąca biografię Stanisława Staszewskiego, której autorami są Kazik Staszewski i Jarosław Duś.

</doc>
<doc id="67510" url="https://pl.wikipedia.org/wiki?curid=67510" title="Kolegium Kardynałów">
Kolegium Kardynałów

Kolegium Kardynałów, Kolegium Kardynałów Świętego Kościoła Rzymskiego () – ogół kardynałów Kościoła katolickiego, którego zadaniem jest wspomaganie papieża w kierowaniu Kościołem. Kolegium Kardynałów zbiera się na konsystorzach zwoływanych przez papieża. Po wystąpieniu wakatu Stolicy Apostolskiej Kolegium to zbiera się na konklawe w celu wybrania nowego papieża.
Historia.
Kolegium Kardynalskie wywodzi się ze starożytnej rady starszych (prezbiterium) kierującej diecezją rzymską (kościołem partykularnym w Rzymie) pod przewodnictwem biskupa rzymskiego. Proboszczowie 25 (później 28) najważniejszych kościołów Rzymu powołani byli do pełnienia służby liturgicznej w głównych bazylikach (św. Jana na Lateranie, św. Piotra w Watykanie, Matki Bożej Większej, św. Pawła za Murami i św. Wawrzyńca), których od V wieku obdarzano przymiotnikiem "cardinales", czyli „główni”. Z czasów papieża Symmachusa (498–514) pochodzi pierwsza zachowana lista 28 kardynałów prezbiterów (kardynalnych prezbiterów) i 7 kardynałów diakonów (kardynalnych diakonów). W VIII wieku do służby liturgicznej w głównych bazylikach dołączyli biskupi diecezji podmiejskich Rzymu, którzy zaczęli być wówczas tytułowani jako kardynałowie biskupi ("kardynalni biskupi"). Wreszcie pod koniec XI wieku mianem kardynałów zaczęto określać także członków 18-osobowego rzymskiego kolegium diakonów (kardynałowie diakoni). Nazwa „Święte Kolegium Kardynałów” jest udokumentowana od pontyfikatu Eugeniusza III (1145–1153), jednak w owym czasie było ono już dobrze ugruntowaną w strukturach Kościoła instytucją. Proces jej kształtowania trwał wiele stuleci, a począwszy od pontyfikatu Leona IX (1049–1054) nabrał szczególnej dynamiki. Proces historyczny doprowadził do tego, że kolegium przekształciło się z reprezentacji duchowieństwa diecezjalnego Rzymu w międzynarodową reprezentację Kościoła Powszechnego, przy czym rzeczywiste funkcje biskupie, prezbiterialne i diakońskie kardynałów przekształciły się w tytuły honorowe.
Obecnie niemal wszyscy kardynałowie są biskupami. Jeśli nowo mianowany kardynał nie posiadałby święceń biskupich, powinien przyjąć sakrę biskupią; nominowani w podeszłym wieku kardynałowie są niekiedy zwalniani z obowiązku przyjęcia sakry (obecnie w Kolegium jest trzech kardynałów bez sakry biskupiej: Ernest Simoni, kardynał od 2016, Raniero Cantalamessa, kardynał od 2020 i Gianfranco Ghirlanda, kardynał od 2022).
Stopnie kardynalskie.
Zgodnie z tradycją wyróżnia się trzy stopnie kardynałów:
Na czele Kolegium Kardynalskiego jako pierwszy wśród równych stoi jego dziekan. Funkcja dziekana Kolegium Kardynalskiego jest związana z godnością kardynała biskupa Ostii. Z chwilą wakatu dziekan wybierany jest przez kardynałów biskupów (mających tytuły diecezji podmiejskich), zebranych pod przewodnictwem subdziekana (lub – gdy go nie ma – najstarszego z kardynałów biskupów) i przedstawiany do zatwierdzenia papieżowi. Podobnie dokonuje się, pod przewodnictwem dziekana, wyboru subdziekana. Ważną rolę w Kolegium Kardynalskim obok dziekana odgrywają: kamerling, protoprezbiter oraz protodiakon.
Członkowie Kolegium Kardynałów.
Na dzień 27 marca 2023:
Poniżej znajduje się pełna lista kardynałów obecnych w Kolegium. W skład konklawe wchodzą kardynałowie elektorzy, czyli wyłącznie ci, którzy w dniu zaistnienia wakatu Stolicy Apostolskiej nie osiągnęli jeszcze wieku 80 lat.

</doc>
<doc id="67511" url="https://pl.wikipedia.org/wiki?curid=67511" title="Gawroszka">
Gawroszka

Gawroszka – rodzaj apaszki, najczęściej jedwabnej, ręcznie malowanej. 
Obecnie noszona przede wszystkim przez kobiety, pierwotnie – w niedbałym ubiorze uliczników, zwłaszcza paryskich, zwanych gawroszami. Określenie pochodzące od "Gavroche'a", postaci ulicznika z powieści Victora Hugo "Nędznicy".

</doc>
<doc id="67512" url="https://pl.wikipedia.org/wiki?curid=67512" title="Morze Grenlandzkie">
Morze Grenlandzkie

Morze Grenlandzkie (duń. "Gronlandshavet", isl. "Grænlandshaf") – morze w Arktyce pomiędzy Grenlandią na zachodzie, Islandią na południu, a Spitsbergenem i Wyspą Niedźwiedzią na wschodzie. Jest częścią Oceanu Arktycznego.
Największa głębia tego morza, mierząca 4848 m, znajduje się w części pn. Basenu Grenlandzkiego. Rozwinięte rybołówstwo i wielorybnictwo. Przez morze przepływa zimny Prąd Wschodniogrenlandzki.

</doc>
<doc id="67513" url="https://pl.wikipedia.org/wiki?curid=67513" title="Robotyka">
Robotyka

Robotyka, także technika robotyczna – badania nad tworzeniem robotów, w tym sterowanie ich ruchem. Jest on interdyscyplinarny – łączy zagadnienia inżynierii mechanicznej, elektrotechniki, automatyki i informatyki. Domeną robotyki są również rozważania nad sztuczną inteligencją – w niektórych środowiskach robotyka jest wręcz z nią utożsamiana.
Powstanie terminu "robotyka".
Po raz pierwszy terminu robot użył czeski pisarz Karel Čapek w 1921 roku w swojej sztuce "Rossum's Universal Robots". Terminem tym określił sztuczną istotę zbudowaną na podobieństwo człowieka, stworzoną, by zastąpić człowieka w pracy. Nazwa wywodzi się od czeskiego "robota" czyli praca pańszczyźniana. 
W języku angielskim pojęcie to pojawiło się po raz pierwszy w krótkim opowiadaniu Isaaca Asimova Kłamca (Liar) w 1941 roku. Natomiast w swoim opowiadaniu "Zabawa w berka" ("Runaround", 1942) wprowadził 3 prawa dotyczące robotyki.
Następnie w opowiadaniu "Roboty i Imperium" ("Robots and Empire") Asimov dodał prawo zerowe, które stało się nadrzędne wobec trzech pozostałych:

</doc>
<doc id="67515" url="https://pl.wikipedia.org/wiki?curid=67515" title="Sensor">
Sensor



</doc>
<doc id="67519" url="https://pl.wikipedia.org/wiki?curid=67519" title="Ѣ">
Ѣ

Jać (Ѣ, ѣ) (scs. , ros., ukr. "ять", bułg. "ят" lub "е двойно", serb. "јат", chorw. "jat") – nazwa 32. litery starej cyrylicy oraz głoski oznaczanej tą literą. W transliteracji slawistycznej oznaczana jest literą ě (zapożyczoną z alfabetu czeskiego).
W języku prasłowiańskim jać była samogłoską długą. Przyjmuje się, że realizowana była jako dźwięk [], który pochodził z wcześniejszych głosek [], [], lub [].
Znaczące jest zmieszanie już w najwcześniejszych tekstach głosek jać i jotowanego a. Tłumaczyć to można tym, że w dialektach sołuńskich, na których był oparty język staro-cerkiewno-słowiański, doszło do przesunięcia w niezależnego od dialektów północnych i wschodnich. Zmieszanie pogłębiło graficzne podobieństwo litery mały jus () w cyrylicy do litery reprezentującej jać w głagolicy ( – w unikodzie w. 4.1, ).
Język prasłowiański.
W języku prasłowiańskim istniała samogłoska niska, przednia, szeroka (a więc zbliżona w wymowie do "’a"), oznacza się ją w transkrypcji znakiem ě.
Pochodzi ona z:
Rozwój głoski „ě” w językach słowiańskich.
W poniższym tekście głoska jest zapisywana "pismem pochylonym", litery zaś pismem pogrubionym, przykładowo: jać przechodzi w "ie", zapisywane literą ě. Przykłady są podane pismem prostym.
W głagolicy był jeden znak na oddanie dwóch bliskich sobie dźwięków: "ě" i "ja". Cyrylica rozróżniała te dźwięki, zapisując je odrębnymi literami, odpowiednio: ѣ i я.
Przykłady: яко, ясти, чаяти, мария, буря, земля, воня, назарянинъ, другая, убояше, вѣдѣти, бѣлъ, тебѣ, рѣка, лѣсъ, женѣ.
Jać przechodzi w polszczyźnie w "’e". Występuje przegłos lechicki – zmiękczające poprzedzającą spółgłoskę "’e" powstałe z "ě" przechodzi przed "t, d, n, s, z, ł, r" w "’a" (również zmiękczające poprzedzającą spółgłoskę).
Przykłady: biały: bielić, wiara: wierzyć, źrebię, brzeg, miesiąc, las: leśny, lato: letni, świeca
krótka: "e", "ie" (po spółgłoskach wargowych) zapisywana jako ě, np. sem, seme, les, léto, měřit, svět, věřit.
długa: "i:" zapisywane jako í, np. bílý, císař, víra
krótka: "e", np. sem, semeno, les, leto, merať, mesiac, svet, veriť
długa: "ie", np. biely, viera, svieca
wěra, lěs, swět, swětło, běły, lěto
wěra, lěs, swěca, swět, swětło, běły, lěto
Przykłady: вера, лес, светло, белый, лето, ведеть
Przed reformą ortografii: вѣра, лѣсъ, свѣтло, бѣлый, лѣто, вѣдѣть
Przykłady: світ, світло, ліс, білий, літо, віра, відьма
Przykłady: лес: лясы, вера, белы, свет
Przykłady: svet, mesec, leto, bel
Przykłady: свет, лето, вера, дедо, цвет, реч
Przykłady: верен: вярна, лято, где, вест, свят: световен
Jać w języku rosyjskim.
Jać w języku rosyjskim zlała się całkowicie z "e". Niektórzy (W. K. Matthews) twierdzą, że stało się tak już w XI w., a obecność jaci w ortografii aż do XX w. wynikała z wpływu staro-cerkiewno-słowiańskiego jako języka liturgicznego. Jednak wskazuje się, że w dialektach jać różniła się od "e" (przynajmniej w sylabach akcentowanych) jeszcze w XVIII wieku.
Pozostawienie jaci podczas reformy rosyjskiego alfabetu w 1708 r. wskazuje, że wymowa liter "e" i "ѣ" różniła się. Jednak już pod koniec XVIII w., Michaił Łomonosow zauważył, że różnica w wymowie tych liter jest ledwo zauważalna. 100 lat później autor "Rosyjskiej ortografii", Grot pisał, że jać wymawia się jak "e". W XX w. ślady tej różnicy pozostały tylko w niektórych rosyjskich gwarach.
Latem 1917 r. Rząd Tymczasowy wydał dekret o reformie rosyjskiej ortografii, jednak dla jej wprowadzenia w życie potrzebne były jeszcze dwa dekrety bolszewików. Alfabet rosyjski utracił twarde znaki na końcu wyrazu, literę "і" i jać. Ta ostatnia stała się niemal symbolem „białego” oporu przeciwko bolszewikom oraz wszystkiego, co odeszło w przeszłość wraz z nową władzą. Słowo "хлѣбъ" (‘chleb’) pisane przez jać stało się źródłem kpin, gdy nastał głód: mówiono, że bolszewicy usunęli jać wraz z chlebem.
Rosyjskie publikacje wydawane poza granicami ZSRR jeszcze długo po II wojnie światowej zachowywały starą ortografię. Rosyjscy inteligenci na emigracji pisali zawzięte obrony jaci, a w samym ZSRR drukarniom odbierano czcionki z „wrogimi” literami. We współczesnej Rosji obserwuje się pewną modę na powrót do używania jaci, szczególnie w znakach towarowych.
Jać w języku serbsko-chorwackim.
W języku serbsko-chorwackim jać rozwinęła się trojako, na tej podstawie wyróżnia się trzy rodzaje dialektów:
Przykłady:
Formy ekawskie stanowią podstawę języka serbskiego, jekawskie – chorwackiego, bośniackiego, czarnogórskiego i serbskiego (głównie na terenie Bośni i Hercegowiny). Ikawskie nie są traktowane jako literackie.
Jać w języku bułgarskim.
W języku bułgarskim istnieje tak zwana "granica jaci" ("ятова граница") przebiegająca orientacyjnie z Nikopolu nad Dunajem do Sołunia (Saloniki) nad Morzem Egejskim. Jest to najważniejsza izoglosa języka bułgarskiego. Rozdziela ona obszary wschodnie, gdzie jać jest wymawiana jako "’a " albo "e" (бял – бели) od obszarów zachodnich, gdzie jać jest realizowana tylko jako "e" (бел – бели) – podobnie jak w języku macedońskim i serbskim.
Usunięcie w roku 1945 jaci z alfabetu bułgarskiego zostało potraktowane przez niektórych jako „zdrada zachodnich dialektów” i sztuczny rozdział od macedońszczyzny. Po roku 1989 proponowano przywrócenie jaci do alfabetu bułgarskiego.
Kodowanie.
W LaTeX-ie uzyskanie jaci umożliwia kodowanie X2:
\fontencoding{X2}\selectfont \char120% mała jać
\fontencoding{X2}\selectfont \char88% wielka jać

</doc>
<doc id="67520" url="https://pl.wikipedia.org/wiki?curid=67520" title="Morze Adriatyckie">
Morze Adriatyckie

Morze Adriatyckie lub Adriatyk (alb. "Det(i) Adriatik", serb. i chorw. "Jadransko more", "Jadran", słoweń. "Jadransko morje", "Jadran", wł. "Mare Adriatico") – północne odgałęzienie Morza Śródziemnego. Oddziela Półwysep Apeniński od Bałkańskiego.
Nazwa morza pochodzi od nazwy starożytnego portu morskiego Hadria (obecnie Adria) założonego przez Etrusków na jego północnym wybrzeżu, na obszarze dzisiejszych Włoch.
Amplituda pływów wynosi około 90 cm (średnia dla całego Morza Śródziemnego to około 27 cm). Prądy powierzchniowe są powodowane przez wiatry północne. Amplituda temperatur jest bardzo niska.
Geografia.
Morze Adriatyckie zajmuje przestrzeń pomiędzy Półwyspem Apenińskim a północną częścią Półwyspu Bałkańskiego. Granica południowa z Morzem Jońskim jest umowna. Jest nią linia pomiędzy Butrintem w Albanii, poprzez północne wybrzeża Korfu do przylądka Santa Maria di Leuca we Włoszech.
Do Morza Adriatyckiego uchodzą rzeki: Adyga, Buna, Cetina, Krka, Socza, Piawa, Reno, Tagliamento, Brenta, Pad i Neretwa. Bardzo dobrze rozwinięte jest rybołówstwo. Dominują połowy sardynek, makreli, tuńczyków.
Wyspy na Morzu Adriatyckim.
Charakterystyczną cechą Morza Adriatyckiego jest występowanie wzdłuż wybrzeża chorwackiego około 1200 wysp, z czego 69 jest zamieszkanych. Ten typ wybrzeża nazywa się wybrzeżem dalmatyńskim. Głównymi wyspami są:

</doc>
<doc id="67521" url="https://pl.wikipedia.org/wiki?curid=67521" title="Ernest Rutherford">
Ernest Rutherford

Ernest Rutherford, 1. Baron Rutherford of Nelson (ur. 30 sierpnia 1871 w Brightwater, zm. 19 października 1937 w Cambridge) – brytyjski fizyk urodzony w Nowej Zelandii, noblista. Był jednym z pionierów fizyki jądrowej, badając rozpady promieniotwórcze. W roku 1908 otrzymał za to Nagrodę Nobla w dziedzinie chemii. Już jako noblista Rutherford potwierdził istnienie jądra atomowego oraz protonów. 
Odkrycie jądra atomowego pozwoliło między innymi na zmianę paradygmatu w fundamentach fizyki – stworzenie kwantowego modelu atomu przez Bohra, przewidzenie falowej natury elektronów przez de Broglie’a i sformułowanie pełnej mechaniki kwantowej przez Heisenberga, Schrödingera i Borna. W co najmniej jednym z rankingów fizyków Rutherford znalazł się w pierwszej dziesiątce wszech czasów.
Życiorys.
Urodził się w Spring Grove (teraz Brightwater) niedaleko miasta Nelson w Nowej Zelandii. Studiował w "Nelson College", a doktorat otrzymał w Canterbury College (teraz University of Canterbury). Głównym polem jego badań była w tym czasie elektryczność.
W roku 1895 młody Rutherford przybył do Europy. Podjął pracę naukową w Wielkiej Brytanii w Laboratorium Cavendisha, będącym częścią Uniwersytetu w Cambridge. W latach 1895-1898 prowadził badania nad promieniowaniem wytwarzanym przez niektóre pierwiastki chemiczne. Odkrył, że ta radiacja zawiera dwie składowe obdarzone ładunkiem elektrycznym. Promienie dodatnie nazwał promieniowaniem alfa, ujemne – promieniowaniem beta.
W roku 1898 Rutherford otrzymał posadę w katedrze fizyki na Uniwersytecie McGilla w Montrealu.
W roku 1907 Rutherford podjął pracę na Victoria University of Manchester (od 2004 r. w składzie Uniwersytetu Manchesterskiego). Podczas pracy w tym ośrodku wykonał eksperyment Rutherforda, zaliczany do dziesięciu najpiękniejszych eksperymentów z fizyki. Cząstki alfa przepuścił przez bardzo cienką złotą folię. Rozkład kątowy rozproszonych cząstek skłonił Rutherforda do wysnucia wniosku, że cała masa oraz dodatni ładunek atomu skupiony jest w bardzo niewielkiej objętości. W ten sposób potwierdził on eksperymentalnie istnienie jądra atomowego.
Badając zachowanie pierwiastków radioaktywnych udowodnił, że źródłem promieniowania tych pierwiastków jest spontaniczny rozpad promieniotwórczy. W roku 1908 otrzymał za to odkrycie Nagrodę Nobla w dziedzinie chemii.
Kolejnym osiągnięciem Rutherforda było dokonanie przemiany atomów azotu w atomy tlenu.
W roku 1919 Rutherford został szefem Laboratorium Cavendisha. Pod jego nadzorem prowadzono prace, które zostały nagrodzone trzema Nagrodami Nobla: James Chadwick zaobserwował eksperymentalnie neutrony, John Cockcroft oraz Ernest Walton rozbili jądro atomowe korzystając z akceleratora cząstek, a Edward Victor Appleton udowodnił istnienie jonosfery.
Rutherford miał przepuklinę pępkową, do której podtrzymywania nosił pas przepuklinowy. W październiku 1937 upadł podczas prac w swoim ogrodzie, co spowodowało uwięźnięcie przepukliny. Mimo operacji, wykonanej następnego dnia w Cambridge w sali operacyjnej domu opieki Evelyn Nursing Home (od 1983 The Evelyn Hospital), nastąpiło ogólne zakażenie organizmu, wskutek którego Rutherford zmarł wieczorem 19 października 1937.
W roku 1997 jego imieniem został nazwany sztuczny pierwiastek unnilquadium.

</doc>
<doc id="67525" url="https://pl.wikipedia.org/wiki?curid=67525" title="Golden retriever">
Golden retriever

Golden retriever – rasa psa należąca do grupy psów aportujących, płochaczy i psów wodnych, zaklasyfikowana do sekcji psów aportujących. Typ wyżłowaty. Podlega próbom pracy.
Rys historyczny.
Początki golden retrievera są nieco kontrowersyjne. Początkowo wyhodowana do udziału w polowaniach, rasa ta stała się popularną rasą psów rodzinnych. Rasa pochodzi z Wielkiej Brytanii (Szkocja), została wyhodowana pod koniec XIX wieku. Goldeny prawdopodobnie zostały wyhodowane przez lorda Dudleya Mjoribanksa. W 1858 roku lord miał obejrzeć przedstawienie rosyjskiej grupy cyrkowej, którego główną atrakcją były pokazy kilku owczarków o żółtawej maści. Urzeczony ich umiejętnościami lord odkupił je i przywiózł do swojej posiadłości i to one miały być przodkami goldenów. Chociaż historię tę często przytacza się, gdy mowa jest o początkach rasy, większość kynologów uważa ją za mało prawdopodobną. Owczarki charakteryzują się zupełnie innymi cechami niż psy myśliwskie. Związek z tą opowieścią ma jedynie to, że pierwsze goldeny pojawiły się na wystawie pod nazwą rosyjskich retrieverów.
Inne źródła podają, że rasę tę wyodrębnił w XIX wieku lord Tweedmouth. Istnieje także teoria, według której skrzyżowano żółtego retrievera gładkowłosego o imieniu "Nous" z suką "tweed water spaniela" i otrzymano cztery, żółte szczenięta. Następnie w celu uszlachetnienia rasy skojarzono je z czarnymi "wavy coated retrieverami" (obecnie znanymi jako flat coated retrievery), seterami irlandzkimi i prawdopodobnie z bloodhoundami. Nowa rasa tak przypadła do gustu angielskim hodowcom, że postanowili ją rozpowszechnić.
Do 1913 roku psy te były rejestrowane pod nazwą złocisty flat coated (gładkowłosy). Później zaczęto je nazywać żółtymi (yellow) lub złocistymi (golden) retrieverami. Obecna nazwa obowiązuje od 1920 roku. Określenie „golden” związane jest z kolorem sierści. Nazwa „retriever” pochodzi od angielskiego czasownika „to retrieve”, który oznacza odzyskiwać/przynosić. W latach 60. XX wieku brytyjski związek kynologiczny uznał księgi hodowlane Lorda Marjoribanksa za dowód pochodzenia rasy.
Wygląd.
Golden retriver występuje w dwóch liniach hodowlanych, które różnią się od siebie pod względem wyglądu. Linia angielska (europejska): psy z tej linii mają jasne kremowe lub jasnozłote umaszczenie. Sierść ich jest prosta bądź falowana.
Linia amerykańska: psy pochodzące z USA mają barwę od złotej aż po czekoladową, rzadko brązową, lecz nigdy nie mahoniową. Sierść może być prosta lub falowana. Budowa ich ciała jest znacznie delikatniejsza i smuklejsza od ich europejskich kuzynów.
Zachowanie i charakter.
Psy tej rasy charakteryzują się inteligencją, posłuszeństwem oraz łagodnym charakterem. Golden retrievery są energiczne, wytrzymałe i aktywne. Szybko przywiązują się do właściciela. Przyjacielskie i towarzyskie, potrzebują bliskiego kontaktu z członkami rodziny, dobrze tolerują inne zwierzęta w domostwie. Ze względu na swój karny i łagodny charakter, sprawdzają się jako towarzysze osób starszych i dzieci, wyklucza to jednak ich zastosowanie jako psów stróżujących i obronnych. Nazwa psa nawiązuje do doskonałych umiejętności aportowania: golden retriever w wolnym tłumaczeniu oznacza „złoty aporter”. Są też przyjazne wobec dzieci.
Użytkowość.
Golden retriever został wyhodowany, by aportować upolowane ptactwo. Obecnie najczęściej jest psem towarzyszącym i ze względu na usposobienie – psem rodzinnym. Psy tej rasy są często szkolone na psy towarzyszące niepełnosprawnym, terapeutów, a z uwagi na doskonały węch – jako psy policyjne (wyszukiwanie narkotyków) oraz ratownicze. Sprawdzają się także w psich dyscyplinach sportowych np. agility, obedience.
Zdrowie i pielęgnacja.
Tak aktywny pies jak golden potrzebuje sporej dziennej dawki ruchu (co najmniej 2-godzinnej). Wymaga regularnego wyczesywania – przynajmniej raz w tygodniu, a w okresie linienia codziennie. Wymaga także specjalnej uwagi w pielęgnacji uszu ze względu na ich podatność na infekcje.

</doc>
<doc id="67526" url="https://pl.wikipedia.org/wiki?curid=67526" title="Piłka nożna w Polsce">
Piłka nożna w Polsce

Piłka nożna jest najpopularniejszym sportem w Polsce. Jej głównym organizatorem na terenie Rzeczypospolitej Polskiej pozostaje Polski Związek Piłki Nożnej.
Historia.
Początki piłki nożnej w Polsce.
W "football" (czyli dzisiejszą odmianę piłki nożnej) na ziemiach polskich (wówczas jeszcze pod zaborami) zaczęto prawdopodobnie grać już w połowie lat 80. XIX wieku. Po dziś dzień rodzimi historycy zastanawiają się, w którym mieście lub regionie mogli pojawić się pionierzy. Być może w Krakowie, bądź we Lwowie – gdyż w Galicji Polacy posiadali przecież względnie największą autonomię ze wszystkich zaborów. A może w Szczecinie lub Gdańsku – do których drogą morską docierało od zawsze mnóstwo obcokrajowców lub w Łodzi – gdzie pracowało podówczas wielu Anglików, tworzących tzw. „polski Manchester”. Niewykluczone, że palmę pierwszeństwa dzierżyć mogą mieszkańcy Śląska – tam wpływy niemieckie powodowały szybki rozwój sportu w ogóle.
Jednak z całą pewnością pierwszy, w pełni potwierdzony, przypadek pojawienia się futbolówki w Polsce miał miejsce w roku 1889, gdy po pobycie w Niemczech Henryk Jordan przywiózł ją do Krakowa. Nieco wcześniej (w 1888), właśnie dzięki niemu władze Krakowa zgodziły się na wydzielenie terenów na Błoniach dla celów sportowych, co doprowadziło do powstania Parku Jordana. Jego oficjalna inauguracja nastąpiła 12 marca 1889 i wkrótce z możliwości czynnego spędzania wolnego czasu regularnie korzystało około 32 tysięcy ludzi, głównie dzieci i młodzieży. Od 1890 kolejne roczniki szkolnych drużyn piłkarskich uprawiały w nim tę dyscyplinę, rozgrywając między sobą spotkania oraz turnieje. W 1891 na Błoniach istniały już 4 boiska piłkarskie (zwane wówczas "placami gry"), na których przeprowadzano regularne treningi. We Lwowie natomiast od 7 lutego 1867 prężnie działało Polskie Towarzystwo Gimnastyczne „Sokół”, w którym z czasem zaczęto trenować również "football". Od kiedy? – tego nie wiadomo, jednak pewnym jest, iż w 1892 tamtejszy działacz Edmund Cenar przywiózł z wojaży po Anglii pierwszą prawdziwą "footballówkę". W tym samym roku we Lwowie – podczas „I Zlotu Sokolego” – planowano rozegrać pierwszy prawdziwy mecz piłkarski ("match footballowy", jak wówczas pisano), jednak z niewiadomych przyczyn do tego nie doszło.
Udało się to dwa lata później – podczas „II Zlotu Sokoła” (zorganizowanego również we Lwowie), w którym uczestniczyła młodzież sokola z Galicji. Mecz rozegrano 14 lipca 1894 o godz. 17ː00 na terenie Powszechnej Wystawy Krajowej w sąsiedztwie Parku Stryjskiego. Z okazji wystawy zbudowano boisko sportowe o wymiarach 100×120 metrów z trybuną zdolną pomieścić według różnych źródeł 7-10 tysięcy widzów. Wśród licznych pokazów i zawodów sportowych przeróżnych dyscyplin zaplanowano rozegranie futbolowego spotkania między reprezentacjami Gimnastyczno-Śpiewaczego Koła Nauczycieli m. Lwowa (GSKN, białe koszulki i szare spodenki gimnastyczne) – z inż. Niedzielskim, jako szkoleniowcem – oraz krakowskiego Sokoła (białe koszulki i czarne spodenki gimnastyczne). Był to pierwszy w dziejach udokumentowany mecz piłkarski rozegrany przez Polaków na ziemiach polskich. Premierowego gola zdobył dla gospodarzy 16-letni lwowianin Włodzimierz Chomicki już w 6 minucie, po czym sędzia Zygmunt Wyrobek z Krakowa – z wyraźnego polecenia Antoniego Durskiego (ówczesnego szefa lwowskiego Sokoła i kierownika zlotu) – zagwizdał po raz ostatni. Wobec niezwykle napiętego programu uroczystości, fakt zdobycia bramki przez jedną ze stron uznano najwyraźniej za idealny moment do zakończenia pojedynku (toteż już chwilę później na tym samym boisku mogły rozpocząć się oczekiwane przez wszystkich – niezwykle wówczas prestiżowe – pokazy gimnastyczne, stanowiące główny punkt zlotu). Można zatem przypuszczać, iż owo pierwsze spotkanie piłkarskie i historycznego gola oglądała całkiem spora liczba widzów (około 3 tysięcy).
Organizowanie polskiego piłkarstwa w początkach XX wieku.
Pierwsze próby organizowania życia piłkarskiego na ziemiach polskich w bardziej zwięzłych strukturach miały miejsce jeszcze pod koniec XIX wieku. Naturalnym zapleczem stały się poszczególne towarzystwa sokole, a z czasem również placówki pedagogiczne (szkoły realne, gimnazja, uczelnie wyższe), w których pracę dydaktyczną podejmowali młodzi ludzie coraz bardziej ogarniani futbolową pasją. To właśnie uczniowie lwowskich szkół – pod przewodnictwem swych opiekunów – założyli trzy pierwsze polskie kluby piłkarskie: Lechię (latem 1903), Czarnych (w sierpniu 1903) oraz Pogoń (wiosną 1904).
4 czerwca 1906 doszło w Krakowie do wielkiego rewanżu na linii Lwów – Kraków sprzed 12 lat. W Parku Jordana naprzeciw piłkarzy lwowskich Czarnych oraz IV Gimnazjum stanęła młodzież krakowska. Wizyta ta stała się bodźcem do rozwoju piłki nożnej w Krakowie i powstania zorganizowanych drużyn. Miały one okazję zaprezentować się na Turnieju Jesiennym w październiku 1906, czołowe miejsca zajęły tam drużyny Biało-Czerwonych, Cracovii, Czerwonych i Wisły. Spośród tych drużyn w przypadku Cracovii znana jest dzienna data założenia – 13 czerwca 1906. Drużyna Biało-Czerwonych w 1907 dokonała fuzji z drużyną Cracovii, a drużyna Czerwonych w tymże roku połączyła się z Wisłą.
Następne kluby powstawały w Galicji jak grzyby po deszczu (m.in.: FC Katowice, Resovia, Wisłoka Dębica, Tarnovia Tarnów, Polonia Przemyśl, JKS 1909 Jarosław, Sandecja Nowy Sącz, Czarni 1910 Jasło, Jutrzenka Kraków, czy Makkabi Kraków), z czasem sztuka ta udała się również mieszkańcom dwóch pozostałych zaborów. Normania (późniejsza "Posnania") i Warta w Poznaniu, Venetia w Ostrowie Wlkp., ŁKS (wówczas pod nazwą "Łodzianka") w Łodzi, Concordia Piotrków Trybunalski oraz Korona w Warszawie (wyodrębniona z Warszawskiego Koła Sportowego) stały się prekursorami w swoich miastach lub regionach.
Powstanie PZPN.
W 1911 w Galicji powstają: najpierw Związek Footbalistów Polskich, zaś później Związek Polski Piłki Nożnej. Ten drugi działał prężnie do wybuchu I wojny światowej dwukrotnie organizując Mistrzostwa Galicji w piłce nożnej. 8 maja 1913 na własnym stadionie Cracovia pokonuje Wisłę Kraków 2:1, a mecz ten to historyczne pierwsze spotkanie polskich drużyn w oficjalnych rozgrywkach w ramach struktur FIFA.
Równolegle w zaborze pruskim w 1913 powstał piłkarski Związek Polskich Towarzystw Sportowych, który organizował mistrzostwa Wielkopolski w piłce nożnej. Pierwsza edycja tych rozgrywek rozpoczęła się 18 maja 1913 meczem Posnania – Warta Poznań. Kolejne edycje zorganizowano w latach 1914 i 1919.
Związek Polski Piłki Nożnej pod odzyskaniu przez Polskę niepodległości stał się zalążkiem dla Polskiego Związku Piłki Nożnej. Podczas "1. zjazdu polskich klubów piłki nożnej" – zorganizowanego w Warszawie, w dniach 20–21 grudnia 1919 – doszło do utworzenia największego obecnie polskiego związku sportowego. Jego pierwszym prezesem mianowano działacza Cracovii – Edwarda Cetnarowskiego. Ponadto podczas owego założycielskiego zgromadzenia: przyjęto statut, wybrano pierwszą siedzibę (Kraków), ogłoszono regulamin "1. Mistrzostw Polski w piłce nożnej" (w 1920) oraz dokonano podziału kraju na 5 okręgów piłkarskich (OZPN): krakowskiego, lwowskiego, łódzkiego, warszawskiego i poznańskiego (26 lutego 1922 zatwierdzono powstanie trzech kolejnych: górnośląskiego, lubelskiego i wileńskiego, a 25 lutego 1923 ostatniego przedwojennego – toruńskiego).
Premierowe mistrzostwa Polski i oficjalny debiut międzypaństwowy reprezentacji.
Planowanych na sezon 1920 (w Polsce grano wówczas systemem „wiosna-jesień”) "1. Mistrzostw Polski w piłce nożnej" – na skutek agresji wojsk bolszewickich – nie udało się dokończyć (rozpoczęto jedynie rozgrywki eliminacyjne w niektórych okręgach, zakończono tylko w Krakowie, gdzie awans uzyskała Cracovia).
Pierwszy historyczny mecz w oficjalnych rozgrywkach piłkarskich w RP rozegrano 18 kwietnia 1920. Tego dnia w meczu krakowskiej klasy B Wawel Kraków uległ Cracovii II 1:3 (mimo że Wawel był gospodarzem, grano prawdopodobnie na stadionie Cracovii). Tydzień później 25 kwietnia 1920 grająca na własnym stadionie Cracovia pokonała Jutrzenkę Kraków 8:0. Był to inauguracyjny mecz w krakowskiej klasie A i zarazem historyczny pierwszy mecz w rozgrywkach mających na celu wyłonienie mistrza Polski.
W następnym roku – kiedy liczba istniejących w Polsce klubów przekroczyła 100, a grających zawodników 2000 – po raz pierwszy wyłoniono piłkarskiego mistrza kraju (tytuł zdobyła Cracovia), a polska reprezentacja narodowa rozegrała swoje inauguracyjne spotkanie międzynarodowe, ulegając w Budapeszcie Węgrom pechowo 0:1.
PZPN w FIFA, polska reprezentacja na IO w Paryżu 1924.
20 kwietnia 1923 – na pierwszym powojennym kongresie FIFA w Genewie – PZPN został oficjalnie przyjęty w struktury tej organizacji, a już w 1924 pierwsza reprezentacja Polski wzięła udział w turnieju piłkarskim igrzysk olimpijskich w Paryżu. W jedynym rozegranym na nich meczu uległa 0:5 narodowej drużynie Węgier.
Pierwszy Puchar Polski oraz rozgrywki ligowe.
Na przełomie 1925 i 1926 przeprowadzono premierową edycję rozgrywek o Puchar Polski (w 1925 grano na szczeblu poszczególnych okręgów, zaś w 1926 na szczeblu centralnym). Pierwszym triumfatorem została Wisła Kraków po zwycięstwie 2:1 nad Spartą Lwów. Kolejną edycję Pucharu Polski przeprowadzono dopiero w 1951, a jego triumfatorowi (Ruch Chorzów) został przyznany tytuł mistrza kraju.
Jesienią 1926 większość polskich klubów zaczęła dążyć do utworzenia ligi piłkarskiej (przeciwna była jedynie Cracovia). Stało się to faktem – pomimo zdecydowanego sprzeciwu PZPN – 1 marca 1927, a rozgrywki zainaugurowano miesiąc później (3 kwietnia 1927). Rywalizację wygrała krakowska Wisła, zaś pierwszym spadkowiczem została Jutrzenka Kraków. Do pierwszego sezonu ligowego nie przystąpiła co prawda Cracovia – której prezes był zarazem szefem niechętnego lidze PZPN – ale, gdy 18 grudnia 1927 związek wreszcie zaakceptował istnienie ligi, "Pasy" natychmiast wyraziły chęć uczestniczenia w niej i zostały przyjęte do grona ligowców. 15 stycznia 1928 Liga Piłki Nożnej stała się autonomicznym członkiem piłkarskiej centrali (takim samym, jak wszystkie OZPN-y).
Powszechnie przyjmuje się, że pierwszy mecz ligowy w Polsce został rozegrany w Łodzi, w dniu 3 IV 1927 r., na boisku „Turystów” Łódź u zbiegu ulic Wodnej i Nawrot; rozpoczął się o godz. 15.00. Zmierzyły się drużyny ŁKS-u i „Turyści” Łódź. Spotkanie zakończyło się zwycięstwem ŁKS-u 2:0, obie bramki strzelił Jan Durka, w 36 i 45 minucie. W dniu 1 X 2012, w miejscu tego meczu, została odsłonięta tablica pamiątkowa umieszczona na dużym na głazie narzutowym o treści:
„"W tym miejscu zaczęła się historia polskiej ligi piłkarskiej, na istniejącym tu w latach 1912–1939 boisku klubu „Turystów”, rozegrano 3 kwietnia 1927, o godz. 15.00, pierwszy mecz ligowy w Polsce i padła pierwsza bramka. „Turyści” Łódź – ŁKS 0 : 2. W 85 rocznicę tego wydarzenia, z inicjatywy „Dziennika Łódzkiego i „Fundacji „Ełkaesiak”, tablicę ufundował Zakład Wodociągów i Kanalizacji. Łódź 2012."”.
Jednakże analiza prasowa wskazuje, że również o 15:00 rozpoczął się mecz w Toruniu, w którym TKS pokonał Polonię Warszawa 4:3 (4:0). Już w 6 minucie tego pojedynku gola zdobył Paweł Gumowski. Zaprzeczałoby to twierdzeniu, że pierwszego gola w ekstraklasie zdobył Durka.
Debiut reprezentacji Polski w MŚ.
W 1934 narodowa reprezentacja Polski zadebiutowała w eliminacjach mistrzostw świata (porażka w dwumeczu z Czechosłowacją i brak awansu do finałów). Cztery lata później – po wyeliminowaniu Jugosławii – udało się już dostać do turnieju finałowego. W debiucie, po niezwykle dramatycznym – i zakończonym dogrywką – spotkaniu Polacy ulegli Brazylii 5:6, a 4 gole zdobył wówczas Ernest Wilimowski. Na krajowym podwórku zdecydowanym hegemonem był wówczas klub legendarnego „Eziego” – Ruch Chorzów, w latach 30. pięciokrotny triumfator polskiej ligi.
Obecnie.
Obecnie w Polsce działa ok. 5700 klubów piłkarskich, grających na dziesięciu poziomach ligowych – od Ekstraklasy po Klasę C.

</doc>
<doc id="67527" url="https://pl.wikipedia.org/wiki?curid=67527" title="Nekrofilia">
Nekrofilia

Nekrofilia (ang. "necrophilia" z gr. "νεκρός, nekrós" – „martwy”, "φιλία, filía" – „miłość”; inne nazwy: tanatofilia, nekrolagnia) – zaburzenie preferencji seksualnych; stan, w którym bodźcem stymulującym seksualnie mogą być jedynie ludzkie zwłoki. Skłonność ta może być jednak wygeneralizowana do wszystkich obiektów, które danej jednostce kojarzą się ze śmiercią bądź zwłokami (np. śpiące osoby).
O przypadkach nekrofilii wspominał już Herodot.
Leczenie.
Leczenie nekrofilii jest podobne do leczenia większości parafilii. Poza zaleceniem leczenia związanej z nią psychopatologii, niewiele wiadomo na temat leczenia nekrofilii. Nie zebrano wystarczającej liczby nekrofilów, aby ustalić jakiekolwiek skuteczne metody leczenia. Jednak na podstawie dostępnych danych sugeruje się klinicystom, aby:
Studium przypadków.
Seryjny morderca Jeffrey Dahmer (1960–1994) znany był z tego, że przed rozczłonkowaniem zwłok swoich ofiar uprawiał seks oralny lub masturbował się, albo jedno i drugie. W nieodgadnionych, nagranych wywiadach ze swoją obrończynią, Wendy Patrickus, Jeffrey Dahmer wprost stwierdził, że uprawiał seks ze swoimi ofiarami przed i po ich śmierci. Tłumaczył, że chciał pozostać z daną osobą jak najdłużej, zachowując wybrane organy, tkanki szkieletowe i kości swoich ofiar.
 (1945–2018) był szkockim seryjnym mordercą zwanym „Mordercą z Muswell Hill”, który powiązał śmierć i intymność. W 1978 roku Nilsen popełnił swoje pierwsze morderstwo i odbył stosunek ze zwłokami ofiary, przechowując ciało przez miesiące przed utylizacją. Według doniesień Nilsen do czasu aresztowania wykorzystywał seksualnie zwłoki różnych ofiar.

</doc>
<doc id="67528" url="https://pl.wikipedia.org/wiki?curid=67528" title="Gerontofilia">
Gerontofilia

Gerontofilia (gr. γήρον, γήροντος "géron, gérontos" – „starość”, "filia" – „miłość”) – rodzaj zaburzenia preferencji seksualnych (zob. parafilia), w którym osiąganie satysfakcji seksualnej możliwe jest tylko poprzez kontakty z osobami w znacznie zaawansowanym wieku.

</doc>
<doc id="67529" url="https://pl.wikipedia.org/wiki?curid=67529" title="II liga polska w piłce nożnej">
II liga polska w piłce nożnej

II liga polska w piłce nożnej (do sezonu 2007/08 oficjalnie III liga polska) – trzecia w hierarchii klasa męskich ligowych rozgrywek piłkarskich w Polsce. Stanowi pośredni szczebel rozgrywkowy między I ligą polską (dawną II ligą polską), a III ligą polską (dawną IV ligą polską), będąc jednocześnie trzecim szczeblem centralnym (III poziom ligowy). Zmagania w jej ramach toczą się cyklicznie (co sezon) systemem kołowym i przeznaczone są dla 18 polskich klubów piłkarskich, grających w jednej grupie. Czołowe drużyny II ligi polskiej uzyskują awans do I ligi polskiej, zaś najsłabsze zespoły relegowane są do poszczególnych grup III ligi polskiej. Od samego początku do dziś zarządzana przez Polski Związek Piłki Nożnej. Od 2002 r. do udziału w jej rozgrywkach zostają dopuszczone wyłącznie kluby posiadające status profesjonalny (tj. działające w formie "sportowej spółki akcyjnej") lub półprofesjonalny (tj. działające w formie "stowarzyszenia kultury fizycznej"), które – po spełnieniu wszelkich niezbędnych kryteriów – otrzymały roczną licencję na występy na tym szczeblu. 
Od 2021 sponsorem tytularnym ligi są zakłady bukmacherskie "eWinner".
Historia.
Klasy wojewódzkie i mistrzowskie.
Podczas "26. Walnego Zgromadzenia PZPN", zorganizowanego 29 czerwca 1945 w Krakowie, podjęto uchwałę ustanawiającą rozgrywki mistrzowskie szczebla regionalnego w trójpoziomowych Klasach wojewódzkich – najwyższej "Klasie A", pośredniej "Klasie B" i najniższej "Klasie C". Tym sposobem prowadzono klubową rywalizację w Polsce od pierwszego powojennego sezonu (1946/47) do sezonu 1949/50. W marcu 1951 r. zlikwidowano je, powołując w zamian cztery Wojewódzkie klasy mistrzowskie – najwyższą "pierwszą", pośrednie: "drugą" i "trzecią" oraz najniższą "czwartą".
Ligi wojewódzkie i międzywojewódzkie.
Jednak w międzyczasie przeprowadzono reformę II ligi polskiej, którą w marcu 1953 r. pomniejszono z 40 do 14 drużyn. Spowodowało to konieczność przesunięcia aż 26 zespołów na trzeci poziom ligowy przed rozpoczęciem sezonu 1953, co można uznać za początek formowania III ligi polskiej (wówczas jeszcze bez takiej nazwy). Występujące na tym szczeblu w sumie 93 drużyny podzielono na 8 równorzędnych grup. Sześć z nich (grupy: "warszawska", "gdańska", "poznańska", "wrocławska", "rzeszowska" i "łódzka") miało charakter makroregionalny (tzw. Ligi międzywojewódzkie), dwie zaś (grupy: "stalinogrodzka, czyli katowicka" i "krakowska") – z uwagi na ich ówczesny spory piłkarski potencjał – były typowo regionalne (tzw. Ligi wojewódzkie). Po zakończeniu rozgrywek zasadniczych (grupowych) 8 triumfatorów każdej z grup walczyło w dwustopniowych barażach (najpierw 4 dwumecze, później 4-zespołowy turniej finałowy z udziałem ich zwycięzców) o awans do II ligi polskiej. Systemem 8-grupowym wraz z barażami (co roku w innej formule) grano do zakończenia sezonu 1955. Przed rozpoczęciem sezonu 1956 utworzono dwie grupy stalinogrodzkie zamiast jednej (oznaczone jako I A i I B) i dodano grupę szczecińską, baraży nie rozgrywano.
Próba utworzenia III ligi polskiej.
III ligę polską – jako taką – formalnie powołano uchwałą, podjętą 13 lutego 1955, podczas "38. Plenum Sekcji Piłki Nożnej GKKF" (organ zastępujący Polski Związek Piłki Nożnej od 4 lutego 1951 do 9 grudnia 1956) w Warszawie. Miały to być rozgrywki typowo makroregionalne (międzywojewódzkie), toczone w 4 grupach. Pierwsze mecze w tej klasie planowano rozegrać w marcu 1956 r., podczas inauguracyjnej kolejki sezonu 1956. Jednak już 10 marca 1955 – czyli niecały miesiąc od podjęcia owej decyzji – Plenum SPN zawiesiło jej wykonanie. Podobno zadecydowały względy finansowe i sprzeciw niektórych zrzeszeń (od 1949 r. do 1956 r. istniały one w miejsce dawnych klubów).
Liga okręgowa.
W 1956 r. uchwalono powstanie Ligi okręgowej – jako trzeciego poziomu ligowego – a drużyny do niej zakwalifikowane podzielono na 15 grup. Po sezonie zasadniczym rozgrywano turnieje barażowe (czasami jednostopniowe, a czasami dwufazowe). Systemem tym grano od sezonu 1957 do zakończenia sezonu 1965/66. W międzyczasie zmieniano liczbę grup regionalnych wraz z ich zasięgiem terytorialnym oraz sposób przeprowadzania barażów.
Zmiana systemu ligowego.
1 grudnia 1959 Plenum PZPN postanowiło – począwszy od sezonu 1961 – zmienić sposób przeprowadzania ligowych rozgrywek niższych szczebli (tj. od trzeciego poziomu ligowego w dół). Reforma była zasadnicza, bowiem polegać miała na zamianie pory roku rozpoczynania i kończenia ligi. Oznaczało to, iż w miejsce – obowiązującego od momentu narodzin polskiego piłkarstwa – systemu "wiosna-jesień" wprowadzono bardziej europejski model "jesień-wiosna". Ostatnie rozgrywki w starym systemie przeprowadzono wiosną 1960 r., gdy to jedna runda ("wiosenna") zastąpiła cały sezon, a wyniki po połowie spotkań uznano za końcowe. Od sezonu 1961 (a formalnie 1960/61) grano już więc – obowiązującym do dzisiaj – systemem "jesień-wiosna". Jego inauguracyjną kolejkę (historyczną dla całej polskiej piłki nożnej) rozegrano 19 sierpnia 1960.
Faktyczne utworzenie III ligi polskiej.
Kolejną próbę powołania III ligi polskiej z prawdziwego zdarzenia podjęto w połowie lat 60. Pierwsze plany owej znaczącej reformy szczebla regionalnego nakreślono w 1964 r. Tym razem przyniosło to efekt, bowiem w grudniu 1965 r. Plenum PZPN uchwaliło, by począwszy od sezonu 1966/67 połączyć poszczególne grupy wojewódzkich lig okręgowych, tworząc tym samym cztery grupy makroregionalne – tzw. Ligi międzywojewódzkie. 26 lutego 1966 zaakceptowano powyższe ustalenia, co można uznać za narodziny III ligi polskiej sensu stricto. Od sierpnia 1966 r. do zakończenia sezonu 1972/73 na trzecim szczeblu ligowym występowały więc w sumie zaledwie 64 drużyny (po 16 w każdej z 4 grup). Rozgrywki kończyły się po fazie zasadniczej (zrezygnowano z barażów, zaś awans do II ligi polskiej uzyskiwali czterej zwycięzcy. Mianem Ligi okręgowej nazywano wówczas rozgrywki czwartego poziomu ligowego. Zgodnie z uchwałą zjazdu PZPN w kwietniu 1971 r. rozgrywki III ligi zostały przemianowane na klasy międzywojewódzkie. Zniesiono je po sezonie 1972/73.
Późniejsze losy.
W 1973 r. doszło do kolejnej reformy (powiększenia) II ligi polskiej, co odbiło się także na III lidze polskiej. W tymże roku utworzono z powrotem Klasy wojewódzkie (w sumie 20 grup, a od sezonu 1974/75 24 grupy) i grano w nich od sezonu 1973/74 do sezonu 1975/76. W 1976 r. kolejna reforma przyczyniła się do zmniejszenia liczby zespołów do 112 (grających w 8 grupach) od sezonu 1976/77 do sezonu 1979/80. W 1980 r. postanowiono połączyć poszczególne grupy w pary, zmniejszając tym samym ich liczbę o połowę, jednak już w lutym 1982 r. (począwszy od sezonu 1982/83) powrócono do modelu ośmiogrupowego. Grano nim do sezonu 1997/98 włącznie, z jednoroczną przerwą w edycji 1989/90, gdy ponownie utworzono 4 silne grupy makroregionalne.
Do sezonu 1999/2000 rozgrywkami poszczególnych grup III ligi polskiej – w imieniu PZPN – zarządzały wyznaczone "Okręgowe Związki Piłki Nożnej", zaś od sezonu 2000/01 – wyznaczone "Wojewódzkie Związki Piłki Nożnej".
Reorganizacja z 2008 r..
W ramach przeprowadzonej przez rozpoczęciem sezonu 2008/09 reorganizacji rozgrywek ligowych w Polsce I ligę przemianowano na ekstraklasę, a II ligę na I ligę. Nowa II liga powstała jako trzeci poziom rozgrywek centralnych, którego wcześniej w Polsce nie było. Zwycięzcy czterech grup III ligi sezonu 2007/08 uzyskali awans do nowej I ligi (dawnej II ligi). Większość nowych II-ligowców stanowiły drużyny z dawnej III ligi. Drużyny z miejsc 2-4 kwalifikowały się automatycznie do nowej II ligi, drużyny z miejsc 5-8 awansowały do II ligi, bądź pozostawały w nowej III lidze (co w istocie było spadkiem o jeden poziom rozgrywek). Zależało to od liczby spadkowiczów z dawnej II ligi z terenów poszczególnych makroregionów. W istocie do II ligi zakwalifikowano z III ligi wszystkie zespoły z miejsc 5. i 6., 3 zespoły z miejsc 7. i 2 zespoły z miejsc 8. Pozostałe zespoły spadły natomiast do utworzonej wówczas III ligi.
Nową II ligę utworzyło zatem 3 zespoły spadające z dawnej II ligi (przemianowanej na I ligę), 25 zespołów z III ligi oraz 8 zespołów, które z IV ligi, po barażach, awansowały bezpośrednio do nowej II ligi.
W latach 2008–2014 rozgrywki II ligi toczyły się w dwóch – niezależnych od siebie – grupach, po 18 zespołów w każdej (o ile w trakcie sezonu żaden z klubów nie wycofał się lub nie został wykluczony). W sumie na tym szczeblu występowało więc 36 drużyn:
Drużyny zajmujące 1. i 2. miejsce w końcowej tabeli swoich grup automatycznie kwalifikowały się do I ligi polskiej pod warunkiem, że nie były drużyną rezerw klubu grającego w wyższej klasie rozgrywkowej (Ekstraklasie lub I lidze polskiej), otrzymały licencję na grę w I lidze i nie było innych podstaw (w tym prawnych), by uniemożliwić im występy w I lidze polskiej. W niektórych sezonach drużyna z 3. miejsca również otrzymywała szansę awansu (poprzez baraż).
Spadały (według wstępnego założenia, które ani razu nie zostało zrealizowane) drużyny z miejsc 17. i 18. Natomiast miejsca 13., 14., 15. i 16. były to ruchome miejsca spadkowe - drużyny z tych miejsc spadały do III ligi w zależności od tego, do której z grup II ligi trafiać mieli spadkowicze z I ligi (których było czterech). Teoretycznie więc z każdej z grup II ligi miało spadać od 2 do 6 zespołów: 2 zespoły na pewno oraz dodatkowo tyle zespołów, ilu spadkowiczów z I ligi trafiało (według podziału geograficznego) do danej grupy. 
Reorganizacja z 2013 r..
Po przeprowadzonej w 2009 r. reorganizacji na szczeblu centralnym grało w Polsce aż 70 zespołów – 16 w ekstraklasie, 18 w I lidze i 36 w II lidze. Już pierwsze lata wykazały, że jest to liczba zbyt duża, ponieważ miały miejsce liczne przypadki wycofywania się drużyn grających przede wszystkim na szczeblu II ligi. W wyniku tego ani razu nie zastosowano w pełni zaplanowanych zasad spadku, a z przyczyn sportowych z II ligi spadały tylko nieliczne kluby:
Jako, że w ciągu 5 sezonów wycofało się, utraciło licencję lub zrezygnowało z awansu aż 28 zespołów, w 2013 r. podjęto decyzję o kolejnej reformie, zmniejszającej II ligę do jednej grupy liczącej 18 drużyn. W związku z tym w sezonie 2013/14 zasady awansu do I ligi pozostały niezmienione, natomiast z II do III ligi spadały z obu grup drużyny z miejsc 9 - 18 (zatem tylko drużyny z miejsc 3 - 8 zachowywały status). Awans do II ligi przewidziano dla dwóch tylko zespołów - zwycięzcy ośmiu grup III ligi sezonu 2013/14 rozgrywali dwie rundy baraży o awans.
Przy okazji reformy miały miejsce kolejne wycofania się klubów: Kolejarz Stróże nie uzyskał licencji na I ligę, został zdegradowany do II ligi i jednocześnie połączył się ze spadającą z II ligi Limanovią Limanowa (powstały z ich połączenia klub grał w II lidze jako Limanovia), z ubiegania się o licencję na grę w II lidze zrezygnowała Warta Poznań, mająca zająć jej miejsce kolejna w tabeli Polonia Bytom licencji nie otrzymała, ich miejsce zajął więc następny klub - Raków Częstochowa. Rozgrywki rozpoczęto w pełnym składzie 18 zespołów.
Tabelaryczne zestawienie od 1953 r..
Liczba drużyn degradowanych do IV ligi z danej grupy III ligi była zależna od liczby zespołów zdegradowanych do tej grupy z II ligi. Liczba ta mogła się wahać teoretycznie od 0 do 8 (w praktyce najczęściej od 3 do 6), więc dopiero po zakończeniu całego sezonu można ustalić dokładną liczbę spadkowiczów do IV ligi. Z IV ligi do każdej grupy III ligi zawsze awansowały po cztery drużyny (w sumie 16 beniaminków), przy czym jedna "uzupełniała" miejsce po zespole, który awansował do II ligi. Zatem w większości sezonów liczba spadkowiczów z danej grupy wynosiła:
Kluby według liczby rozegranych sezonów.
Źródło:&lt;br&gt;
Tabela obejmuje łącznie 58 sezonów z lat 1953-1956, 1966/67-1972/73 oraz 1976/77-2022/2023.
Prawa transmisyjne.
W sezonie 2018/19 kilka wybranych meczów rozgrywek transmitowanych było za pośrednictwem TVP3 oraz na stronie internetowej sport.tvp.pl i aplikacji mobilnej TVP Sport.
Od sezonu 2019/2020 do końca sezonu 2021/2022 na antenie TVP Sport nadawany był na żywo jeden niedzielny mecz rozgrywany o godzinie 13:00. W lipcu 2022 prawa transmisyjne do pokazywania wszystkich meczów "eWinner 2.ligi" nabyła platforma internetowa WP Pilot, która na czas rozgrywania spotkań uruchamia specjalne kanały do streamingu. Umowa między spółką Wirtualna Polska Media SA a Polskim Związkiem Piłki Nożnej została zawarta na dwa lata i obowiązuje do końca sezonu 2023/2024. Spotkania ligi są dostępne odpłatnie w usłudze w WP Pilot wraz z szeregiem dodatkowych kanałów, m.in. w pakietach: trzydniowym (jedna kolejka), miesięcznym i rocznym. Dzięki usłudze można także oglądać w całości archiwalne spotkania z aktualnie trwających rozgrywek w bibliotece VOD. Od sezonu 2022/2023 do końca sezonu 2023/2024 dzięki umowie sublicencyjnej z WP Pilot, Telewizja Polska może na antenie kanału TVP Sport oraz drogą internetową za pośrednictwem bezpłatnej aplikacji mobilnej stacji, jak i strony sport.tvp.pl/, emitować na żywo jeden mecz w każdej kolejce, dowolnie wybrany przez swoją redakcję sportową. Po bezpośredniej transmisji mecz ten trafia w całości i w formie kilkuminutowego skrótu do biblioteki VOD o nazwie "Retransmisje".
Skróty meczów można oglądać też poza WP Pilot na kanale "Łączy nas piłka TV" w serwisie YouTube. Są one tam dostępne w formie magazynu podsumowującego całą jedną kolejkę ligową. Odcinki trwają od 15 do maksymalnie 20 minut.
Lista sezonów.
Wytłuszczenie oznacza awans klubu do I ligi, a kursywa - występ w barażu o awans; jeśli klub w wyniku barażu awansował, również oznaczone to jest wytłuszczeniem.

</doc>
<doc id="67532" url="https://pl.wikipedia.org/wiki?curid=67532" title="III liga polska w piłce nożnej (2003/2004)">
III liga polska w piłce nożnej (2003/2004)

W sezonie 2003/04 III liga była podzielona jak w poprzednich sezonach na 4 grupy. Zwycięzcy grup awansowali bezpośrednio do II ligi, natomiast zespoły, które zajęły drugie miejsca zagrały baraże z zespołami które zajęły miejsca 11-14 w II lidze. Bezpośredni awans uzyskały: MKS Mława (z grupy 1), Kujawiak Włocławek (gr. 2), Zagłębie Sosnowiec (gr. 3) i Korona Kielce (gr. 4), a po barażach awansował Radomiak Radom z grupy 1. W sumie w czterech grupach grało 64 zespoły, ale 2 zespoły wycofały się po rundzie jesiennej.
Grupa 1.
Drużyny.
Objaśnienia:
Tabela.
 ||rowspan=11|
Baraże o II ligę.
Zwycięzca barażu: Radomiak Radom
Baraże o utrzymanie w III lidze.
Zwycięzca barażu: Ruch Wysokie Mazowieckie
Grupa 2.
Drużyny.
Objaśnienia:
Baraże o II ligę.
Zwycięzca barażu: Stasiak Opoczno
Grupa 3.
Drużyny.
Objaśnienia:
Baraże o II ligę.
Zwycięzca barażu: Arka Gdynia
Grupa 4.
Drużyny.
Objaśnienia:
Baraże o II ligę.
Zwycięzca barażu: Ruch Chorzów

</doc>
<doc id="67535" url="https://pl.wikipedia.org/wiki?curid=67535" title="Kotwica Kołobrzeg (piłka nożna)">
Kotwica Kołobrzeg (piłka nożna)

MKP Kotwica Kołobrzeg – polski klub piłkarski z Kołobrzegu, występujący w II lidze.
W Kotwicy grali zawodnicy znani z występów w Ekstraklasie, tacy jak: Adam Frączczak, Piotr Dubiela, Grzegorz Lewandowski, Lilo, Marcin Wachowicz, Sergio Batata, Witold Cichy, Grzegorz Skwara, Daniel Gołębiewski, Filip Modelski, Grzegorz Goncerz, Łukasz Kosakiewicz, Łukasz Wolsztyński czy Łukasz Sierpina.
Obecny skład.
"Stan na 15 listopada 2022 r."

</doc>
<doc id="67537" url="https://pl.wikipedia.org/wiki?curid=67537" title="Zmienne losowe niezależne">
Zmienne losowe niezależne



</doc>
<doc id="67540" url="https://pl.wikipedia.org/wiki?curid=67540" title="SDL">
SDL



</doc>
<doc id="67541" url="https://pl.wikipedia.org/wiki?curid=67541" title="Reprezentacja Polski w piłce nożnej mężczyzn">
Reprezentacja Polski w piłce nożnej mężczyzn

Reprezentacja Polski w piłce nożnej mężczyzn – drużyna piłkarska reprezentująca Rzeczpospolitą Polską w zawodach międzynarodowych. Za jej funkcjonowanie odpowiedzialny jest Polski Związek Piłki Nożnej, organ zarządzający piłką nożną w Polsce. W reprezentacji mogą występować wyłącznie zawodnicy posiadający obywatelstwo polskie.
Reprezentacja Polski swój pierwszy mecz międzypaństwowy rozegrała w 1921 przeciwko Węgrom. Głównym stadionem, na którym podejmuje rywali w roli gospodarza, jest obecnie Stadion Narodowy w Warszawie. Z kolei jedynym obiektem posiadającym nadane przez PZPN miano "narodowego" jest Stadion Śląski w Chorzowie.
Polska bierze udział w rozgrywkach Pucharu Świata FIFA (mistrzostw świata) oraz mistrzostw Europy UEFA (EURO), które odbywają się naprzemiennie co dwa lata. Uczestniczyła w ośmiu z dwudziestu jeden turniejów finałowych MŚ oraz w czterech z szesnastu turniejów finałowych ME. Najlepszym wynikiem Polski w turnieju FIFA jest dwukrotnie trzecie miejsce osiągnięte w 1974 i 1982, a w ME – ćwierćfinał w 2016. W 1974 polski napastnik Grzegorz Lato został królem strzelców MŚ (7 trafień). W 2012 Polska wraz z Ukrainą organizowała ME 2012.
W przeszłości Polacy, w ramach reprezentacji A, sześciokrotnie brali również udział w turniejach olimpijskich, zdobywając w nich mistrzostwo w 1972 oraz wicemistrzostwo w 1976. Od 1992 w IO startują jednak tylko reprezentacje do lat 23 (w tej kategorii Polacy sięgnęli po wicemistrzostwo w 1992).
Reprezentacja błędnie nazywana jest również często kadrą, która jest szerszym pojęciem. Kadra powoływana jest przez właściwego trenera lub selekcjonera w kategorii klubu, okręgu lub związku i stanowi bazę do wyłonienia reprezentacji. Z kolei reprezentacja to grupa wyłoniona spośród członków kadry, czynnie uczestnicząca w rozgrywce sportowej.
Historia.
1921–1939: Początki.
Koncepcja utworzenia piłkarskiej reprezentacji Polski pojawiła się w 1919 podczas założycielskiego zgromadzenia Polskiego Związku Piłki Nożnej. Za jeden ze swoich głównych celów władze PZPN postawiły sobie udział drużyny narodowej w turnieju piłkarskim igrzysk olimpijskich w Antwerpii. Planom olimpijskiego debiutu przeszkodziła jednak agresja bolszewicka, dlatego ze startu zrezygnowano. Swój inauguracyjny pojedynek międzypaństwowy "Biało-Czerwoni" rozegrali dopiero 18 grudnia 1921 na stadionie Hungária körúti w Budapeszcie, w towarzyskim meczu przeciwko Węgrom, zakończonym porażką 0:1.
Pierwsze zwycięstwo Polacy odnieśli 28 maja 1922 w towarzyskiej potyczce na Stadionie w Sztokholmie nad Szwecją (2:1), a historyczną premierową bramkę uzyskał z rzutu karnego Józef Klotz. 20 kwietnia 1923 PZPN stał się członkiem FIFA podczas kongresu tej organizacji w Genewie. W maju 1924 reprezentacja Polski zadebiutowała na światowej imprezie – Letnich Igrzyskach Olimpijskich. W Paryżu Polacy rozegrali jedno spotkanie, ulegając Węgrom 0:5. W październiku 1933 "Biało-Czerwoni" po raz pierwszy przystąpili do eliminacji mistrzostw świata, w których walczyli z Czechosłowacją. W pierwszym spotkaniu na warszawskim Stadionie WP goście okazali się lepsi, zwyciężając 2:1. Bramkę dla Polski zdobył Henryk Martyna z rzutu karnego. Polskie Ministerstwo Spraw Zagranicznych zakazało polskim piłkarzom wyjazdu do Pragi na mecz rewanżowy.
Cztery lata później, w eliminacjach MŚ 1938 Polacy wyeliminowali Jugosławię. Debiut w finałach mistrzostw świata miał miejsce 5 czerwca 1938 na Stade de la Meinau w Strasburgu w przegranym po dogrywce 5:6 spotkaniu 1/8 finału z Brazylią. W 1936 Polacy prowadzeni przez Józefa Kałużę wywalczyli 4. miejsce w turnieju olimpijskim w Berlinie. Największą gwiazdą przedwojennej reprezentacji był Ernest Wilimowski, zdobywca czterech goli w jednym meczu MŚ, co pozostawało rekordem mundiali do 1994. Sukcesem polskiej reprezentacji było również pokonanie w sierpniu 1939 wicemistrzów świata Węgrów 4:2.
1947–1970.
Pierwszy po II wojnie światowej mecz polska reprezentacja rozegrała 11 czerwca 1947 w Oslo, przegrywając 1:3 z Norwegią. Największym sukcesem Polaków w pierwszych powojennych latach było towarzyskie zwycięstwo 3:1 nad jedną z czołowych wówczas drużyn europejskich, Czechosłowacją (1948). W tym samym roku, 26 czerwca 1948 w Kopenhadze reprezentacja Polski doznała najwyższej porażki w swojej historii, przegrywając z Danią 0:8.
Do połowy lat 50. reprezentacja narodowa rozegrała tylko jedno spotkanie o wyższą stawkę. Doszło do niego w 1952 w 1/8 finału igrzysk olimpijskich w Finlandii przeciwko Danii, a zakończył się on porażką 0:2 (wcześniej Polska pokonała występujący w kategorii amatorskiej zespół Francji). Jednym z najważniejszych piłkarzy w składzie reprezentacji był wówczas Gerard Cieślik. Polska miała przystąpić do eliminacji MŚ 1954, ale po wylosowaniu Węgier (jednej z najsilniejszych drużyn na świecie) wycofała się. Dnia 2 marca 1955 w Wiedniu PZPN przystąpił do nowo zawiązanej Europejskiej Unii Piłkarskiej.
W 1957 drużyna prowadzona m.in. przez Henryka Reymana rywalizowała ze Związkiem Radzieckim o awans do finałów MŚ 1958. Po porażce w Moskwie i rewanżowej wygranej w Chorzowie, w dodatkowym meczu na neutralnym terenie w Lipsku Polacy przegrali i nie wystąpili w MŚ. W 1959 zespół zadebiutował w eliminacjach do Pucharu Narodów Europy 1960, przegrywając rywalizację z Hiszpanią. Jesienią powodzeniem zakończyły się z kolei eliminacje do IO 1960, w których Polacy nie wyszli z grupy. Ważną postacią zespołu był wówczas napastnik Ernest Pol.
W 1961 reprezentacja Polski wzięła udział w eliminacjach do MŚ 1962, przegranych po dwumeczu z Jugosławią. Rok później Polacy dwukrotnie przegrali z Irlandią Północną w eliminacjach Pucharu Narodów Europy 1964. 4 września 1963 w Szczecinie Polacy pokonali Norwegów 9:0, co przez następne 45 lat było najwyższym zwycięstwem polskiego zespołu. Swojego pierwszego gola w reprezentacji strzelił wtedy Włodzimierz Lubański, czołowa postać tej drużyny w kolejnych latach. Polska przegrała również kolejne eliminacje, tym razem do MŚ 1966. W decydującym meczu uległa w Rzymie Włochom 1:6.
W następnych latach piłkarze zaliczali kolejne przegrane eliminacje, kolejno do PNE 1968 oraz IO 1968. W 1969 w zespole pojawił się Kazimierz Deyna. Pomimo obecności w składzie kilku klasowych graczy, Polska nie przebrnęła fazy eliminacji MŚ 1970.
1970–1986.
Początek nowej dekady stał się początkiem serii sukcesów polskiego futbolu. Jesienią 1970 ze stanowiskiem selekcjonera kadry narodowej pożegnał się ostatecznie Ryszard Koncewicz. 1 grudnia władze PZPN po raz drugi powierzyły tę funkcję Kazimierzowi Górskiemu, tym razem miał podejmować samodzielne decyzje (wcześniej był członkiem trzyosobowego kapitanatu). Pierwszym sprawdzianem były rozgrywane równolegle eliminacje ME 1972 oraz IO 1972. W tych pierwszych Polacy zanotowali kolejną porażkę, lepiej wiodło im się w meczach o awans na olimpiadę w Monachium. W decydujących o promocji Polski spotkaniach zawodnicy Górskiego pokonali Bułgarów, a amatorska reprezentacja Hiszpanii z nimi zremisowała. W pierwszej rundzie igrzysk Polacy odnieśli komplet zwycięstw, pokonując Kolumbię, Ghanę i Niemcy Wschodnie. W drugiej rundzie zremisowali z Danią oraz pokonali Związek Radziecki i Maroko. W rozegranym 10 września 1972 finale Polacy wygrali z drużyną Węgier 2:1 i zdobyli tytuł mistrza olimpijskiego. Kazimierz Deyna z 9 bramkami został królem strzelców turnieju. Po powrocie do kraju wszyscy piłkarze kadry i trenerzy zostali odznaczeni Złotymi Odznakami PZPN, a władze centralne związku podjęły uchwałę o ustanowieniu 10 września „Dniem Polskiego Piłkarza”.
W 1973 Polacy rywalizowali z Walijczykami i Anglikami o awans do MŚ 1974. Eliminacje rozpoczęli od przegranej w Cardiff, natomiast w kolejnym meczu, 6 czerwca 1973 na Stadionie Śląskim w Chorzowie pokonali faworyzowanych Anglików 2:0. Jesienią w rewanżowym spotkaniu z Walią zwyciężyli 3:0 i do awansu potrzebowali już tylko remisu w Londynie. Mecz na Wembley zakończył się remisem 1:1 po bramce Jana Domarskiego. Znacznie więcej okazji do zdobycia bramki mieli gospodarze, lecz dzięki skutecznej postawie bramkarza Jana Tomaszewskiego, który otrzymał po meczu przydomek "Człowieka, który zatrzymał Anglię", udało im się uzyskać tylko jedno trafienie. Mundial "Biało-Czerwoni" rozpoczęli od wygranej z Argentyną 3:2. W kolejnych spotkaniach ograli Haiti 7:0 oraz wicemistrzów świata Włochów 2:1. W drugiej rundzie okazali się lepsi od Szwedów (1:0) i Jugosłowian (2:1). W spotkaniu ze Szwecją Tomaszewski obronił rzut karny wykonywany przez Staffana Tappera. O awansie do finału decydował mecz Polski z Niemcami Zachodnimi. Toczył się on w trudnych warunkach, na zalanym po ulewnym deszczu boisku – z tego względu spotkanie to przeszło do historii jako "Mecz na wodzie" (niem. "Wasserschlacht von Frankfurt"). Tomaszewski znów obronił rzut karny, tym razem wykonywany przez Uliego Hoeneßa. Na kwadrans przed końcem decydujące trafienie uzyskał Gerd Müller. Polacy tym samym odpadli z rywalizacji o złoty medal. Kilka dni później, w grze o 3. miejsce polscy piłkarze pokonali obrońców tytułu, drużynę Brazylii 1:0 po golu Grzegorza Laty, który z 7 bramkami został królem strzelców turnieju. Prócz niego, do najlepszych zawodników mistrzostw zaliczano Deynę i Roberta Gadochę.
Niepowodzeniem dla Polaków zakończyły się kolejne eliminacje do ME 1976 w silnie obsadzonej grupie m.in. z Włochami i Holandią. 10 września 1975 drużyna Górskiego wygrała u siebie z wicemistrzami świata Holendrami 4:1. W rewanżu w Amsterdamie lepsi okazali się jednak "Pomarańczowi", którzy wygrali 3:0. Oba mecze Polaków z Włochami zakończyły się wynikiem bezbramkowym. Latem 1976 Polacy wzięli udział w IO 1976 w Montrealu, w których jako obrońcy tytułu mieli zapewniony udział. Na inaugurację bezbramkowo zremisowali z Kubą, potem pokonali kolejno Iran, Koreę Północną, a w półfinale amatorską Brazylię. W finałowym spotkaniu z Niemcami Wschodnimi przegrali 1:3 i zdobyli ostatecznie srebrny medal. Andrzej Szarmach z 6 bramkami został królem strzelców turnieju. Wyniki zmagań uznano w kraju za porażkę i w tej atmosferze Kazimierz Górski odszedł ze stanowiska.
Nowym selekcjonerem wybrano Jacka Gmocha. W eliminacjach do MŚ 1978 "Biało-Czerwoni" tylko raz stracili punkty (po remisie 1:1 w ostatnim spotkaniu z Portugalią). Na turniej finałowy do Argentyny jechali z aspiracjami sięgającymi mistrzowskiego tytułu. W meczu otwarcia z broniącymi złota Niemcami Zachodnimi zremisowali 0:0. W kolejnych spotkaniach piłkarze wygrali z Tunezją 1:0 i z Meksykiem 3:1, dzięki czemu awansowali do drugiej rundy mistrzostw. Trafili w niej do grupy z gospodarzami turnieju Argentyną oraz z Peru i Brazylią. Mecz z Argentyńczykami przegrali 0:2, nie wykorzystując rzutu karnego. Mecz z Peru wygrali 1:0, a w kolejnym ulegli 1:3 Brazylijczykom i zostali ostatecznie sklasyfikowani poza strefą medalową. Gmocha obarczono odpowiedzialnością za słaby względem wysokich oczekiwań występ reprezentacji i wkrótce potem opuścił stanowisko.
Kolejnym selekcjonerem władze PZPN wybrały Ryszarda Kuleszę. Pod jego kierunkiem drużyna przystąpiła do eliminacji EUROPA 80. Tak jak cztery lata wcześniej, decydujące były spotkania ze znów będącymi wicemistrzami świata Holendrami. W Chorzowie gospodarze wygrali 2:0, lecz po stratach punktowych w meczach z NRD, w ostatnim spotkaniu eliminacji w Amsterdamie Polacy musieli wygrać. Długo utrzymywał się korzystny wynik, jednak mecz ostatecznie zakończył się remisem 1:1. W ostatnim meczu tej fazy Holendrzy pokonali Niemcy Wschodnie, zdobywając promocję do finałów ME. Po wydarzeniach afery na Okęciu Kulesza w grudniu 1980 przestał pełnić funkcję selekcjonera, a zastąpił go Antoni Piechniczek.
W 1981 zawodnicy wznowili grę w eliminacjach hiszpańskiego mundialu. W maju w Chorzowie pokonali NRD, ponownie lepsi okazali się w październikowym spotkaniu rewanżowym w Lipsku. Awans Polacy zapewnili sobie po wygranej z Maltą. W międzyczasie pokonali też 2:1 w towarzyskim spotkaniu w Buenos Aires obrońców tytułu, Argentyńczyków. Premierowy pojedynek MŚ 1982 z Włochami zakończył się bezbramkowym remisem, podobnie jak następne spotkanie z Kamerunem. W ostatnim meczu pierwszej rundy z Peru Polacy wygrali 5:1. W drugiej rundzie ich przeciwnikami byli Belgowie i Związek Radziecki. W wygranym 3:0 meczu z Belgami wszystkie trzy bramki zdobył Zbigniew Boniek. Decydujące o awansie do półfinału spotkanie z ZSRR zakończyło się bezbramkowym remisem, co premiowało do dalszej gry Polaków. W grze o finał nie byli oni jednak w stanie zatrzymać Włochów (0:2), przyszłych mistrzów świata, a zwłaszcza Paolo Rossiego, autora dwóch bramek. 10 lipca w Alicante drużyna Piechniczka zmierzyła się z Francuzami w spotkaniu o 3. miejsce, które zakończył się zwycięstwem Polski 3:2.
Drużyna słabo spisała się w eliminacjach ME 1984 wygrywając tylko jeden mecz. Sukcesem po raz czwarty z rzędu zakończyły się za to eliminacje MŚ 1986. W decydującym spotkaniu we wrześniu 1985 Polacy bezbramkowo zremisowali z Belgią, co premiowało ich awansem do finałów. W listopadzie w towarzyskim spotkaniu wygrali ponadto 1:0 z mistrzami świata Włochami. Meksykański turniej zaczęli od bezbramkowego remisu z Marokiem. Jedyna bramka strzelona przez Polaków w tej imprezie padła w kolejnym meczu z Portugalią (1:0). W ostatnim meczu grupowym Polacy przegrali 0:3 z Anglią. Mimo zajęcia 3. miejsca w grupie, dzięki korzystnemu bilansowi reprezentacji udało się uzyskać awans do 1/8 finału. W tejże ulegli jednak wysoko Brazylii (0:4). Piechniczek podał się do dymisji, która została przyjęta.
1986–2000.
Po dymisji Piechniczka stanowisko selekcjonera zostało po raz pierwszy w historii obsadzone w drodze konkursu. Jego zwycięzcą został Wojciech Łazarek. Bez sukcesu prowadził on reprezentację w eliminacjach Euro 1988 i MŚ 1990. Po wyjazdowej porażce z Anglią w czerwcu 1989 selekcjoner złożył dymisję.
Przed kolejnymi grami eliminacyjnymi stanowisko objął Andrzej Strejlau. Polacy mieli jeszcze szanse awansu na mundial, lecz nie udało im się go wywalczyć – w turnieju finałowym zabrakło ich po raz pierwszy od 1970. Jesienią 1990 prowadzeni przez Strejlaua zawodnicy przystąpili do eliminacji Euro 1992. Tym razem również nie udało się wywalczyć awansu do turnieju finałowego. W eliminacjach do MŚ 1994 szanse promocji Polacy stracili w przegranych meczach wyjazdowych z Anglią i Norwegią we wrześniu 1993. Strejlau przegrywając trzecie z rzędu eliminacje do turnieju mistrzowskiego podał się do dymisji, a w ostatnich spotkaniach tamtej fazy mistrzostw drużynę prowadził jego dotychczasowy asystent, Lesław Ćmikiewicz.
Jego następcą został mianowany Henryk Apostel, który również bez powodzenia prowadził piłkarzy w eliminacjach Euro 1996. O ostatecznej przegranej zdecydowała porażka 1:4 ze Słowacją w Bratysławie.
W pierwszej połowie 1996 cztery towarzyskie mecze bez zwycięstwa reprezentacja rozegrała pod wodzą Władysława Stachurskiego. Selekcjoner odszedł po remisie z Białorusią, a zastąpił go Antoni Piechniczek. Drugie podejście do pracy z kadrą tego trenera nie było tak udane jak pierwsze, a Polacy odpadli w eliminacjach do finałów MŚ 1998. Po domowej porażce w maju 1997 z Anglią, zakończyła się druga kadencja Piechniczka. Tymczasowo funkcję selekcjonera powierzono jego asystentowi, Krzysztofowi Pawlakowi. Pod jego wodzą Polacy pokonali Gruzję w meczu eliminacyjnym.
Pod koniec lipca 1997 władze PZPN ogłosiły decyzję o powierzeniu funkcji selekcjonera Januszowi Wójcikowi. Szkoleniowiec ten od czasu zdobycia przez prowadzoną przez niego w 1992 reprezentację U23 srebrnego medalu olimpijskiego w Barcelonie wielokrotnie był faworytem mediów do objęcia stanowiska trenera dorosłej kadry. Po dokończeniu przegranych eliminacji MŚ 1998 Polacy rozpoczęli udział w eliminacjach Euro 2000. O końcowym niepowodzeniu zdecydowały porażki w pierwszym meczu z Anglikami i w obu spotkaniach ze Szwedami (Polska zdobyła łącznie tyle samo punktów, co Anglia, jednak Brytyjczycy awansowali do gier barażowych dzięki korzystniejszemu bilansowi bramek). Po wyjazdowej porażce ze Skandynawami w ostatnim spotkaniu eliminacji PZPN zrezygnował z usług Wójcika.
2000–2013.
Po odejściu Wójcika władze federacji podjęły współpracę z Jerzym Engelem, który swoją pracę prowadził pod hasłem "futbol na tak". Eliminacje MŚ 2002 w wykonaniu prowadzonego przezeń zespołu zakończyły się powodzeniem po raz pierwszy od 16 lat; dodatkowo Polacy wywalczyli promocję do finałów jako pierwsza drużyna z Europy. Awans zapewnili sobie wygraną 3:0 z Norwegią we wrześniu 2001. Mundialowe mecze zawiodły jednak oczekiwania kibiców: Polacy przegrali w fazie grupowej z Koreą Południową 0:2 oraz z Portugalią 0:4. W ostatnim spotkaniu z USA grająca w rezerwowym składzie polska reprezentacja okazała się lepsza, pokonując rywali 3:1. Po powrocie do kraju drużynę i selekcjonera poddano mocnej krytyce, domagano się dymisji Engela. Trener odpierał zarzuty i zgłaszał chęć kontynuowania pracy. Federacja zdecydowała się jednak zakończyć współpracę.
Następcą Engela został Zbigniew Boniek. Już po pięciu spotkaniach reprezentacji, w grudniu 2002 przebywający za granicą ogłosił on swoją dymisję. W tym samym miesiącu zdecydowano o zatrudnieniu Pawła Janasa. Nowy szkoleniowiec kontynuował rywalizację w eliminacjach Euro 2004. Przed ostatnią kolejką spotkań Polacy mieli jeszcze szansę zająć miejsce barażowe, lecz w tym samym czasie Łotysze nieoczekiwanie wygrali 1:0 z pewnymi awansu Szwedami i mimo pokonania przez Polaków w wyjazdowym meczu Węgrów to Łotysze zajęli drugie miejsce w grupie. Jesienią 2004 Polska rozpoczęła eliminacje MŚ 2006. W dziesięciu spotkaniach odniosła osiem zwycięstw i pomimo dwóch porażek z Anglią, dzięki korzystnym rezultatom w innych grupach, awansowała do turnieju głównego bezpośrednio z drugiego miejsca. Rozgrywany w Niemczech mundial nie był dla polskich zawodników udany. Przegrali wówczas z Ekwadorem 0:2 oraz z Niemcami 0:1. Jedyne zwycięstwo Polacy odnieśli w ostatnim meczu fazy grupowej przeciwko Kostaryce 2:1.
PZPN zwolnił Janasa i zatrudnił na stanowisku selekcjonera reprezentacji Holendra Leo Beenhakkera, któremu postawiono za cel awans do finałów Euro 2008. Po słabych pierwszych spotkaniach, reprezentacja zaczęła odnosić lepsze wyniki (m.in. wygrywając ze znacznie wyżej notowaną Portugalią oraz Belgią), co poprawiło wizerunek zespołu oraz trenera. Decydująca runda meczów eliminacyjnych przyniosła pierwszy w historii awans Polski do finałów mistrzostw Europy. Stało się tak m.in. po wrześniowym remisie wyjazdowym z Portugalią oraz listopadowej wygranej z Belgią. W samym turnieju Polacy zagrali jednak słabo; przegrali pierwszy mecz z Niemcami 0:2, a następnie zremisowali z Austrią 1:1. W trzecim meczu przegrali z Chorwacją 0:1, kończąc udział w turnieju na rundzie grupowej. Po nieudanych mistrzostwach Europy Polacy przystąpili do eliminacji MŚ 2010. Notowali w nich jednak dużo gorsze wyniki niż w poprzednich eliminacjach. 1 kwietnia 2009 w Kielcach Polska pokonała 10:0 San Marino, ustanawiając tym samym najwyższe zwycięstwo w swojej historii. Po wrześniowej porażce w Mariborze ze Słowenią zarząd PZPN zwolnił Beenhakkera i zastąpił go Stefanem Majewskim. Dwa ostatnie mecze eliminacyjne pod jego wodzą zostały przez Polaków przegrane i nie uzyskali oni awansu do finałowych rozgrywek.
W październiku 2009 wybrano nowego selekcjonera kadry, którym został Franciszek Smuda. Miał on przygotować i poprowadzić zespół w finałach Euro 2012, którego współorganizatorem miała być Polska i do którego nie musiała się ona kwalifikować. Mecz otwarcia tego turnieju rozegrany na Stadionie Narodowym w Warszawie zakończył się remisem 1:1 z Grecją. W drugiej połowie rzut karny dla gości został wybroniony przez Przemysława Tytonia. Kolejny mecz, tym razem z Rosją również zakończył się wynikiem 1:1. "Biało-Czerwoni" aby awansować do ćwierćfinału musieli wygrać w ostatnim spotkaniu z Czechami we Wrocławiu; przegrali go jednak 0:1. Franciszek Smuda podał się do dymisji.
Po zakończeniu mistrzostw PZPN wybrał nowego selekcjonera, którym został Waldemar Fornalik. Prowadzona przez niego drużyna brała udział w eliminacjach MŚ 2014, które zakończyły się dla niej porażką. Definitywnie szansę awansu stracili w październiku 2013 po porażce z Ukrainą. Dzień po przegranym meczu z Anglią prezes PZPN zdymisjonował trenera.
2013–2018.
W listopadzie 2013 funkcję selekcjonera kadry objął Adam Nawałka. W pierwszym meczu pod wodzą nowego trenera Polska przegrała ze Słowacją 0:2. We wrześniu 2014 "Biało-Czerwoni" rozpoczęli eliminacje Euro 2016. W ramach tych rozgrywek 11 października 2014 reprezentacja Polski pierwszy raz w historii pokonała zespół Niemiec (2:0). Awans do finałów Polacy zapewnili sobie wygraną z Irlandią 2:1 w październiku 2015. Pierwszy mecz fazy grupowej ME Polska rozegrała z Irlandią Północną i zwyciężyła 1:0. W kolejnym spotkaniu z Niemcami drużyna Nawałki zremisowała 0:0, a w ostatnim meczu fazy grupowej z Ukrainą wygrała 1:0. W meczu 1/8 finału Polacy zmierzyli się ze Szwajcarią (1:1). O ich awansie do ćwierćfinału zdecydowała zwycięska seria rzutów karnych (5-4). W kolejnej rundzie Polacy zagrali z Portugalią, a ten mecz również zakończył się wynikiem 1:1. Rzuty karne lepiej wykonali tym razem przeciwnicy, którzy wygrali w nich 5-3.
W eliminacjach MŚ 2018 Polska zajęła pierwsze miejsce w grupie, wygrywając osiem spotkań, jedno remisując i jedno przegrywając. W decydującym meczu zwyciężyła Czarnogórę 4:2. Najwięcej bramek w eliminacjach zdobył Robert Lewandowski – 16, co było najlepszym wynikiem na świecie. W fazie grupowej turnieju finałowego Polska przegrała z Senegalem 1:2 i Kolumbią 0:3 oraz wygrała z Japonią 1:0, nie uzyskując tym samym awansu do fazy pucharowej mistrzostw. Nawałka nie zdecydował się na przedłużenie kontraktu i z końcem lipca rozstał się z reprezentacją.
Od 2018.
Nowym selekcjonerem został Jerzy Brzęczek. Jesienią 2018 polska drużyna wzięła udział w pierwszej edycji nowo powstałej Ligi Narodów UEFA. Polacy występujący w najwyższej Lidze A zajęli w swojej grupie ostatnie miejsce, za Portugalią i Włochami i tym samym spadli do niższej dywizji. Po późniejszej decyzji UEFA rozszerzającej skład Ligi A z 12 do 16 zespołów, zachowali oni jednak miejsce na najwyższym poziomie rozgrywkowym.
W kwalifikacjach ME 2020 Polska zajęła pierwsze miejsce w grupie G wyprzedzając bezpośrednio Austrię. Wygrała osiem spotkań, jedno zremisowała i jedno przegrała. Zakwalifikowała się 13 października 2019, wygrywając z Macedonią Północną. W ostatnim meczu zwyciężyła Słowenię 3:2.
W rozgrywanej jesienią 2020 fazie ligowej drugiej edycji Ligi Narodów biało-czerwoni zajęli w swojej grupie trzecie miejsce, przegrywając w klasyfikacji z Włochami i Holandią, a wyprzedzając Bośnię i Hercegowinę.
W styczniu 2021 Brzęczek stracił posadę, a jego miejsce zajął Portugalczyk Paulo Sousa.
W czerwcu 2021 odbyło się przełożone o rok z powodu pandemii COVID-19 Euro 2020. Polska zagrała na nim w grupie E ze Słowacją, Hiszpanią i Szwecją. W pierwszym meczu reprezentacja Polski przegrała ze Słowakami 1:2 po golu samobójczym Wojciecha Szczęsnego i czerwonej kartce dla Grzegorza Krychowiaka. W następnym meczu o wszystko Polska w całkiem niezłym stylu zremisowała z Hiszpanią 1:1 po golu Roberta Lewandowskiego. W ostatnim meczu o awans ze Szwecją po dwóch bramkach Roberta Lewandowskiego Polacy ostatecznie odpadli z rozgrywek z jednym punktem na koncie. W tym samym roku przeprowadzono główną część fazy kwalifikacyjnej Mundialu 2022. Biało-czerwoni w grupie I mierzyli się z Anglikami, Węgrami, Albańczykami, Andorczykami i Sanmaryńczykami. W trakcie eliminacji odnieśli sześć zwycięstw, dwukrotnie zremisowali i ponieśli dwie porażki (w tym jedną z triumfatorem grupy – Anglią), co w efekcie dało im drugą lokatę i konieczność gry w dwustopniowych barażach. 
W grudniu tego samego roku Polski Związek Piłki Nożnej rozwiązał kontrakt z Sousą za porozumieniem stron. Miesiąc później, 31 stycznia 2022, PZPN podpisał kontrakt z Czesławem Michniewiczem na stanowisku selekcjonera reprezentacji Polski.
W marcu 2022 polska drużyna miała zmierzyć się z Rosją w ramach półfinału baraży do Mistrzostw Świata 2022, jednak wskutek wszczętej przez ten kraj inwazji na Ukrainę i protestu reprezentantów Polski, Czech i Szwecji Rosjanie zostali wykluczeni z udziału w rozgrywkach międzynarodowych, a Polsce przyznano walkower. 29 marca 2022 w finale baraży na Stadionie Śląskim biało-czerwoni wygrali 2:0 ze Szwecją, zapewniając sobie awans na MŚ, a gole w tym meczu dla Reprezentacji Polski strzelali Robert Lewandowski i Piotr Zieliński. Następnie w czerwcu i wrześniu roku reprezentanci Polski rozegrali jeszcze 6 spotkań w ramach Ligi Narodów. Mierzyli się wówczas z reprezentacjami Walii, Belgii i Holandii. Po trzech porażkach z Belgią i Holandią, dwóch zwycięstwach z Walią i remisie z Holandią reprezentacja zajęła ostatecznie w swojej grupie trzecie miejsce, wyprzedzając Walię. W listopadzie i grudniu polska kadra brała udział w Mistrzostwach Świata w Piłce Nożnej 2022. W pierwszym meczu Polska mierzyła się z Meksykiem, gdzie po mało atrakcyjnym z punktu widzenia kibiców widowisku Polacy zremisowali 0:0 po nietrafionym rzucie karnym przez Roberta Lewandowskiego. W następnym meczu polscy piłkarze zagrali z Arabią Saudyjską, która wcześniej sensacyjnie pokonała Argentynę. Polscy piłkarze zwyciężyli reprezentację Arabii Saudyjskiej 2:0 po golach Zielińskiego i Roberta Lewandowskiego oraz nietrafionym karnym przez Salima ad-Dausariego. W trzecim meczu Polacy grali z faworytem grupy – Argentyną. W 38. minucie Argentynie po analizie VAR został przyznany rzut karny, który został obroniony przez Wojciecha Szczęsnego. Pomimo ostatecznej przegranej polscy piłkarze awansowali do 1/8 finału gdzie mierzyli się z Francją. Po całkiem wyrównanym spotkaniu Polacy ulegli przyszłym wicemistrzom świata 1:3 i tym samym odpadli z rozgrywek. 12 grudnia tego samego roku PZPN wydał komunikat, w którym poinformował, że nie skorzystał z opcji jednostronnego przedłużenia umowy z Michniewiczem, obowiązującej do końca 2022, zaś 22 grudnia poinformowano, że z dniem 31 grudnia 2022 roku Michniewicz przestanie pełnić funkcję selekcjonera.
24 stycznia 2023 PZPN poinformował, że nowym selekcjonerem został Fernando Santos. W tym samym roku Polacy podchodzą do eliminacji do Euro 2024, gdzie w grupie E mierzą się z Czechami, Albanią, Wyspami Owczymi i Mołdawią.
Identyfikacja zespołu.
Barwy i stroje.
Kolorystyka ubiorów reprezentantów Polski jest odzwierciedleniem barw państwowych RP oraz flagi i herbu państwa, a więc związana z barwą białą i czerwoną.
Stroje domowe tradycyjnie składają się z białej koszulki, czerwonych spodenek i białych getrów, natomiast najczęściej wszystkie elementy zestawu wyjazdowego są czerwone (choć w przeszłości niekiedy na wyjazdach grano w białych spodenkach). Na przestrzeni lat różnice w projekcie i kolorystyce strojów dotyczyły zwykle szczegółów, a ogólny wzór ubioru pozostaje niezmienny od 1921. W latach 1948–1970 stosowana była biało-czerwona, pasiasta wersja getrów.
W rzadkich przypadkach używano odmiennego od dwóch podstawowych zestawu kolorystycznego. W 1961 Polacy w meczu z ZSRR zagrali w błękitnych strojach, w 1998 z Chorwacją w granatowych koszulkach i czerwonych spodenkach, również w tym samym roku z Luksemburgiem w czarnych koszulach i białych szortach, następnie w 2002 z Danią w jednolitym granatowym stroju, w 2005 z Austrią w białych koszulkach i czarno-granatowych spodenkach, a w 2006 z Chorwacją w jednolicie niebieskich kostiumach. Po raz ostatni Polacy zagrali w innych, niż białe i czerwone barwach w 2010 z Bułgarią (jednolite granatowe z czerwono-białymi rękawkami).
W latach 2014–2015 domowe stroje reprezentacji Polski były białe z pionowym czerwonym pasem pośrodku, spodenki natomiast były jednolicie białe. Na zestaw wyjazdowy składały się koszulka w kolorze czerwonym z białym pasem pośrodku oraz czerwone spodenki. Pierwszy występ w odzieży z tym wzorem Polacy zanotowali 5 marca 2014 na Stadionie Narodowym w Warszawie w meczu ze Szkocją.
Od 2016 reprezentacja występuje w białych koszulkach i czerwonych spodenkach (zestaw domowy) oraz w czerwonych koszulkach i spodenkach (zestaw wyjazdowy).
Historia strojów.
Stroje domowe
Stroje wyjazdowe
Logo.
Ubiór reprezentacji tradycyjnie ozdabiany jest polskim herbem państwowym. Odróżnia to polski zespół od wielu innych drużyn narodowych, u których umieszcza się na piersiach graczy znaki krajowych federacji piłkarskich (oprócz reprezentacji Polski stroje ozdobione znakiem państwowym, a nie logotypem krajowego związku używają m.in. Słowacy i Węgrzy, a do niedawna także Czesi). Jedynie na początku istnienia reprezentacji Polski na koszulkach umieszczano nie herb, a samo godło (orła).
W latach 20. orzeł (bez tarczy, niebędący dokładnym odwzorowaniem ani godła ani herbu RP) umieszczany był na lewej piersi piłkarzy i zajmował całą jej powierzchnię. W latach 30. orzeł uległ zmniejszeniu, upodobniono go też do oficjalnego wzoru ustawowego. W latach 50. doszło do kolejnej zmiany i symbol został przesunięty z wysokości serca na środek torsu. Od połowy lat 90. orzeł umieszczany był naprzemiennie na środku lub z lewej strony koszulki, na wysokości serca stale zaczęto umieszczać go od 2002. Podczas meczu z Holandią w 1975 Polacy przez pomyłkę producenta wystąpili w koszulce z czerwonym orłem.
Na początku lat 60. w tarczy nad godłem (orłem) pojawił się napis „POLSKA”, wpisywano go w tarczę herbową do końca 2005. W latach 2006–2007 koszulki zawierały z przodu motyw husarza, a prócz herbu Polski, po prawej stronie piersi umieszczono ówczesny logotyp reprezentacji: piłkę i skrzydło z napisem „POLSKA” pod spodem. Znak ten pojawił się również na kolejnym wzorze koszulek, obowiązującym w 2008.
Po raz pierwszy polskiego herbu lub godła zabrakło na koszulkach reprezentantów w 1992. Ich producent (Admiral) zastąpił znak państwowy wariacją ówczesnego logotypu PZPN ze zmienionym graficznie wyglądem orła (ptak był skierowany w swoją lewą stronę, lecz z przekręconym w prawo łbem). W listopadzie 2011 na Stadionie Miejskim we Wrocławiu zaprezentowano nowy wzór ubiorów, w których reprezentacja Polski rozgrywać miała spotkania ME 2012 (zestaw wykorzystano po raz pierwszy podczas meczu z Włochami 11 listopada we Wrocławiu). Na koszulkach znalazło się nowe logo PZPN, z napisem „POLSKA” (zamiast „PZPN”) pod spodem, logo producenta odzieży, a na ramieniu okrągła naszywka z marką EURO 2012. Wygląd nowych trykotów (umieszczenie związkowego znaku zamiast herbu było pomysłem działaczy PZPN) spotkał się z ogromną falą krytyki wśród kibiców, którzy zapowiedzieli bojkot nowych strojów. W wyniku protestów kibiców (w trakcie meczu z Włochami oraz cztery dni później z Węgrami w Poznaniu skandowano "Gdzie jest orzeł?") symbol państwowy został przed kolejnymi meczami naszyty pomiędzy logotypem związku i marką producenta stroju. Kilka miesięcy później umieszczanie godła państwowego na strojach reprezentantów kraju stało się obowiązkiem ustawowym.
Od 2014 koszulki reprezentacji nie zawierają już marki PZPN. Dotyczy to całego sprzętu meczowego zawodników, logo pozostało na niektórych elementach ubioru członków sztabu, marynarkach i dokumentach.
Stadion domowy.
Polska drużyna podejmowała dotąd rywali na 51 obiektach rozmieszczonych w 30 polskich miastach. Najwięcej spotkań w roli gospodarza piłkarska reprezentacja Polski rozegrała na Stadionie Wojska Polskiego w Warszawie (74); po raz pierwszy wystąpiła na nim 26 października 1930 w meczu z Łotwą, a po raz ostatni jak dotąd 16 listopada 2022 z Chile.
Drugą pozycję wśród polskich stadionów pod względem liczby rozegranych spotkań międzypaństwowych zajmuje Stadion Śląski w Chorzowie (61 meczów; pierwszy 22 lipca 1956 z Niemcami Wschodnimi, ostatni 29 marca 2022 ze Szwecją). Obiekt ten najbardziej ze wszystkich krajowych aren kojarzony jest z sukcesami reprezentacji, m.in. ze zwycięstwami nad ZSRR (1957), Anglią (1973), Holandią (1975 i 1979), Włochami (1985) i Portugalią (2006); również w spotkaniach na Śląskim polska drużyna zapewniała sobie awanse na MŚ 1978, MŚ 1986, MŚ 2002, MŚ 2022 i ME 2008. Po meczu z Anglią w 1973 brytyjscy dziennikarze określili stadion "Kotłem Czarownic", co do dziś pozostaje w użyciu wśród dziennikarzy i kibiców. W latach 2009–2017 obiekt był w przebudowie, po ponownym otwarciu posiada pojemność 54 378 miejsc.
Z kolei 25 spotkań Polska rozegrała na warszawskim Stadionie Dziesięciolecia (pierwszy 28 października 1956 z Norwegią, ostatni 17 kwietnia 1983 z Finlandią). Po tym meczu obiekt ten nie był już wykorzystywany w celach sportowych, a w latach 90. na jego koronie powstało targowisko. W latach 2008–2012 stadion zburzono i w jego miejscu postawiono Stadion Narodowy o pojemności 58 500 miejsc. Na nowym obiekcie reprezentacja rozegrała dotąd 33 spotkania.
Stadion Śląski decyzją Polskiego Związku Piłki Nożnej z 10 lipca 1993 posiada, jako jedyny w kraju, status stadionu narodowego. Określenie "narodowy" nie jest jednak częścią oficjalnej nazwy tej areny. Z kolei oddany do użytku w 2012 obiekt, pomimo faktu zarejestrowania pod nazwą "Stadion Narodowy w Warszawie", nie posiada nadawanej z woli PZPN godności stadionu narodowego.
Co najmniej 10 spotkań domowych polska reprezentacja rozegrała także na Stadionie Miejskim w Poznaniu (17 gier w latach 1986–2021), Stadionie Olimpijskim we Wrocławiu (14 gier w latach 1950–1987), Stadionie Henryka Reymana w Krakowie (13 gier w latach 1956–2016), Stadionie Miejskim we Wrocławiu (12 gier w latach 2011–2021), Stadionie ŁKS w Łodzi (10 gier w latach 1924–1983), Stadionie Zdzisława Krzyszkowiaka w Bydgoszczy (10 gier w latach 1972–2009) oraz na Stadionie w Gdańsku (10 gier w latach 2011–2020).
Najwyższą frekwencję na domowym meczu Polaków zanotowano 28 czerwca 1959 na Stadionie Śląskim – mecz el. ME 1960 z Hiszpanią obserwowało ponad 100 000 widzów. Z kolei najwyższa frekwencja w meczu za granicą to ponad 130 000 widzów w Rio de Janeiro podczas towarzyskiej gry Brazylii z Polską 8 czerwca 1966.
Zasięg medialny.
Pierwsze relacje ze spotkań reprezentacji Polski publikowane były w prasie sportowej, m.in. w Przeglądzie Sportowym, który na początku swego istnienia był oficjalnym organem PZPN. Z kolei pierwsze bezpośrednie transmisje radiowe zaczęto przeprowadzać w latach 30. Jednym ze sprawozdawców Polskiego Radia był wtedy Michał Frank, który komentował na żywo rozgrywane w 1938 we francuskim Strasburgu spotkanie mistrzostw świata Polska–Brazylia. Jego relację emitowaną z odbiorników wystawianych na ulicach i zainstalowanych na stadionach głośników śledziły w Polsce miliony osób. PR od lat jest jedynym nadawcą radiowym transmitującym w całości spotkania polskiej drużyny. Na przełomie XX i XXI wieku głównymi sprawozdawcami byli Tomasz Zimoch (do 2016) i Andrzej Janisz.
Pierwszym meczem polskiej reprezentacji transmitowanym przez telewizję był pojedynek Polska–Turcja z 19 maja 1957 (TVP, dziś TVP1). Komentowali je Stefan Rzeszot, Karol Hig i Zbigniew Smarzewski. W kolejnych latach liczba spotkań drużyny narodowej emitowanych w telewizji rosła. Największą popularność wśród widzów osiągnęły w czasie sukcesów piłkarzy na igrzyskach olimpijskich i mistrzostwach świata w latach 70. i 80. Mecz otwarcia mundialu w 1978 Polska–Niemcy miało w polskiej telewizji śledzić 23 miliony widzów. Czołowym sprawozdawcą w tym okresie był Jan Ciszewski, który komentował m.in. mecz eliminacji mundialu Anglia–Polska (1973) oraz spotkania Polaków na IO 1972, MŚ 1974, IO 1976, MŚ 1978 i MŚ 1982. Dziś uznawany jest za najsłynniejszego polskiego komentatora sportowego. Spotkania reprezentacji Polski w TVP na przestrzeni lat komentowali również m.in. Andrzej Zydorowicz, Dariusz Szpakowski, Maciej Iwański, Tomasz Jasina i Jacek Laskowski.
Po raz pierwszy mecz drużyny narodowej poza TVP transmitowano na antenie Wizja TV, a miało to miejsce 6 września 1998 (Bułgaria–Polska). Stacja ta przeprowadzała transmisje ze spotkań reprezentacji do końca 2001 (od jesieni 1999 na antenie kanału Wizja Sport). W TVP niektóre ze spotkań w tym czasie było retransmitowanych z opóźnieniem, transmitowanych równocześnie lub nieemitowanych w ogóle. W 1999 mecz Anglia–Polska został nadany na żywo przez Canal+.
Występy Polaków na MŚ 2002 i MŚ 2006 były pokazywane jednocześnie w kanałach Polsatu oraz w TVP2. W drugim programie Telewizji Polskiej nadawano w tamtym okresie wszystkie mecze reprezentacji (na początku 2008 przeniesiono je ponownie do programu pierwszego; wyjątkiem były ME 2008, do których prawa miał tylko Polsat). W latach 2014–2017 wszystkie mecze eliminacji ME i MŚ oraz finałów mistrzostw kontynentu emitowano w Polsacie (w tym w Polsacie Sport, którego podstawowym komentatorem był Mateusz Borek). Z kolei wszystkie gry towarzyskie w tym czasie pokazywała TVP. Mecze Polski na ME 2016 były transmitowane przez TVP i Polsat równocześnie. W tym samym roku Telewizja Polska zakupiła prawa emisji wszystkich spotkań polskiej drużyny w latach 2018–2022. Występy Polaków na MŚ 2018 były emitowane również w TVP 4K.
Obecnie wszystkie mecze reprezentacji Polski transmitowane są w całości na żywo na antenach PR Program I oraz TVP1, TVP Sport i Polsat Sport.
Sztab szkoleniowy.
"Stan na 24 stycznia 2023"
Zawodnicy.
Obecny skład.
Następujący gracze zostali powołani przez selekcjonera Fernando Santosa do 25-osobowej kadry na mecze Eliminacji do Mistrzostw Europy 2024 z reprezentacją Czech i reprezentacją Albanii w dniach 24 i 27 marca 2023:
"Mecze i gole wg stanu z 27 marca 2023 po meczu z Albanią"
Ostatnio powołani.
Następujący gracze również byli powołani do polskiej kadry w ciągu ostatnich dwunastu miesięcy:
 wycofany z kadry z powodu kontuzji
Składy w turniejach międzynarodowych.
Składy na mistrzostwach świata
Składy na mistrzostwach Europy
Składy na igrzyskach olimpijskich
Kapitanowie.
Lista zawodników, którzy wyprowadzali reprezentację Polski na boisko w co najmniej 10 spotkaniach:
Obecnym kapitanem reprezentacji jest Lewandowski (wyznaczony przez trenera Adama Nawałkę w grudniu 2014), który wyprowadzał polski zespół na boisko w rekordowych 71 spotkaniach. Wcześniej wieloletnim rekordzistą w liczbie występów z kapitańską opaską od początku spotkania był Deyna (57 meczów).
Udział w turniejach międzynarodowych.
Igrzyska olimpijskie.
Przez wiele lat w piłkarskich turniejach olimpijskich mogli brać udział wyłącznie zawodnicy amatorscy, nie profesjonalni. W praktyce jednak niektóre kraje wystawiały swoje najsilniejsze zespoły, inne zaś były reprezentowane przez drużyny znacząco słabsze od potencjalnie najmocniejszej ekipy. Było to związane ze znacznie się od siebie różniącymi przepisami regulującymi kwestię amatorstwa w różnych państwach (FIFA pozostawiła kwestię uznawania piłkarza za amatora federacjom członkowskim), a także z często fikcyjnym amatorstwem (piłkarze-amatorzy otrzymywali nieoficjalnie wynagrodzenie za grę). W latach 20. XX wieku piłkarskie turnieje olimpijskie miały rangę nieoficjalnych mistrzostw świata.
Po odzyskaniu przez Polskę państwowości, jej reprezentacja miała zadebiutować w igrzyskach olimpijskich w 1920, jednak z powodu wojny z bolszewikami na miesiąc przed olimpiadą PKOl zrezygnował ze startu. Po raz pierwszy Polacy wystąpili na igrzyskach w 1924, odpadając w pierwszej rundzie. Cztery lata później, z powodu niskiego poziomu drużyny narodowej i rozbudowanego kalendarza rozgrywek ligowych, nie wystawiono reprezentacji do igrzysk w Amsterdamie. Powrót nastąpił w 1936 – prowadzeni przez Józefa Kałużę Polacy w Berlinie zajęli czwartą pozycję, przegrywając półfinał oraz mecz o trzecie miejsce różnicą jednej bramki.
W pierwszych po II wojnie światowej igrzyskach polska reprezentacja po rezygnacji PZPN nie wzięła udziału – przyznano wówczas walkower drużynie amerykańskiej, z którą Polacy mieli zagrać w pierwszej rundzie. Kolejny start olimpijski nastąpił w 1952 (Polacy odpadli w 1/8 rozgrywek). Cztery lata później po raz pierwszy przeprowadzono eliminacje do turnieju olimpijskiego, z których Polska była zwolniona, ale z wyjazdu do Melbourne i tak zrezygnowała, prawdopodobnie z powodów politycznych bądź finansowych. W 1960 po przejściu eliminacji Polacy zagrali w turnieju we Włoszech, jednak nie wyszli w nim z grupy. W fazie kwalifikacyjnej do kolejnej olimpiady w Tokio polska drużyna okazała się słabsza od Italii. Włosi zostali jednak zdyskwalifikowani za grę w tym dwumeczu profesjonalnych piłkarzy i MKOl przyznał awans Polsce. Piłkarski związek w Warszawie odrzucił jednak możliwość uczestnictwa w igrzyskach. Do igrzysk w Meksyku Polacy również się nie dostali.
Sukcesem zakończyły się za to dwa kolejne starty – w Monachium drużyna trenera Kazimierza Górskiego zdobyła złoty, a cztery lata później w Montrealu srebrny medal (do drugiego z tych turniejów jako obrońca tytułu Polska nie musiała się kwalifikować).
Do 1976 włącznie PZPN wystawiał zarówno w turniejach finałowych, jak i w eliminacjach reprezentację Polski A. Rywale Polaków niejednokrotnie przeciwstawiali jej drużynę kategorii amatorskiej, z tego powodu niektóre mecze w tych rozgrywkach (między zespołami różnych kategorii) uznane są za nieoficjalne. W latach 1980–1988 w eliminacjach olimpijskich brała udział polska reprezentacja olimpijska o innym składzie osobowym od pierwszej drużyny (wprowadzono bowiem nowe przepisy, które zabraniały uczestnictwa w rozgrywkach olimpijskich piłkarzom, którzy zagrali choć jeden mecz w eliminacjach lub finałach MŚ), prowadzona również przez innego selekcjonera (Polska odpadała w eliminacjach do trzech kolejnych igrzysk: 1980, 1984 i 1988). Od 1992 kwalifikacjami do IO są kontynentalne mistrzostwa drużyn do lat 21. Podczas turnieju finałowego wiek zawodników w dniu rozpoczęcia igrzysk nie może przekroczyć 23 lat. Od 1996 w kadrze może się znaleźć dodatkowo trzech starszych graczy. Reprezentacje olimpijskie nazywane są obecnie też reprezentacjami U23.
Polska drużyna po raz ostatni wzięła udział w igrzyskach w 1992 i w turnieju w Barcelonie zdobyła srebrny medal (trenerem był Janusz Wójcik). Do ośmiu kolejnych edycji igrzysk Polakom poprzez ME U21 nie udało się awansować.
Mistrzostwa świata.
Polska drużyna dziewięciokrotnie brała udział w turniejach finałowych MŚ, najlepszy wynik – trzecie miejsce – osiągając w 1974 (w spotkaniu o brązowy medal Polacy pokonali broniącą tytułu Brazylię 1:0) i w 1982 (w decydującym meczu wygrali z Francją 3:2). Jest jednym z dwudziestu zespołów narodowych, które zdobyły medal MŚ. W najlepszej ósemce turnieju Polska znalazła się też w 1978.
Zwycięsko przez eliminacje polski zespół nie przeszedł dziesięciokrotnie, przy czym runda kwalifikacyjna MŚ 1934 nie została przez Polskę dokończona: rewanżowy mecz z Czechosłowacją Polska oddała walkowerem z powodów politycznych (konflikt o Zaolzie). Polacy nie wystartowali w trzech edycjach mundialu: w MŚ 1930 (rozegranych bez eliminacji), MŚ 1950 oraz MŚ 1954 (wycofali się z eliminacji po ich rozlosowaniu). Po 36 latach, od mistrzostw świata w 1986 roku, Polska weszła do fazy pucharowej, ostatecznie przegrywając z Francją w 1/8 finału.
Mistrzostwa Europy.
Reprezentacja Polski wzięła udział we wszystkich dotąd rozegranych edycjach mistrzostw kontynentu, lecz w dwunastu z nich nie przechodziła eliminacji. W turnieju finałowym startowała czterokrotnie – w 2008, 2012 i w 2020 odpadła w fazie grupowej, z kolei w 2016 doszła do ćwierćfinału, remisując w nim z późniejszym zwycięzcą turnieju – Portugalią 1:1 i żegnając się z mistrzostwami po przegranych rzutach karnych. W 2012 Polska była wraz z Ukrainą współgospodarzem finałów EURO.
Sukcesy.
Mistrzostwa świata
Mistrzostwa Europy
Igrzyska olimpijskie
Puchar Europy Środkowej amatorów
Nehru Cup
Israel Tournament
Marlboro Cup
Carlsberg Cup
Cyprus International Football Tournaments
Turniej Czterech Narodów
Trofej Marjana
Memoriał Walerego Łobanowskiego
Puchar Króla Tajlandii
Ranking FIFA.
Pod koniec 1990 FIFA po raz pierwszy opublikowała ranking reprezentacji narodowych członków światowej federacji za miniony rok. Ranking roczny opublikowano również na koniec 1991 i 1992, natomiast od sierpnia 1993 zestawienie opracowywane jest i publikowane co miesiąc (z rzadkimi wyjątkami, kiedy ranking nie był publikowany). Zestawienie wykorzystywane jest przy ustalaniu koszyków przed losowaniami eliminacji oraz finałów MŚ i ME. Reprezentacja Polski najwyższe miejsce w tym zestawieniu (5.) osiągnęła w sierpniu 2017, z kolei najniższe w listopadzie 2013 (78.). Średnia pozycja zajmowana przez Polskę od czasu utworzenia rankingu to 37. Największy awans Polska zanotowała w październiku 2014 (o 26 pozycji), natomiast największy spadek nastąpił w październiku 2009 (o 20 miejsc).
Pozycje reprezentacji Polski w rankingu FIFA:
Innym rankingiem stosowanym do określenia mocy reprezentacji narodowych jest ranking Elo, oparty na rankingu szachowym Elo. Możliwy jest on do ustalenia w dowolnym momencie historii licząc od 1872. Reprezentacja Polski największą liczbę punktów miała w nim we wrześniu 1974; zajmowała wtedy drugie miejsce na świecie. Ranking FIFA narodowych drużyn męskich przez wiele lat obliczany był według innego od Elo wzoru MITC, jednak w lipcu 2018 władze światowej federacji zmieniły zasady sporządzania swojego rankingu i odtąd obliczany jest on z wykorzystaniem szachowych zasad Arpada Elo (do tej pory korzystano z nich tylko w rankingu reprezentacji kobiecych).
Rekordy.
Najwięcej występów.
Lista zawodników z największą liczbą oficjalnych gier w polskiej drużynie narodowej w kategorii A (wg stanu z 4 grudnia 2022 po meczu z Francją). Pogrubiono piłkarzy obecnie aktywnych w grze reprezentacyjnej. Graczy z taką samą liczbą występów uszeregowano w kolejności chronologicznej.
Najlepsi strzelcy.
Lista zawodników z największą liczbą zdobytych bramek w polskiej drużynie narodowej w oficjalnych spotkaniach kategorii A (wg stanu z 4 grudnia 2022 po meczu z Francją). Pogrubiono piłkarzy obecnie aktywnych w grze reprezentacyjnej. Graczy z taką samą liczbą goli uszeregowano w kolejności chronologicznej.
Zawodnicy z największą liczbą zdobytych bramek w meczach o punkty (eliminacje i finały MŚ oraz eliminacje i finały ME)
Zawodnicy z największą liczbą zdobytych bramek w mistrzostwach świata (eliminacje i finały)
Zawodnicy z największą liczbą zdobytych bramek w mistrzostwach Europy (eliminacje i finały)
Bilanse meczów międzypaństwowych.
"Stan na 31 marca 2023, po meczu z Albanią."
"Kursywą państwa nieistniejące"

</doc>
<doc id="67545" url="https://pl.wikipedia.org/wiki?curid=67545" title="Zboczenie seksualne">
Zboczenie seksualne



</doc>
<doc id="67550" url="https://pl.wikipedia.org/wiki?curid=67550" title="Miasta na Litwie">
Miasta na Litwie

Na Litwie istnieją 103 miasta (po litewsku – l.poj. "miestas"; l.mn. "miestai"). Miasto zostało zdefiniowane przez litewski parlament jako obszar o zwartej zabudowie liczący &gt;3000 mieszkańców, gdzie dwie trzecie ludności znajduje zatrudnienie poza rolnictwem. Miejscowości które liczą &lt;3000 mieszkańców ale posiadają historyczne prawa miejskie, również posiadają status miasta. Najstarszym litewskim miastem jest Kłajpeda, która otrzymała prawa miejskie w 1257. Większość litewskich miast to małe miasta, tylko 6 liczy &gt;50 tys. mieszkańców, a tylko 2 więcej niż 200 tys. Z kolei aż 65 ma &lt;10 tys. mieszkańców. Dla porównania, prawie 70 lat wcześniej istniało tylko 1 miasto z ludnością &gt;100 tys., 3 miasta z ludnością 20÷50 tys. i 2 miasta z ludnością 10÷20 tys. Obecnie największym miastem i stolicą zarazem jest Wilno, liczące &gt;500 tys. mieszkańców. Według spisu ludności z 2001 w miastach żyło 66,7% mieszkańców Litwy.

</doc>
<doc id="67551" url="https://pl.wikipedia.org/wiki?curid=67551" title="Kajzerka">
Kajzerka

Kajzerka (niem. "Kaisersemmel, Kaiserbrötchen") – mała, okrągła bułka z charakterystycznymi pięcioma promienistymi bruzdami na wierzchu. Masa kajzerki wynosi około 50 gramów, wypiekana jest zazwyczaj z mąki pszennej, słodu, zakwasu lub drożdży, soli i wody. Posypywana jest czasami ziarnami maku, sezamu, rzadziej pestkami dyni, siemieniem lnianym lub ziarnami słonecznika.
Pochodzenie.
Sposób wypieku i charakterystyczny kształt kajzerki został opracowany przez wiedeńskich piekarzy. Wg tradycyjnych przekazów nazwa wywodzi się od cesarza Franciszka Józefa (z. niem. "Kaiser" – cesarz), jednak bułki w tej formie znane są od połowy XVIII stulecia, tj. 100 lat przed panowaniem tego cesarza. 
Wg austriackiego ministerstwa rolnictwa opiekującego się tamtejszą listą produktów kajzerka (nr 164 na liście) wywodzi swą nazwę od wiedeńskiego piekarza Kaysera, który wypiekał je od ok. 1750 roku.
Bułka ta popularna jest w wielu państwach za sprawą rozległości terytorialnej Austro-Węgier. Stąd znaleźć ją można nie tylko w piekarniach austriackich, ale i słoweńskich, chorwackich, węgierskich, niemieckich, polskich oraz włoskich. Zadomowiła się również w USA i Kanadzie, gdzie trafiła wraz z emigrantami . Podczas dominacji austriackiej w Lombardii tamtejsi piekarze wykształcili własny sposób wypieku tejże bułki i tak powstała regionalna "Michetta".
Wyrób.
Tradycyjna austriacka kajzerka wyrabiana jest z ciasta pszennego podzielonego na porcje po ok. 58 gramów. Swoje charakterystyczne bruzdy uzyskuje poprzez pięciokrotne składanie uformowanej na placuszek porcji ciasta. W uproszczony sposób bruzdy te tworzy się poprzez nacięcia uformowanej w kształt bułki porcji ciasta.
W Polsce.
Kajzerka wypiekana jest tradycyjnie z czterema nacięciami w Krakowie, pięcioma w Warszawie – wzór obecnie najbardziej rozpowszechniony w Polsce, głównie za sprawą wielkich sieci handlowych.
Wartości odżywcze.
Bułka kajzerka ma 295 kcal w 100g, cechuje się niską zawartością tłuszczów i wapnia.

</doc>
<doc id="67552" url="https://pl.wikipedia.org/wiki?curid=67552" title="Nabuchodonozor II">
Nabuchodonozor II

Nabuchodonozor II, właśc. Nabu-kudurri-usur II (akad. "Nabû-kudurrī-uṣur") – król Babilonii z dynastii chaldejskiej, syn i następca Nabopolassara, panował w latach 604–562 p.n.e. Jego rządy były okresem hegemonii państwa chaldejskiego na Bliskim Wschodzie.
Imię.
Rodzime, akadyjskie imię tego władcy brzmi "Nabû-kudurrī-uṣur" i znaczy „Boże Nabu strzeż mego najstarszego syna”. W Biblii, w której władca ten wzmiankowany jest wielokrotnie, głównie w Księdze Jeremiasza, imię to uległo zniekształceniu i po hebrajsku (w Kodeksie Leningradzkim) zapisywane było נְבֻכַדְנֶאצַּר /ne·vu·chad·ne·tzar/ lub נְבוּכַדְרֶאצַּר /ne·vu·chad·re·tzar/, co znaczy w tym języku „Niechaj Nebo chroni koronę”. W greckim przekładzie Biblii (w Septuagincie) używana jest jedna forma tego imienia – ναβουχοδονοσορ /nabouchodonosor/. Podobnie jest w łacińskim przekładzie Biblii (w Wulgacie), gdzie stosowana jest forma Nabuchodonosor.
W polskich przekładach Biblii stosowana jest zarówno forma imienia oparta na zapisie hebrajskim (Nebukadnezar w Biblii poznańskiej, Nebukadnesar w Biblii warszawskiej, Nebukadneccar i Nebukadreccar w Przekładzie Nowego Świata), jak i forma oparta na zapisie greckim/łacińskim (Nabuchodonozor w Biblii gdańskiej, Biblii warszawsko-praskiej i Biblii Tysiąclecia):
W "Kanonie Ptolemeusza" występuje on pod imieniem "Nabokolassaros".
Polityka podbojów.
Jeszcze jako następca tronu pokonał w 605 p.n.e. faraona Necho II w bitwie pod Karkemisz. Po objęciu tronu podbił Syrię, Palestynę i części Fenicji (zajął miasto Tyr, według niektórych źródeł po 13 latach jego blokady). Dążył do podboju Egiptu, ale bez skutku.
W roku 598 p.n.e. poprowadził wojska babilońskie na Jerozolimę, stolicę królestwa Judy. Wyprawa zakończyła się zdobyciem miasta 16 marca 597 p.n.e. Król Jojakin wraz z częścią poddanych został przesiedlony do Babilonu, władcą Judy został następnie mianowany Sedecjasz. Z powodu buntu Sedecjasza (588 p.n.e.) miasto zostało zburzone przez Babilończyków (587 p.n.e. lub 586 p.n.e.), a większość mieszkańców uprowadzono do Babilonu (początek tzw. niewoli babilońskiej Żydów).
Nabuchodonozor – budowniczy Babilonu.
Nabuchodonozor zasłynął również jako słynny budowniczy, który przekształcił Babilon w potężną twierdzę. Za jego czasów powstały w Babilonie m.in. brama Isztar, świątynia Marduka E-sagila, potrójny mur Babilonu (strategiczna budowla na lewym brzegu rzeki Eufrat, licząca 18 km) czy wreszcie ziggurat E-temenanki. Z jego osobą wiąże się też podanie o jednym z siedmiu cudów świata starożytnego – „wiszących ogrodach" w Babilonie. Według tradycji greckiej Nabuchodonozor założyć miał je dla swojej żony, medyjskiej księżniczki Amytis, aby nie czuła się samotna na pozbawionej pagórków, płaskiej równinie Mezopotamii.
Wśród dokonań wzmiankowanych w inskrypcjach królewskich Nabuchodonozora znajdują się:
Wśród innych prac budowlanych Nabuchodonozora, które nie są wymienione wśród inskrypcji królewskich, ale które są poświadczone m.in. archeologicznie, znajdują się:

</doc>
<doc id="67561" url="https://pl.wikipedia.org/wiki?curid=67561" title="Amenhotep IV">
Amenhotep IV



</doc>
<doc id="67562" url="https://pl.wikipedia.org/wiki?curid=67562" title="Kolegium Biskupów">
Kolegium Biskupów

Kolegium Biskupów to ogół biskupów danego Kościoła chrześcijańskiego tradycji katolickiej.
w Kościele rzymskokatolickim sprawuje wraz z papieżem najwyższą władzę w Kościele na zasadzie kolegialności. 

</doc>
<doc id="67564" url="https://pl.wikipedia.org/wiki?curid=67564" title="Bitwa pod Castelfidardo">
Bitwa pod Castelfidardo

Bitwa pod Castelfidardo – najważniejsza bitwa w walkach Królestwa Piemontu przeciw Państwu Kościelnemu, miała miejsce 18 września 1860 roku i doprowadziła do rozbicia armii papieskiej.
Tło wydarzeń.
Północna część Państwa Kościelnego została przyłączona do Królestwa Piemontu po walkach austriacko-francuskich z 1859 roku, papież zachował jednak władzę nad terytorium rozciągającym się w poprzek całego Półwyspu Apenińskiego. Ziemie przekazane wówczas Piemontowi były wciśnięte między terytorium austriackie i papieskie i Cavour obawiał się, że państwa te mogą dążyć do ich podboju w celu odzyskania bezpośredniego połączenia między swoimi terytoriami. Inwazja sił Garibaldiego na Sycylii w maju 1860 roku dodatkowo skomplikowała sytuację, ponieważ po zdobyciu Neapolu zamierzał on skierować się on na północ, w stronę Rzymu, który obsadzony był przez wojska francuskie, których celem była obrona Państwa Kościelnego. Zdobycie Rzymu mogło także skomplikować plany unifikacyjne Italii pod berłem Wiktora Emanuela poprzez przejęcie władzy nad sporą częścią Italii przez radykalne stronnictwa.
Cavour podjął się przekonania Napoleona III tym właśnie argumentem, przedstawiając włoski atak na wschodnią część Państwa Kościelnego i połączenie z siłami Garibaldiego jako jedyny sposób zachowania władzy papieskiej w Rzymie. Emisariusze Cavoura spotkali się z Napoleonem III w Chambéry 28 sierpnia, które niedługo przedtem przekazano Francji w zamian za poprzednie nabytki włoskie w Państwie Kościelnym. Napoleon zaaprobował propozycje Cavoura dotyczące kampanii w Państwie Kościelnym i obiecał zatrzymać swoje siły w Rzymie i jego bezpośrednich okolicach.
Państwo Kościelne dysponowało wojskami liczącymi 15.000 ludzi, z czego 6.000 stanowili austriaccy weterani i kilkuset Irlandczyków, zaś reszta wojsk stanowiła mieszankę etniczną. W większości byli to ludzie zmotywowani do walki z powodów religijnych, przez co ich morale było znacznie wyższe niż wojsk sycylijskich, które ponosiły właśnie klęski na południu. W marcu 1860 roku dowództwo nad tymi siłami objął emerytowany francuski generał Louis Juchault de Lamoricière, zdeklarowany przeciwnik Napoleona III. Było to zgodne z nową polityką papieża, który obarczał francuskiego cesarza winą za straty terytorialne Państwa Kościelnego z 1859 roku.
Początek kampanii.
7 września, w dniu zdobycia Neapolu przez Garibaldiego, Cavour wysłał papieżowi ultimatum z żądaniem rozwiązania i rozpuszczenia przez niego zagranicznych wojsk. Inwazja rozpoczęła się 11 września siłami 35.000 żołnierzy zgrupowanych w dwóch kolumnach. Siłami idącymi wzdłuż wybrzeża Adriatyku dowodził gen. Enrico Cialdini, zaś siłami wkraczającymi do Umbrii gen. Enrico Morozzo Della Rocca. W odpowiedzi na atak gen. Lamoricière skierował swoje siły w stronę Ancony, gdzie miał nadzieję spotkać austriackie siły ekspedycyjne. Gen. Cialdini, poznawszy jego zamiary, zdecydował o próbie zablokowania papieskich wojsk i porzucił wybrzeże tuż przed Anconą, kierując się na południe, w stronę Jesi, a następnie na wschód, do Osimo. 
16 września awangarda sił Cialdiniego dotarła do Castelfidardo i Crocetto, w pobliżu Loreto, w którym stacjonowała połowa wojsk papieskich, oczekując na drugą ich połowę. Połączenie sił papieskich nastąpiło dzień później. Cialdini miał 16.500 ludzi, w większości pozbawionych doświadczenia. Obsadził on wzniesienia na północnej stronie rzeki Musone, nie pilnując terenów w stronę wybrzeża, gdyż zapewniono go o braku możliwości pokonania rzeki w tamtym miejscu. Lamoricière stacjonował na południowym brzegu rzeki, na wzniesieniu. Dysponował 6.500-8.000 ludzi i planował obejść siły piemonckie od strony wybrzeża, by dotrzeć do Ancony.
Lamoricière planował zaskoczyć Cialdiniego. Zamierzał wysłać 3.000 ludzi pod wodzą gen. Pimodana przez bród na wschód od mostu, by pochwycili wieś Crocette oraz górę Monte d'Oro i by utrzymali tę pozycję, podczas gdy reszta sił przemieściłaby się wzdłuż wybrzeża. Piemontczycy zostali zaskoczeni, ale dwie kompanie stacjonujące nad rzeką walczyły zaciekle i opóźniły Pimodana. W rejon walk przybyły wkrótce piemonckie posiłki, które obsadziły wzgórze i przeprowadziły szarżę w dół zbocza, co zaskoczyło wojska papieskie i spowodowało zaciekłe walki nad rzeką. W tym starciu Pimodan zginął, a Lamoricière został wciągnięty w walki i pozostawił siły bez dowództwa.
Druga część wojska papieskiego miała forsować rzekę tym samym brodem, który miał być chroniony przez siły, które obsadziły Monte d'Oro. W praktyce ta kolumna znalazła się pod ogniem otwartym ze wzgórz na północ od rzeki, a ich marsz został zablokowany przez walki przed nimi. W efekcie siły te uległy rozprężeniu i opuściły pole bitwy bez walki, a pierwsza kolumna wkrótce także zaczęła się wycofywać. Lamoricière z kilkoma setkami żołnierzy podjął jeszcze próbę dotarcia do Ancony wzdłuż wybrzeża, ale jego siły zostały otoczone i zmuszone do kapitulacji. Sam Lamoricière dotarł do miasta w otoczeniu zaledwie 45 ludzi.
Połowa wojsk papieskich skapitulowała później tego samego dnia w Loreto, a druga połowa uległa rozproszeniu, przy czym większość żołnierzy wzięto w ciągu kilku dni do niewoli. Papież utracił wszystkie siły wysłane w pole, a pozostałe były uwięzione w twierdzy. Lamoricière próbował bronić Ancony, ale walki trwały krótko i zakończyły się kapitulacją miasta 29 września.
Po bitwie na Sycylii i w Neapolu rozpoczęły się plebiscyty opowiadające się za zjednoczeniem w ramach monarchii konstytucyjnej pod królem włoskim Wiktorem Emanuelem II. Przekreślały one równocześnie nadzieje Garibaldiego na wyciągnięcie korzyści politycznych z dotychczasowych zwycięstw wojskowych.

</doc>
<doc id="67565" url="https://pl.wikipedia.org/wiki?curid=67565" title="Miasta w Słowenii">
Miasta w Słowenii

W Słowenii, miastem (słoweń. "mesto") jest miejscowość, która przez swoją wielkość, strukturę gospodarczą, gęstość zaludnienia i historyczny rozwój różni się od innych miejscowości.
Musi spełniać kryteria:
Według danych oficjalnych pochodzących z 2011 roku Słowenia posiadała ponad 40 miast. Stolica kraju Lublana jako jedyne miasto liczyło ponad 100 tys.; 1 miasto z ludnością 50÷100 tys.; 3 miasta z ludnością 25÷50 tys., 11 miast z ludnością 10÷25 tys. oraz reszta miast poniżej 10 tys. mieszkańców.
Największe miasta w Słowenii.
Największe miasta w Słowenii według liczebności mieszkańców (stan na 2020 r.):

</doc>
<doc id="67566" url="https://pl.wikipedia.org/wiki?curid=67566" title="Asteroida">
Asteroida



</doc>
<doc id="67567" url="https://pl.wikipedia.org/wiki?curid=67567" title="Barycentr">
Barycentr



</doc>
<doc id="67569" url="https://pl.wikipedia.org/wiki?curid=67569" title="Torf">
Torf

Torf – skała osadowa powstała w wyniku zachodzących w szczególnych warunkach przemian obumarłych szczątków roślinnych, najmłodszy węgiel kopalny. Zawiera mniej niż 60% węgla.
Torf jest tworem będącym efektem niepełnego rozkładu szczątków roślinnych, zachodzącego w warunkach długotrwałego lub stałego zabagnienia wierzchniej warstwy gleby. Składa się z nierozłożonych szczątków roślin oraz amorficznej masy humusu. Jest w różnym stopniu nasycony substancjami mineralnymi. Najczęściej jest to piasek, czasami wytrącone związki żelaza, rzadko związki fosforu.
Torf powstaje w wyniku torfienia polegającego na gromadzeniu i humifikacji szczątków roślinnych w warunkach nadmiernego wilgotnienia. W zależności od długotrwałości warunków beztlenowych mogą powstać utwory całkowicie zhumifikowane – muły, lub częściowo zhumifikowane – torfy.
Właściwości torfu uzależnione są od składu florystycznego zbiorowisk torfotwórczych (zobacz torfowisko) oraz stosunków wodnych i temperaturowych (klimatycznych). Obecność cząstek mineralnych (np. piasek, wytrącone związki żelaza) wynika z osadzania się zawiesiny zawartej w przepływającej wodzie (sedymentacja), przemieszczania przez wiatr cząstek gleby lub jest efektem prac agrotechnicznych i melioracyjnych.
Definicja torfu z obowiązującej od 1986 polskiej normy (PN-85/G-02500): "„Torf jest to utwór akumulacyjny pochodzenia organicznego, głównie roślinnego, powstały w wyniku procesu torfienia przebiegającego w określonych warunkach wodnych, powietrznych i mikrobiologicznych, składający się ze szczątków roślinnych w różnym stopniu zmumifikowanych oraz humusu torfowego”."
W gleboznawstwie określenie torfu jako skały macierzystej oparto głównie na zawartości części mineralnych, uwzględniając stosunki objętościowe, a nie wagowe. Torf oraz gleby torfowe zalicza się do utworów i gleb organicznych, jeżeli zawartość masy organicznej jest większa niż 20%
Torf ma odczyn kwaśny, 4-5,5 pH. Torf odkwasza się przez dodanie wapna bądź kredy. Ma on wtedy odczyn 5,5 do 7,5 pH.
W wyniku kolejnych procesów, związanych z przykryciem młodszymi osadami – ciśnienia nadległych warstw osadów, wzrostu temperatury oraz pozbycia się resztek tlenu, po upływie milionów lat, torf zamienia się w węgiel brunatny i następnie w węgiel kamienny.
Użytkowanie torfu.
Przez wieki torf wydobywany z torfowiska był używany jako opał. Obecnie na niewielką skalę służy również jako opał w postaci torfu opałowego lub półkoksu torfowego. W "Bilansie zasobów kopalin" torf figuruje jako surowiec skalny. Do tej pory torf jest wykorzystywany do produkcji energii elektrycznej w Irlandii i Finlandii.
W Irlandii i Szkocji czy Islandii, na obszarach ubogich w drewno, budowano domy z brykietów wycinanych z torfu.
Torf znajduje zastosowanie w medycynie (kąpiele borowinowe, preparaty torfowe, np. S. Tołpy), w rolnictwie i ogrodnictwie (produkcja nawozów torfowych i ziemi ogrodniczej oraz do produkcji doniczek jednorazowych do sadzonek).

</doc>
<doc id="67570" url="https://pl.wikipedia.org/wiki?curid=67570" title="Eugenio Beltrami">
Eugenio Beltrami

Eugenio Beltrami (ur. 16 listopada 1835 w Cremonie, zm. 18 lutego 1900 w Rzymie) – włoski matematyk, znany ze swoich prac nad geometrią nieeuklidesową, geometrią różniczkową, elektrycznością i magnetyzmem. Był profesorem uniwersytetów w Rzymie i Bolonii. 
Odznaczony Orderem Sabaudzkim Cywilnym.

</doc>
<doc id="67571" url="https://pl.wikipedia.org/wiki?curid=67571" title="Piotr Jaroszewicz">
Piotr Jaroszewicz

Piotr Jaroszewicz (ur. w Nieświeżu, zm. 1 września 1992 w Warszawie) – polski nauczyciel, polityk i działacz komunistyczny. Wicepremier (1952–1970) oraz minister górnictwa (1954–1955) i następnie minister górnictwa węglowego (1955–1956). Generał dywizji Wojska Polskiego, prezes Rady Ministrów w latach 1970–1980, członek Biura Politycznego KC PZPR (1970–1980), członek prezydium Ogólnopolskiego Komitetu Frontu Jedności Narodu (1971–1981) oraz członek Komisji Wojskowej Biura Politycznego KC PZPR, nadzorującej Wojsko Polskie od maja 1949. Poseł na Sejm Ustawodawczy oraz na Sejm PRL I, II, III, IV, V, VI, VII i VIII kadencji. Budowniczy Polski Ludowej.
Młodość.
Wychowywał się w rodzinie duchownego prawosławnego. Od 1929 pracował jako nauczyciel w szkole powszechnej w powiecie stolińskim. W 1934 ukończył Wyższy Kurs Nauczycielski, studiował także pedagogikę w Warszawie. W latach 1934–1939 był dyrektorem szkoły powszechnej w Michałówce, Pilawie i w Borowiu w powiecie garwolińskim. Organizator, na tym terenie, organizacji sanacyjnej „Strzelca”. Przed wojną był członkiem Związku Młodzieży Wiejskiej RP „Wici” (w latach 1930–1931) i Związku Nauczycielstwa Polskiego (w latach 1929–1939).
Po agresji ZSRR na Polskę znalazł się na terenie okupacji sowieckiej. W 1940 został deportowany w okolice Archangielska, gdzie pracował przy wyrębie lasu. Na zesłaniu przebywał również w Kazachstanie. Z powodu tyfusu nie mógł wstąpić do formowanych Polskich Sił Zbrojnych w ZSRR.
Kariera wojskowa.
28 sierpnia 1943 przyjęty został do 1 Korpusu Polskich Sił Zbrojnych w ZSRR, przydzielony do 4 Pułku Piechoty i wyznaczony na stanowisko pisarza-magazyniera. Następnie jako „oficer bez stopnia” został zastępcą dowódcy 7 kompanii 4 pp. W okresie od 20 września do 15 listopada 1943 był słuchaczem kursu oficerskiego 2 Dywizji Piechoty i kursu oficerów polityczno-wychowawczych 1 Korpusu PSZ w ZSRR. Po ukończeniu kursów powrócił do 4 pp, w którym objął stanowisko zastępcy dowódcy III batalionu do spraw polityczno-wychowawczych. W tym momencie rozpoczęła się jego błyskotliwa kariera wojskowa. 1 grudnia 1943 przeniesiony został do Wydziału Polityczno-Wychowawczego 2 DP na stanowisko instruktora propagandy wśród ludności cywilnej i wojsk nieprzyjaciela. 15 kwietnia 1944 został zastępcą szefa tego wydziału, 21 lipca szefem wydziału, a 19 sierpnia wyznaczony został na stanowisko zastępcy dowódcy 2 DP ds. polityczno-wychowawczych.
13 września 1944 powołany został na stanowisko szefa Zarządu Polityczno-Wychowawczego 1 Armii Wojska Polskiego (sprzeciwiał się temu na posiedzeniu Biura Politycznego KC PPR Jakub Berman, twierdząc, że Piotr Jaroszewicz nie jest komunistą). 16 października tego roku powierzono mu pełnienie obowiązków zastępcy dowódcy 1 Armii WP do spraw polityczno-wychowawczych. 25 listopada 1944 został zatwierdzony na tym stanowisku. Jako szef delegacji jednostek frontowych raportował Krajowej Radzie Narodowej o udziale Polaków w zdobyciu Berlina. 14 czerwca 1945 został zastępcą szefa Głównego Zarządu Polityczno-Wychowawczego WP. W okresie od sierpnia do października 1945 pełnił obowiązki szefa tej instytucji.
28 sierpnia 1943 z chwilą przyjęcia do 1 Korpusu PSZ w ZSRR otrzymał stopień szeregowca. 1 lutego 1944 awansował na chorążego, a 1 maja tego roku na porucznika z pominięciem stopnia podporucznika. 17 czerwca 1944 dowódca 1 Armii WP ustalił okresy wysługi w stopniach oficerskich. Zgodnie z rozkazem dowódcy armii minimalny okres wysługi dla oficerów liniowych, pełniących służbę w oddziałach walczących, do sztabu korpusu włącznie wynosił: porucznika i kapitana – 3 miesiące, a dla oficerów liniowych, pełniących służbę w oddziałach walczących, do sztabu armii i frontu włącznie wynosił: majora 8 miesięcy i podpułkownika – 10 miesięcy. Piotr Jaroszewicz awans na kapitana otrzymał 27 lipca, a więc po przesłużeniu prawie trzech miesięcy w stopniu porucznika. We wrześniu 1944 przeniesiony został z dowództwa 2 DP do dowództwa 1 Armii WP. Majorem został w dniu 1 października 1944, dwa miesiące i trzy dni od ostatniego awansu. 3 listopada 1944 mianowany został do stopnia podpułkownika. 2 grudnia 1944 Naczelny Dowódca WP ustalił nowe zasady nadawania stopni oficerskich. Zgodnie z tymi zasadami okres wysługi w stopniu dla podpułkownika korpusu polityczno-wychowawczego pełniącego służbę w sztabie armii wynosił 18 miesięcy i mógł zostać skrócony do połowy. Piotr Jaroszewicz awans na pułkownika otrzymał 18 kwietnia 1945, a więc po przesłużeniu w stopniu podpułkownika niespełna sześciu miesięcy. Generałem został w wieku 36 lat (po przesłużeniu w wojsku jedynie 28 miesięcy).
29 października 1945 powołany został na stanowisko głównego kwatermistrza WP – III wiceministra obrony narodowej. 14 grudnia 1945 awansował na generała brygady. Wydział Polityki Zagranicznej Wszechzwiązkowej Komunistycznej Partii (bolszewików) w swej analizie sytuacji w Polsce sporządzonej w kwietniu 1948 stwierdzał, że Piotr Jaroszewicz jest jednym z ministrów, który prezentuje „nacjonalistyczne dążenia”, przeprowadzając w wojsku akcję usuwania ze stanowisk dowódczych oficerów radzieckich.
W latach 1950–1952 był zastępcą przewodniczącego Państwowej Komisji Planowania Gospodarczego do spraw planowania wojskowego. 11 listopada 1950 mianowany generałem dywizji. Następnie wyznaczony został do prac poza wojskiem. Z dniem 6 czerwca 1960 przeniesiony został do rezerwy.
Działalność polityczna.
Od 1944 był członkiem Polskiej Partii Robotniczej, a następnie (od 1948) należał do Polskiej Zjednoczonej Partii Robotniczej.
Zaliczany do „puławian” podczas walki o władzę w kierownictwie PZPR w latach pięćdziesiątych.
W latach 1947–1985 poseł na Sejm Ustawodawczy oraz na Sejm PRL I, II, III, IV, V, VI, VII i VIII kadencji. W latach 60. poseł regionu krośnieńskiego.
Od 1956 stały przedstawiciel Polski w Radzie Wzajemnej Pomocy Gospodarczej oraz członek Komitetu Wykonawczego RWPG. W latach 1952–1970 wicepremier, w okresie 1954–1956 minister górnictwa oraz minister górnictwa węglowego. Od 1957 wiceprzewodniczący Komitetu Ekonomicznego Rady Ministrów oraz przewodniczący Komitetu Współpracy Gospodarczej z Zagranicą.
Od 1972 prezes Rady Naczelnej Związku Bojowników o Wolność i Demokrację (odwołany w 1980). W latach 1971–1981 członek prezydium Ogólnopolskiego Komitetu Frontu Jedności Narodu.
Od 1948 do 1980 zasiadał w Komitecie Centralnym PZPR. W latach 1964–1970 był zastępcą członka, a w latach 1970–1980 członkiem Biura Politycznego KC PZPR. W lutym 1980 został usunięty na VIII Zjeździe PZPR przez Edwarda Gierka z funkcji premiera oraz z Biura Politycznego KC PZPR. W 1981 usunięty z PZPR.
W latach 1948–1951 był prezesem Polskiego Związku Tenisowego.
Po wprowadzeniu stanu wojennego został internowany jako członek ekipy Edwarda Gierka.
Prezes Rady Ministrów (1970–1980).
Premier od 23 grudnia 1970 do 18 lutego 1980.
W 1971 Rada Ministrów pod jego przewodnictwem podjęła uchwałę o anulowaniu decyzji Tymczasowego Rządu Jedności Narodowej z września 1946 o pozbawieniu obywatelstwa m.in. generałów Andersa, Kopańskiego, Chruściela i Maczka, a także Stanisława Mikołajczyka. Uchwała nie została jednak opublikowana.
Współautor tzw. manewru gospodarczego z 1976 polegającego na podwyżce cen żywności (połączonej z wprowadzeniem rekompensat) w związku z całkowitym oderwaniem się cen detalicznych żywności od kosztów produkcji rolnej. Decyzja o podwyżkach doprowadziła do protestu robotników w Ursusie i Radomiu. Po strajkach Piotr Jaroszewicz chciał ustąpić ze stanowiska premiera, ale został przekonany przez Edwarda Gierka do pozostania na tej funkcji.
W lutym 1980 został usunięty na VIII Zjeździe PZPR z funkcji premiera.
Życie prywatne.
Syn Konstantego i Ludmiły z Horoszewiczów. Stryjeczny brat Alfreda Jaroszewicza. Jego ojciec był prawosławnym duchownym oraz nauczycielem w szkołach ludowych. 
Piotr Jaroszewicz był dwukrotnie żonaty. Pierwszą jego żoną była Oksana z domu Stefurak (1914–1952), z którą miał syna Andrzeja i córkę Alinę. Drugą żoną była Alicja Solska-Jaroszewicz, z którą miał syna Jana.
W 1991 nakładem wydawnictwa „Fakt” ukazała się książka Bohdana Rolińskiego "Przerywam milczenie...: 1939–1989", wywiad rzeka z Piotrem Jaroszewiczem.
Okoliczności śmierci.
Został zamordowany razem z żoną Alicją Solską w niewyjaśnionych okolicznościach, w nocy z 31 sierpnia na 1 września 1992, w swoim domu w Aninie przy ul. Zorzy 19 (pod tym adresem po wojnie mieszkał Julian Tuwim). Sprawców ani motywu nie wykryto, proces domniemanych zabójców zakończył się uniewinnieniem. Część materiału dowodowego w śledztwie została wykradziona z akt policyjnych, co stwierdzono w 2005.
Pochowany na cmentarzu Wojskowym na Powązkach w Warszawie (kwatera A2-7-12).
W 2007 Biuro Wywiadu Kryminalnego Komendy Głównej Policji postawiło tezę, że zabójstwo Jaroszewiczów miało związek z archiwum hitlerowskim, którego część Piotr Jaroszewicz zatrzymał w Radomierzycach w 1945 jako pułkownik WP, gdzie dotarł wraz z Tadeuszem Steciem (zm. 1993) i generałem Jerzym Fonkowiczem (zm. 1997, wszyscy zostali zamordowani w niewyjaśnionych okolicznościach). Według analityków policji dokumenty, które trafiły później do prywatnego archiwum Piotra Jaroszewicza, zawierały informacje kompromitujące polityków z różnych krajów.
W czerwcu 2017 wznowiono śledztwo w sprawie śmierci Jaroszewiczów. W grudniu 2019 skierowano akt oskarżenia przeciwko trzem członkom tzw. gangu karateków. Morderstwo miało być dokonane na tle rabunkowym.

</doc>
<doc id="67572" url="https://pl.wikipedia.org/wiki?curid=67572" title="Główny Zarząd Informacji WP">
Główny Zarząd Informacji WP



</doc>
<doc id="67574" url="https://pl.wikipedia.org/wiki?curid=67574" title="Terpentyna">
Terpentyna

Terpentyna, sylwestren (numer CAS: 8006-64-2, numer RTECS: YO8400000) – mieszanina terpenów (głównie pinenów) o charakterystycznym, intensywnym zapachu. Jest bezbarwną lub żółtą cieczą, łatwopalną i słabo rozpuszczalną w wodzie. Terpentyna rozpuszcza tłuszcze, parafiny, żywice i inne substancje organiczne.
Otrzymuje się ją z żywicy drzew iglastych, głównie sosny, przez destylację z parą wodną lub ekstrakcję benzyną karpiny sosnowej. Pozostałością stałą po destylacji jest kalafonia.
Jej gęstość wynosi około 0,86 g/cm³, temperatura topnienia od −60 do −50 °C, a temperatura wrzenia 149–180 °C. Jej temperatura zapłonu wynosi 30–46 °C (mierzona w tyglu zamkniętym), natomiast temperatura samozapłonu 220–255 °C. LD50 to 3956 mg/kg (szczur, doustnie).
Zastosowanie.
Terpentyna stosowana jest jako rozpuszczalnik farb i lakierów, laku, do wyrobu past do obuwia i podłóg, jako surowiec do syntez organicznych. W medycynie jako środek do nacierań wywołujący miejscowe przekrwienie (używany w leczeniu zapalenia opłucnej, odmrożeń, do uśmierzania nerwobólów).

</doc>
<doc id="67575" url="https://pl.wikipedia.org/wiki?curid=67575" title="Bernoulli">
Bernoulli

Bernoulli to nazwisko słynnej rodziny szwajcarskich matematyków.
 Nicolas Bernoulli (1623-1708)
 x Margaretha N...
 ├──&gt; Jakob Bernoulli (1654-1705)
 ├──&gt; Nicolas Bernoulli (1662-1716)
 │ x N...
 │ └──&gt; Nicolas Bernoulli (1687-1759) alias "Nicolas I"
 └──&gt; Johann Bernoulli (1667-1748) alias "Johann I"
 x Dorothée Falkner
 ├──&gt; Nicolas Bernoulli (1695-1726) alias "Nicolas II"
 ├──&gt; Anne Bernoulli ("Anne Catherine") 1698-1784
 │ x 1720 : Jean Dollfus
 │ x apr. 1736 : Pierre Hammer
 ├──&gt; Daniel Bernoulli (1700-1782)
 └──&gt; Johann Bernoulli (1710-1790) alias "Johann II"
 x N...
 ├──&gt; Johann Bernoulli (1744-1807) alias "Johann III"
 ├──&gt; Daniel Bernoulli (daty nieznane)
 └──&gt; Jakob Bernoulli (1759-1789) alias "Jakob II"

</doc>
<doc id="67576" url="https://pl.wikipedia.org/wiki?curid=67576" title="Corpus luteum">
Corpus luteum



</doc>
<doc id="67577" url="https://pl.wikipedia.org/wiki?curid=67577" title="MD4">
MD4

MD4 – funkcja skrótu zaprojektowana do zastosowań kryptograficznych. Została jednak złamana (kolizje można generować na typowym PC-cie w czasie rzędu sekund) i jest obecnie bezużyteczna do celów wymagających bezpieczeństwa.
MD4 została więc zastąpiona do praktycznie wszystkich zastosowań przez MD5 oraz inne funkcje skrótu.
MD4 a MD5.
MD4 i MD5 mają bardzo podobną budowę:
Najważniejsze różnice wobec MD5:
Kod źródłowy.
Kod na podstawie (RSA Data Security, Inc.). Algorytm paddingu jest zawarty w artykule MD5.
W poniższym kodzie a, b, c i d oznaczają rejestry stanu.
Inicjalizacja:
 a = 0x67452301;
 b = 0xefcdab89;
 c = 0x98badcfe;
 d = 0x10325476;
Pomocnicze makra:
 v += F(w, x, y) + z; \
 v = ROTATE_LEFT(v, s); \
 v += G(w, x, y) + z + 0x5a827999; \
 v = ROTATE_LEFT(v, s); \
 v += H(w, x, y) + z + 0x6ed9eba1; \
 v = ROTATE_LEFT(v, s); \
ROTATE_LEFT(x, s) oznacza przesunięcie cykliczne 32-bitowej liczby o s bitów w lewo.
Stałe przesunięć:
Transformacja bloku (x[i] to kolejne 32-bitowe fragmenty aktualnego bloku, w porządku little endian):
 aa = a;
 bb = b;
 cc = c;
 dd = d;
 /* Runda 1 */
 FF(a, b, c, d, x[ 0], S11); /* 1 */
 FF(d, a, b, c, x[ 1], S12); /* 2 */
 FF(c, d, a, b, x[ 2], S13); /* 3 */
 FF(b, c, d, a, x[ 3], S14); /* 4 */
 FF(a, b, c, d, x[ 4], S11); /* 5 */
 FF(d, a, b, c, x[ 5], S12); /* 6 */
 FF(c, d, a, b, x[ 6], S13); /* 7 */
 FF(b, c, d, a, x[ 7], S14); /* 8 */
 FF(a, b, c, d, x[ 8], S11); /* 9 */
 FF(d, a, b, c, x[ 9], S12); /* 10 */
 FF(c, d, a, b, x[10], S13); /* 11 */
 FF(b, c, d, a, x[11], S14); /* 12 */
 FF(a, b, c, d, x[12], S11); /* 13 */
 FF(d, a, b, c, x[13], S12); /* 14 */
 FF(c, d, a, b, x[14], S13); /* 15 */
 FF(b, c, d, a, x[15], S14); /* 16 */
 /* Runda 2 */
 GG(a, b, c, d, x[ 0], S21); /* 17 */
 GG(d, a, b, c, x[ 4], S22); /* 18 */
 GG(c, d, a, b, x[ 8], S23); /* 19 */
 GG(b, c, d, a, x[12], S24); /* 20 */
 GG(a, b, c, d, x[ 1], S21); /* 21 */
 GG(d, a, b, c, x[ 5], S22); /* 22 */
 GG(c, d, a, b, x[ 9], S23); /* 23 */
 GG(b, c, d, a, x[13], S24); /* 24 */
 GG(a, b, c, d, x[ 2], S21); /* 25 */
 GG(d, a, b, c, x[ 6], S22); /* 26 */
 GG(c, d, a, b, x[10], S23); /* 27 */
 GG(b, c, d, a, x[14], S24); /* 28 */
 GG(a, b, c, d, x[ 3], S21); /* 29 */
 GG(d, a, b, c, x[ 7], S22); /* 30 */
 GG(c, d, a, b, x[11], S23); /* 31 */
 GG(b, c, d, a, x[15], S24); /* 32 */
 /* Runda 3 */
 HH(a, b, c, d, x[ 0], S31); /* 33 */
 HH(d, a, b, c, x[ 8], S32); /* 34 */
 HH(c, d, a, b, x[ 4], S33); /* 35 */
 HH(b, c, d, a, x[12], S34); /* 36 */
 HH(a, b, c, d, x[ 2], S31); /* 37 */
 HH(d, a, b, c, x[10], S32); /* 38 */
 HH(c, d, a, b, x[ 6], S33); /* 39 */
 HH(b, c, d, a, x[14], S34); /* 40 */
 HH(a, b, c, d, x[ 1], S31); /* 41 */
 HH(d, a, b, c, x[ 9], S32); /* 42 */
 HH(c, d, a, b, x[ 5], S33); /* 43 */
 HH(b, c, d, a, x[13], S34); /* 44 */
 HH(a, b, c, d, x[ 3], S31); /* 45 */
 HH(d, a, b, c, x[11], S32); /* 46 */
 HH(c, d, a, b, x[ 7], S33); /* 47 */
 HH(b, c, d, a, x[15], S34); /* 48 */
 a += aa;
 b += bb;
 c += cc;
 d += dd;
Wynik to wartości kolejnych rejestrów w porządku little endian:
 printf("%08X%08X%08X%08X", a, b, c, d);

</doc>
<doc id="67582" url="https://pl.wikipedia.org/wiki?curid=67582" title="Jakub Bernoulli">
Jakub Bernoulli



</doc>
<doc id="67583" url="https://pl.wikipedia.org/wiki?curid=67583" title="Jan Bernoulli">
Jan Bernoulli



</doc>
<doc id="67584" url="https://pl.wikipedia.org/wiki?curid=67584" title="Fidżi">
Fidżi

Fidżi, Republika Fidżi – państwo wyspiarskie, położone w południowo-zachodniej części Oceanu Spokojnego na wschód od Vanuatu, zachód od Tonga i południe od Tuvalu.
Geografia.
Fidżi położone jest w Melanezji, ok. 2800 km na wschód od Australii oraz ok. 2000 km na północ od Nowej Zelandii. Położone jest na przeszło 332 wyspach i 500 wysepkach pochodzenia wulkanicznego, otoczonych rafami koralowymi. Niezamieszkanych jest około 110 wysepek. Dwie największe wyspy to Viti Levu i Vanua Levu. Viti Levu stanowi połowę powierzchni Fidżi, na niej położona jest stolica państwa, Suva oraz najwyższe wzniesienie – Tomanivi (1324 m n.p.m.). Na wyspach wznoszą się góry wulkaniczne sięgające ponad 1200 m n.p.m., porośnięte wiecznie zielonymi lasami równikowymi, lasami zrzucającymi liście i sawannami. Klimat wysp równikowy wilgotny, od listopada do kwietnia występują cyklony tropikalne.
Miasta Fidżi.
Największym pod względem liczby ludności miastem Fidżi jest Nasinu. Najbardziej zaludnionym obszarem zurbanizowanym jest zespół miejski Suva, który liczy 173 137 mieszkańców.
Lista miast oraz miejscowości, które formalnie nie uzyskały praw miejskich – objętych spisem powszechnym 2007:
Historia.
Pierwsi mieszkańcy Fidżi byli przybyszami z południowo-wschodniej Azji na długo przed odkryciem wysp przez Europejczyków w XVII w. Pierwszym Europejczykiem, który tu dotarł był Abel Tasman w 1643. Następnie w 1774 wyspy były badane przez Jamesa Cooka. W 1854 w zachodniej części powstało królestwo, którego stolica znajdowała się na Bau. Wyspy stały się brytyjską kolonią w 1874. W latach 1879–1917 nastąpił napływ ludności hinduskiej do pracy na plantacjach. W 1966 Fidżi uzyskało wewnętrzną autonomię w ramach Brytyjskiej Wspólnoty Narodów. Niepodległość otrzymało w 1970. 10 października 1970 roku na podstawie Rezolucji Rady Bezpieczeństwa ONZ nr 287 Fidżi zostało członkiem ONZ.
Od 1987 Fidżi jest republiką (przedtem głową państwa był monarcha brytyjski). Rządy demokratyczne były przerywane dwoma wojskowymi zamachami. Oba spowodowane były niepokojami między etnicznymi Fidżyjczykami a ludnością hinduską stanowiącą większość.
. 5 grudnia 2006 roku miał miejsce pucz wojskowy. .
Fidżi ma wyjątkowo sprawne siły zbrojne i jest ważnym współpracownikiem ONZ. Bierze udział w misjach pokojowych w różnych częściach świata.
Ustrój polityczny.
Fidżi jest republiką, pierwotnie opartą na modelu westminsterskim, który jednak ulegał coraz poważniejszym modyfikacjom przy okazji kolejnych zmian konstytucji. Obecna ustawa zasadnicza, promulgowana we wrześniu 2013, przewiduje istnienie jednoizbowego parlamentu, liczącego 50 członków wybieranych na czteroletnią kadencję, oraz opartego na większości parlamentarnej rządu z premierem na czele. Głową państwa jest prezydent Fidżi, wybierany przez parlament na trzyletnią kadencję, którego rola jest jednak głównie ceremonialna.
Podział administracyjny.
Fidżi jest podzielone na cztery dystrykty ("divisions", stolice w nawiasach)
Dodatkowo wyspa Rotuma leżąca na północ od głównego archipelagu ma pewien stopień wewnętrznej autonomii.
Siły zbrojne.
Siły zbrojne republiki (RFMF) są formacją zawodową. Wojska lądowe liczebnie stanowią odpowiednik brytyjskiej lekkiej brygady piechoty, w sumie około 3500 żołnierzy. Siły powietrzne to dwa śmigłowce: AS-355 Ecureuil i AS-365 Dauphin 2. Siły nawodne (liczące około 300 marynarzy i oficerów) to 3 duże łodzie patrolowe typy Kula i 4 małe typów Levuka i Vai. Artyleria to 12 moździerzy kal. 81 mm oraz 4 armaty 25-funtowe wykorzystywane wyłącznie w celach ceremonialnych.
Kwatera sztabu RFMF znajduje się w stolicy (Suva), tam też stacjonuje dowódca w stopniu generała brygady. Istnieje także Dowództwo Strategiczne i Dowództwo Sił Lądowych (LFC, ang. "Land Forces Command").
LFC podzielone są na 3 bataliony regularne i 3 bataliony obrony krajowej. Dwa bataliony regularne wykorzystywane są w misjach zagranicznych: 1. bat. piech. w sile 223 ludzi stacjonuje w Iraku (misja UNAMI), 2. bat. piech. w sile 338 ludzi wchodzi w skład Wielonarodowych Sił Obserwacyjnych (MFO) na Półwyspie Synaj, na granicy izraelsko-egipskiej.
3. bat. (600 ludzi) zapewnia bezpieczeństwo w kraju, w czym współdziałają bataliony obrony terytorialnej (w czasach pokojowych szkieletowe, w sile kompanii). Poza tym istnieją jednostki inżynieryjna oraz logistyczna.
Społeczeństwo.
Ludność Fidżi wynosi ponad 896 tysięcy (stan w roku 2019), głównie Melanezyjczycy i Hindusi. Fidżyjczycy są ludnością rdzenną, która posiada 83% ziemi, Hindusi zostali sprowadzeni przez Brytyjczyków w XIX wieku do pracy na plantacjach.
Grupy etniczne.
Populacja Fidżi jest prawie jednakowo podzielona pomiędzy rodzimych Fidżyjczyków, lud melanezyjskiego pochodzenia (51%), i Hindusów (43,7%), potomków indyjskich robotników kontraktowych przywiezionych przez Brytyjczyków w XIX w. Około 1,2% to mieszkańcy wyspy Rotuma, kulturowo bliżsi z mieszkańcami Tonga albo Samoa niż z resztą Fidżi. Są też małe, ale ekonomicznie znaczące, grupy Europejczyków, Chińczyków, i innych mniejszości. Relacje pomiędzy rdzennymi Fidżyjczykami a Hindusami często były napięte, co zdominowało politykę Fidżi w przeszłości.
Języki.
W konstytucji są zapisane 3 oficjalne języki: angielski, pozostawiony po Brytyjczykach, fidżyjski, należący do austronezyjskiej rodziny języków używany przez etnicznych Fidżyjczyków i hindustani, główny język Hindusów. Obywatele Fidżi mają konstytucyjne prawo by komunikować się z jakąkolwiek agencją rządową w którymkolwiek z oficjalnych języków. Angielski służy głównie do komunikacji między dwiema największymi społecznościami, jak również z zewnętrznym światem, jest to też język rządu, biznesu, edukacji, handlu, i sądów.
Wśród Hindusów, hindi preferowany jest przez wyznawców hinduizmu natomiast muzułmanie preferują urdu.
Kilka dialektów języka fidżyjskiego używanego na zachodzie kraju, różni się znacznie od oficjalnego standardu. Część Hindusów używa języka tamilskiego, bengalskiego i innych. Na wyspie Rotuma jest w użyciu miejscowy język pochodzenia polinezyjskiego.
Religia.
Struktura religijna kraju w 2010 roku według "Pew Research Center":
Najstarszy kościół w kraju znajduje się na Bau.
Kultura.
Muzyka 
Muzyka w swoim charakterze jest zdecydowanie polinezyjska, chociaż geograficznie Fidżi jest bliższa Melanezji. Tradycyjna muzyka zdominowana jest przez wokalną muzykę kościelną, jak również tańce charakteryzujące się bogatą harmonią wraz ze złożoną rytmiką bębnów lub innych miejscowych instrumentów.
Współcześni Fidżyjczycy wykonują muzykę ludową używając takich instrumentów jak mandolina, gitara i gitara hawajska oraz wiele rodzimych instrumentów, z których najbardziej popularne są bębny lali używane w celu zwoływania się z odległych miejsc. Bębny lali stanowią część tradycyjnej kultury Fidżi, używane jako forma komunikacji, ogłoszenie urodzin, śmierci czy wojny. Mniejsza odmiana bębna lali (lali ni meke) jest używana w muzyce.
Media.
Najpopularniejszym dziennikiem na Fidżi jest wydawany od 1869 The Fiji Times, bardziej konserwatywny od konkurencyjnego Daily Post. Od 1991 na Fidżi istnieje kanał telewizyjny Fiji One, a Fiji Broadcasting Commision emituje kilka kanałów radiowych po fidżyjsku, angielsku i w hindi.
Gospodarka.
Fidżi jest bogate w lasy i zasobne w ryby. Ma jedną z najbardziej rozwiniętych gospodarek Pacyfiku.
Głównym źródłem dochodu jest turystyka (ważne źródło dewiz) i rolnictwo. Uprawa trzciny cukrowej i produkcja cukru (1/3 dochodu), tytoniu, palmy kokosowej i innych miejscowo jadalnych korzeni. Wydobycie złota, srebra i miedzi, połów ryb.
Emisja gazów cieplarnianych.
Emisja równoważnika dwutlenku węgla z Fidżi wyniosła w 1990 roku 2,175 Mt, z czego 1,028 Mt stanowił dwutlenek węgla. W przeliczeniu na mieszkańca emisja wyniosła wówczas 1,412 t dwutlenku węgla, a w przeliczeniu na 1000 dolarów PKB 240 kg. Następnie emisje wahały się, osiągając maksymalne wartości w połowie pierwszej dekady XXI w. i w 2012. Wzrost emisji wynikał głównie z jej zwiększenia przez transport lub energetykę. W 2018 emisja dwutlenku węgla pochodzenia kopalnego wyniosła 1,316 Mt, a w przeliczeniu na mieszkańca 1,442 t i w przeliczeniu na 1000 dolarów PKB 152 kg. Z wyjątkiem okresów zwiększonej emisji dwutlenku węgla, udział tego gazu i metanu w ogólnej sumie był zbliżony. Na trzecim miejscu jest podtlenek azotu.

</doc>
<doc id="67588" url="https://pl.wikipedia.org/wiki?curid=67588" title="Idolatria">
Idolatria



</doc>
<doc id="67589" url="https://pl.wikipedia.org/wiki?curid=67589" title="Bitwa pod Mentaną">
Bitwa pod Mentaną

Bitwa pod Mentaną – starcie zbrojne, które miało miejsce 3 listopada 1867 roku pomiędzy włoskimi ochotnikami i wojskami francuskimi.
Konwencja wrześniowa gwarantowała wycofanie sił francuskich z Rzymu, w zamian za co rząd włoski miał gwarantować nienaruszalność Państwa Kościelnego. Jednak bardziej radykalni przywódcy włoscy, jak Giuseppe Mazzini i Giuseppe Garibaldi byli przeciwnikami tego układu i dążyli do zajęcia Rzymu. Francja z kolei wspierała niezależność papieża, którego armia została znacząco wzmocniona żołnierzami francuskimi, oficjalnie zwolnionymi ze służby ochotnikami (tzw. Legion Antibes). Papieski minister wojny, gen. Hermann Kanzler, rozbudował i zreorganizował armię rzymską, tzw. żuawów papieskich.
W lecie 1867 Garibaldi, wykorzystując okres wyborczy, rozpoczął zbieranie ochotników. Na polecenie rządu włoskiego został aresztowany i odesłany do swego domu rodzinnego na wyspie Caprera, skąd uciekł w październiku i 20 tego miesiąca objął oficjalnie dowództwo nad ochotnikami w Terni. Na wieść o ucieczce Garibaldiego, 16 października rząd francuski podjął decyzję o interwencji na rzecz papieża, a 24 – o natychmiastowym wysłaniu wojsk. Korpus ekspedycyjny, ok. 3 tys. żołnierzy, wylądował w Civitavecchia 28–29 października.
W międzyczasie Garibaldi usiłował wywołać powstanie w Rzymie, ale upadło ono po kilku dniach. Wysłana przez niego niewielka ekspedycja z bronią została zdradzona i rozbita. On sam 25 października rozbił oddział wojsk papieskich pod Monte Rotondo, które zajął 26. Następnie odszedł pod Rzym, licząc na sukces powstania, które nie miało szans wobec obecności trzynastotysięcznej armii papieskiej; czekał do 1 listopada, nieświadomy lądowania oddziałów francuskich, a następnie pomaszerował przez Tivoli.
Garibaldi zgromadził ok. 12 tys. ludzi, w większości słabo uzbrojonych (tylko 5 armat) i źle zorganizowanych – między 1 a 3 listopada połowa z nich zdezerterowała, tak że jego siły oraz wojska papiesko-francuskie były mniej więcej równo liczne (po ok. 6 tys. żołnierzy). Obie strony spotkały się pod wioską Mentana. Oddziały Garibaldiego broniły się dzielnie, ale uległy atakowi Francuzów, uzbrojonych w nowe odtylcowe karabiny Chassepota, które okazały się niezwykle skuteczne, zadając włoskim ochotnikom znaczne straty.
Garibaldi wycofał się poza granice papieskie, został następnie aresztowany i osadzony w twierdzy w Varignano. Oddziały francuskie pozostały w Rzymie do 1870, gdy wybuchła wojna francusko-pruska.

</doc>
<doc id="67590" url="https://pl.wikipedia.org/wiki?curid=67590" title="Johann Bernoulli">
Johann Bernoulli

Johann Bernoulli (ur. 27 lipca 1667 w Bazylei, zm. 1 stycznia 1748 tamże) – szwajcarski matematyk i fizyk matematyczny, członek Petersburskiej Akademii Nauk, profesor uniwersytetów w Bazylei i w Groningen.
Bernoulli w matematyce zajmował się głównie analizą, a w fizyce – mechaniką klasyczną.
Życiorys.
Pochodził ze znanej rodziny matematyków – Bernoullich. Jego synem był Daniel Bernoulli, bratem – Jacob.
Był profesorem uniwersytetów w Groningen (Holandia) od 1695 i Bazylei od 1705 roku. Zajmował się rachunkiem różniczkowym, całkowym i wariacyjnym oraz liniami geodezyjnymi. Sformułował i rozwiązał niezależnie od brata Jakoba zagadnienie brachistochrony.
Odkrył talent matematyczny Leonharda Eulera i odwiódł jego ojca od decyzji kształcenia Leonharda na pastora. Był twórcą twierdzenia rachunku różniczkowego i całkowego, które umożliwia obliczanie granic wyrażeń dających w wyniku symbol nieoznaczony (reguła de l'Hospitala).

</doc>
<doc id="67596" url="https://pl.wikipedia.org/wiki?curid=67596" title="Palmyra (Syria)">
Palmyra (Syria)

Palmyra (, , "Tadmur") – miasto w środkowej Syrii, w muhafazie Hims, położone w oazie Pustyni Syryjskiej u podnóża masywu Dżabal Raszid, około 215 km na północny wschód od Damaszku. W 2004 liczyło 51 tysięcy mieszkańców. W mieście znajduje się port lotniczy, a także starożytne ruiny wpisane są na listę światowego dziedzictwa UNESCO.
Historia.
Pierwsze ślady osadnictwa pochodzą z neolitu. Z XIX wieku p.n.e. pochodzą pierwsze wzmianki na glinianych tabliczkach, w których oaza palmyreńska określana jest jako Tadmur. Nazwa ta wymieniana jest również w Starym Testamencie (jako Tamar i Tadmor). W tym okresie zamieszkiwały ją plemiona semickie posługujące się językiem aramejskim, a później pojawiły się koczownicze plemiona arabskie. Ich asymilacja umożliwiła otwarcie dróg handlowych między Mezopotamią a wybrzeżem Morza Śródziemnego, zamiast dłuższej trasy wzdłuż doliny Eufratu. Od II wieku p.n.e. przez Tadmur przebiegała południowa odnoga jedwabnego szlaku.
Miejscowe plemiona zaprzestały łupienia karawan na rzecz ich ochrony, obsługi karawan (np. hodowla wielbłądów i koni) i pośrednictwa w handlu. Jednak największe dochody przynosiły mieszkańcom osady wysokie cła nakładane na przejeżdżających kupców. Osada zaczęła nabierać charakteru miejskiego, jej znaczenie wzrosło jeszcze bardziej za czasów rzymskich (I wiek n.e.), kiedy to znalazła się na pograniczu cesarstwa rzymskiego i państwa Partów. Wtedy też pojawiła się nazwa Palmyra.
Za czasów panowania Tyberiusza Palmyra uznała zwierzchnią władzę Rzymu, zachowując jednak autonomię. Wspomina też o Palmyrze Józef Flawiusz w swych "Starożytnościach żydowskich" (VIII, 6.1). W roku 129 cesarz Hadrian nadał jej status wolnego miasta, zaś w 217 uzyskała miano kolonii, co zrównało jej mieszkańców w prawach z obywatelami Rzymu i zwolniło ich z płacenia podatków. Dzięki zgromadzonym bogactwom nastąpił znaczny rozwój miasta – wzniesiono świątynie i obiekty użyteczności publicznej: agorę, termy, teatr i inne.
Szczyt świetności Palmyry przypadł na drugą połowę III wieku, kiedy stała się stolicą królestwa założonego przez miejscowego władcę Septymiusza Odenata, zarazem wodza wojsk rzymskich na Wschodzie. Wykorzystując słabość cesarstwa zaczął on prowadzić samodzielną politykę i ekspansję zbrojną. Po jego śmierci władzę przejęła żona – Septymia Zenobia, dążąca do zerwania formalnego podporządkowania Rzymowi. Jej działalność (podboje na Bliskim Wschodzie, bicie własnej monety, ogłoszenie się cesarzową) doprowadziła do interwencji rzymskiej. W 272 legiony Aureliana pokonały armię Zenobii i zdobyły miasto, zmuszając mieszkańców do uiszczenia znacznego okupu. Ponowny bunt przeciwko Rzymowi skończył się już całkowitym złupieniem i zniszczeniem miasta (273). Jak zauważył angielski historyk Edward Gibbon, Palmyra „całe wieki dobrobytu poświęciła dla jednej chwili chwały”.
Po tych wydarzeniach, mimo późniejszej odbudowy, Palmyra nigdy już nie odzyskała dotychczasowej świetności, choć wiadomo, iż do najazdu arabskiego była siedzibą biskupstwa założonego w III lub IV wieku W dalszych stuleciach pełniła rolę prowincjonalnej placówki handlowej i siedziby garnizonu wojskowego, m.in. w funkcji warownego obozu wojskowego (powstałego w 293 n.e.) w systemie obronnym cesarza Dioklecjana; stacjonowały tu kolejno garnizony: rzymskie, bizantyjskie i umajjadzkie. Od Jana Malalasa ("Chronographia" XVIII, 152 ; 424-425) wiadomo, że cesarz Justynian wysłał w 527 roku gubernatora z zadaniem odbudowania i odnowienia zrujnowanych chrześcijańskich świątyń i ważniejszych budynków Palmyry. W 634 miasto bez walki poddało się wojskom Chalida ibn al-Walida, jednego z wodzów kalifa Abu Bakra. Jego funkcjonowanie zakończyło ostatecznie zniszczenie przez Arabów w roku 744 i trzęsienie ziemi. W późniejszym okresie istniało tylko jako zapomniana, zagubiona na pustyni wieś, zamieszkiwana przez grupy półkoczowników. Ponowne odkrycie nastąpiło pod koniec XVII wieku, zaś od XVIII wieku datują się poszukiwania i badania archeologiczne.
Historia najnowsza.
W obrębie oazy palmyreńskiej rozwijało się miasto Tadmur. Pełniło funkcje turystyczne i usługowe, było ważnym węzłem drogowym. W pobliżu znajduje się baza lotnicza a dawniej funkcjonowało więzienie o zaostrzonym rygorze. W 2015 terroryści z Państwa Islamskiego wysadzili więzienie oraz przejęli kontrolę nad bazą lotniczą.
21 maja 2015 Palmyra została zajęta przez terrorystów Państwa Islamskiego. Władze syryjskie ewakuowały wcześniej z miasta część zabytków, aby uchronić je przed zniszczeniem. Po wkroczeniu do Palmyry islamscy terroryści dokonali w dawnym rzymskim amfiteatrze pokazowej publicznej egzekucji żołnierzy syryjskich. W sierpniu 2015 terroryści zamordowali kustosza stanowiska Chalida al-Asada, a jego zwłoki wywiesili na jednej z kolumn. 23 sierpnia 2015 Państwo Islamskie wysadziło ruiny starożytnej świątyni Baalszamina, niszcząc przy okazji także część kolumn z czasów rzymskich. Kilka dni później wysadzona została świątynia Bela z początku I wieku. Na początku października terroryści wysadzili pochodzący z II/III w. łuk triumfalny.
W marcu 2016 siły rządowe odbiły miasto z rąk Państwa Islamskiego, jednakże w grudniu tego samego roku terroryści z PI ponownie zajęli miasto i obszar archeologiczny. Po ponownym zajęciu miasta terroryści wysadzili palmyreński tetrapylon.
W wyniku ofensywy prowadzonej z pomocą lotnictwa rosyjskiego na początku marca 2017 siły rządowe ponownie odzyskały kontrolę nad miastem oraz terenem archeologicznym. Ofensywę przygotował i dowodził nią sztab rosyjski. Rosjanie wspomagali też Syryjczyków oraz oddziały Hezbollahu m.in. jednostkami specjalnymi, a wcześniej dostarczyli nowy sprzęt bojowy – głównie czołgi. 3 marca 2017 Siły Zbrojne Syrii po raz drugi odbiły tereny Palmyry z rąk ISIS.
Dzieje i rozwój badań archeologicznych.
W czasach nowożytnych zwaliska zabudowań Palmyry odkryte zostały dopiero na początku XVII wieku przez włoskiego podróżnika Pietro della Valle. W tym samym stuleciu odwiedził je francuski podróżnik Jean-Baptiste Tavernier (1630) i angielski pastor Halifax (1682). Na początku XVIII w. szwedzki Karol XII wysłał tam ekspedycję, której relacje i rysunki przechowywane są w archiwum uniwersytetu w Uppsali. Później docierali tam inni podróżnicy, amatorzy przygód i badacze starożytności; wśród nich znalazł się także Polak – „emir” Seweryn Rzewuski.
W roku 1751 z pozostałościami miasta gruntownie zapoznali się dwaj Anglicy: podróżnik Robert Wood i znawca starożytności James Dawkins, którzy wyniki eksploracji ogłosili publikując bogato ilustrowane dzieło "The ruins of Palmyra, otherwise Tedmor in the desart", wydane w Londynie równocześnie (1753) w dwóch językach (franc. "Les ruines de Palmyre, autrement dite Tedmor, au dessert"). Zamieszczone w nim przerysy wielu inskrypcji palmyreńskich pozwoliły innym badaczom zająć się odczytaniem miejscowego pisma.
Dokonali tego niezależnie Anglik John Swinton (1753) oraz Francuz Jean-Jacques Barthélemy (rok 1754), ustalając, iż pismo palmyreńskie jest odmianą aramejskiego, występującą w dwóch postaciach (kursywa i forma klasyczna). Po ich odkryciu istotne lingwistyczne prace pogłębiające prowadzili Jean-Baptiste Chabot ("Choix d’inscriptions de Palmyre", Paris 1922), J. Cantineau, G.A. Cooke i A. Caquot. Późniejszym badaczom ocalałych zabytków miasta służyły również pomocą prace takich malarzy, jak Louis-François Cassas.
Pierwsze systematyczne badania na tym terenie podjął (1900) Rosyjski Instytut Archeologiczny w Konstantynopolu. Jednak poważne zasługi we wstępnej naukowej eksploracji ruin Palmyry należy przypisać dopiero niemieckiej misji archeologicznej pod kierunkiem Theodora Wieganda, działającej w 1902 i 1917. Dokonała ona licznych sondaży, pomiarów i zdjęć fotograficznych, określając m.in. ogólny zarys planu miasta oraz przyległych cmentarzysk, a publikując swe materiały w dwutomowym dziele "Palmyra. Ergebnisse der Expeditionen von 1902 und 1917" (Berlin 1932), mającym dotąd zasadnicze znaczenie dla późniejszych badaczy.
Po I wojnie światowej Palmyra stała się niezwykle atrakcyjnym stanowiskiem archeologicznym, kreującym wiele problemów naukowych jako fenomen artystyczno-historyczny. W okresie międzywojennym pracowały tam (pod kuratelą Francuskiego Instytutu Archeologicznego w Bejrucie) zespoły francuskie, w których wybitną rolę odegrał Henri Seyrig, a następnie jego uczeń Daniel Schlumberger (zwłaszcza w badaniach nad architekturą). System dojazdowych dróg rzymskich i umocnień rejonu Palmyry zbadał i udokumentował w swym dwutomowym dziele pionier archeologii lotniczej, jezuita Antoine Poidebard ("La trace de Rome dans le désert de Syrie. Recherches aériennes 1925-1932", Paris 1934).
Postęp w badaniach rzeźby palmyreńskiej jest zasługą Duńczyka Haralda Ingholta ("Studier over palmyrensk skulptur", København 1928). Rekonstrukcje architektoniczne (np. łuku monumentalnego) w latach 30. XX wieku należy zawdzięczać R. Amy, nowe odkrycia w okolicy świątyni Baalszamina – szwajcarskiej misji P. Collarta (1954-1956). Odsłonięcie świątyni babilońskiego boga Nabu jest dokonaniem syryjskiego archeologa Adnana Bounni.
Pierwszym polskim badaczem w ruinach Palmyry tuż przed wybuchem II wojny światowej był Zbigniew Sęczykowski, absolwent Politechniki Warszawskiej (i ówczesny seminarzysta K. Michałowskiego), który w ramach wstępnych ustaleń (ich wyniki zaginęły), dokonał oprócz prospekcji terenowej także osobiście finansowanych badań sondażowych. Od 4 maja 1959 r. systematyczne prace archeologiczne w Palmyrze zapoczątkowali polscy archeolodzy, wśród których istotne osiągnięcia w badaniach nad architekturą i rzeźbą sepulkralną odnotowali Anna Sadurska, Barbara Filarska i Michał Gawlikowski. Ponadto od 2007 r. we wspólnej misji włosko-syryjskiej uczestniczyli badacze z Uniwersytetu Mediolańskiego, prowadząc w mieszkalnej części miasta prace wykopaliskowe i zabezpieczające pod kierunkiem prof. Marii Teresy Grassi.
Zabytki.
Palmyra stanowiła jeden z najważniejszych i największych na świecie kompleksów wykopalisk (o powierzchni około 50 ha). Dzięki systematycznym pracom brytyjskich, niemieckich, francuskich, szwajcarskich, syryjskich oraz polskich archeologów odsłonięto m.in. ruiny budowli z czasów świetności miasta, łączące w sobie elementy sztuki hellenistycznej z rdzenną tradycją aramejską, a także pozostałości Obozu Dioklecjana.
Bezpośrednie wejście do miasta prowadzi przez zrekonstruowany trójprzelotowy łuk monumentalny. Połączony był on ze świątynią rzędem kolumn zachowanych obecnie tylko we fragmentach. Jego przedłużenie stanowi kolumnada w kierunku północno-zachodnim, wyznaczająca główną ulicę miasta. Mniej więcej w 1/3 jej długości wznosił się potężny, również zrekonstruowany tetrapylon (zniszczony przez islamistów w styczniu 2017 roku), podobnie jak łuk maskujący krzywiznę palmyreńskiego cardo. Poprzeczna ulica ( Kolumnada Transwersalna) prowadziła w kierunku agory (południowy zachód) i świątyni Baalszamina, boga deszczu (północny zachód), najlepiej zachowanej budowli starożytnego miasta zbudowanej w I wieku,a wysadzonej w sierpniu 2015 r. przez dżihadystów z Państwa Islamskiego. Wejście do świątyni prowadziło obok ruin wielkiego portyku. W centralnej części świątyni znajdowały się pozostałości ołtarza ofiarnego i rytualnego basenu służącego ablucjom kapłana przed złożeniem ofiar ze zwierząt. W okresie od VIII wieku do lat 20. XX wieku budowla służyła jako meczet dla lokalnej społeczności arabskiej – w niszy w południowej ścianie świątyni zachował się mihrab. Na południe od centralnej kolumnady znajduje się teatr. W zachodniej części terenu wykopalisk odkopano pozostałości „obozu Dioklecjana”, zbudowanego po zburzeniu miasta przez Rzymian tam, gdzie znajdowała się świątynia Allat – bogini, której symbolem był lew ochraniający gazelę. Pochodzący z tej świątyni kamienny posąg, odkryty w 1977 przez polskich archeologów pod kierownictwem Michała Gawlikowskiego, znajdował się przed budynkiem muzeum w Palmyrze. Na przełomie czerwca i lipca 2015 został zniszczony przez terrorystów Państwa Islamskiego.
Na południowy zachód od miasta, w Dolinie Grobów, znajduje się szereg nietypowych budowli. Są to wolnostojące kamienne wieże grobowe o kwadratowej podstawie, pochodzące z I i początku II w. W ich bogato zdobionych wnętrzach podestu (wyposażonych m.in. w popiersia portretowe) chowano w niszach (cubiculach) szczątki zmarłych. Drugi typ grobowców stanowiły nadziemne konstrukcje w kształcie domów z atrium pośrodku, wokół którego rozmieszczone były nisze grobowe. Najczęściej spotykany typ trzeci to hypogea – kute w skale podziemne korytarze na planie krzyża i zamiennie litery T, w których cubicula umieszczano tak jak w typowych katakumbach. Od połowy II stulecia aż do trzeciej ćwierci III wieku n.e. był to jedyny typ miejscowego grobowca.
Dla sztuki Palmyry charakterystyczne jest łączenie inspiracji i form płynących zarówno ze Wschodu, jak i Zachodu, które tworzą nową, niepowtarzalną całość.
Polskie wykopaliska.
Od 1959 do wybuchu wojny domowej w Syrii (2011) w Palmyrze działała polska misja archeologiczna. Wykopaliskami w początkowych sezonach kierował „ojciec polskiej archeologii śródziemnomorskiej” – prof. Kazimierz Michałowski (do 1966), którego zastąpiła prof. Anna Sadurska. Kolejnym szefem wykopalisk polskich był (od 1980) prof. Michał Gawlikowski. Prace prowadzone były w Obozie Dioklecjana przy świątyni Allat i w dzielnicy chrześcijańskiej, gdzie w 2002 w pobliżu Wielkiej Kolumnady odkryto (po raz pierwszy od 60 lat) mozaikę z bogatymi motywami zwierzęcymi. Rezultaty poszczególnych kampanii od początku ogłaszano w periodycznych publikacjach "Palmyre. Fouilles polonaises" I-V (lata 1959–1966 i następne), oraz w specjalnie stworzonym (1966) roczniku „Studia Palmyreńskie”. Wczesny okres prac wykopaliskowych zrelacjonowała w reportażu podróżniczym Zofia Jeżewska ("A ślady zasypał piasek... Opowieść z Palmyry", Poznań 1961).

</doc>
<doc id="67597" url="https://pl.wikipedia.org/wiki?curid=67597" title="Bitwy nad Isonzo">
Bitwy nad Isonzo

Bitwy nad Isonzo (Soczą) – dwanaście bitew stoczonych w dolinie rzeki Isonzo ( – Socza) w latach 1915–1917 we wschodniej części frontu włoskiego podczas I wojny światowej.
W bitwach nad Isonzo oddziały włoskie toczyły walki pozycyjne z siłami austro-węgierskimi dowodzonymi przez Svetozara Boroevicia von Bojna. Podczas pierwszych pięciu bitew, siłom włoskim nie udało się przełamać obrony austriackiej. Podczas szóstej bitwy w sierpniu 1916 Włosi zajęli Gorycję, jednak kolejne bitwy nie przyniosły poważniejszych sukcesów żadnej ze stron. Rozstrzygnięcie przyniosła dopiero dwunasta bitwa (nazywana też bitwą pod Caporetto), gdy w październiku 1917 niemieckie uderzenie wykonane przy użyciu gazu bojowego, difosgenu, przerwało pozycje włoskie, a armia włoska opuściła w panice dotychczas zajmowane pozycje.
Ogólny zarys.
Włochy 23 maja 1915 r. wypowiedziały wojnę Austro-Węgrom. Ze względów wojskowych i politycznych głównym terenem działań wojennych stała się dolina granicznej rzeki Isonzo. Stąd bowiem, mimo trudnego, górzystego terenu, można było wyprowadzić natarcie na Gorycję i Triest, należące do celów wojennych Włoch. (Północny odcinek granicy włoskiej tworzyło pasmo Alp stwarzające jeszcze większe trudności w prowadzeniu aktywnych działań wojennych.)
Włoski wódz naczelny gen. Luigi Cadorna przygotował ofensywny plan działań, pomimo niewystarczającego przygotowania swojej armii do wojny. Zamierzał podjąć ofensywę na szerokim odcinku wzdłuż rzeki Isonzo i wykorzystując przewagę liczebną oraz materiałową, przełamać austriacką obronę w górach, a potem wyjść na bardziej sprzyjający teren. Pierwsze natarcia przeprowadzano według stałego schematu: długie przygotowanie artyleryjskie, a potem szturm piechoty na szerokim froncie. Takie metodyczne ataki nie przynosiły jednak sukcesów – nie było zaskoczenia, a natarcie rozproszone w kilku punktach nie zapewniało atakującym przewagi i możliwości przełamania. Cadorna długo nie rewidował jednak tej taktyki, uznając, że zastosowanie jeszcze większych sił i środków doprowadzi w końcu do przełamania słabszej liczebnie obrony austriackiej.
Austro-Węgry przeciw Włochom musieli ograniczyć się do obrony, co dowodzący tam gen. Svetozar Boroević von Bojna czynił bardzo skutecznie, mimo słabości liczebnej. Bardzo dobrze potrafił wykorzystać warunki geograficzne, sprzyjające defensywie. Ponadto morale wojsk walczących z Włochami (głównie Niemców austriackich, Słoweńców i Chorwatów) było wyższe niż na innych frontach.
Wstępne działania Włosi rozpoczęli już w końcu maja i na początku czerwca 1915 r. Z zajętych wówczas pozycji miała wyjść pierwsza poważna ofensywa inicjująca szereg bitew nad Isonzo.
Łącznie przeprowadzono 12 operacji określanych jako bitwy nad Isonzo (czasami tą nazwą określa się pierwszych 11 bitew, w których stroną atakujacą byli Włosi):
Kolejne bitwy nad Isonzo.
Pierwsza.
23 czerwca – 7 lipca 1915
Atak 2. Armii gen. Frugoni i 3. księcia Aosty przy niewystarczającym wsparciu artyleryjskim przyniósł nieznaczne zyski terenowe (Monte Nero, okolice Plezzo, Monte Colowrat) za cenę wysokich strat.
Druga.
18 lipca – 3 sierpnia 1915
Bardzo ciężkie walki wzdłuż całego frontu (austriacki przyczółek pod Plezzo i Tolmino, Podgora oraz płaskowyż Carso) ponownie nie przyniosły powodzenia. Straty w ludziach: Włosi – 40 tys., Austriacy – 45 tys.
Trzecia.
18 października – 3 listopada 1915
Cadorna zwiększył wsparcie artylerii w tej nowej ofensywie (ok. 1200 dział). Choć głównym celem ataku była Gorycja, znów Włosi rozproszyli swe siły w wielu natarciach wspierających (rejon Plezzo-Tolmino, Plava, Carso). Boroević uzyskawszy posiłki, powstrzymał i tę ofensywę.
Czwarta.
10 listopada – 2 grudnia 1915
Stanowiła kontynuację poprzedniej, również nie przynosząc powodzenia frontalnym atakom Włochów prowadzonym na całej długości Isonzo. Straty w obu bitwach, trzeciej i czwartej: Włosi – 110 tys. ludzi, Austriacy – 75 tys.
Piąta.
9–17 marca 1916
Kolejna ofensywa na froncie włoskimi miała stanowić część wielkiej operacji państw Ententy planowanej na rok 1916. Włosi musieli jednak przyspieszyć działania, aby odciążyć Francuzów atakowanych pod Verdun. Nie byli jednak wystarczająco przygotowani do szerzej zakrojonych działań i wkrótce Cadorna musiał wstrzymać ofensywę. W maju część sił musiał przerzucić na północ, aby powstrzymać ofensywę austriacką pod Asiago.
Szósta.
6–17 sierpnia 1916
Największy sukces włoski w walkach nad Isonzo. Tym razem Cadorna skupił siły w głównym punkcie natarcia – na Gorycję (10 z 22 dywizji przeciw 2 dywizjom austriackim spośród 9). Po atakach dywersyjnych, 6 sierpnia ruszył atak na Gorycję, którą zdobyto trzy dni później. Zanim Austriacy zdołali powstrzymać dalsze postępy ofensywy, Włosi przesunęli front na odcinku 20 km o ok. 5 km w głąb, zajęli ważne punkty strategiczne, w tym przyczółek na wschodnim brzegu Isonzo. Straty: Włosi – 50 tys. ludzi, Austriacy – 42 tys. Jednym ze skutków bitwy było wypowiedzenie przez Włochy wojny Niemcom.
Siódma.
14–17 września 1916
Cadorna próbował powtórzyć sukces poprzedniej bitwy, skupiając się na rozszerzeniu przyczółka pod Gorycją. Akcja skończyła się niepowodzeniem przy dużych stratach. Walki nad Isonzo przybrały – podobnie jak na froncie zachodnim – charakter wojny na wyczerpanie.
Ósma.
10–12 października 1916
Cel bitwy i efekty – podobnie jak w poprzedniej.
Dziewiąta.
1–4 listopada 1916
Bitwa ta była kontynuacją dwóch poprzednich, znów z nikłym skutkiem. Łączne straty w owych trzech starciach: Włosi – 75 tys. ludzi, Austriacy – 63 tys..
Dziesiąta.
12 maja – 8 czerwca 1917
Główny atak włoski miał ruszyć na Carso, poprzedzony pomocniczymi natarciami. Do końca maja Włosi zbliżyli się do Monte Hermada, ale kontrataki austriackie zepchnęły ich z zajętych pozycji. Znów zdobycze terytorialne okazały się minimalne przy rosnących stratach (Włosi – 160 tys. ludzi, Austriacy – 85 tys.).
Jedenasta.
19 sierpnia – 12 września 1917
Po trwającym dobę przygotowaniu artyleryjskim do ataku ruszyło na froncie 60 km 51 dywizji włoskich (ponad milion żołnierzy wspieranych przez ponad 5000 dział i moździerzy). Do końca sierpnia opanowali oni płaskowyż Bainsizza i część masywu Hermada. Dalsze postępy okazały się niemożliwe ze względu na trudności z podciągnięciem artylerii i zaopatrzenia. We wrześniu Austriacy ściągnęli posiłki z frontu wschodniego i podjęli kontrnatarcie, nie wyparli jednak przeciwnika ze zdobytego terenu. Siły austro-węgierskie znalazły się u kresu wytrzymałości i konieczne okazało się bezpośrednie wsparcie ze strony Niemiec. Włosi odnieśli największy sukces od czasu szóstej bitwy, ale morale armii w ciągu ubiegłego roku osiągnęło najniższy poziom. Mimo to planowano kolejne ofensywy, a dowódcy frontowi ignorowali zagrożenie kontrofensywą przeciwnika. Straty: Włosi – 180 tys. ludzi, Austriacy – ok. 120 tys..
Dwunasta.
24 października – 7 listopada 1917
Pierwsza ofensywa przeprowadzona na tym odcinku przez Austro-Węgry przy wsparciu Niemców. Poprzez masowe użycie gazu bojowego difosgen przez wojska niemieckie, Państwa Centralne odniosły spektakularny sukces i wyeliminowały na rok Włochy jako aktywnego członka koalicji.
Podsumowanie.
Bitwy nad Isonzo nie dały Włochom oczekiwanych sukcesów, przyniosły za to ciężkie straty ich armii (razem ponad 700 000 żołnierzy), spowodowały jej wyczerpanie i przyczyniły się też do klęski pod Caporetto. Kolejną ofensywę armia włoska już pod dowództwem gen. Armando Diaza podjęła dopiero w październiku 1918 r.

</doc>
<doc id="67598" url="https://pl.wikipedia.org/wiki?curid=67598" title="Joseph Louis François Bertrand">
Joseph Louis François Bertrand

Joseph Louis François Bertrand (ur. 11 marca 1822 w Paryżu, zm. 5 kwietnia 1900 tamże) – matematyk i ekonomista francuski.
Życiorys.
Był profesorem "École Polytechnique" oraz "Collège de France" i członkiem francuskiej Akademii Nauk. Od 1884 r. był członkiem Akademii Francuskiej (zajmował fotel 40).
W swych pracach zajmował się teorią grup, teorią liczb, geometrią różniczkową, teorią prawdopodobieństwa i szeregami liczbowymi. Sformułował postulat Bertranda, dowiedziony później przez Czebyszewa.
Jest również twórcą modelu Bertranda, który opisuje konkurencję cenową w oligopolu.
Wielki Oficer Legii Honorowej.

</doc>
<doc id="67600" url="https://pl.wikipedia.org/wiki?curid=67600" title="Bitwa pod Homburgiem nad Unstrutą">
Bitwa pod Homburgiem nad Unstrutą

Bitwa pod Homburgiem nad Unstrutą (zwana też bitwą pod Langensalza) – starcie zbrojne, które miało miejsce 9 czerwca 1075 r. Była to jedna z najkrwawszych bitew średniowiecza na ziemiach niemieckich. Wojska króla Henryka IV wspomaganego przez popierające go ksiąstewka zmierzyły się z armią Sasów i Turyngijczyków rekrutujących się przeważnie z wolnych chłopów. Bitwa zakończyła się zwycięstwem sił królewskich. Poległo 8 000 Sasów i Turyngijczyków oraz 1 500 rycerzy i knechtów armii królewskiej.
Przed bitwą.
Powstanie Sasów.
Chcąc umocnić swoje panowanie w Saksonii, król Henryk IV rozpoczął intensywną budowę sieci zamków na terenie Harzu. Władca nakazał budowę twierdz m.in. w Harzburgu, Heimburgu, Lauenburgu, Volkenrodzie, Hasenburgu. Następnie skierował się przeciwko swojemu głównemu rywalowi w regionie Ottonowi z Northeimu, zdobywając i niszcząc należące do niego zamki w Beichlingen (1069) i Hanstein (1070). W roku 1073 doszło do otwartego zatargu pomiędzy książętami saskimi a Henrykiem IV podczas spotkania w Goslarze. W lipcu tego samego roku w miejscowości Wormsleben zebrała się szlachta i wolni chłopi z całej Saksonii, którzy zgodnie z tradycją zamierzali poddać pod osąd rządy króla Henryka.
Otton z Northeimu wkroczył wówczas na jedno ze wzniesień wołając do zebranych: „Każdy teraz niech wniesie swoje zażalenia wobec króla. Zebrani tu książęta zadecydują czy wystąpić zbrojnie przeciwko Henrykowi”. Z każdym kolejnym wystąpieniem niechęć do króla potęgowała się. Padały zarzuty o zaborze mienia, wolności (patria libertas) i praw (iura maiorum). Wynikiem nieporozumień był wybuch powstania zakończony podpisaniem traktatu w Gerstungen w lutym 1074 r. W krótkim czasie doszło jednak do kolejnych walk, sascy chłopi zburzyli m.in. zamek w Harzburgu. Kolejna fala ataków zmusiła w końcu króla do rozstrzygnięcia konfliktu zbrojnie.
Armie obu stron.
Henryk IV zebrał swoje wojska pod Breitenbach koło Fuldy. Władca skrzyknął wszystkich podległych sobie książąt i biskupów. Do obozu rycerskiego przybyli z orszakiem m.in. książę Rudolf Szwabski, Berthold I Brodaty, książę Dolnej Lotaryngii Gotfryd IV Garbaty, książę Górnej Lotaryngii Teodoryk II Waleczny oraz książę czeski Wratysław II. Dnia 8 czerwca 1075 armia królewska pomaszerowała w rejon Breitenbach. Następnego dnia król wyruszył w rejon Eisenach i Langensalza, gdzie nakazał rozbić obóz.
Obóz saski znajdował się w okolicy Homburga (Hohenburg) nad rzeką Unstrutą. Prócz rycerstwa saskiego większość stanowili wolni chłopi z Saksonii i Turyngii. Powstańcza armia sasko-turyngska znacznie różniła się od sił rycerskich Henryka. Broń chłopów przygotowano z różnorakiego sprzętu rolniczego. Hakownice, sierpy, ostro zakończone drągi. Obijane stalą lub skórą. Każdy z tysięcy chłopów uzbrojony był według „własnego pomysłu”. Na czele armii powstańczej stali Otto z Northeimu oraz książę saski Magnus Billung.
Armia królewska podzielona na pięć oddziałów, rozpoczęła wkrótce marsz w kierunku obozu przeciwnika. Na czele kroczyli rycerze ze Szwabii, za nimi książę Bertold z Karyntii oraz Bawarczycy. W dalszej kolejności maszerowały oddziały króla Henryka IV, rycerze z Frankonii oraz Lotaryńczycy. Na końcu znajdowali się Czesi oraz Sasi lojalni królowi. Nagłe pojawienie się sił królewskich, całkowicie zaskoczyło powstańców. Jeden z oddziałów saskich, który akurat znajdował się w drodze do obozu, na wieść o nadciągających siłach królewskich rozpoczął odwrót.
Bitwa.
Bitwę rozpoczęli rycerze ze Szwabii, którzy natrafili na silny opór jazdy Sasów. W tej sytuacji z wsparciem nadbiegli Bawarczycy. W tym starciu śmiertelną ranę odniósł margrabia Ernest, poległ też szwabski hrabia Engelbert. Z pomocą słabnącym Bawarczykom przyszli wnet Frankończycy, których gwałtowny atak odwrócił całkowicie losy bitwy. Oddział dowodzony przez hrabiego Hermanna von Gleiber uderzył na Sasów z flanki. W tej fazie bitwy na placu boju pojawili się Lotaryńczycy i Czesi Wratysława II, którzy natychmiast rzucili się w wir walki. Ataku nie wytrzymała saska szlachta, która zmuszona została do ucieczki. Dzięki silnym koniom, Sasom udało się jednak ujść cało z pościgu. Źródła mówią o jedynie trzech zabitych rycerzach. Po ucieczce rycerstwa saskiego, jazda Henryka zawróciła na plac boju, przypuszczając atak na obóz saski, gdzie znajdowała się piechota saska i chłopi. Atak zakończył się rzezią powstańców, wielu z nich uciekając w kierunku rzeki Unstruty potopiło się podczas próby ucieczki wpław. Na placu boju poległo 8000 Sasów i Turyńczyków, w większości chłopów oraz 1500 ludzi króla, wśród nich kilku książąt. Po bitwie zwycięzcy plądrując i mordując podążyli aż w kierunku granicy diecezji magdeburskiej.
Po bitwie.
Zwycięski Henryk zażądał całkowitej kapitulacji saskiej szlachty, spotykając się z odmową. Jesienią 1075 król ponownie na czele armii wybrał się do Saksonii, przy czym udziału w wyprawie odmówili władcy Szwabii i Karyntii. Do bitwy nie doszło jednak. 24 października 1075 r. król wysłał do obozu przeciwnika arcybiskupa Moguncji Zygfryda z żądaniem bezwarunkowej kapitulacji. Po krótkiej naradzie, powstańcy przyjęli w końcu żądania Henryka. Dnia 26 października powstańcy przybyli na równinę Spier, gdzie znajdował się obóz królewski. Tutaj przywódcy Sasów ukorzyli się przed królem, przechodząc uprzednio przez utworzoną przez rycerzy króla długą „uliczkę”.

</doc>
<doc id="67602" url="https://pl.wikipedia.org/wiki?curid=67602" title="Dimetylotryptamina">
Dimetylotryptamina

Dimetylotryptamina, DMT – organiczny związek chemiczny, dwumetylowa pochodna tryptaminy, psychodeliczna substancja psychoaktywna. DMT występuje w małych ilościach w ludzkim organizmie. W temperaturze pokojowej DMT jest białym lub żółtawym krystalicznym proszkiem. DMT zostało otrzymane po raz pierwszy w roku 1931.
DMT występuje w naturze w wielu gatunkach roślin, zwykle razem z 5-MeO-DMT i bufoteniną. Rośliny zawierające DMT są powszechnie używane przez południowoamerykańskie plemiona indiańskie. Dimetylotryptamina zwykle jest głównym składnikiem napoju ayahuasca. DMT jest głównym alkaloidem wielu roślin, między innymi "Mimosa hostilis", "Diplopterys cabrerana", i "Psychotria viridis". DMT jest także pobocznym alkaloidem tabaki robionej z kory Viroli, której głównym alkaloidem jest 5-MeO-DMT. Występuje ono także w roślinach "Anadenanthera peregrina" i "Anadenanthera colubrina", z których otrzymuje się tabakę Yopo i Vilca, w których głównym alkaloidem jest bufotenina.
Dimetylotryptamina zażywana doustnie jest nieaktywna, dopóki nie zostanie przyjęta łącznie z inhibitorem monoaminooksydazy (MAOi) jak na przykład harmalina. Bez MAOI organizm szybko metabolizuje DMT i efekt psychoaktywny nie występuje. Inne drogi podania (iniekcyjnie lub donosowo) powodują pełny efekt psychodeliczny i enteogeniczny, który utrzymuje się przez krótki czas.
Biosynteza.
Dimetylotryptamina jest alkaloidem indolowym. Jej biosynteza rozpoczyna się od dekarboksylacji tryptofanu przez enzym dekarboksylazę aromatycznych L-aminokwasów (AADC; etap 1 na schemacie obok). Powstała tryptamina jest metylowana przez S-adenozylometioninę (SAM) do N-metylotryptaminy (NMT) przy udziale N-metylotransferazy tryptaminowej (INMT; etap 2). NMT ulega powtórnej metylacji (z udziałem tych samych reagentów; etap 3) do ostatecznego produktu, "N","N"-dimetylotryptaminy. Proces metylacji tryptaminy regulowany jest przez produkty reakcji: S-adenozylo-L-homocysteinę (SAH) i DMT, które w eksperymentach "ex vivo" są bardzo silnymi inhibitorami aktywności króliczej INMT.
Powyższy mechanizm został potwierdzony przez prześledzenie losów grupy metylowej S-adenozylometioniny znakowanej węglem-14 (14C-CH3)SAM
Właściwości psychoaktywne.
Pierwsze badania nad psychoaktywnym działaniem dimetylotryptaminy prowadził Stephen Szára w latach 50. XX wieku, na grupie ochotników, wśród których znalazł się między innymi William S. Burroughs. Szára, który pracował dla National Institutes of Health wziął DMT jako obiekt swoich badań, po cofnięciu jego zamówienia na LSD w szwajcarskiej firmie farmaceutycznej Sandoz, spowodowanym obawami przed oddaniem za żelazną kurtynę silnej substancji psychoaktywnej, która mogłaby posłużyć jako broń.
Dimetylotryptamina jest potężną substancją psychoaktywną. Palona, wstrzykiwana, wciągana do nosa czy zażywana doustnie z MAOI powoduje silne enteogeniczne doświadczenie, które obejmuje wyraźne zmiany percepcyjne, euforię, intensywne efekty wizualne i halucynacje, mogące przedstawiać rzeczywiste obrazy.
Efekty działania DMT mogą obejmować zaburzenie odczuwania upływu czasu, halucynacje wzrokowe i słuchowe, wrażenia erotyczne oraz wiele innych, indywidualnych odczuć, których wyrażenie słowami jest trudne lub nawet niemożliwe. Profesor Alan Watts tak opisał efekty działania DMT: „Załaduj wszechświat do działa. Wyceluj w mózg. Strzelaj”.
W latach 1990–1995, psychiatra Rick Strassman prowadził badania nad DMT na University of New Mexico. 20% ochotników, którym podał iniekcyjnie wysokie dawki DMT doniosło, że miało kontakt zmysłowy z istotami pozaziemskimi.
Efekty uboczne.
Zgodnie z badaniami Ricka Strassmana DMT gwałtownie podnosi ciśnienie, przyspiesza puls, podnosi temperaturę ciała oraz stężenie we krwi beta-endorfin, kortykotropiny, kortyzolu, prolaktyny i hormonu wzrostu. Nie wpływa na zawartość melatoniny we krwi.
Właściwości chemiczne.
DMT jest pochodną tryptaminy, z dwiema grupami metylowymi podstawionymi przy atomie azotu. Została po raz pierwszy wyekstrahowana z "Mimosa hostilis" w 1946 roku przez brazylijskiego chemika-etnobotanika Gonçalves deLima, który nazwał tę substancję nigeryną. Otrzymana została jednak przez angielskiego chemika Richarda Manske w 1931 roku. Współcześnie najpopularniejsza metoda otrzymywania DMT to synteza Speetera-Anthony’ego, z indolu przy użyciu chlorku oksalilu, dimetyloaminy i glinowodorku litu:
Dimetylotryptamina zwykle używana jest jako zasada, jednak bardziej stabilna jest jako sól, na przykład fumaranowa, w formie soli jest też rozpuszczalna w wodzie. DMT w roztworze degraduje znacznie szybciej i powinna być przechowywana bez dostępu światła i powietrza, najlepiej w lodówce. Wykrystalizowana z rozpuszczalnika układa się w cienkie kryształowe igiełki.
Stan prawny.
ONZ zaleca posiadanie DMT tylko do celów naukowych i medycznych oraz obserwację międzynarodowego handlu nią. W Polsce znajduje się w wykazie środków odurzających w grupie I-P.

</doc>
<doc id="67604" url="https://pl.wikipedia.org/wiki?curid=67604" title="Michał Bałucki">
Michał Bałucki

Michał Bałucki, ps. „Elpidon” (ur. 29 września 1837 w Krakowie, zm. 17 października 1901 tamże) – polski pisarz, komediopisarz i publicysta okresu pozytywizmu.
Życiorys.
Bałucki pochodził z rodziny mieszczańskiej (jego ojciec był krawcem, matka – Eufrozyna, neofitka z Kochmanów – prowadziła kawiarnię; została zamordowana, a do wykrycia sprawczyni przyczynił się Władysław Swolkień). Uczęszczał do krakowskiego gimnazjum Św. Anny, następnie na wydział matematyczno-fizyczny (od 1857), a potem historyczno-literacki Uniwersytetu Jagiellońskiego. W latach 1857–1864 brał udział w spotkaniach artystów zbierających się w pracowni rzeźbiarskiej Parysa Filippiego w Krakowie (m.in. z Józefem Szujskim i J.K. Turskim). Współredagował też tygodnik społeczno-kulturalny „Niewiasta” (1861–1862). Następnie pracował przez pewien czas w Częstochowie jako nauczyciel.
Bałucki nie walczył w powstaniu styczniowym, jednak aktywnie uczestniczył w organizacjach spiskowych w Galicji, wspierając stronnictwo czerwonych. Spędził za tę działalność rok w więzieniu (aresztowany pod koniec 1863). W latach 1865–1866 mieszkał w Warszawie, po czym przeniósł się do Krakowa. Był prezesem wydziału Towarzystwa Gimnastycznego „Sokół” w Krakowie w 1885
Wraz z Alfredem Szczepańskim współredagował w latach 1867–1868 tygodnik dla kobiet „Kalina”. Od 1869 do 1873 pisał do dziennika „Kraj” cotygodniowe felietony pt. "Tygodnik krakowski". W 1871 otrzymał nagrodę w krakowskim konkursie dramatycznym za sztukę "Pracowici próżniacy", zaś w 1892 – w konkursie „Kuriera Warszawskiego” za komedię "Flirt".
Pod koniec życia wiódł spór z ruchem młodopolskim – w krytyce Bałuckiego szczególnie napastliwy był Lucjan Rydel.
Bałucki rozgoryczony niepowodzeniami ostatnich swoich sztuk, przygnębiony zdiagnozowaną nerwicą popełnił samobójstwo, strzelając z rewolweru w skroń. Dramat miał miejsce w październikowy wieczór na krakowskich Błoniach (przed wejściem do Parku Jordana). Bałucki pochowany został na Cmentarzu Rakowickim, w kwaterze Bc, rząd płn., bez religijnej oprawy. W sprawie uzyskania zgody na pogrzeb kościelny interweniowali m.in. marszałek Andrzej Kazimierz Potocki i tajny radca Antoni Wodzicki, ale kategorycznie sprzeciwił się temu kardynał Jan Puzyna, co wywołało powszechne oburzenie krakowskiej opinii publicznej.
Niedługo po tragicznej śmierci pisarza, mieszkańcy miasta postanowili wystawić mu pomnik. Szybko zebrano społeczne fundusze i wkrótce popiersie Bałuckiego było gotowe. Jego autorem był Tadeusz Błotnicki. Pierwotnie pomnik planowano ustawić na skwerze przed Teatrem Słowackiego, ale wpływowe kręgi konserwatywne sprzeciwiły się tej lokalizacji. Ostatecznie pomnik został ustawiony na tyłach teatru, wśród zieleni Plant. Odsłonięcia dokonano w 1911, w dziesiątą rocznicę śmierci Bałuckiego.
Twórczość.
Bałucki zaliczał się do grupy tzw. "przedburzowców" – pisarzy debiutujących przed powstaniem styczniowym, na przełomie późnego romantyzmu i pozytywizmu.
Większość opracowań podaje, że jego debiutem literackim były wydane 1861 poematy na motywach ludowych. Według innego źródła debiutował w 1869 na łamach "Gwiazdki Cieszyńskiej" wierszami "Do ojca" (nr 16/1860) i "Niedzielna pieśń pastuchy" (nr 26/1860). Na łamach tego czasopisma opublikował także dłuższy utwór poetycki "Góral" (nr 42/1860) oraz wierszowany obrazek "Dziewczyna spod lasu" (nr od 22 do 25/1860). Jako debiut jest też podawana publikacja w „Dzienniku Literackim” z 1859.
Proza.
Pierwsze powieści Bałuckiego były inspirowane wypadkami powstańczymi: "Przebudzeni" (1864) oraz "Młodzi i starzy" (1866).
W latach 70. XIX w. Bałucki stał się w Galicji jednym z głównych propagatorów pozytywizmu, tworząc powieści tendencyjne. Bohaterowie pozytywni i negatywni (głównie mieszczaństwo) tych utworów byli przedstawieni schematycznie, ich wypowiedzi przekazywały program społeczny oraz ideowy autora. Powieść "Z obozu do obozu" (1874) opisywała klęskę uczciwego działacza uwikłanego w sieć intryg w środowisku krakowskim. W powieści "Błyszczące nędze" (1870) przedstawił krytyczny obraz środowiska arystokratyczno-ziemiańskiego. Bohaterami pozytywnymi powieści byli przedstawiciele inteligencji (np. adwokat w "Błyszczących nędzach") lub rzemieślnicy ("Byle wyżej", 1875). Powieść "Żydówka" (1870) potępiała antysemityzm.
W późniejszej twórczości Bałuckiego punkt ciężkości przesunął się z promowania programu pozytywistycznego w stronę krytyki rzeczywistości – świat przedstawiony został jako pełen zbrodni, kapitalistycznego wyzysku, socjalistycznych demagogów ("250 000" 1882, "W żydowskich rękach" 1884, "Przeklęte pieniądze" 1899). W ostatnich utworach przeciwstawiał się dekadentyzmowi ("Pamiętnik Munia" 1899).
Inny nurt twórczości Bałuckiego to satyra polityczno-obyczajowa. "Dwie wizyty jego ekscelencji" (1883) pokazywały przemianę dawnych patriotów w rojalistów. W groteskowy sposób Bałucki przedstawiał drobne mieszczaństwo Galicji z jego kompleksem niższości wobec szlachty, snobizmem, życiem ponad stan ("Pan burmistrz z Pipidówki" 1887). Przeciwstawiał im rzetelność i pracowitość warstw niższych – rzemieślników, służących, straganiarek – portretując je z sympatią i humorem ("Typy i obrazki krakowskie" 1881, "Nowele i obrazki" 1885).
Komedie.
Większość dramatów Bałuckiego sytuuje się na pograniczu komedii oraz farsy i nawiązuje do tradycji Aleksandra Fredry. Akcja komedii rozgrywa się głównie w środowisku średniozamożnego mieszczaństwa (kupcy, właściciele kamienic, urzędnicy), rzadziej wśród szlachty.
We wczesnych utworach Bałucki ośmieszał pogoń za tytułami i godnościami, wygórowane ambicje, snobizm, służalczość wobec szlachty i sfer rządowych, chłopomanię ("Polowanie na męża" 1865, "Radcy pana radcy" 1867, "Pracowici próżniacy" 1871, "Komedia z oświatą" 1876, "Krewniaki" 1879, "Sąsiedzi" 1880).
Do najpopularniejszych należały komedie Bałuckiego ze środkowego okresu twórczości – w latach 80. XIX w. były jednymi z najczęściej wystawianych sztuk. "Grube ryby" (1881) pokazywały starszych panów, nadmiernie ufnych we własną atrakcyjność małżeńską. W "Domu otwartym" (1883) przedstawione były perypetie gości i gospodarzy na wieczorku tanecznym. "Klub kawalerów" (1890) osnuty był wokół zabiegów kobiet w odpowiedzi na kawalerskie postanowienia mężczyzn.
W późniejszych komediach atakował również demoralizację dziennikarzy ("Nowy dziennik" 1887) oraz dekadentyzm ("Szwaczki" 1897). W sposób komediowy prezentował także temat emancypacji kobiet ("Emancypowane" 1873, "Sprawa kobiet" 1896).
Fabuła komedii Bałuckiego często oparta była na drobnych sprawach, łatwych do rozwiązania konfliktach, mało prawdopodobnych zdarzeniach. Komizm postaci wynikał z rozbieżności między ich słowami a czynami, mniemaniem o osobie a oceną otoczenia. Obecny był również humor słowny i sytuacyjny. Bohaterowie wcześniejszych komedii byli schematyczni, w późniejszych utworach nabrali więcej cech indywidualnych.
Publicystyka.
W publicystyce Bałucki poruszał podobne wątki ideowe jak w powieściach. W felietonach "Tygodnik krakowski" krytykował niedojrzałość społeczną mieszczaństwa i szlachty, bierność, brak odwagi cywilnej, serwilizm wobec władz zaborczych, postawy konserwatywne i klerykalne.
Ekranizacje.
"Za winy niepopełnione" (1938), "Biały Murzyn" (1939), "Klub kawalerów" (1962).

</doc>
<doc id="67605" url="https://pl.wikipedia.org/wiki?curid=67605" title="Teodor Tomasz Jeż">
Teodor Tomasz Jeż



</doc>
<doc id="67606" url="https://pl.wikipedia.org/wiki?curid=67606" title="Bitwa pod Mellrichstadt">
Bitwa pod Mellrichstadt

Bitwa pod Mellrichstadt – starcie zbrojne, które miało miejsce dnia 7 sierpnia 1078 r. w trakcie walk niemieckiego króla Henryka IV z antykrólem Rudolfem von Rheinfelden. 
W trakcie walk króla Henryka IV z antykrólem Rudolfem von Rheinfelden obie strony starały się przejąć inicjatywę, gromadząc swoje wojska na granicy Turyngii i Frankonii pod Mellrichstadt. Celem Henryka IV było zapobieżenie połączeniu się wojsk saskich i szwabskich. 
Gdy doszło do starcia walka szybko przerodziła się w pojedyncze pojedynki rycerskie, w których walczono zażarcie. Tam, gdzie szala zwycięstwa przechodziła na jedną stronę, dany oddział przeciwnika wycofywał się z pola walki. Sytuacja taka spotkała zarówno Rudolfa, który wycofał się do Saksonii, jak i Henryka IV który ścigany przez Ottona z Northeimu zmuszony był uciekać do Würzburga. Straty po stronie wojsk królewskich były wysokie, kronika Bertholda von Reichenau szacuje je na 5000 mniej znacznych i 30 możnych rycerzy, wśród nich Diepolda II von Vohburg, Henryka von Lechsgemünd i Eberharda Brodatego. Rudolf utracił 80 ludzi wśród których znajdował się arcybiskup Magdeburga Werner von Steußlingen. Miał on jakoby jako ostatni zbiec z pola walki i zostać zamordowany przez plądrujących to miejsce chłopów. Zwycięstwo Rudolfowi zapewniły oddziały palatyna Friedricha von Sommerschenburg, który w decydującej chwili pojawił się na placu boju. Po bitwie Henryk skierował się do Szwabii, gdzie w zemście zniszczył liczne kościoły i cmentarze. 

</doc>
<doc id="67607" url="https://pl.wikipedia.org/wiki?curid=67607" title="Lwowska szkoła matematyki">
Lwowska szkoła matematyki



</doc>
<doc id="67609" url="https://pl.wikipedia.org/wiki?curid=67609" title="Bitwa pod Flarchheim">
Bitwa pod Flarchheim

Bitwa pod Flarchheim – starcie zbrojne, które miało miejsce dnia 27 stycznia 1080 r. w trakcie walk niemieckiego króla Henryka IV z antykrólem Rudolfem von Rheinfelden. 
W lutym 1076 r. papież Grzegorz VII wszedł w otwarty spór z królem Henrykiem IV, któremu zagroził ekskomuniką. Dzięki wyprawie do Canossy w styczniu 1077 r. król odkupił swoje winy, co nie zapobiegło jednak poparciu przez papieża antykróla Rudolfa von Rheinfelden. Spowodowało to wybuch konfliktu pomiędzy zwaśnionymi władcami. Po stoczonej dnia 7 sierpnia 1078 r. bitwie pod Mellrichstadt, obie strony spotkały się na placu boju ponownie, tym razem pod Flarchheim. 
Król Henryk IV na czele swojej armii pomaszerował z południowych Niemiec w kierunku Saksonii. Rudolf wyruszył mu naprzeciw i dnia 27 stycznia 1080 r. stanął w Turyngii gotowy do walki. Armie obu stron składały się tylko z rycerstwa. Po stronie królewskiej według relacji mnicha Bertholda von Reichenau stanęły oddziały czeskie księcia Wratysława II w sile 3255 ludzi. Rudolf ustawił swoje wojska na wzgórzu położonym tuż za niewielkim strumieniem. Jego celem było zaatakowanie sił Henryka w momencie przekraczania strumienia. Henryk IV zorientował się jednak w sytuacji, obchodząc pozycje przeciwnika. Bitwa rozpoczęła się po godzinie 15. Gwałtowna śnieżyca i zimno sprawiły, że walka zamieniła się w szereg licznych pojedynków rycerstwa, które przerwało dopiero nastanie nocy. Walka nie przyniosła taktycznego zwycięstwa żadnej ze stron, jednak Rudolf przypisał sobie zwycięstwo, gdyż to jego rycerze utrzymali się na placu boju aż do północy, a rankiem dnia następnego przetrzebione siły Henryka wycofały się. Znaczne straty ponieśli zwłaszcza Czesi, po stronie Rudolfa zginęło 38 rycerzy, Rudolf stracił też złotą kopię królewską. W październiku 1080 r. obie strony stoczyły trzecią, kolejną nierozstrzygnięta bitwę, tym razem pod Hohenmölsen nad Białą Elsterą.

</doc>
<doc id="67610" url="https://pl.wikipedia.org/wiki?curid=67610" title="Białka MHC">
Białka MHC



</doc>
<doc id="67611" url="https://pl.wikipedia.org/wiki?curid=67611" title="Bitwa pod Hohenmölsen">
Bitwa pod Hohenmölsen

Bitwa pod Hohenmölsen (zwana bitwą nad rzeką Białą Elsterą) – starcie zbrojne, które miało miejsce 15 października 1080 r.
W bitwie tej oddziały saskie Rudolfa prowadzone przez zaprawionego w walkach Ottona z Northeim pokonały siły króla Henryka IV, który zmuszony był uciekać z pola walki. W walce śmierć poniósł jednak antykról Rudolf, który otrzymał cios włócznią. Oprócz tego zadano mu ranę, którą uznano za przejaw Sądu Bożego. Stracił bowiem prawą rękę, którą składał przysięgę na wierność Henrykowi, którego później zdradził.
Przed bitwą.
W lutym 1076 r. Papież Grzegorz VII rzucił klątwę kościelną na króla Henryka IV. Na zebraniu książąt w Tryburze uchwalono więc, że jeśli Henryk w przeciągu roku nie zmaże z siebie winy zostanie zdetronizowany. Marsz na Canossę w styczniu 1077 r. przyniósł pożądany skutek, nie powstrzymał jednak przeciwników króla przed wybraniem na nowego władcę Rudolfa von Rheinfelden (księcia Szwabii) w dniu 15 marca. W czerwcu tego roku Henryk zwrócił się do swojego przeciwnika z pretensjami do tronu, w listopadzie ponownie został obłożony klątwą przez papieża. 
Starcie.
Po kilku wcześniejszych bitwach (Bitwa pod Mellrichstadt dnia 7 sierpnia 1076 r., Bitwa pod Flarchheim dnia 27 stycznia 1080) wygranych przez Rudolfa obaj przeciwnicy spotkali się w dniu 15 października 1080 w okolicach miejscowości Hohenmölsen. Początkowo miejscem bitwy były bagniska koło Grunau, później walki przeniosły się w kierunku rzeki Białej Elstery. Walki zakończyły się zwycięstwem wojsk Rudolfa a Henryk zmuszony został wycofać się do Naumberga. 
Dzień po bitwie klęska zamieniła się niespodziewanie dla Henryka w zwycięstwo. Rudolf w trakcie walki odniósł ranę w podbrzusze, stracił także prawą rękę. Rany okazały się śmiertelne, a Rudolf pochowany został w katedrze w Merseburgu.
Podsumowanie.
Henryk IV na wieść o śmierci Rudolfa zebrał swoją armię i ruszył w kierunku zamków zajętych przez wojska swojego przeciwnika. Po krótkim oblężeniu zdobył i spalił zamki w Teuchern, Hohenmölsen, Gruanau i Pegau. Śmierć Rudolfa dodatkowo wykorzystał on propagandowo, twierdząc że była ona karą bożą za próby osłabienia opozycji szlacheckiej. 
3 lata później w roku 1083 Henryk zdecydował się zaatakować Rzym, rok później wjechał do miasta gdzie 31 marca 1084 r. koronował się na cesarza.

</doc>
<doc id="67614" url="https://pl.wikipedia.org/wiki?curid=67614" title="Bitwa pod Visé">
Bitwa pod Visé

Bitwa pod Visé – bitwa stoczona 22 marca 1106 pod Visé pomiędzy oddziałami króla Henryka V, a oddziałami lotaryńskimi stronników jego ojca (cesarza Henryka IV) – księcia Henryka z Lotaryngii i hrabiego z Namur.
Sytuacja przed bitwą.
W piątek 22 grudnia 1105 roku cesarz Henryk IV został w Bingen pojmany, przewieziony do zamku Böckelheim, i zmuszony do abdykacji przez swojego syna, Henryka V. Po tym upokarzającym wydarzeniu jako siedzibę wyznaczono mu zamek w Ingelheim, ale z końcem stycznia Henryk IV udał się statkiem do Kolonii, do swoich stronników. Pomimo formalnej abdykacji i przekazania insygniów władzy, Henryk IV cieszył się jeszcze znacznym poparciem wśród poddanych. Z Kolonii skierował się do Akwizgranu, a potem do Leodium. Pomoc zaoferowali: książę Henryk lotaryński, hrabia Gotfryd z Namur i biskup Otbert z Leodium. W marcu 1106 cesarz wyruszył do Flandrii. Henryk V w odpowiedzi zwołał do Leodium sejm Rzeszy i zaatakował Kolonię, która poddała się bez walki. Następnie ruszył na Leodium.
Bitwa pod Visé.
Stronnicy cesarza Henryka IV zablokowali w okolicach Leodium mosty przez Mozelę. Henryk V zmuszony był skorzystać z nieobsadzonego mostu w miejscowości Visé. W Wielki Czwartek (22 marca 1106 roku), mając ze sobą tylko trzystu ciężkozbrojnych rycerzy, zaatakował z marszu i zdobył Visé razem z przeprawą. Na jego spotkanie z Leodium wyruszyli mieszkańcy miasta oraz hrabia z Namur i książę Henryk z Lotaryngii. Po związaniu walką Henryka V, Lotaryńczycy upozorowali odwrót na drugi brzeg Mozeli. Gdy upojeni zwycięstwem rycerze Henryka V podjęli pościg, uderzył na nich oczekujący w zasadzce syn księcia Lotaryngii – hrabia Walfram. Teraz z kolei nastąpiła paniczna ucieczka w drugą stronę – kronika "Vita Heinrici" wspomina, że pod uciekającymi zawalił się nawet most przez Mozelę. Rycerze w pełnej zbroi kolejno tonęli w nurtach rzeki.
Konsekwencje.
Henryk V zarządził odwrót do Kolonii, tam jednak zastał zamknięte bramy. Wobec tego skierował się do Bonn, gdzie w klasztorze Cassiussa spędził Wielkanoc. Po przygotowaniach które poczynił w Moguncji, Henryk V w lipcu rozpoczął oblężenie Kolonii, która broniła się dzielnie, wspierana przez Henryka z Lotaryngii. Henryk V odstąpił od oblężenia i udał się do Lotaryngii. Tutaj doszła go wiadomość, że 7 sierpnia 1106 zmarł cesarz Henryk IV.

</doc>
<doc id="67615" url="https://pl.wikipedia.org/wiki?curid=67615" title="Bitwa pod Welfesholz">
Bitwa pod Welfesholz

Bitwa pod Welfesholz – starcie zbrojne, które miało miejsce dnia 11 lutego 1115 r. w trakcie walk cesarza rzymskiego Henryka V z Sasami.
W roku 1112 doszło do konfliktu cesarza Henryka V z palatynem reńskim Zygfrydem I oraz Wiprechtem z Grójca. W stoczonej dnia 9 marca 1113 r. bitwie pod Warnstedt w pobliżu Quedlinburga, armia królewska dowodzona przez Hoyera I von Mansfelda pokonała powstańców saskich, którzy zmuszeni zostali do przyjęcia warunków króla.
Krótko później opór Sasów ponownie się nasilił. Od wiosny 1114 r. rewolta rozprzestrzeniła się w rejony nadreńskiej Kolonii. Nadchodząca bitwa miała być częścią antykrólewskiego oporu, którego styl rządów uznawano za autorytarny i skierowany przeciwko władcom mniejszych księstw. Do decydującej rozprawy doszło dnia 11 lutego 1115 r. pod Welfesholz, osadzie koło Hettstedt w rejonie Mansfeld. Oddziały wierne królowi Salickiemu Henrykowi V stanęły naprzeciwko wojskom opozycyjnych książąt saskich: Lotara von Süpplingenburg, Wiprechta von Groitzsch, biskupa Reinhardta von Halberstadt, palatyna saskiego Fryderyka von Sommerschenburg. Oprócz nich udział w bitwie wzięli władcy księstw Westfalii m.in. Fryderyk von Arnsberg. Polityka terytorialna Henryka i samowolne usuwanie z urzędów saskiej szlachty również i ją zmotywowało do otwartego buntu.
Dnia 11 lutego nadciągnęły pod Welfesholz siły królewskie, które po drodze toczyły drobne potyczki z powstańcami. Według annałów Pegaviensis w trakcie gwałtownego szturmu, śmierć poniósł dowodzący armią królewską Hoyer I von Mansfeld. Dowódca miał zostać zrzucony z konia przez Wiprechta von Groitzsch. Śmierć królewskiego dowódcy była punktem zwrotnym w całej bitwie. Oddziały królewskie wraz z monarchą rozpoczęły ucieczkę.
Klęska przyczyniła się do utraty przez Henryka V wpływów na północy kraju. W sposób szczególny zemsty dokonał biskup Reinhard von Halberstadt, który co prawda sprawił zabitym wrogom chrześcijański pogrzeb, potępił jednak ich dusze.

</doc>
<doc id="67617" url="https://pl.wikipedia.org/wiki?curid=67617" title="Franciszek Karpiński">
Franciszek Karpiński

Franciszek Karpiński herbu Korab, ps. i krypt.: "Autor „Zabawek wierszem i prozą”; F.K." (ur. 4 października 1741 w Hołoskowie koło Otyni, zm. 16 września 1825 w Chorowszczyźnie koło Wołkowyska) – polski poeta epoki oświecenia, pamiętnikarz, dramatopisarz, tłumacz, publicysta, moralista, twórca i główny przedstawiciel nurtu sentymentalnego w polskiej liryce.
Życiorys.
Był synem Andrzeja, zarządcy w Hołoskowie (należącego do Potockich), i Rozalii Karpińskich. Matka pochodziła z rodziny Spendowskich (według relacji poety z roku 1798). Po ukończeniu podstawowych nauk wstąpił do kolegium jezuitów w Stanisławowie. Była to szkoła z wielkimi tradycjami. Powstała ona w 1669 z fundacji założyciela miasta Jędrzeja Potockiego. W 1718 przeszła w ręce jezuitów, którzy podnieśli ją do bardzo wysokiego poziomu. Tu odbył dwuletni kurs retoryki i filozofii.
Po ukończeniu gimnazjum studiował na uniwersytecie we Lwowie do uzyskania tytułu doktora filozofii i nauk wyzwolonych oraz bakałarza teologii. Obecny na egzaminie arcybiskup lwowski Sierakowski namawiał go bezskutecznie do stanu duchownego. Karpiński półtora roku kształcił się w Wiedniu, gdzie doskonalił znajomość języków obcych i słuchał wykładów znakomitych przyrodników. Po otrzymaniu starannego wykształcenia rozpoczął pracę nauczycielską na dworach magnackich.
W wieku 40 lat wydał pierwszy tomik wierszy ("Zabawki wierszem"). Przez Ignacego Witosławskiego, oboźnego polnego koronnego, przesłał swoje utwory księciu Czartoryskiemu i biskupowi Naruszewiczowi. Niedługo potem Czartoryski wezwał go listownie do Warszawy i zaproponował stanowisko sekretarza interesów politycznych. Karpiński wyjechał do stolicy w 1783. Wkrótce został przez Naruszewicza przedstawiony królowi. Została mu zlecona opieka nad biblioteką Czartoryskich. Doprowadził do uporządkowania i oznakowania zbiorów. Wydał trzy kolejne tomy wierszy. Zyskał dużą popularność, ale rozczarowany życiem w stolicy, a zwłaszcza zniechęcony konfliktami i obłudą panującymi w tamtejszych sferach towarzyskich, pomimo przywiązania do swojego protektora powrócił po półtora roku na Ruś Czerwoną, która w tym czasie znajdowała się już pod zaborem austriackim. Utrzymywał się znowu z dzierżawy różnych majątków i z pracy guwernera na dworach magnackich, między innymi był wychowawcą syna księcia Józefa Sanguszki, Romana. Wielokrotnie na dłuższe pobyty przyjeżdżał do Warszawy. Był uczestnikiem obiadów czwartkowych u króla. Od poznanego szambelana królewskiego, Marcina Badeniego, dostał w dzierżawę na sześć lat wieś królewską Suchodolinę. Za jego też wstawiennictwem w 1791 otrzymał od króla pięćdziesięcioletnią dzierżawę wsi Kraśnik w powiecie prużańskim, którą nazwał Karpinem, i tam osiadł na parę lat.
W latach 1785–1818 przebywał na dworze Branickich w Białymstoku, gdzie napisał "Pieśni nabożne" ("Kiedy ranne wstają zorze", "Wszystkie nasze dzienne sprawy", "Bóg się rodzi" i inne). Zabrzmiały one po raz pierwszy w starym kościele farnym, a wydane zostały w klasztorze oo. Bazylianów w Supraślu w 1792.
W 1818 kupił od Wincentego Orzechowskiego, sędziego granicznego wołkowyskiego, wieś Chorowszczyznę koło Wołkowyska, gdzie spisał swój pamiętnik i spędził resztę życia.
W 1800 został członkiem Towarzystwa Przyjaciół Nauk.
Miał kolejno trzy wybranki serca, zwane przez siebie Justynami, nigdy się jednak nie ożenił.
Grób poety znajduje się na cmentarzu przykościelnym byłego kościoła i klasztoru misjonarzy w Łyskowie (w owym czasie miasteczku dziedzicznym Adama Bychowca) w rejonie prużańskim na Białorusi i ma kształt wielokrotnie zmniejszonej wiejskiej chaty. W szczycie tablica z płaskorzeźbą półpostaci, pod nią napis "Oto mój dom ubogi", pod nim "Franciszek Karpiński * 1741–1825 * Poeta". Pierwotnie był to głaz marmurowy tylko z napisem "Oto mój dom ubogi".
Twórczość.
Karpiński był zafascynowany kulturą ludu. Tłumacząc psalmy, przywiązywał dużą wagę do jasnego i czytelnego języka. Krytykował przekłady Kochanowskiego za rozwlekłość, niezgodność z oryginałem i zbyt częste nawiązywanie do mitologii.
Był twórcą nurtu sentymentalnego w liryce polskiej. Tworzył:
Inne utwory:
Ważniejsze dzieła (chronologicznie).
Wiersz Karpińskiego ogłosiła ponadto "Gazeta Warszawska" 1802, nr 52 dodatek; przedr. "Gazeta Krakowska" 1802, nr 55.
Drobne utwory wierszem i prozą nie ogłoszone przez autora wydał m.in.: K. Prozor "Dziennik Wileński" 1827, "Literatura Nadobna" t. 2, nr 3, 5–6, 8 (15 wierszy oryginalnych i 1 przekład; proza: Przestrogi pod błogosławieństwem dane wnuczce mojej, Katarzynie Kozierowskiej, po ślubie jej z Walentym Polanowskim, starościcem ostrskim; zobacz także Ważniejsze dzieła poz. 25, 27); A. Korniłowicz "O życiu F. Karpińskiego", Wilno 1827 (proza: Projekt podany Dymitrowi Koszelowowi, gubernatorowi grodzieńsko-litewskiemu; Projekt o Żydach w czasie Sejmu 3 maja 1792 roku; Przestrogi pod błogosławieństwem dane...); "Znicz" 1834 (wiersz); "Dwutygodnik Literacki" 1844, nr 5 (wiersz); L. Zienkowicz "Wieczory Lacha z Lachów, czyli opowiadania starego literata polskiego", Lipsk 1864 (wiersze); L. Siemieński "Przegląd Lwowski" 1877, t. 14 (wiersze); F. Morawski "Pisma zbiorowe wierszem i prozą" t. 4, Poznań 1882 (wiersz); K.M. Górski "Pamiętnik Literacki", rocznik 3 (1904), przedr. w: "Pisma literackie. Z badań nad literaturą polską XVII i XVIII w.", Warszawa 1913; I. Chrzanowski "Sprawozdanie Towarzystwa Naukowego Warszawskiego" 1908, zeszyt 4–5 (wiersz); T. Mikulski "Pamiętnik Literacki", rocznik 41 (1950), zeszyt 2, przedr. w: "Ze studiów nad Oświeceniem", Warszawa 1956 (wiersze); R. Sobol: (komentarz do) "Korespondencja F. Karpińskiego z l. 1763–1825. Zebrał i do druku przygot. T. Mikulski. Komentarz oprac...", Wrocław 1958, "Archiwum Literatury" nr 4 (wiersz); J.W. Gomulicki "Nowe Książki" 1959, nr 14 (wiersz); R. Kaleta "Przegląd Humanistyczny" 1960, nr 5 (wiersze); J. Platt w zbiorze: "Miscellanea z doby Oświecenia" nr 2, Wrocław 1965, "Archiwum Literatury" nr 9 (wiersze oraz proza; m.in.: Myśli na hymn do ognia; zobacz także Ważniejsze dzieła poz. 19, 27); R. Sobol "Tamże" (wiersze).
Przekłady.
Drobne przekłady z literatury: francuskiej (m.in. J. Delille’a), angielskiej (fragm. "Pieśni Osjana"), łacińskiej (Horacy), greckiej (Antologia), zobacz Ważniejsze dzieła poz. 4, 9, 11, 30 (wyd. następne: zobacz Wydania zbiorowe poz. 2–5, 8).
Listy.
Rękopisy (autografy): Archiwum Główne Akt Dawnych, Biblioteka Jagiellońska, Biblioteka Czartoryskich, Ossolineum, Biblioteka PAN Kraków, Biblioteka Narodowa, Muzeum Narodowe Kraków, Wojewódzkie Archiwum Państwowe Kraków, Biblioteka Akademii Nauk USRR Lwów, Biblioteka Akademii Nauk LSRR Wilno.

</doc>
<doc id="67618" url="https://pl.wikipedia.org/wiki?curid=67618" title="Oleje schnące">
Oleje schnące

Oleje schnące – oleje roślinne, które dzięki zawartości trójglicerydów – estrów nienasyconych kwasów tłuszczowych, zwłaszcza linolowego, w cienkiej warstwie utleniają się, tworząc twardą, przejrzystą i elastyczną błonę (linoksyd, oksyna). Proces ten jest inicjowany i przyspieszany przez promienie UV (np. światło słoneczne); nie zachodzi w całkowitej ciemności, przy braku światła może nawet zostać odwrócony. Surowy olej twardnieje powoli i nierównomiernie; proces ten można znacznie przyspieszyć przez dodatek działających katalitycznie związków ciężkich metali (zwł. ołowiu, srebra, manganu czy kobaltu), a także wstępną polimeryzację lub utlenienie (w wysokiej temperaturze).
Zjawisko „schnięcia” olejów nie jest dotychczas w pełni wyjaśnione i opisane, miało jednak od dawna spore znaczenie praktyczne zwł. ze względu na możliwość produkcji trwałych i wodoodpornych farb, lakierów, impregnatów i „naturalnych” mas plastycznych (np. linoleum).

</doc>
<doc id="67619" url="https://pl.wikipedia.org/wiki?curid=67619" title="Sebastian Klonowic">
Sebastian Klonowic



</doc>
<doc id="67620" url="https://pl.wikipedia.org/wiki?curid=67620" title="Hormony steroidowe">
Hormony steroidowe

Hormony steroidowe, hormony sterydowe – grupa hormonów o różnorodnych funkcjach biologicznych, których cechą wspólną jest szkielet steroidowy. Hormony steroidowe są małocząsteczkowymi związkami chemicznymi, które bez trudu przenikają przez błonę komórkową i dla których receptory znajdują się w jądrze komórek, na które oddziałują. 
Do hormonów steroidowych zalicza się także witaminę D, która jako jedyna spośród tego rodzaju hormonów nie zawiera układu steroidowego (jej prekursorami są jednak steroidy).
Za syntezę hormonów steroidowych w komórce odpowiada gładkie retikulum endoplazmatyczne. 
Istnieje kilkadziesiąt różnych hormonów steroidowych, które spełniają najrozmaitsze funkcje regulacyjne w organizmach zwierząt i organizmie człowieka. Do najbardziej znanych należą hormony płciowe męskie (androgeny), takie jak np. testosteron i żeńskie (estrogeny i gestageny), m.in. estradiol i progesteron. Są one syntezowane w jądrach lub jajnikach oraz nadnerczach.
Inne znane hormony steroidowe to: 
Produkcja poszczególnych hormonów steroidowych znajduje się pod kontrolą specyficznych hormonów nadrzędnych:

</doc>
<doc id="67621" url="https://pl.wikipedia.org/wiki?curid=67621" title="Druskieniki">
Druskieniki

Druskieniki (lit. "Druskininkai" ) – miasto na Litwie, popularne uzdrowisko położone na brzegu Niemna. Ludność: 16 647 mieszkańców (2006), powierzchnia miasta – 22 km². Największe i najnowocześniejsze uzdrowisko na Litwie, jedno z najlepszych uzdrowisk klimatycznych i balneologicznych w Europie. Występują tu liczne źródła mineralne i pokłady borowiny. Znajduje się tu 9 sanatoriów i centrum balneologiczne.
Miasto królewskie położone było w końcu XVIII wieku w starostwie niegrodowym przewalskim w powiecie grodzieńskim województwa trockiego.
Pochodzenie nazwy.
Nazwa miejscowości pochodzi najprawdopodobniej od litewskiego słowa "druskininkas" oznaczającego człowieka zajmującego się warzeniem soli.
Historia.
W I Rzeczypospolitej.
Pierwsze pisemne wzmianki o Druskienikach pochodzą z 1636, choć najprawdopodobniej już w XIII wieku było tu grodzisko, które w 1308 spłonęło, po czym okolica się wyludniła. W XVIII wieku miejscowy znachor Pranas Surutis (Słony), jako pierwszy zastosował wodę ze źródeł solankowych do leczenia.
W 1794, na mocy dekretu króla Polski i wielkiego księcia litewskiego Stanisława Augusta Poniatowskiego Druskieniki zyskały status miejscowości leczniczej.
Pod zaborami.
Badaniem leczniczych właściwości źródeł na początku XIX wieku zajął się polski profesor chemii Uniwersytetu Wileńskiego, Ignacy Fonberg. Badaniami tymi zainteresował się car Mikołaj I i 31 grudnia 1837 roku nadał Druskienikom tytuł uzdrowiska, rozpoczęto budowę drewnianych zabudowań kurortu. Datę tę uważa się za oficjalny rok założenia uzdrowiska. Wkrótce uzdrowisko zyskało dużą popularność wśród mieszkańców pozostałych rejonów byłej Rzeczypospolitej Obojga Narodów.
W II Rzeczypospolitej.
Podczas wojny polsko-bolszewickiej 1919–1920 drewniany most na rzece Niemen miał kluczowe znaczenie dla ataku polskiej Północnej Grupy Uderzeniowej podczas Bitwy Niemeńskiej – 23 września 1920 roku stał się polem starcia pomiędzy siłami polskimi a litewskimi. Kawalerzyści 3 pułku ułanów Dzieci Warszawy z 4 Brygady Jazdy pod dowództwem mjr. Cypriana Bystrama w szyku pieszym próbowali około godz. 11 bezskutecznie sforsować i odbić most obsadzony przez litewski 3 batalion 2 pułku piechoty. W godzinach popołudniowych na pomoc przyszedł szwadron 211 pułku ułanów dowodzony przez majora Władysława Dąbrowskiego. Atak kawalerii około godz. 16 został uwieńczony zdobyciem w stanie nieuszkodzonym mostu na Niemnie w Druskienikach i wzięciem do niewoli 80 żołnierzy litewskich. Maszerujące za kawalerią dywizje piechoty w szeregu starć skutecznie wyeliminowały z walki wojska litewskie, które w czasie całej bitwy niemeńskiej nie zagrażały już tyłom grupy uderzeniowej.
Według Powszechnego Spisu Ludności z 1921 roku miasto zamieszkiwało 989 osób, wśród których 646 było wyznania rzymskokatolickiego, 46 prawosławnego, 3 ewangelickiego a 294 mojżeszowego. Jednocześnie 700 mieszkańców zadeklarowało polską przynależność narodową, 8 białoruską, 242 żydowską, 20 rosyjską a 19 litewską. Było tu 308 budynków mieszkalnych.
W okresie międzywojennym była tu strażnica Korpusu Ochrony Pogranicza.
W 1929 społeczność żydowska posiadała synagogę.
Po I wojnie światowej miasto znalazło się na terytorium Polski. Popularność uzdrowiska wzrosła znacznie dzięki Józefowi Piłsudskiemu, który wielokrotnie w nim wypoczywał.
W latach 1929–1932 polscy architekci poczynili wielkie starania w kwestii rozbudowania kurortu. Pod kierunkiem dr E. Lewickiej zbudowano „Zakład Leczniczego Stosowania Słońca, Powietrza i Ruchu”, w którym na początku powstały szatnie męskie, zaprojektowane przez Edgara Norwertha, a w 1931 r. szatnie damskie według projektu architekta zdrojowego Jana Jabłońskiego. W 1932 roku wybudowano dwa żelbetowe baseny według projektu inż. Aleksandra Szniolisa. W 1931 roku według projektu Jana Jabłońskiego wybudowano w parku zdrojowym modernistyczną Pijalnię Wód Mineralnych. W 1934 r. doprowadzono do Druskienik linię kolejową.
W 1928 r. Druskieniki zostały uznane za uzdrowisko posiadające charakter użyteczności publicznej.
W Druskienikach bywali Józef Ignacy Kraszewski, Stanisław Moniuszko, Juliusz Osterwa, Hanka Ordonówna, miał tu swój dworek, tak zwaną „Pogankę” Józef Piłsudski (została wyburzona w 1964 roku z inicjatywy miejscowych władz).
Józef Piłsudski w Druskienikach.
Pierwszy raz Józef Piłsudski spędził urlop w uzdrowisku w czerwcu 1924 r. Przybył wtedy do Druskienik wraz z rodziną i zamieszkał w drewnianym domu pani Balcewiczowej przy ul. Jasnej 8, gdzie kończył książkę "Rok 1920". Dom ten był bardzo skromny, bez elektryczności, a prace Piłsudski prowadził przy lampie naftowej. Potem Piłsudski zamieszkał w domku „Na Pogance” nad Niemnem "w wynajętym małym, bardzo prymitywnym domku, z minimalnymi meblami. O komfort zupełnie nie dbał. Odpoczywał tu bardzo dobrze, chodząc na spacery wzdłuż Niemna lub patrząc na rzekę z ławki w parku. Przywoził ze sobą zawsze wiele książek i dużo wtedy czytał". Podczas pobytu w Druskienikach w 1924 roku Piłsudski zachorował, w związku z czym jego lekarzem została 28 letnia dr Eugenia Lewicka, z którą pozostawał w następnych latach w bardzo bliskiej zażyłości (podejrzewano wieloletni romans). Liczne doroczne pobyty Piłsudskiego w uzdrowisku spopularyzowały miejscowość wśród kuracjuszy. Marszałka przyjmował tam lekarz pediatra i popularyzator uzdrowiska, prof. Wacław Jasiński. W lutym 1928 r. Rada Miejska Druskienik nadała Józefowi Piłsudskiemu honorowe obywatelstwo miasta. Dom „Na Pogance” rozebrano w 1964 roku.
II wojna światowa i okres powojenny.
Po agresji sowieckiej na Polskę w 1939 miasto zostało wcielone do Białoruskiej SRR, a w 1940 znalazło się na terenie Litewskiej SRR (do 1991). W latach 1941–1944 Druskieniki podczas okupacji niemieckiej należały do Bezirk Bialystok (okręgu białostockiego) III Rzeszy.
Od 1991 Druskieniki należą do Litwy, są stolicą rejonu druskienickiego na terenie okręgu olickiego.
W Druskienikach znajduje się jeden z największych w Europie aquaparków. W pobliżu miasta położone jest plenerowe muzeum pamiątek poradzieckich – Park Grūtas.
Zabytki.
Niezachowane:
Współpraca zagraniczna.
Następujące miasta są miastami partnerskimi Druskienik:
Do 25 lutego 2022 roku miastami partnerskimi Druskienik były także Grodno, Dzierżyńsk i Petersburg, jednakże z powodu inwazji Rosji na Ukrainę strona litewska zakończyła współpracę.

</doc>
<doc id="67623" url="https://pl.wikipedia.org/wiki?curid=67623" title="Julian Ursyn Niemcewicz">
Julian Ursyn Niemcewicz

Julian Ursyn Niemcewicz herbu Rawicz, ps. i krypt.: "Anonim; Iwan Wasilewicz, oficer w wojsku moskiewskim; J.N.; J.U.N.; J.Ur.N.; Julius Orion; Mośko Jankiele" (ur. 16 lutego 1758 w Skokach na Polesiu, zm. 21 maja 1841 w Paryżu) – polski dramaturg, powieściopisarz, poeta, historyk, pamiętnikarz, publicysta, tłumacz, wolnomularz, zastępca wielkiego mówcy Wielkiej Loży Narodowej Wielkiego Wschodu Polskiego w 1781 roku, członek Komisji Edukacji Narodowej w latach 1791–1792.
Życiorys.
Urodził się w Skokach koło Brześcia nad Bugiem 16 lutego 1758 (według A.J. Czartoryskiego – 16 lutego 1757), jako syn Marcelego, podczaszego mielnickiego, i Jadwigi z Suchodolskich. Ochrzczony został w pobliskich Wistyczach. Pochodził ze średniozamożnej rodziny szlacheckiej (później jednego z najbogatszych rodów Polesia). Ojciec związany był z rodziną Czartoryskich. Dzieciństwo swe w większości spędził w rodzinnych Skokach oraz w Neplach i Adamkowie (pobliskie dobra jego dwóch stryjów). Kiedy był jeszcze dzieckiem (1764), odwiedził wraz z ojcem Warszawę podczas uroczystości koronacyjnych Stanisława Augusta.
W roku 1776 złożył egzamin końcowy w warszawskim Korpusie Kadetów (naukę rozpoczął w roku 1770) w stopniu porucznika. Już wtedy okazał pierwsze zainteresowania literackie ("Wojna kobiet. Poemat heroikomiczny w 4 pieśniach"). Korpus Kadetów opuścił w sierpniu roku 1777, w stopniu podporucznika. Prawdopodobnie już kilka miesięcy później (grudzień 1777) został adiutantem dowódcy wojsk litewskich Adama Kazimierza Czartoryskiego i towarzyszył mu w jego podróżach krajowych i zagranicznych. Wkrótce też zamieszkał przy Czartoryskim, początkowo w Warszawie, a następnie w Puławach. Za namową Czartoryskiego poświęcił się pracom przekładowym w zakresie literatury francuskiej. Towarzyszył mu w licznych podróżach po Europie. Zwiedził kolejno Holandię (1780), Austrię (1781), a następnie, w latach 1783–1785: Francję, Anglię, Niemcy, Włochy, Sycylię i Maltę. W roku 1781 brał udział w otwarciu zreformowanej warszawskiej Szkoły Głównej Wielkiego Księstwa Litewskiego. W roku 1784 był mistrzem i członkiem loży wolnomularskiej "Bouclier du Nord". W tym samym roku wyjechał ponownie do Wilna, a 2 lata później (1786) przebywał na Wołyniu. W latach 1787–1788 podróżował do Paryża i Londynu, towarzysząc S.K. Potockiemu. Jako poseł inflancki Sejmu Wielkiego (wybrany w roku 1788, brał w nim czynny udział), aktywny członek Stronnictwa Patriotycznego (od grudnia 1790). 2 maja 1791 roku podpisał asekurację, w której zobowiązał się do popierania projektu Ustawy Rządowej. Współautor (z Hugonem Kołłątajem) projektu Konstytucji 3 Maja (uczestniczył w potajemnych naradach). W 1791 był jednym z założycieli Zgromadzenia Przyjaciół Konstytucji Rządowej. W tym okresie blisko współpracował z Komisją Edukacji Narodowej, a ponadto w lutym roku 1792 objął funkcję przewodniczącego Towarzystwa do Ksiąg Elementarnych. Pełnił funkcję jednego z redaktorów „Gazety Narodowej i Obcej” (od 1 stycznia 1791 do lipca 1792). Podczas wojny polsko-rosyjskiej 1792 przebywał w obozie księcia J. Poniatowskiego. Po zwycięstwie Targowicy przebywał na emigracji w Niemczech, początkowo w Lipsku, skąd jesienią 1792 wyjechał do Wiednia. W roku 1793 przebywał we Florencji, a na początku roku 1794 dotarł do Rzymu. Na emigracji aktywnie uczestniczył w przygotowaniach do insurekcji. Powrócił do kraju i od czerwca 1794 był adiutantem i sekretarzem Tadeusza Kościuszki podczas insurekcji kościuszkowskiej. Ranny, został wzięty do niewoli po bitwie pod Maciejowicami (10 października 1794) i osadzony (grudzień 1794) w twierdzy Pietropawłowskiej w Petersburgu. Przebywał tam 2 lata, w więzieniu pisząc wiele swoich utworów.
W grudniu 1796 uwolniony przez cara Pawła I, razem z Kościuszką udał się przez Finlandię, Szwecję, Anglię do Stanów Zjednoczonych (dotarł tam w sierpniu 1797), gdzie początkowo zamieszkał w Filadelfii. Podróżował po wschodnich stanach, spotkał się z Waszyngtonem i Jeffersonem, a latem roku 1798 osiadł w Elizabethtown (obecnie część miasta Elizabeth). 2 lipca 1800 poślubił Amerykankę, Susan Livingston Kean, córkę Petera Van Brugh Livingstona, pierwszego skarbnika stanu Nowy Jork, wdowę po Johnie Kean. W roku 1798 wybrany członkiem Amerykańskiego Towarzystwa Filozoficznego, a w 1806 jako pierwszy Polak otrzymał obywatelstwo amerykańskie. Na wiadomość o śmierci ojca, w latach 1802–1804 odwiedził Polskę, a w 1807 wrócił na stałe do kraju. Został wtedy sekretarzem Senatu, wizytatorem szkół (jako członek Dyrekcji Edukacyjnej) i pierwszym prezesem Dyrekcji Rządowej Teatru Narodowego. Od 1802 był członkiem Towarzystwa Przyjaciół Nauk, a od stycznia 1827 jego prezesem.
W 1809 został kawalerem Orderu Świętego Stanisława. W 1812 roku jako członek Towarzystwa Królewskiego Gospodarczo-Rolniczego przystąpił do Konfederacji Generalnej Królestwa Polskiego. Od 1822 osiadł w swych dobrach w podwarszawskim Ursynowie (które chciał pierwotnie nazwać "Ameryką"), wprowadził tam nowoczesne metody ogrodnictwa i oddał się tam twórczości literackiej. Jego warszawską siedzibą było mieszkanie w bocznej oficynie pałacu Potockich. Urząd sekretarza Senatu pełnił również w Królestwie Kongresowym.
Był przeciwnikiem konspiracji niepodległościowej i zwolennikiem legalizmu. Po wybuchu powstania listopadowego w 1830 wyjechał w misji dyplomatycznej do Londynu. Był członkiem Rady Administracyjnej. 5 grudnia 1830 roku Rząd Tymczasowy Królestwa Polskiego powołał pod jego przewodnictwem kilkunastoosobowy Komitet do Przejrzenia Papierów Policji Tajnej. Jako senator podpisał 25 stycznia 1831 roku akt detronizacji Mikołaja I Romanowa. W czerwcu 1831 roku był senatorem-kasztelanem Królestwa Polskiego. Był członkiem sejmu powstańczego na emigracji. Od września 1833 pozostawał w Paryżu, będąc związanym ze stronnictwem Adama Jerzego Czartoryskiego. Członek władz Związku Jedności Narodowej. Był prezesem Wydziału Historycznego Towarzystwa Literackiego w Paryżu. Pozostawił liczne pamiętniki z każdego okresu życia.
Został pochowany na Cmentarzu w Montmorency pod Paryżem.
Z postacią Niemcewicza związana jest niezliczona liczba anegdot, które w owym czasie krążyły po Warszawie. Ofiarą jego szyderstw i żartów bywał często sam wielki książę Konstanty oraz inni przedstawiciele władz (np. senator i kasztelan Jan Amor Tarnowski), a także liczni znajomi i przyjaciele. Rozgłaszał w warszawskich salonach m.in., że jest „synem” Kaliksty Rzewuskiej, jego „żona” to Pelagia Mostowska, córka hr. Tadeusza Antoniego Mostowskiego, a ich niesfornym „synem” miał być Józef Lipiński. Kąśliwe uwagi Niemcewicza śmieszyły, ale i wywoływały lęk przed ośmieszeniem w kręgach rządowych i towarzyskich, co zapewniało mu wyjątkową pozycję w ówczesnych wpływowych kręgach społeczeństwa.
Poglądy.
Julian Ursyn Niemcewicz postrzegał Wielkie Księstwo Litewskie, z którego pochodził, jako nierozerwalną część państwa polskiego. Taki punkt widzenia przekazywał w swojej twórczości, wpływając na kształtowanie się w kolejnych pokoleniach Polaków romantycznej wizji „Kresów”, będących częścią Polski. Jan Stanisław Bystroń pisał o nim, że traktował "Polskę jako całość, w granicach przedrozbiorowych, (…) z niczego nie rezygnował, jeździł na Ukrainę, na Litwę, na Pomorze, na Ruś Czerwoną jako na ziemie polskie i budził w szerokich sferach czytelników przekonanie, że granice Królestwa Kongresowego nie są granicami Polski. Nieznośny staruszek (…) całe życie pozostawał obywatelem całej niepodzielnej i niepodległej Polski".
Twórczość.
Charakterystyka.
Pozostawił po sobie bogatą i różnorodną twórczość. Wiele utworów było w literaturze polskiej nowatorskimi, m.in. "Jan z Tęczyna" (1824) jest uznawany za pierwszą polską powieść historyczną. Ogromną popularnością cieszyły się jego bajki, dramaty (szczególnie "Powrót posła", 1790), Cykl wierszy "Śpiewy historyczne" (1816), a niejednokrotnie miały także duży wpływ na opinię publiczną i politykę. W swojej twórczości Niemcewicz podejmował problematykę polityczną (patriotyczną), ubierając ją w formę historyczną lub satyryczną, co decydowało często o ich sukcesie i wpływie.
Ważniejsze utwory.
Ponadto wydano liczne mowy sejmowe i okolicznościowe, zobacz Estreicher: II (1874) 571; III (1876) 227–231; VI (1881) 543; XXIII (1910) 116 – Mowy na Sejmie Czteroletnim wydano w: "Diariusz Sejmu Ordynaryjnego", Warszawa 1788–1791; "Zbiór mów i pism niektórych w czasie sejmu stanów skonfederowanych r. 1788/1789 i 1790", t. 1–12, Wilno brak roku wydania – Wystąpienia w sejmie i senacie powstańczym w 1830–1831 wyd w: "Diariusz sejmu z r. 1830–1831", wyd. M. Roztworowski, t. 1–3, Kraków 1907–1909; "Diariusz senatu z r. 1830–1831", wyd. S. Pomarański, Kraków 1930 „Archiwum Komisji Historycznej PAU” seria II, t. 2 (14) – Niektóre mowy wyd. A.J. Czartoryski: "Żywot J.U. Niemcewicza", Paryż 1860 (tu także wiersze) – Dwie mowy (z 30 marca 1789 i Głos na sesji sejmowej d. 16 września 1790 o sukcesji) wyd. A. Małecki w: "Wybór mów staropolskich świeckich", Kraków 1860 – Rękopis mów sejmowych z XVIII w. posiada Biblioteka Czartoryskich, sygn. 2252 – Odezwy, sprawozdania i pisma ogłaszane przez Niemcewicza jako prezesa Towarzystwa Przyjaciół Nauk zobacz „Roczniki Towarzystwa Warszawskiego Przyjaciół Nauk” 1827–1830 oraz A. Kraushar: "Towarzystwo Warszawskie Przyjaciół Nauk", t. 1–8, Kraków 1900–1906; fragm. sprawzodania wygłoszonego na posiedzeniu 30 kwietnia 1830 przedr. S. Kawyn pt. "Stanowisko w sporze między romantykami i klasykami", Lublin 1947, s. 61–64; przedr. także w: "Walka romantyków z klasykami", Wrocław (1963) „Biblioteka Narodowa” seria I, nr 183 – Pióra Niemcewicza są także niektóre publikacje organizacyjne paryskiego Wydziału Historycznego (np. "Uwiadomienie o zamiarach Wydziału Historycznego i o sposobach ich wykonania", Paryż 1839).
Artykuły i mowy Niemcewicza znajdują się także w wydaniach: Przekłady poz. 2–4 oraz w czasopismach: „Astrea” (1821), „Biblioteka Konwersacyjna”, „Bluszcz” (1917 nr 28–29), „Feniks. Nowe pismo emigracji polskiej” broszura pt. "Powstanie polskie" (dat. 30 kwietnia 1833), „Flora” (1822, s. 23), „Gazeta Korespondenta Warszawskiego i Zagranicznego”, „Gazeta Krakowska”, „Gazeta Narodowa i Obca” (współwydawca i redaktor w latach 1791–1792), „Gazeta Polska”, „Gazeta Poznańska” (1813 nr 6), „Gazeta Warszawska” (tu: odpowiedź na paszkwil "Allgemeine Zeitung", 5 marca 1808; 1810; 1811 nr 46), „Goniec Krakowski” (1831 nr 10, 19), „Journal de Varsovie” (1807), „Korespondencja Obywatelska” (redakcja 1791), „Kroniki Emigracji Polskiej” (1834–1839), „Kurier Polski” (1831 nr 412), „Kurier Poznański” (1910 nr 229, 1919 nr 299), „Kurier Warszawski” (1830 nr 120), „Melitele” (1829, 1837), „Nowy Pamiętnik Warszawski” (1803 t. 10), „Orędownik Naukowy” (1841 nr 361), „Orzeł Biały” (1820 nr 7), „Pamiętnik Emigracji Polskiej” (1809 t. 2 nr 5–6, 1815 t. 1, 1816 t. 3), „Polak Sumienny”, „Le Polonais” (1833–1837), „Przegląd Literacki” (1897 nr 13), „Przegląd Lwowski” (1872 t. 3–4), „Przegląd Poznański” (1857 t. 23), „Roczniki Towarzystwa Warszawskiego Przyjaciół Nauk” (1821 t. 14, 1824 t. 17), „Skarbiec historii Polski”, t. 1 Paryż 1840, „Sybilla Nadwiślańska” (1821), „Tygodnik Polski” (1819 t. 4), „Wiestnik Jewropy” (ros. 1821 nr 120), „Wanda” (1820–1822), „Wiadomości Krajowe i Emigracyjne” (1837 nr 24), „Wybór pięknych dzieł muzycznych i pieśni polskich” (Warszawa 1803–1805).
W czasie swego pobytu w Anglii (1831–1833) Niemcewicz publikował artykuły, utwory i przekłady (na jęz. angielski) w licznych tamtejszych czasopismach, m.in.: „Edinburgh Review”, „Morning Chronicle”, „The Polish Hull Record”, „Polonia”, „Times”.
Z rękopisów Niemcewicza utwory w całości lub fragmentach oglaszali także: W. Mickiewicz: "Korespondencja A. Mickiewicza", wyd. 4, t. 1, Paryż 1874 – A.M. Kurpiel: "Dwie nieznane powieści J.U. Niemcewicza", „Pamiątkowa księga 1866–1906. Prace byłych uczniów S.hr. Tarnowskiego”, t. 1, Kraków 1904; „Słowo Polskie” 1906 nr 585 – I. Chrzanowski: "Treny wygnańca", „Myśl Polska” 1907 nr 34; przedr. w: "Z epoki romantyzmu", Kraków 1918 – A.M. Kurpiel: "Nieznane utwory J.U. Niemcewicza", „Pamiętnik Literacki” rocznik 7 (1908), rocznik 12 (1913) – B. Gubrynowicz: "Z nieznanych autografów J.U. Niemcewicza", „Księga pamiątkowa ku czci O. Balzera”, Lwów 1925 – J. Kott: "Trembeciana", „Pamiętnik Literacki” rocznik 41 (1950) zeszyt 3/4 – M. Witkowski: "Misja J.U. Niemcewicza do Miechowa i Krakowa w r. 1831", w zbiorze: "Miscellanea z okresu romantyzmu", Wrocław 1956 „Archiwum Literackie” nr 1 – J. Odrowąż-Pieniążek: "Un Poeme canado-american de J.U. Niemcewicz", „Etudes Slaves et Est-Europeenne” (Montreal), t. 7 (1962) zeszyt 1–2 – J. Odrowąż-Pieniążek: "Materiały niemcewiczowskie w Bibliotece Polskiej i Muzeum Mickiewicza w Paryżu", w zbiorze: "Miscellanea z l. 1800–1850", Wrocław 1963 „Archiwum Literackie” nr 7 – R. Kaleta: "Pieśń J.U. Niemcewicza napisana w setną rocznicę zwycięstwa wojsk polskich pod Wiedniem", w zbiorze: "Miscellanea z doby Oświecenia" nr 2, Wrocław 1965 „Archiwum Literackie” nr 9.
Wiersz Niemcewicza "Do Polek" został błędnie włączony do poezji Kniaźnina w wyd. F.D. Kniaźnin: "Poezje", t. 2, Wilno 1820, s. 47.
Przedruki wierszy Niemcewicza znajdują się w licznych antologiach, m.in.: W. Borowy: "Od Kochanowskiego do Staffa. Antologia liryki polskiej", Lwów 1930 i wyd. następne; J. Kott, A. Ważyk: "Wiersze, które lubimy", Warszawa 1951; P. Hertz, jak wyżej poz. 20; C. Zgorzelski, jak wyżej poz. 4.
Przekłady.
Przekłady Niemcewicza znajdują się także w wydaniach zbiorowych utworów (zobacz Ważniejsze utwory poz. 25, 55), w Pracach edytorskich (poz. 1) i w czasopismach: „Feniks. Nowe pismo emigracji polskiej” broszura pt. "Powstanie polskie" (dat. 30 kwietnia 1833), "Melitele" (tu: T. Campbell: "Ostatni człowiek", 1829), „Nowy Pamiętnik Warszawski” (tu m.in.: A. Pope: "Modlitwa powszechna", 1802, t. 8, s. 248–249), „Rocznik Towarzystwa Warszawskiego Przyjaciół Nauk”.
Listy i materiały.
Swą korespondencję umieszczał Niemcewicz także w niektórych pracach pamiętnikarskich (zobacz Ważniejsze utwory poz. 92).
Listy od i do Niemcewicza znajdują się także w niektórych zbiorach zagranicznych, m.in.: w Centralnym Państwowym Archiwum Historycznym w Kijowie, w Bibliotece Kongresu w Waszyngtonie, w zbiorach rodziny Kean w Elizabeth, w Uniwersytecie Princeton (Eleutherian Mills, Delaware, Wilimington), w Bibliotece Polskiej w Paryżu (m.in. sygnatury: 359–360, 434, 466, 490, 492, 495, 508, 542, 556, 575) i w Muzeum Mickiewicza w Paryżu.
Rękopisy Niemcewicza znajdują się także w: Archiwum Główne Akt Dawnych, Archiwum Uniwersytetu Jagiellońskiego, Archiwum Państwowe Poznań, Biblioteka Czartoryskich (m.in. sygnatury: 1962, 2157b, 2594, 2952, 3956–3958), Biblioteka Jagiellońska (m.in. sygnatury: 6180 III, 6357 IV), Biblioteka Kórnicka (m.in. sygnatura 2523), Biblioteka Narodowa, Ossolineum, Biblioteka PAN Kraków (m.in. sygnatury: 2059, 2063), Biblioteka Raczyńskich (m.in. sygnatury: 9–10), Biblioteka Uniwersytetu Poznańskiego, Biblioteka Uniwersytetu Warszawskiego (m.in.: zbiór TPN 28, 55), Biblioteka Muzeum im. Mickiewicza w Paryżu (m.in. sygnatury: 209–210: Niemcewicza angielskie przekłady prozą, fragmenty Ustępu III części "Dziadów" Mickiewicza – "Road to Russia, The Suburbs of the Capital, St. Petersburg, The Parade"), Biblioteka Polska w Paryżu, Biblioteka Uniwersytetu w Buffalo, Archiwum Historyczne w Kijowie, Instytut Historyczny Akademii Nauk ZSRR w Leningradzie, Biblioteka Akademii Nauk USRR we Lwowie, Biblioteka im. Lenina w Moskwie i Archiwum Historyczne w Wilnie – Liczne rękopisy w bibliotece rodzinnej w Skokach nad Bugiem prawdopodobnie uległy zniszczeniu w okresie II wojny światowej.
Opracowania poświęcone działalności Niemcewicza.
Zarysy monograficzne.
A.J. Czartoryski: "Żywot J.U. Niemcewicza", Paryż 1860 – K. Zbyszewski: "Niemcewicz od przodu i tyłu"; fragm.: "Niemcewicz w więzieniu", „Prosto z mostu” 1939 nr 5; całość wyd. ze wstępem S. Mackiewicza, Warszawa 1939
Biografie i pamiętniki (wybór).
J. Potocki: "Pochwała J.U. Niemcewicza", „Rocznik Towarzystwa Warszawskiego Przyjaciół Nauk”, t. 8 (1812) – J. Kochański: "Do J. Niemcewicza", „Pamiętnik Warszawski”, t. 12 (1818), s. 219–222 – „Kurier Litewski” 1819 nr 146 ("O pobycie Niemcewicza w Wilnie") – F.S. Dmochowski: "Do J. Niemcewicza od uczniów Uniwersytetu Warszawskiego", „Tygodnik Polski” 1820, t. 1, s. 169–170 – S. Jaszowski: "Wiersz z powodu mianowania J.U. Niemcewicza prezesem Towarzystwa Warszawskiego Przyjaciół Nauk", „Rozmaitości” 1827 nr 8 – T... Z...: "Niemcewicz", „Rozmaitości” 1827 nr 15 – F.R. (Rodecki): "Wiersz do J.U. Niemcewicza", Warszawa 1830 – "Krótkie wspomnienie dawnych czynów J.U. Niemcewicza", „Goniec Krakowski” 1831 nr 4 – Niemcewicz w Birmingham, w: "Zdanie sprawy z czynności Komitetu Narodowego Polskiego" (red. J. Lelewel), Paryż 1832, s. 192 – J. Straszewicz: "Les Polonais et les Polonaises de la Revolution du 29 novembre 1830", Paryż 1832; przekł.: niemiecki (1832–1837), włoski (1833–1834) – F.W. Thomas: "The Polish Chiefs", t. 2, Nowy Jork 1832 – "Katalog książek w różnych językach z księgozbioru J.U. Niemcewicza", Poznań 1833 – "Wiadomość o pobycie J.U. Niemcewicza w Glasgowie", „Rozmaitości” 1833 nr 1 – A. Magier: "Estetyka miasta stołecznego Warszawy", ukończona około roku 1833, wyD.H. Szwankowska, komentarz historyczno-literacki oprac. J.W. Gomulicki, Wrocław 1963 – A. Mickiewicz: ("Toast na cześć J.U. Niemcewicza 31 XII 1834 w Paryżu"), „Czas” 1871 nr 294; przedr. w: "Dzieła wszystkie", t. 11, Warszawa 1933, s. 483–485 – "Kilka słów o Niemcewiczu", „Tygodnik Litewski” 1840 – S. Wodzicki: "Wspomnienia z przeszłości od r. 1788 do r. 1840", Kraków 1873, s. 179 – A.J. Czartoryski: "Odezwa do ziomków (w sprawie uczczenia pamięci J.U. Niemcewicza)", Paryż 1841 – M.M. (Motty): "O J.U. Niemcewiczu", „Orędownik Naukowy” 1841 nr 25 – S. Witwicki: "Jeszcze słów kilka o J.U. Niemcewiczu", „Orędownik Naukowy” 1841 nr 25 – S. Witwicki: "J. U. Niemcewicz", „Przyjaciel Ludu” 1841 nr 51 – S. Witwicki: (Notatki z opowiadań Kniaziewicza i Niemcewicza, powst. prawdopodobnie około roku 1841), „Kronika Rodzina” 1884 nry 13–17, 21, 23–24 – K. Lach Szyrma: "Mowa w rocznicę śmierci śp. J.U. Niemcewicza", Paryż 1842 – S. Witwicki: "Wieczory pielgrzyma", t. 2, Paryż 1842, s. 354–361 i wyd. następne.
Opracowania twórczości o charakterze ogólnym (wybór).
L. Borowski: "Uwagi nad poezją i wymową pod względem ich podobieństwa i różnicy, z ćwiczeniami w niektórych gatunkach stylu", Wilno 1820 – A. Lange: "O romantyzmie przed Mickiewiczem", „Życie” 1898 nr 31–37; przedr. „Głos” 1899, t. 2 – A. Szycówna: "Pedagogia samorodna w poezjach Niemcewicza", „Tygodnik Polski” 1899 nr 39 – J. Klaczko: "J. U. Niemcewicz", „Biesiada Literacka” 1903 nr 6–7, 20 – H.C. (Cepnik): "J. U. Niemcewicz", „Naród” 1906 nr 13 – A. Kraushar: "O naukowości polskiej w l. 1821–1861", „Przegląd Poranny” 1909 nr 12 – M. Szyjkowski: "Osjan w Polsce na tle genezy romantycznego ruchu", „Rozprawy AU. Wydział Filologiczny”, t. 52 (1913) i odb. (Kraków 1912) – W. Włoch: "Polska elegia patriotyczna w epoce rozbiorów", Kraków 1916 „Prace Historyczno-Literackie” nr 6 – M. Szyjkowski: "Dzieje polskiego upiora przed wystąpieniem Mickiewicza", „Rozprawy AU. Wydział Filologiczny”, t. 55 (1917).
Opracowania poszczególnych utworów (wybór).
D. Żebrowski: "Rozprawa o dwóch pierwszych wysokości źrzódłach", „Miesięcznik Połocki” 1818, t. 2, s. 128–129 – ("Dzieje panowania Zygmunta III". Rec.), F. Siarczyński, „Pszczoła Polska” 1820 (autograf rękopisu Ossolineum sygn. 5684/II) – Uwagi niektóre nad rozbiorem "Dziejów Zygmunta III" w Pszczole lwowskiej, „Pamiętnik Warszawski”, t. 17 (1820), s. 422 – ("Zbiór pamiętników historycznych". Rec.), „Gazeta Litewska” 1822 nr 8, s. 93–95 – L. Siemieński: Improwizowana literatura i podróże historyczne J.U. Niemcewicza, w: "Kilka rysów literatury i społeczeństwa od r. 1848–1858", t. 2, Warszawa 1859 – ("Horacjusza Ody, satyry i listy", Rec.), W. Miłkowski, „Przegląd Tygodniowy” 1867 nr 33, s. 262–263 – K. Kantecki: "Z autografów Biblioteki Poturzyckiej", „Przewodnik Naukowy i Literacki” 1878 – ("Dzieła", Rec.), S. Matusiak, „Przegląd Powszechny” 1885, t. 4, s. 100 – S. Nowiński: "O bajkach J.U. Niemcewicza", „Biblioteka Warszawska” 1888, t. 1–3 – A.M. Kurpiel: "O nieznanych utworach Niemcewicza", „Sprawozdania AU”, t. 8 (1903), nr 4 – "Małpa na reducie". Ze wspomnień warszawskich (Geneza bajki Niemcewicza), „Gazeta Świąteczna” (Lwów) 1904 nr 5. – I. Chrzanowski: ("Żywoty znacznych w XVIII w. ludzi", Rec.), „Książka” 1905, s. 225 – I. Chrzanowski: "Pieśń wygnańca", „Myśl Polska” 1906 nr 35; „Słowo Polskie” 1906 nr 585; przedr. w: "Z epoki romantyzmu", Kraków 1918 – I. Chrzanowski: Stosunek rękopisu "Barda polskiego" (1795) do jego pierwodruku (1840), „Sprawozdanie z Posiedzeń Towarzystwa Naukowego Warszawskiego” 1908 – A.M. Kurpiel: "Nieznane utwory J.U. Niemcewicza", „Pamiętnik Literacki” rocznik 7 (1908) – ("Puławy", Rec.): „Kurier Poznański” 1908 nr 21; K. Wojciechowski, „Pamiętnik Literacki” rocznik 7 (1908); „Ziemia Lubelska” 1908 nr 37–38 – I. Chrzanowski: Dwa nieznane paszkwile Niemcewicza w: "Z dziejów satyry polskiej XVIII w.", Warszawa 1909 – A. Kraushar: "Stulecie pamfletu obyczajowego Niemcewicza (1812–1912)", „Kurier Warszawski” 1912 nr 1; przedr. w: "Okruchy przeszłości", Warszawa 1913 – W. Włoch: Kto jest autorem przeróbek w pierwodruku "Barda polskiego" Adama Czartoryskiego?, „Pamiętnik Literacki” rocznik 15 (1917).
Utwory dramatyczne.
("Władysław pod Warną". Polemiki i recenzje teatralne): „Gazeta Korespondenta Warszawskiego” XI-XII 1810; „Gazeta Warszawska” XI-XII 1810; X. „Gazeta Warszawska” 1815 nr 102, przedr. J. Lipiński: "Recenzje teatralne Towarzystwa Iksów, 1815–1819", Wrocław 1956 „Materiały do Dziejów Teatru w Polsce” nr 4, s. 106–107; „Pamiętnik Warszawski” 1817, s. 464–488.
("Jadwiga". Recenzje teatralne): „Gazeta Korespondenta Warszawskiego” 1814 nr 104; „Gazeta Poznańska” 1815 nr 1; X. „Gazeta Korespondenta Warszawskiego” 1815 nr 54, przedr. J. Lipiński jak wyżej, s. 26–28; S.P.: List do Pana X. „Gazeta Warszawska” 1815 nr 69, przedr. J. Lipiński jak wyżej, s. 407–408; X. „Gazeta Korespondenta Warszawskiego” 1816 nr 41, „Gazeta Warszawska” 1816 nr 41, przedr. J. Lipiński jak wyżej, s. 158–160; X. „Gazeta Korespondenta Warszawskiego” 1817 nr 6, przedr. J. Lipiński jak wyżej, s. 237–239; „Gazeta Codzienna Narodowa i Obca” 1818 nr 57; X. „Gazeta Korespondenta Warszawskiego” 1818 nr 96, „Gazeta Warszawska” 1818 nr 96, przedr. J. Lipiński jak wyżej, s. 338–340; K. „Gazeta Warszawska” 1821 nr 168; „Kurier dla Płci Pięknej” 1823, t. 2, nr 3, s. 24; „Kurier Warszawski” 1823 nr 54, 82; T. „Gazeta Warszawska” 1823 nr 58.
"Powrót posła".
J. Suchorzewski: (Mowa na sesji sejmowej w dniu 17 stycznia 1791, żądająca sądu nad Niemcewiczem z powodu wystawienia "Powrotu posła"), Warszawa brak roku wydania (streszcz.: „Gazeta Narodowa i Obca” 21 stycznia 1791; Diariusz sejmu ordynaryjnego... Warszawa 1791) – A. Tyszyński: "Komedia polska w XVIII w." „Biblioteka Warszawska” 1870, t. 3, s. 427–433; przedr. w: "Wizerunki polskie", Warszawa 1875 – W. Kalinka: "Sejm Czteroletni", t. 2, Lwów 1881, s. 168 i następne – J. Wójcik: (Wstęp do) "Powrót posła", Lwów 1893 „Biblioteka dla Młodzieży” nr 9 – J. Flach, „Przedświt” 1901, s. 105 – Or-Ot (A. Oppman): Prolog do "Powrotu posła" J.U. Niemcewicza, „Kurier Kaliski” 1905 nr 201 – J. Michalski: (Wstęp do) "Powrotu posła", Warszawa 1908 – B. Gubrynowicz, „Gazeta Lwowska” 12 października 1911 – W. Tokarz: Zakaz wystawienia "Powrotu posła" na scenie warszawskiej, „Goniec Poranny i Wieczorny. Kalendarz ilustrowany na rok 1914” (1913).
"Śpiewy historyczne".
K. Koźmian: Raport o "Śpiewach historycznych" Niemcewicza (powst. 1807–1815), w: "Pisma prozą", Kraków 1888, s. 323 i następne – J. Lelewel: "Śpiewy historyczne" J.U. Niemcewicza pod względem historii uważane, „Dziennik Wileński” 1817, t. 5, s. 266–292, 296; wyd. osobne uzup. Warszawa 1817; przedruk w wyd.: "Śpiewy historyczne", Kraków 1835, także Lwów 1849; przedr. w: "Rozbiory dzieł...", Poznań 1844, s. 57–86; "Materiały do dziejów polskich", Poznań 1847, s. 57–86; "Polska, jej dzieje i rzeczy jej", t. 17, Poznań 1865, s. 57–86 – „Gazeta Literacka” 1822 nr 29, s. 95–96 – „Teraźnijeszość i Przyszłość” (Paryż) 1843, zeszyt 1, s. 16–17 – "Korespondencja Lubeckiego" (powst. przed rokiem 1846), wyd. S. Smolka, t. 2, Kraków 1909, s. 462–474 – (M. Dzieduszycki): "Zbigniew Oleśnicki", t. 1–2, Kraków 1853–1854; porównaj „Przegląd Poznański”, t. 20 (1855) – K.W. Wójcicki, „Biblioteka Warszawska” 1877, t. 1 (recenzja wyd. z roku 1859) – A. Kraushar: "Niemcewicz i Rylejew", „Przegląd Literacki. Dodatek do Kraju” 1889 – W. Czermak: (Wstęp i objaśnienia do) "Śpiewy historyczne", Lwów 1895 „Wyd. Macierzy Polskiej” nr 65 – A. Kraushar: "Rylejew i Niemcewicz", „Kraj” 1904 nr 11; przedr. w: "Obrazki i wizerunki historyczne", Warszawa 1906 – W. Jankowski: Geneza i dzieje "Śpiewów historycznych" Niemcewicza, „Pamiętnik Literacki” rocznik 9 (1910) – A. Kraushar: "Senator Nowosilcow i cenzura za Królestwa Kongresowego (1819–1829)", Kraków 1911 „Miscellanea Historyczne” nr 54 – L. Płoszewski: Pierwsza recenzja "Śpiewów historycznych" (z roku 1809), „Pamiętnik Literacki” rocznik 14 (1917), s. 276–290.
Powieści.
("Lejbe i Siora". Recenzja), „Wanda” 1821, t. 1, s. 369–383 – Philopolski (T. Dzieduszycki): Uwagi nad powieścią Niemcewicza "Jan z Tęczyna", „Rozmaitości” (Lwów) 1825 nr 27–28 – J.M. Ossoliński: "Nieszczęśliwe zaloty Jana Chrzciciela Tęczyńskiego z Cecylią królewną szwedzką", „Czasopism Naukowy Księgozbioru Publicznego im. Ossolińskich” 1829, zeszyt 2 – O rękopisie powieści "Sierota mniemana", „Czas. Dodatek Miesięczny”, t. 11 (1858) – S. Tarnowski: "Romans polski w początku XIX w.", „Przegląd Polski” II 1871 i odb. – ("Jan z Tęczyna". Recenzja), „Kronika Rodzinna” 1878, s. 152 – ("Jan z Tęczyna". Recenzja), „Echo Muzyczne, Teatralne i Artystyczne” 1886 nr 157 – „Kronika Rodzinna” 1887, s. 639 (o "Lejbe i Siora") – A. Nowicki: "Nieszczęścia występnej zalotności. Nieznana powieść J.U. Niemcewicza", „Przegląd Literacki. Dodatek do Kraju” 1887 nr 50–51; „Przewodnik Naukowy i Literacki” 1888 – T. Jeske-Choiński: "Historyczna powieść polska", Warszawa 1889, s. 15 i następne – B. Gubrynowicz: "Romans w Polsce za czasów Stanisława Augusta", Lwów 1904 – A.M. Kurpiel: "Dwie nieznane powieści J.U. Niemcewicza", „Pamiątkowa księga 1866–1906. Prace byłych uczniów S.hr. Tarnowskiego”, t. 1, Kraków 1904 ("Mniemana sierota" i "Władysław Bojomir") – B. Czarnik: Spór literacki o "Jana z Tęczyna", „Pamiętnik Literacki” rocznik 4 (1905), rocznik 5 (1906) i odb. – H. Galle: "Żydzi w beletrystyce dzisiejszej", „Biblioteka Warszawska” 1905, t. 1 – K. Wojciechowski: "Zagadnienia społeczne w powieści polskiej w. XVIII i w początkach w. XIX", „Sprawozdanie Gimnazjum VI we Lwowie za rok szkolny 1905/06”, s. 1–35 i odb. (Lwów 1906).

</doc>
<doc id="67624" url="https://pl.wikipedia.org/wiki?curid=67624" title="Jan Chryzostom Pasek">
Jan Chryzostom Pasek

Jan Chryzostom Pasek z Gosławic herbu Doliwa (ur. ok. 1636 w Węgrzynowicach, zm. 1 sierpnia 1701 w Niedzieliskach) – polski marszałek sejmiku rawskiego w 1661 roku, komornik ziemi krakowskiej, pamiętnikarz epoki baroku.
Życiorys.
Jan Chryzostom Pasek pochodził z mazowieckiej szlachty, wykształcony w kolegium jezuickim w Rawie Mazowieckiej, przez 10 lat prowadził barwne i burzliwe życie żołnierza (m.in. pod dowództwem hetmana Czarnieckiego w Danii). W czasie rokoszu Lubomirskiego 1665 r. stanął po stronie króla, ale przyznawał również wiele racji opozycji i krytykował bratobójcze walki. Do roku 1668 Pasek był dzierżawcą Klucza Olszowskiego należącego do Ordynacji Myszkowskich. Jego pobyt w Olszówce uwieczniono kamienną płytą pamiątkową. W 1668 wziął w dzierżawę wsie Miławczyce i Bieglów, a po 2 latach, w 1670, objął w posiadanie wieś Smogorzów, którą wniosła w posagu jego żona Anna z Remiszowskich "primo voto" Łącka. W 1676 Pasek oddał w dzierżawę przynoszący dochody Smogorzów i za 10 tys. złotych kupił Skrzypiów i Zakrzów. Podpisany w 1697 roku na Oznajmieniu wyboru króla Augusta II, a następnie pod "pacta conventa" Augusta II Mocnego, w obu przypadkach z tytułem komornika ziemskiego krakowskiego. Pasek był pieniaczem i awanturnikiem procesującym się osiemnastokrotnie, pięciokrotnie skazanym na banicję, a w 1700 r. na infamię. 
Jego matka została pochowana w Stopnicy w klasztorze Sercanów. Natomiast w Budziszewicach, wsi położonej obok miejsca urodzin Jana Chryzostoma Paska, spoczywa jego ciało.
Twórczość.
"Pamiętniki".
"Pamiętniki", które spisywał najprawdopodobniej pod koniec życia (w latach 1690–1695), zostały wydane drukiem w 1836 przez hrabiego Edwarda Raczyńskiego. Dzielą się one na dwie części: lata 1655–1666 – żołnierska służba Rzeczypospolitej, lata 1667–1688 – żywot ziemiański (sprawy domowe i publiczne). W swej narracji wspomnieniowej autor umieścił m.in. wiersz liryczny (np. pożegnanie ukochanego konia Deresza), panegiryki opiewające wiktorie nad rzeką Basią czy pod Wiedniem, listy króla Jana Kazimierza i Stefana Czarnieckiego, uroczyste mowy, fragmenty popularnych piosenek, przyśpiewek, kąśliwych paszkwilów na Litwinów. Pasek przyjął w swej relacji konwencję narracji gawędziarskiej z elementami języka potocznego, obrazowego, wplótł humor, dowcipy, rubaszne słownictwo. Posługiwał się często tzw. makaronizmami (mieszaniną słów i wyrażeń polskich oraz łacińskich). Nie bez powodu nazywano "Pamiętniki" „epopeją Sarmacji polskiej”. 
"Pamiętniki" stały się źródłem pisarskiej inspiracji w XIX wieku (np. Adama Mickiewicza, Juliusza Słowackiego, Henryka Sienkiewicza, Teodora Jeske-Choińskiego, Zygmunta Krasińskiego, Józefa Ignacego Kraszewskiego, Henryka Rzewuskiego) i w literaturze XX wieku, np. w poezji Jerzego Harasymowicza, Ernesta Brylla, w powieści "Trans-Atlantyk" (1953) Witolda Gombrowicza (parodia gawędy szlacheckiej). Liczne odwołania do pamiętników Paska są dowodem zakorzenienia twórców polskich w XVII-wiecznej kulturze narodowej i ich ("Pamiętników") wartości literackiej i faktograficznej.
Upamiętnienie.
W lipcu 2022 upamiętniony pomnikiem - ławeczką w Rawie Mazowieckiej przy placu marszałka Józefa Piłsudskiego.

</doc>
<doc id="67625" url="https://pl.wikipedia.org/wiki?curid=67625" title="Bitwa pod Memphis">
Bitwa pod Memphis

Bitwa pod Memphis – starcie na rzece Missisipi pod Memphis, które miało miejsce w trakcie wojny secesyjnej, stoczone między flotą Unii i flotą Konfederacji 6 czerwca 1862. Zakończyła się zwycięstwem Unii.
Podłoże.
W ramach kampanii dążącej do opanowania strategicznie ważnej rzeki Missisipi i jej brzegów, siły Unii musiały zająć ważny węzeł kolejowy Memphis w stanie Tennessee. W jego kierunku posuwały się od północy wzdłuż rzeki wojska Unii o sile około 20 000 żołnierzy, dowodzone przez generała brygady Johna Pope’a, wspierane przez Zachodnią Flotyllę komandora podporucznika Charlesa Henry’ego Davisa. Drogę do Memphis blokował Fort Pillow, położony nad Missisipi w odległości około 65 kilometrów od miasta. Flotylla rzeczna Unii od 14 kwietnia prowadziła ostrzał Fortu Pillow, lecz był on mało skuteczny. 
10 maja jednostki Flotylli Zachodniej po raz pierwszy w toku kampanii starły się ze zorganizowaną flotyllą rzeczną konfederatów, kiedy zostały niespodziewanie zaatakowane na zakręcie Plum Point pod Fort Pillow przez 8 taranowców konfederackich ("cottonclads") z Flotylli Obrony Rzeki, dowodzonych przez komandora Jamesa E. Montgomery’ego. W starciu, CSS „General Bragg”, „General Sterling Price” i „General Sumter” staranowały i zatopiły kanonierkę pancerną USS „Cincinnati”, a CSS „General Earl Van Dorn” i „General Sumter” zatopiły USS „Mound City”, po czym okręty wycofały się pod działa Fort Pillow, trzy spośród nich uszkodzone. Obie kanonierki, zatopione na płytkiej wodzie, zostały jednak podniesione i wyremontowane. 4 czerwca Fort Pillow został opuszczony przez konfederatów w obawie przed okrążeniem przez wojska lądowe Unii generała Hallecka, które 29 maja zajęły Corinth.
Bitwa.
6 czerwca rano pod Memphis przypłynęło 5 pancernych kanonierek i 5 nowych taranowców Unii z flotylli taranowców pułkownika Elleta (aktywny udział w starciu zdołały wziąć jednak tylko dwa z nich: „Queen of the West” i „Monarch”). Dostępu do miasta broniło 8 taranowców z konfederackiej Flotylli Obrony Rzeki, uformowanych w dwóch liniach, poprzecznych do nurtu. Bitwę śledzili liczni mieszkańcy Memphis, zgromadzeni nad rzeką. Kanonierki początkowo płynęły rufą naprzód, aby polepszyć manewrowość płynąc w dół rzeki, po czym się obróciły. Wprowadzenie do akcji taranowców po stronie Unii, wypływających przed ociężałe kanonierki pancerne, było dla konfederatów zaskoczeniem. 
W toku godzinnej chaotycznej bitwy na bliskie odległości, jaka się wywiązała, okręty Unii zatopiły taranując dwa okręty (CSS „Colonel Lovell” i „General Beauregard”) i ogniem artylerii dwa dalsze (CSS „General Sterling Price” i „General M. Jeff Thompson”). Następnie podjęły pościg za wycofującymi się w dół rzeki pozostałymi jednostkami, zdobywając dalsze 3 okręty, które zostały uszkodzone i osadzone na mieliźnie (CSS „General Bragg”, „General Sumter” i „Little Rebel”). Jedynie CSS „General Earl Van Dorn” uszedł pod Vicksburg. Po stronie Unii uszkodzony został jedynie „Queen of the West” (przez „General Beauregard”). Od ostrzału z broni palnej zginął na nim jednak pomysłodawca flotylli taranowców, pułkownik Charles Ellet Jr.. Memphis zostało w tym czasie, około godziny 11:00, obsadzone przez oddziały lądowe Północy. 
Bitwa ta była ostatnim dużym starciem okrętów rzecznych na Missisipi, po niej konfederaci nie zdołali już odbudować flotylli rzecznej, aczkolwiek pewne sukcesy odniósł jeszcze później okręt pancerny CSS „Arkansas”. Bitwa wykazała skuteczność taranowania, jednakże także konieczność połączenia tej taktyki z ogniem artylerii. Po naprawie unioniści wcielili do służby „General Bragg”, „General Sumter” i „Little Rebel”, a także „General Sterling Price” po podniesieniu z dna. CSS „General Earl Van Dorn” został później spalony, aby nie wpaść w ręce Unii. 

</doc>
<doc id="67627" url="https://pl.wikipedia.org/wiki?curid=67627" title="Miasta na Węgrzech">
Miasta na Węgrzech

Według danych oficjalnych pochodzących z 2011 roku Węgry posiadały ponad 60 miast o ludności przekraczającej 20 tys. mieszkańców. Stolica kraju Budapeszt jako jedyne miasto liczyło ponad milion mieszkańców; 8 miast z ludnością 100–500 tys.; 10 miast z ludnością 50–100 tys., 27 miast z ludnością 25–50 tys. oraz reszta miast poniżej 25 tys. mieszkańców.
Największe miasta na Węgrzech.
Największe miasta na Węgrzech według liczebności mieszkańców (stan na 2019 rok):
Dane statystyczne miast na Węgrzech.
Zestawienie na podstawie szacunków węgierskiego Głównego Urzędu Statystycznego zawierających dane o powierzchni i liczbie ludności jednostek podziału terytorialnego Węgier oraz jednostek nomenklatury NUTS.
Liczba ludności 328 węgierskich miast na dzień 1 stycznia 2010 roku, w przeliczeniu na podział administracyjny obowiązujący tego dnia.
Nazwy miast powiatowych i "stolic komitatów" wyróżniono.

</doc>
<doc id="67628" url="https://pl.wikipedia.org/wiki?curid=67628" title="Bitwa pod Stolcem">
Bitwa pod Stolcem

Bitwa pod Stolcem – bitwa ta odbyła się niedaleko wsi Stolec koło Ząbkowic Śląskich dnia 24 kwietnia 1277 pomiędzy wojskami księcia legnickiego Bolesława Rogatki i jego syna księcia jaworskiego Henryka V Brzuchatego z jednej strony, oraz rycerstwem z księstwa wrocławskiego (wiernego Henrykowi IV Probusowi), z ks. wielkopolskiego Przemysła II (raczej tylko z części zachodniej tj. z ks. poznańskiego) i ks. głogowskiego Henryka III Głogowczyka z drugiej.
Tło historyczne.
W 1266 zmarł książę wrocławski Henryk III Biały pozostawiając nieletniego syna Henryka IV Prawego. Opiekę nad urodzonym w 1257 lub 1258 Henrykiem przejął dotychczasowy współrządca dzielnicy wrocławskiej (i jednocześnie stryj) Władysław, arcybiskup Salzburga, który zmarł w roku 1270 w tajemniczych okolicznościach, nie doczekawszy osiągnięcia lat sprawnych przez podopiecznego. Kolejnym opiekunem księcia wrocławskiego został w końcu król czeski Przemysł Ottokar II. Wszystkie te wydarzenia obserwował z boku książę Legnicy Bolesław Rogatka. Nieżyczliwi mu kronikarze niedwuznacznie obarczają go winą za nagłe zgony obu młodszych braci, brakuje jednak na to przekonujących dowodów. Najstarszy z potomków Henryka II Pobożnego czuł się w każdym razie pokrzywdzony faktem, że w drugiej połowie XIII wieku w jego rękach pozostała najmniejsza i nie najbogatsza część dziedzictwa ojca. Po 1270 wysunął więc pretensje do 1/3 części spadku po Henryku III Białym. (Pozostałe 2/3 według tej rachuby przysługiwało ostatniemu bratu pozostałemu przy życiu Konradowi I i Henrykowi IV Probusowi). Henryk IV ufny w potęgę swojego opiekuna żądania te wszystkie odrzucił.
Bezpośrednia przyczyna starcia.
Zaangażowanie się Przemysła Ottokara II w politykę ogólnoniemiecką odwróciło nieco uwagę Przemyślidy od spraw polskich. Książę legnicki ten stan rzeczy spróbował wykorzystać. Dnia 18 lutego 1277 jak podają źródła śląskie ("Kronika polska " i "Kronika książąt polskich") na śpiącego we dworze w Jelczu Henryka Prawego napadli zbrojni księcia legnickiego i uwieźli go na południowy zachód, w góry Księstwa legnickiego, do twierdzy "Castrum Valan" nad Bobrem. Tam Henryka osadzono w wieży zamkowej, skąd potem przetranportowano go do zamku legnickiego. Źródła śląskie imiennie wskazują na osoby podejrzane o otrucie ojca i stryja księcia wrocławskiego (mieli to być m.in. Janusz z Michałowa kasztelan Niemczy, Jan Rzeżucha kasztelan Barda i niejaki Tomasz). Jednocześnie z porwaniem zbrojne poczty rycerstwa legnickiego wtargnęły w zachodnią połać księstwa wrocławskiego. Niepewność losów Probusa skłoniły również księcia kaliskiego Bolesława Pobożnego i margrabiów Brandenburgii do wysunięcia żądań terytorialnych wobec Wrocławia. Tragiczną sytuację próbował ratować Przemysł Ottokar II, który w listach starał się łagodzić konflikty obietnicą sprawiedliwego arbitrażu. Dzięki temu na pomoc Henrykowi IV, zdecydowali się też przybyć książę poznański Przemysł II i książę Głogowa Henryk III. (Zobligowani byli oni ponadto układem sojuszniczym zawartym około 1273). Rogatka na wszelkie pokojowe próby rozwiązania konfliktu pozostał głuchy.
Przebieg bitwy.
Na czele naprędce zorganizowanych sprzymierzonych hufców rycerstwa poznańskiego, głogowskiego i wrocławskiego stanął młody książę wielkopolski Przemysł II. W wyprawie wziął też osobisty udział Henryk III Głogowczyk. Do spotkania z wojskami księcia legnickiego Rogatki i jego syna Henryka V Brzuchatego doszło 24 kwietnia 1277 pomiędzy wsiami Stolec a Zwróconą, koło Ząbkowic Śląskich. Bitwa miała dwie fazy. W pierwszej przewagę miała koalicja wielkopolsko-wrocławsko-głogowska i jak podają kroniki śląskie, Bolesław Rogatka obawiając się klęski zbiegł z pola bitwy. Nie załamał się jednak Henryk V, który przejął dowództwo nad siłami legnickimi i w drugiej fazie doprowadził z fatalnej wydawałoby się sytuacji do pełnego zwycięstwa. Przemysł II i Henryk III znaleźli się w niewoli (nie jest to informacja pewna, gdyż podał ją tylko Jan Długosz i jeśli nawet miało to miejsce to niezbyt długo, gdyż istnieją pewne informacje o pobycie Przemysła około 20 maja w Lubiniu). Nie wiadomo niestety, jaki był stosunek militarny obu stron i co zdecydowało o tak nagłym zwrocie w przebiegu bitwy. Jeśli jednak prawdziwe są słowa Jana Długosza: "że zginęła w tej walce tak niezliczona liczba ludzi, że rycerze legniccy, chociaż zwycięscy, nie mogli szydzić ze zwyciężonych, bo krwawo zapłacili za zwycięstwo", to na pewno nie była to drobna potyczka.
Skutki starcia.
Niefortunna wyprawa Przemysła II i Henryka III Głogowczyka na Legnicę zakończyła się zupełnym fiaskiem. Bolesław II Rogatka triumfował, lecz jednocześnie zdawał sobie sprawę, że musi jak najszybciej dojść do porozumienia, gdyż stan wojny nie mógł trwać wiecznie. Za uwięzionymi stał w dalszym ciągu zaabsorbowany gdzie indziej, ale wciąż potężny Przemysł Ottokar II. Tym bardziej, że królowi czeskiemu zależało na unormowaniu sytuacji na Śląsku przed spodziewaną generalną rozprawą z Rudolfem z Habsburga. Tak więc Rogatka zdecydował się w końcu na ugodę w której w zamian za uwolnienie Henryka IV Probusa i wszystkich jeńców wziętych w bitwie pod Stolcem otrzymał 1/6 księstwa wrocławskiego ze Środą Śląską na czele. Do ostatecznej ugody doszło zapewne na zjeździe w Opawie przed 12 września (dokładna data nie jest znana) 1277, gdzie Przemyślida próbował zachęcić książąt polskich do wzięcia w wojnie z królem niemieckim Rudolfem. Bolesław II Rogatka nie nacieszył się długo nowym nabytkiem, gdyż zmarł już 26 grudnia 1278.

</doc>
<doc id="67631" url="https://pl.wikipedia.org/wiki?curid=67631" title="Henryk Rzewuski">
Henryk Rzewuski

Henryk Rzewuski herbu Krzywda, pseudonim "Jarosz Bejła" (ur. 3 maja 1791 w Sławucie, zm. 28 lutego 1866 w Cudnowie) – polski arystokrata, hrabia, powieściopisarz i publicysta, wydawca prasowy, twórca gatunku literackiego gawędy szlacheckiej oraz prekursor w języku polskim powieści historycznej w stylu Waltera Scotta, wolnomularz.
Życiorys.
Pochodził z magnackiej rodziny Rzewuskich herbu Krzywda. Był synem Adama Wawrzyńca, pisarza politycznego i posła oraz Justyny Rdułtowskiej, podkomorzanki nowogródzkiej. Był prawnukiem Wacława Rzewuskiego, hetmana wielkiego koronnego, który w latach 1767–1773 zesłany został przez posła rosyjskiego Nikołaja Repnina do Kaługi. Jego ojciec był zaś bratankiem targowiczanina Seweryna Rzewuskiego. Był również prawnukiem Michała Kazimierza Radziwiłła "Rybeńko", hetmana wielkiego litewskiego. 
Brat Karoliny Sobańskiej, 
Eweliny Hańskiej (żony Honoré de Balzaca) oraz Adama Rzewuskiego, generała rosyjskiego. Żonaty z Julią Grocholską.
W młodości służył w wojsku Księstwa Warszawskiego. Mieszkał przez kilka lat w Petersburgu i za granicą. Członek petersburskiej loży wolnomularskiej Orzeł Biały. Pod koniec życia udał się do Cudnowa, gdzie spędził resztę swego życia.
Wiele podróżował, w roku 1825 na Krym razem z Adamem Mickiewiczem (który miał wówczas romans z jego siostrą, Karoliną Sobańską), z którym później w 1830 roku spotkał się w Rzymie i wzbudził w nim zachwyt opowiadaniami z życia staroszlacheckiego, czym zainspirował go do pomysłu stworzenia "Pana Tadeusza".
Ideolog „koterii petersburskiej” – grupy konserwatystów głoszących potrzebę utrzymania stosunków feudalnych i podporządkowania Rosji. W latach 1850–1856 urzędnik do specjalnych poruczeń namiestnika carskiego Iwana Paskiewicza oraz redaktor lojalistycznego "Dziennika Warszawskiego" od 1851.
Twórczość literacka.
Rzewuskiego uważa się za twórcę tzw. gawędy szlacheckiej zapoczątkowanej zbiorem "Pamiątki Soplicy," w której powołał do życia postać szlachcica-gawędziarza Seweryna Soplicy, cześnika parnawskiego, uczestnika konfederacji barskiej i obserwatora życia ostatnich lat Rzeczypospolitej. "Pamiątki Soplicy" odznaczają się oryginalnością pomysłu, doskonałym wczuciem w atmosferę tradycji i humorem. Jest to cykl opowieści o barwnych postaciach kultury szlacheckiej, przede wszystkim o sławnym księciu Radziwille "Panie Kochanku" oraz klice jego tzw. "klientów". Uważa się je za "arcydzieło polskiej literatury".
Początkowo swoje gawędy szlacheckie Rzewuski wygłaszał w salonach emigracyjnych, jednak dzięki zachętom Mickiewicza zaczął je spisywać jesienią 1830 roku w Rzymie i wydawać w prasie. Ich książkowe niepełne wydanie ukazało się w 1839 w Paryżu.
Pod wpływem "Pamiątek Soplicy" Rzewuskiego Mickiewicz napisał w latach 1832-1834 "Pana Tadeusza", w którym głównym bohaterom nadał zaczerpnięte od Rzewuskiego nazwisko "Soplica", a ich dworek nazwał "Soplicowo". Czarowi gawęd ulegli także Sienkiewicz i Teodor Jeske-Choiński oraz inni twórcy.
Kontynuacją "Pamiątek" były niewydane za życia autora "Uwagi o dawnej Polsce przez starego szlachcica."
Drugim ważnym dziełem literackim Henryka Rzewuskiego jest 3-tomowa powieść "Listopad", która ukazała się w latach 1845–1846. Powieść zawiera świetny obraz społeczeństwa polskiego w końcu XVIII wieku, o mistrzowskich charakterystykach postaci i o wysokim artyzmie budowy i stylu. "Listopad" porusza wiele wątków zarysowanych w "Pamiątkach", zawiera jednak bardziej gorzki obraz tradycji i obyczajów polskich, które uległy wypaczeniu i straciły swój pozytywny wpływ.
Pomimo skrajnie różnych ocen, "Listopad" uważany jest za „najlepszą polską powieścią historyczną przed dziełami Henryka Sienkiewicza, co więcej, uważany jest za najbardziej interesującą na gruncie polskim interpretację walterscottyzmu”.
Podobnie gorzki wydźwięk mają "Mieszaniny obyczajowe", wydane w 1841 roku, w których Rzewuski przedstawił krytyczny obraz współczesnego mu społeczeństwa polskiego.
Ponadto Rzewuski wydał cztery powieści historyczne ("Zamek krakowski", "Adam Śmigielski", "Rycerz Lizdejko", "Zaporożec"), powieść alegoryczno-polityczną ("Paź złotowłosy"), wielotomową powieść w formie fingowanego pamiętnika ("Pamiętniki Bartłomieja Michałowskiego") oraz szereg interesujących, stylizowanych na gawędy opowiadań i artykułów publicystycznych.
Dzieła.
Ponadto wydane zostały zbiory powieści historycznych 1877–1882 – 6 tomów oraz monografia Z. Szweykowskiego (1922).

</doc>
<doc id="67634" url="https://pl.wikipedia.org/wiki?curid=67634" title="Olita">
Olita

Olita (lit. "Alytus" ) – szóste co do wielkości (70 tys. mieszkańców w 2005) miasto Litwy, położone nad Niemnem, siedziba okręgu olickiego.
Historia.
Pierwsza wzmianka o Olicie z krzyżackiej kroniki Wiganda z Marburga dotyczy 1377, gdzie na wzgórzu u styku Niemna i Alytupis znajdował się zamek obronny. W dokumentach krzyżackich Olitę określano nazwą Aliten.
Na mocy układu w Mielnie Olita pozostawała po stronie krzyżackiej, jednakże z czasem została odzyskana przez Wielkie Księstwo Litewskie.
W 1392 w rejonie Olity miało dojść do sporu między krzyżowcami z Niemiec i Anglii o prawo niesienia chorągwi św. Jerzego. W momencie gdy rycerstwo opuszczało Olitę i maszerowało w kierunku Lidy chorągiew niósł rycerz niemiecki Ruprecht Sekendorf. Z kolei angielski lord Perey, syn księcia Nordcumberlandu, również rościł sobie prawo do niesienia tej chorągwi. Na tym tle doszło między Niemcami i Anglikami do krwawej bójki, którą uśmierzyli dopiero dostojnicy zakonu krzyżackiego.
W połowie XVI w. na dworze Mikołaja Radziwiłła Czarnego w Olicie przebywał polski drukarz Jan Malecki.
15 czerwca 1581 król Stefan Batory nadał Olicie prawa miejskie (lokacja na prawie magdeburskim). Olita położona była w drugiej połowie XVI wieku w powiecie trockim województwa trockiego. W czasach przedrozbiorowych w Olicie znajdowała się ekonomia królewska.
Zasadniczo Olita jest podzielona na dwie części. W przeszłości było nawet tak, że po III rozbiorze Polski zachodnia część Olity wraz z Suwalszczyzną należała do Prus, a wschodnia do Rosji. Po klęsce Napoleona Rosja zajęła obie części Olity, jednakże różnice administracyjne zlikwidowano dopiero upadku powstania styczniowego (1863). Zachodnia część od 1815 należała do Kongresówki. W 1870 pozbawiona praw miejskich. Istniała też wiejska gmina Olita. W XIX wieku w Olicie na lewym brzegu Niemna stał dwór, gorzelnia i drewniany kościółek, a na prawym brzegu murowany kościół. Pod koniec XIX w. Olitę uczyniono miastem obronnym doprowadzono tam kolej i szosę. Z tego czasu zachowały się koszary artyleryjskie, Park Garnizonowy i kościół garnizonowy.
W 1915 Olita została zajęta przez wojska niemieckie i była cała administrowana jako jedno miasto.
Na mocy rozejmu po walkach polsko-litewskich w 1919 Olita znalazła się po stronie litewskiej. Polacy z Suwalszczyzny domagali się przesunięcia polsko-litewskiej linii demarkacyjnej. W końcu października 1919 delegacja polska na rokowaniach pokojowych w Paryżu złożyła przedstawicielom Ententy memoriał, w którym domagano się wytyczenia linii demarkacyjnej od Wisztyńca do Olity. Na przeszkodzie stanęła sowiecka ofensywa na Warszawę (1920) i zajęcie Suwalszczyzny przez wojska litewskie. Od tego czasu Olita po obydwu brzegach Niemna pozostawała częścią niepodległej Litwy z wyjątkiem okupacji sowieckiej (1940–1941, 1944–1991) i niemieckiej (1941–1944).
Po wrześniu 1939 w Olicie znajdował się obóz dla polskich żołnierzy internowanych na Litwie.
Podczas okupacji niemieckiej (1941–1944) w rejonie Olity hitlerowcy wymordowali między 60 a 70 tysięcy Żydów (w Lesie Vidzgiris, południowo-wschodnie przedmieścia miasta, na lewym brzegu rzeki). Z kolei w obozie dla sowieckich jeńców wojennych (Stalag 343, umiejscowiony w lesie Olita, na wschodnich obrzeżach miasta, w pobliżu koszar) dochodziło do aktów kanibalizmu, w obozie zginęło nie mniej niż 20 tys. sowieckich jeńców wojennych wg niektórych źródeł liczba ofiar to około 35.000.
W 1944 w Olicie zatrzymała się eskadra lotnictwa francuskiego (Normandia-Niemen). Po wojnie w rejonie Olity działała do ok. 1952 litewska partyzantka antysowiecka (Okręg Dajnawa).
W Olicie pracował ksiądz katolicki Pranas Račiūnas (1919–1997), którego na początku 1984 komisja administracyjna rejonu Olita (Alytus) ukarała grzywną w wysokości 10 rubli za zorganizowanie na dziedzińcu kościoła uroczystości noworocznych dla dzieci.
Przynależność państwowa.
Od uzyskania praw miejskich Olita znajdowała się pod panowaniem następujących państw:
Wojsko w Olicie.
W mieście stacjonuje Batalion Piechoty Zmotoryzowanej im. Wielkiej Księżnej Litewskiej Biruty. Wydzielał on cześć swoich sił do Litewsko-Polskiego Batalionu Sił Pokojowych, którego polski komponent stacjonował w Orzyszu.
Sport.
W mieście znajduje się hala sportowa Alytus Sportas Arena. Urodził się tu kulturysta Robert Burneika oraz diva WWE Živilė Raudonienė (Aksana).

</doc>
<doc id="67636" url="https://pl.wikipedia.org/wiki?curid=67636" title="Maciej Kazimierz Sarbiewski">
Maciej Kazimierz Sarbiewski

Maciej Kazimierz Sarbiewski SJ herbu Prawdzic łac. "Mathias Casimirus Sarbievius" (ur. 24 lutego 1595 w Sarbiewie koło Płońska, zm. 2 kwietnia 1640 w Warszawie) – światowej sławy polski poeta neołaciński i teoretyk literatury epoki baroku, kaznodzieja nadworny Władysława IV, jezuita.
Nazywany bywał "Horatius Sarmaticus" (łac. sarmackim Horacjuszem), "Horatius Christianus" (łac. chrześcijańskim Horacjuszem). Jeden z najbardziej popularnych i najczęściej wydawanych polskich autorów za granicą, obok Henryka Sienkiewicza i Ferdynanda Ossendowskiego.
Życiorys.
Ojcem jego był Mateusz Sarbiewski, a matką Anastazja z Milewskich. Bratem jego był Stanisław Sarbiewski (zm. 1662) – wojewoda mazowiecki, marszałek izby poselskiej, dzielny dowódca, który ścigał Chmielnickiego i posłował do Moskwy i do Szwedów.
Naukę rozpoczął w 1607 w kolegium jezuickim w Pułtusku. 25 lipca 1612 wstąpił do zakonu jezuitów w Wilnie. Studiował w kolegium jezuickim w Braniewie (1614–1617), (gdzie spotkał św. Andrzeja Bobolę) i na Akademii Wileńskiej (1620–1622).
Wsławił się łacińskim "Wierszem na pochwałę Jana Karola Chodkiewicza – hetmana – tegoż zwycięstwo pod Chocimem w 1621 r."
W 1622 wysłany został przez swoich zakonnych przełożonych na studia do Rzymu. Podróżując z klerykami: Janem Grużewskim, Andrzejem Rudominem i Mikołajem Zawiszą w lasach w okolicach Bambergu został napadnięty i obrabowany przez rozbójników. Mikołaj Zawisza, ranny w napaści pod Bambergiem, zmarł na febrę po przybyciu do Rzymu.
Na dworze papieża-poety Urbana VIII stał się jednym z grona czołowych intelektualistów europejskich. W starszych życiorysach Sarbiewskiego spotyka się informację, że papież uwieńczył go laurem, w związku z czym przysługiwał mu tytuł "poëta laureatus,", ale brak na to świadectw. W tym też roku 1622 opisał wierszem swoją podróż do Rzymu ("Iter Romanum" – "Droga rzymska"). 3 czerwca 1623 otrzymał w Rzymie święcenia kapłańskie.
W 1625 r. powrócił do Polski, przebywał w Nieświeżu, został profesorem teologii i retoryki na Akademii Wileńskiej. Wykładał poetykę i retorykę w kolegiach w Krożach i w Połocku oraz na Akademii Wileńskiej, gdzie uzyskał w 1632 doktorat z filozofii, a w 1636 teologii. W 1635 został królewskim kaznodzieją Władysława IV.
Był jednym z największych poetów europejskich epoki baroku. Jego "Lyricorum libri" doczekały się kilkudziesięciu wydań w całej Europie. W 1632 wydana została "Lyricorum libri IV" w Antwerpii luksusowa edycja z miedziorytami Petera Paula Rubensa w wysokim nakładzie (jak na owe czasy) 5000 egzemplarzy.
Zmarł nagle, wskutek udaru, który nastąpił w trakcie ostatniego, pożegnalnego kazania wygłoszonego w kościele św. Jana Chrzciciela.
Trzy pogrzeby.
Pochowany w podziemiach kościoła o.o. jezuitów w Warszawie, "bez żadnego pomnika". Po kasacie zakonu jezuitów (1773) ok. 1834 przeniesiony do podziemi kościoła pw. św. Pryma i Felicjana o.o. pijarów na ul. Długiej. Gdy po Powstaniu Listopadowym carskie władze zaborcze przekazały kościół o.o. pijarów Rosyjskiej Cerkwi Prawosławnej, na polecenie namiestnika Iwana Paskiewicza przeniesiony wraz z pijarami i potajemnie pochowany przez Rosjan w zbiorowej mogile pod aleją w sąsiedztwie kościoła św. Karola Boromeusza, "aby zginął ślad i nie oddawano im hołdu jako bohaterom narodowym", na cmentarzu Powązkowskim (miejsce nieoznakowanej, zbiorowej mogiły o.o. pijarów i jezuitów, znajdujące się pod cmentarna alejką między kwaterami 7 i 9 ok. 8 kroków tj. ok. 6 m od ściany zakrystii kościoła) jest oznakowane tablicą na zewnętrznej ścianie kościoła św. Karola Boromeusza, z napisem: "w pobliżu tej tablicy spoczywają pod drogą cmentarną w nieoznakowanej mogile zbiorowej usunięci przez zaborcę z kościoła przy ul. Długiej po Powstaniu Listopadowym i tu skrycie pogrzebani księża pijarzy:... ...I wielu innych Requiescant in pace" wmurowaną z inicjatywy o. Innocentego Buby, SchP.
Epitafium.
8 maja 2011 Teresa Kaczorowska przy udziale Academii Sarbieviana odsłoniła tablicę nagrobną Macieja Kazimierza Sarbiewskiego wmurowaną na ścianie kościoła pw. św. Karola Boromeusza na cmentarzu Powązkowskim w Warszawie obok tablicy poświęconej o.o. pijarom.
Twórczość.
Tworzył po łacinie. Jedynym zachowanym dziełem po polsku jest kazanie ("Laska marszałkowska albo kazanie na pogrzebie Jana Stanisława Sapiehy, W. Marszałka Litewskiego", Wilno, 1635) wygłoszone na pogrzebie Jana Stanisława Sapiehy. Sześć lat po śmierci poety dokonano tłumaczenia zbioru "Lyricorum librorum" na angielski ("Odes of Casimire by G. H.,", Princes Armes, St. Paul’s Church Yard, 1646).
W Kolonii ukazało się aż siedem wydań jego wierszy. Jeszcze w XX wieku wydawano po węgiersku. Pierwszy niekompletny przekład "Liryków" w tłumaczeniu Władysława Syrokomli ukazał się w Wilnie w 1851, kompletny przekład wierszy w tym "Liryków" Sarbiewskiego w przekładzie Tadeusza Karyłowskiego, SI ukazał się dopiero w 1980. Pisma teoretycznoliterackie Sarbiewskiego były znane jego studentom, krążyły też w odpisach rękopiśmiennych; drukiem ukazały się w wieku XX. Powstały po łacinie. Obszerny traktat "De perfecta poesi" ("O poezji doskonałej") (wyd. 1954, edycja dwujęzyczna, tłum. Marian Plezia) dotyczy eposu, wskazuje antyczne spełnienia gatunku (Homer, Wergiliusz), daje alegoryczną interpretację "Eneidy" Wergiliusza jako poematu o wędrówce duchowej człowieka, przede wszystkim jednak zawiera nowatorskie rozważania o istocie działań poety, porównanego tu do Boga (tworzy „na wzór Boga” – "instar Dei"), bo też dzieło poetyckie wydaje się bytem „jakby na nowo” ("quasi de novo") stworzonym ("creari"). Władysław Tatarkiewicz nazywając Sarbiewskiego „pierwszym Polakiem w dziejach estetyki” uznał tę koncepcję za barokową zapowiedź romantyzmu. Wśród rozpraw zebranych w tomie "Wykłady poetyki" (wyd. 1958, ed. dwujęzyczna, tłum. Stanisław Skimina) nowatorski jest esej "De acuto et arguto" ("O poincie i dowcipie"), ukazujący oksymoron, paradoks jako „zgodną niezgodność” ("concors discordia"), tj. przykład jedności treści i formy, zarazem poznawczej, zaskakującej mocy języka poetyckiego. Esej ten stanowi teoretyczne zaplecze estetyki barokowego konceptyzmu. Wreszcie obszerne dzieło "Dii gentium" ("Bogowie pogan") (wyd. 1972, ed. dwujęzyczna, tłum. Krystyna Stawecka) stanowi swoisty słownik znaczeń symbolicznych, wysnuty z mitologii antycznej, a rozwijany też w kontekście symboliki chrześcijańskiej. Jest to znamienna dla jezuitów próba syntezy kulturowej.
Ważniejsze dzieła.
Kilka dzieł niewydanych zaginęło (zob.: T. Wall "M. C. Sarbievii bibliographia... Opera... oratione soluta" przy wyd.: "Poemata omnia...").
Utwory o autorstwie niepewnym.
Bibliografię podaje T. Wall "Mathiae Casimiri Sarbievii Bibliographia"; wyd. przy M.K. Sarbiewski "Poemata omnia", Starawieś 1892; wyd. 2 Starawieś 1911 (tu: wykaz dzieł – druków i rękopisów – wierszem i prozą; wykaz przekł. na jęz. polski i obce; literatura przedmiotu)
Pamięć o ks. Macieju Kazimierzu Sarbiewskim SJ.
Poeta, należący do autorów polskich najczęściej publikowanych w oryginale i przekładach od blisko 400 lat w kraju i za granicą, w swojej ojczyźnie należy do autorów nieznanych i zapomnianych, powoduje to m.in. brak tłumaczeń i łacina, "...która w czasach nam współczesnych urosła do rozmiarów zapory nie do przebycia dla przeciętnie wykształconego Polaka". W Polsce jedynie 4 ulice: w Warszawie, Przemyślu, Pułtusku i Baboszewie noszą jego imię (2009).
Na Litwie w Wilnie jeden z dziedzińców Uniwersytetu Wileńskiego, gdzie poeta otrzymał doktoraty: z filozofii i teologii oraz wykładał – nazwano jego imieniem ("dziedziniec im. Macieja Kazimierza Sarbiewskiego" – lit.: "Motiejus Kazimieras Sarbievijus kiemo").
Międzynarodowe Dni ks. Macieja Kazimierza Sarbiewskiego.
Cenną inicjatywą przywrócenia poety polskiej kulturze są "Międzynarodowe Dni ks. Macieja Kazimierza Sarbiewskiego". Poeta patronuje "Międzynarodowym Dniom ks. Macieja Kazimierza Sarbiewskiego „Chrześcijański Horacy z Mazowsza”", w ramach których odbywa się "Ogólnopolski Konkurs Poetycki „O laur Sarbiewskiego”" w Sarbiewie i Płońsku oraz towarzyszący festiwal muzyki baroku "Musica Sarbieviana", zainicjowanych i organizowanych przez poetkę, pisarkę i dziennikarkę Teresę Kaczorowską przy współpracy "Stowarzyszenia Academia Europaea Sarbieviana".

</doc>
<doc id="67640" url="https://pl.wikipedia.org/wiki?curid=67640" title="Janiszki (okręg szawelski)">
Janiszki (okręg szawelski)

Janiszki (lit. "Joniškis") – miasto na Litwie, położone w okręgu szawelskim na terenach rolniczych w pobliżu granicy z Łotwą, 40 km na północ od Szawli, ok. 11 tys. mieszkańców (2005).
Wzmiankowane w 1536 r., prawa miejskie otrzymały w 1616 od króla Zygmunta III Wazy. Przynależały do ekonomii szawelskiej na Żmudzi.
Znajduje się tu stacja kolejowa Janiszki, położona na linii Jełgawa - Szawle.

</doc>
<doc id="67641" url="https://pl.wikipedia.org/wiki?curid=67641" title="Olej jojoba">
Olej jojoba

Olej jojoba (wym. "żożoba" albo "chochoba") – ciekły wosk o złoto-żółtym zabarwieniu, otrzymywany z wycisku nasion krzewu simondsii kalifornijskiej, znanej też jako jojoba ("Simmondsia chinensis"). W niskich temperaturach (poniżej 7 °C) może zastygać. Jest bardzo odporny na utlenianie i na ciepło (do 300 °C).

</doc>
<doc id="67643" url="https://pl.wikipedia.org/wiki?curid=67643" title="Irix">
Irix

Irix – marka szerokokątnych obiektywów manualnych, zrzeszająca specjalistów z różnych krajów europejskich, zarządzana przez TH Swiss z siedzibą w Szwajcarii. Obiektywy Irix przeznaczone są do pełnoklatkowych lustrzanek cyfrowych z mocowaniami: Canon EF, Nikon F i Pentax K. Ofertę marki uzupełniają produkty serii Edge, wśród których znajdują się filtry ochronne, polaryzacyjne, szare oraz uchwyty filtrowe.
Obiektywy:
Filtry Irix Edge:

</doc>
<doc id="67644" url="https://pl.wikipedia.org/wiki?curid=67644" title="Szymon Zimorowic">
Szymon Zimorowic

Szymon Zimorowic, nazwisko właściwe: "Ozimek", inna forma nazwiska: "Zimorowicz", (ur. 1608 we Lwowie, zm. 21 czerwca 1629 w Krakowie) – polski poeta epoki baroku.
Życiorys.
Urodził się w roku 1608 lub w styczniu 1609, w rodzinie mieszczańskiej. Ojciec jego Stanisław, był malarzem (majstra murarskiego) o nazwisku Ozimek i takie Szymon pierwotne nosił nazwisko, jednak wraz z rodziną zmienił je (Zimorowic brzmiało bardziej szlachecko), a matką Katarzyna. Był młodszym bratem Józefa Bartłomieja. Niewiele wiadomo o jego życiorysie. Kształcił się w mieście rodzinnym, w szkole katedralnej. Był podpiskiem w urzędzie ławniczym.
Ostatnie kilkanaście miesięcy życia (1628–1629) spędził w Krakowie, jednak z pewnością tam nie studiował na Akademii Krakowskiej. Nieprawdą jest także podawanie gruźlicy jako powodu przedwczesnej śmierci poety. Obecnie wiadomo, że Zimorowic pojechał do Krakowa, by wyleczyć się z kiły. Podupadłego na zdrowiu młodego poetę dobiła popularna w tym czasie kuracja rtęcią. Zmarł 21 czerwca roku 1629. Miejscem jego pochówku jest kościół Dominikanów w Krakowie, tam też znajduje się jego nagrobek.
Twórczość.
Na wesele starszego brata, Józefa Bartłomieja, napisał "Roksolanki, to jest ruskie panny", cykl 69 pieśni, śpiewanych na przemian przez chłopców i dziewczęta.

</doc>
<doc id="67647" url="https://pl.wikipedia.org/wiki?curid=67647" title="Étienne Bézout">
Étienne Bézout

Étienne Bézout (ur. 31 marca 1730 w Nemours, zm. 27 września 1783 w Basses-Loges k. Fontainebleau) – francuski matematyk.
Życiorys.
Bézout zajmował się głównie algebrą, a zwłaszcza metodami rozwiązywania układów równań algebraicznych każdego stopnia. Był autorem podręczników do nauki matematyki, precyzyjnych, o wysokim stopniu przystępności. Sześć tomów "Kursu matematyki" autorstwa Bézouta było przez wiele lat podstawowym podręcznikiem na Uniwersytecie Harvarda w Stanach Zjednoczonych.
W Polsce jego imieniem zostało nazwane twierdzenie o podzielności wielomianu przez dwumian, mówiące, że jeśli liczba a jest pierwiastkiem wielomianu W(x), to wielomian W(x) jest podzielny przez dwumian (x-a), czyli, inaczej mówiąc, istnieje taki wielomian P(x), że W(x) = (x-a) * P(x). Twierdzenie to znane było jednak dużo wcześniej.
Bézout udowodnił sformułowane przez Colina Maclaurina twierdzenie o liczbie punktów przecięcia dwóch krzywych algebraicznych.

</doc>
<doc id="67648" url="https://pl.wikipedia.org/wiki?curid=67648" title="Troki">
Troki

Troki (lit. "Trakai") – miasto na Litwie, w okręgu wileńskim, siedziba rejonu trockiego.
Troki leżą na Pojezierzu Wileńskim, na półwyspie między jeziorami Galwe na północy, Tataryszki na zachodzie, Łuka na wschodzie i Giełusz na południu. Ośrodek turystyczny. Miasteczko położone 28 km od Wilna.
Troki były miastem królewskim Wielkiego Księstwa Litewskiego, położonym w drugiej połowie XVI wieku w powiecie trockim województwa trockiego. Miejsce obrad sejmików ziemskich powiatu trockiego.
Opis.
Około 5 km na południowy wschód od Trok leży poprzednia stolica Litwy (do XIV wieku), obecnie wieś, Stare Troki. W latach 1413–1795 miasto było centrum województwa trockiego w Wielkim Księstwie Litewskim. Przed 1441 rokiem Troki uzyskały prawa miejskie magdeburskie. W 1609 katoliccy fanatycy spalili miejscowy meczet, świątynię protestancką i synagogę. Do 1939 znajdowało się na obszarze Polski w powiecie wileńsko-trockim ówczesnego województwa wileńskiego; siedziba wiejskiej gminy Troki. Troki były również garnizonem macierzystym Batalionu KOP „Troki”. W 1928 Hadżi Seraja Szapszał objął urząd hachana (zwierzchnika Karaimów) z siedzibą w Trokach. W 1938 sumptem państwa polskiego rozpoczęto w Trokach budowę "Muzeum Karaimskiego", które istnieje do dzisiaj.
Po II wojnie światowej i utracie miasta przez Polskę, do 1 listopada 1946 z rejonu trockiego w obecne granice Polski wysiedlono ok. 5,4 tys. Polaków, natomiast ok. 13,7 tys. zarejestrowanych do przesiedlenia Polaków pozostało w rejonie. Według danych litewskich w 2001 Polacy stanowili 21% mieszkańców Trok, a w 2011 – 19%.
W 1991 na terenie miasteczka i okolicznych terenów (8,2 tys. ha) utworzono Trocki Historyczny Park Narodowy.
Miasto jest siedzibą grupy etnicznej i religijnej Karaimów, sprowadzonych tu w średniowieczu z Krymu przez wielkiego księcia litewskiego Witolda Kiejstutowicza. Funkcjonuje tu Muzeum Etnograficzne Karaimów im. Seraji Szapszała.
Miasta partnerskie.
Troki są miastem bliźniaczym dla Rheine w Westfalii i dla Malborka w Polsce (od 1997).

</doc>
<doc id="67649" url="https://pl.wikipedia.org/wiki?curid=67649" title="Etienne Bezout">
Etienne Bezout



</doc>
<doc id="67652" url="https://pl.wikipedia.org/wiki?curid=67652" title="Władysław Syrokomla">
Władysław Syrokomla

Władysław Syrokomla, właśc. Ludwik Władysław Franciszek Kondratowicz herbu Syrokomla (ur. 29 września 1823 w Smolhowie, zm. 15 września 1862 w Wilnie) – polski poeta i tłumacz epoki romantyzmu. Nazywany często "lirnikiem wioskowym", autor ironicznych wierszy stylizowanych na XVIII-wieczną sielankę oraz przyśpiewek ludowych.
Życiorys.
Pochodził z niezamożnej rodziny szlacheckiej pieczętującej się herbem Syrokomla, który polski historyk i heraldyk Jan Długosz w swoim dziele Insignia seu clenodia Regis et Regni Poloniae zaliczył do herbów rdzennie polskich. Jego rodzicami byli Aleksander Kajetan, prywatny komornik, a później dzierżawca jednej ze wsi należących do Radziwiłłów oraz Wiktoria z domu Złotkowska.
W latach 1833–1837 kształcił się w prowadzonej przez dominikanów szkole w Nieświeżu, a później w Nowogródku, ale ze względów finansowych zrezygnował z nauki i zaczął pracę jako kancelista w dobrach Radziwiłłów. 16 kwietnia 1844 w Nieświeżu Władysław Syrokomla zawarł związek małżeński z Pauliną Mitraszewską, która później urodziła mu czworo dzieci.
W latach 1844–1853 dzierżawił wieś Załucze nad Niemnem. Od 1853 dzierżawca Borejkowszyzny pod Wilnem. Zwolennik uwłaszczenia chłopów, współpracownik „Kuriera Wileńskiego”. W 1857 przeniósł się do Wilna. Uczestniczył w manifestacjach patriotycznych. Był członkiem honorowym Poznańskiego Towarzystwa Przyjaciół Nauk, a także jednym z autorów haseł do 28 tomowej "Encyklopedii Powszechnej" Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Przed rokiem 1857 nawiązał romans z Heleną Kirkorową, żoną Adama Kirkora, a po opuszczeniu przez nią męża i powróceniu do zawodu aktorki spotykał się z nią w miastach, w których występowała. Zerwanie związku w 1858 przez Kirkorową miało spowodować stany depresyjne Syrokomli.
Uwięziony w 1861 przez władze rosyjskie i przymusowo osadzony w Borejkowszczyźnie. Został pochowany na cmentarzu na Rossie w Wilnie. W pogrzebie poety wzięło udział kilkanaście tysięcy osób.
Twórczość.
Pisał pod pseudonimem literackim Władysław Syrokomla, wykorzystując do niego drugie imię oraz rodzinny herb Syrokomla. W 1844 zadebiutował gawędą poetycką "Pocztylion". Często przypisuje mu się autorstwo tekstu piosenki "Wlazł kotek na płotek", jednak jego tekst opiera się na oryginalnej, ludowej przyśpiewce.
Charakterystyka.
W utworach poetyckich wykorzystywał ironiczną obserwację rzeczywistości, zwłaszcza mentalności i zwyczajów drobnej szlachty. W "Melodiach z domu obłąkanych" (1861) przedstawiał posępną wizję świata, pełnego okrucieństwa wobec ludzi i zwierząt. Utwory nie prezentowały jednak świata w sposób jednowymiarowy, zaś dzięki zachowaniu autorskiego dystansu i ironii umożliwiały różne odczytania.
Ulubionym gatunkiem literackim Syrokomli była gawęda i jej odmiany, jak szlachecka, gminna, ludowa, regionalna, żebracka, żołnierska, historyczna. Gawędy Syrokomli nie stanowiły apologii przeszłości, mimo okazywanego przywiązania do tradycji. Bohaterami gawęd była zwykle drobna szlachta zaściankowa i chłopi. Akcja często osnuta była wokół drobnych zdarzeń, znanych tylko w skali regionu. Jednak zdaniem Syrokomli takie pozornie błahe wydarzenia mogły nieść naukę, dlatego do utworów wplatał często wskazania moralne. Najbardziej znana gawęda autora to "Urodzony Jan Dęboróg" (1852), przedstawiająca spór dwóch rodów o kopce graniczne, zakończony dzięki miłości młodych (motyw sporu rodów był częsty w ówczesnej literaturze, por. "Zemsta" Aleksandra Fredry). Stworzył też cykl gawęd opartych na znanych przysłowiach: "O Zabłockim i mydle", "O Filipie z konopi", "Pan Marek w piekle" i inne.
Poematy Syrokomli bliskie były jego gawędom (np. "Stare wrota" nazywane przez autora zarówno poematem, jak i gawędą). Większość jego poematów poświęcona była historii od średniowiecza po XVIII w. Bohaterowie zwykle wywodzili się z rycerstwa i szlachty, reprezentując podobne cechy i kulturę jak bohaterowie gawęd. Poematy Syrokomli, w odróżnieniu od gawęd, zawierały więcej narracji odautorskiej.
Na twórczość Syrokomli składają się również wspomnienia pośmiertne, w tym m.in. poświęcone Franciszkowi Wróblewskiemu.
Tłumaczenia.
Władysław Syrokomla był poliglotą, który oprócz języka polskiego znał język rosyjski, niemiecki oraz łacinę. Dokonał przekładów na język polski wielu dzieł z języka niemieckiego: Goethego, Heinego, z języka rosyjskiego: , Lermontowa, Niekrasowa, Szewczenki, Berangera, a także licznych przekładów z łaciny staropolskich pisarzy Klemensa Janickiego, Jana Kochanowskiego, Mikołaja Smoguleckiego, Joachima Bielskiego, Sebastiana Klonowicza,

</doc>
<doc id="67659" url="https://pl.wikipedia.org/wiki?curid=67659" title="Kazimierz Przerwa-Tetmajer">
Kazimierz Przerwa-Tetmajer

Kazimierz Przerwa-Tetmajer (ur. 12 lutego 1865 w Ludźmierzu, zm. 18 stycznia 1940 w Warszawie) – polski poeta, nowelista, powieściopisarz, przedstawiciel Młodej Polski.
Życiorys.
Urodził się jako syn Adolfa Tetmajera i jego drugiej żony, Julii z Grabowskich, brat przyrodni malarza Włodzimierza Tetmajera, brat cioteczny tłumacza i poety Tadeusza Boya-Żeleńskiego. Uczęszczał do Gimnazjum św. Anny w Krakowie, dokąd przeniósł się w 1883 roku z rodziną. W latach 1884–1886 studiował na wydziale filozoficznym Uniwersytetu Jagiellońskiego.
Zadebiutował w 1886 roku poematem prozą "Illa", jednak jego faktycznym debiutem była nowela pt. „"Rekrut"” (opublikowana 15 stycznia 1886 r. w „Przeglądzie Literackim i Artystycznym”, rok piąty, nr 1, Kraków w drukarni A. Koziańskiego; pod red. K, Bartoszewicza). W 1888 roku Tetmajer zdobył nagrodę literacką za wiersz ku czci Mickiewicza, a rok później za wiersz ku czci Kraszewskiego. W latach 1888–1893 podjął współpracę z pismami „Tygodnik Illustrowany”, „Kurier Warszawski” i krakowskim „Czasem”. Wydał osiem serii "Poezji", z których najbardziej wartościowe to druga (1894 rok), trzecia (1898 rok) i czwarta (1900 rok). Nastrojowa poezja Tetmajera odpowiadała dekadentom i bohemie młodopolskiej.
Mieszkając w młodości w Ludźmierzu, poznał dobrze Podhale, Spisz, Liptów i Tatry. Zapewne od 1881 r. letnie wakacje młodzi Tetmajerowie pod opieką matki spędzali w Zakopanem. W latach 1881–1891 Kazimierz odbył wiele wycieczek w Tatry z bratem, Franciszkiem Henrykiem Nowickim, Karolem Potkańskim, Michałem Kirkorem, Klimkiem Bachledą, Tadeuszem Boyem-Żeleńskim, Januszem Chmielowskim, Jerzym Żuławskim. „"Ulubionymi szlakami jego wędrówek tatrzańskich były Żelazne Wrota, Dolina Pięciu Stawów, Dolina Staroleśna, Furkot, Wysoka, Rysy... gdzie wędrował niestrudzenie, za każdym razem – jak pozwalają domyślać się jego listy – od nowa zafascynowany pięknem gór."” W 1892 roku wziął udział w pierwszym wejściu na Staroleśny Szczyt oraz Baniastą Turnię. Ponadto dokonał wraz z Tadeuszem Boyem-Żeleńskim i przewodnikami pierwszego odnotowanego wejścia na Furkot około 1889–1893 roku.
Mniej więcej od roku 1895 trapiły poetę dolegliwości neurasteniczne, leczone i zaleczane kilkakrotnie na przestrzeni lat. Z zachowanej korespondencji Kazimierza Tetmajera wynika, że ten m.in. przeprowadzał nawet jakąś kurację u przebywającego u Tetmajerów w Zakopanem cenionego już wówczas psychologa Juliana Ochorowicza. Po 1896 roku, z powodu problemów ze zdrowiem, nie zdobywał już szczytów Tatr, ale za to wędrował po dolinach tatrzańskich, a także po Podhalu. W 1902 roku taternicy nadali nazwę Przełęcz Tetmajera przełęczy między Gerlachem a Zadnim Gerlachem, a Towarzystwo Tatrzańskie nadało mu honorowe członkostwo.
Zafascynowany góralskim folklorem napisał cykl opowieści "Na skalnym Podhalu", a ponadto epopeję tatrzańską "Legenda Tatr", składającą się z dwóch części: "Maryna z Hrubego" i "Janosik Nędza Litmanowski".
W 1896 roku przebywał w Heidelbergu, pełniąc funkcję osobistego sekretarza Adama Krasińskiego. Podróżował po Włoszech, Szwajcarii, Francji i Niemczech. Około 1910 r. praktycznie na stałe zadomowił się w Zakopanem. „"Po wszystkich chałupach zakopiańskich i po wszystkich szałasach w Tatrach miał przyjaciół. Bywał częstym gościem w dziedzinach u gazdów, którzy uważali go za kogoś zupełnie swojego"”. W czasie I wojny światowej, a zwłaszcza tuż po jej zakończeniu, Tetmajer znajdował się w trudnych warunkach materialnych. Pieniądze, przekazane mu ze spontanicznie założonego „Funduszu Tetmajerowskiego”, przekazał jednak na rzecz bardziej potrzebujących, głównie ofiar wojny.
Po I wojnie światowej zamieszkał w Krakowie, przy Karmelickiej 14, wreszcie osiadł na stałe w stolicy. W latach 1918–1919 interesował się sporem polsko-czechosłowackim o granicę w Tatrach i na Podtatrzu, brał udział w przygotowaniach do plebiscytu na Spiszu i Orawie; napisał na ten temat broszurę pt. "O Spisz, Orawę i Podhale" (1919 rok). Pełnił funkcję prezesa Towarzystwa Literatów i Dziennikarzy Polskich (1921 rok), w 1928 roku przyznano mu nagrodę literacką miasta Warszawy, a w 1934 roku został członkiem honorowym Polskiej Akademii Literatury. W roku 1931 obchodzono uroczyście czterdziestopięciolecie, a w 1937 roku pięćdziesięciolecie jego twórczości.
Ze względu na pogarszający się stan zdrowia (utrata wzroku i nasilająca się choroba umysłowa, będąca efektem kiły) musiał wycofać się z życia społecznego i twórczości literackiej. Miał zapewniony byt dzięki ofiarności społecznej oraz emerytury, finansowanej od 1925 przez miasto Bydgoszcz. W styczniu 1940 został przetransportowany z Hotelu Europejskiego na oddział chirurgiczny Szpitala Dzieciątka Jezus w Warszawie, gdzie zmarł 18 stycznia. Przyczyną zgonu (jak wykazała sekcja) był nowotwór przysadki mózgowej, niedokrwistość i niewydolność krążenia. Pochowano go wtedy zgodnie z jego życzeniem w grobie syna na cmentarzu Powązkowskim w Warszawie (pod murem V-53). Obecnie spoczywa na zakopiańskim Cmentarzu Zasłużonych na Pęksowym Brzyzku (kw. L-I-17).
Mimo że kilkakrotnie był zaręczony (m.in. w 1906 z Jadwigą, córką kupca i przemysłowca Karola Szulca oraz z Laurą Rakowską, z myślą o której napisał wiersz "A kiedy będziesz moją żoną"), nigdy się nie ożenił. Ze związku z nieznaną z nazwiska aktorką miał nieślubnego syna Kazimierza Stanisława, do którego przez kilka lat, do roku 1906, nie przyznawał się. Później zaczął starać się o rozwój talentów syna, ten jednak, popadłszy w alkoholizm i zaraziwszy się chorobą weneryczną, w wieku 33 lat popełnił samobójstwo. Tetmajer miał kilkuletni romans z góralką Marią Palider, która była pierwowzorem Maryny z Hrubego z "Legendy Tatr".
Kazimierz Przerwa-Tetmajer walnie przyczynił się do debiutu literackiego Władysława Orkana. Nie tylko załatwił druk „Nowel”, ale napisał entuzjastyczną przedmowę i pochwałę młodszego od siebie o dziesięć lat autora.
Kazimierz Przerwa-Tetmajer w kulturze.
Wiersze Kazimierza Przerwy-Tetmajera były wielokrotnie opracowywane muzycznie, m.in. przez Mieczysława Karłowicza, Władysława Żeleńskiego i Karola Szymanowskiego.
W 1901 r. Teatr Miejski w Krakowie wystawił "Zawiszę Czarnego" Kazimierza Przerwy-Tetmajera w reżyserii Józefa Kotarbińskiego. Kolejna inscenizacja tego dramatu miała miejsce w 1912 r. w Teatrze Wielkim w Warszawie (w związku z hucznie obchodzonym jubileuszem 25-lecia twórczości Tetmajera). W 1922 r. zespół i instytucja teatralna "Reduta" wystawiła "Judasza" K. Przerwy-Tetmajera ze Stefanem Jaraczem w roli tytułowej. W 1928 r. Władysław Lenczewski nakręcił film "Romans panny Opolskiej" na podstawie powieści Kazimierza Przerwy-Tetmajera. W 1958 r. Jan Wilkowski przy współpracy scenografa Adama Kiliana przygotował na deskach Teatru Lalka w Warszawie słynne przedstawienie "O Zwyrtale Muzykancie" według opowiadania K. Przerwy-Tetmajera. W 1964 r. czechosłowacki reżyser Martin Ťapák nakręcił film telewizyjny "Balada o Vojtovej Marine" na podstawie opowiadania Tetmajera. W latach sześćdziesiątych XX w. Tadeusz Różewicz napisał wiersz "Kazimierz Przerwa-Tetmajer". W 1973 r. został wyprodukowany przez Zespół Filmowy X na podstawie opowiadania Tetmajera film telewizyjny "Myśliwy" w reżyserii Krzysztofa Wierzbiańskiego. W 1978 Martin Ťapák ponownie sięgnął po twórczość Tetmajera, tym razem realizując film pt. "Krutá ľúbosť". W 1981 roku w Teatrze Telewizji zrealizowano spektakl oparty na życiu i twórczości Tetmajera "Kocham Cię za to, że Cię kochać muszę" w reż. Andrzeja Maja. W 1983 Jacek Koprowicz nakręcił kontrowersyjny film biograficzny o Tetmajerze pt. "Przeznaczenie". W 1984 roku Wanda Kwietniewska z zespołu "Wanda i Banda" nagrała piosenkę "Ulica Tetmajera". W 1994 roku na ekrany kin weszła "Legenda Tatr" w reżyserii Wojciecha Solarza, oparta głównie na opowiadaniach z cyklu "Na Skalnym Podhalu". W 2003 roku na deskach Teatru STU w Krakowie została wystawiona "Śleboda, czyli powaby życia" według Kazimierza Przerwy-Tetmajera w adaptacji i reżyserii Waldemara Śmigasiewicza.
Ksiądz Józef Tischner w kazaniach spod Turbacza – w trakcie odprawianych Mszy Ludzi Gór – wielokrotnie nawiązywał do twórczości Kazimierza Przerwy-Tetmajera.
W filmie "Wesele" z 1972 r. w reżyserii Andrzeja Wajdy w rolę Poety (Kazimierza Przerwy-Tetmajera) wcielił się Andrzej Łapicki.
Twórczość.
Źródła.

</doc>
<doc id="67676" url="https://pl.wikipedia.org/wiki?curid=67676" title="Mikołaj Szyszkowski (zm. 1643)">
Mikołaj Szyszkowski (zm. 1643)

Mikołaj Szyszkowski herbu Ostoja (ok. 1590 – zm. 7 lutego 1643 roku) – książę biskup warmiński 1633-1643, sekretarz wielki koronny, administrator apostolski diecezji sambijskiej, sekretarz królewski, prepozyt pułtuski, kantor krakowski, kanonik płocki, opat komendatoryjny czerwiński w latach 1621-1633.
Życiorys.
Mikołaj Szyszkowski był synem Jana i Anny z Ujejskich. Studia teologiczno-filozoficzne rozpoczął w Braniewie, a później kontynuował je w Rzymie. Na karierę Szyszkowskiego miał wpływ jego stryj Marcin, który jako biskup płocki udzielił mu święceń kapłańskich w Płocku. Dzięki stryjowi otrzymał beneficja kościelne, m.in. był opatem w Czerwińsku. Na dworze króla Zygmunta III Wazy pełnił funkcję wielkiego sekretarza, gdzie nawiązał współpracę ze Stefanem Sadorskim. Po śmierci stryja Marcina, który przeszedł w międzyczasie na biskupstwo krakowskie, przez dwa lata zarządzał diecezją krakowską.
Podpisał "pacta conventa" Władysława IV Wazy w 1632 roku. W 1632 roku został członkiem kapituły warmińskiej, a ze wskazania króla Władysława IV w 1633 roku wybrano go na biskupa warmińskiego. Diecezję objął w Lidzbarku, ponieważ Frombork zajęty był przez Szwedów. Szyszkowski na zakończenie wojny ze Szwecją ufundował w Stoczku Klasztornym kościół w kształcie rotundy. Wznowił funkcjonowanie Seminarium Duchownego w Braniewie oraz nie żałował własnych dochodów na wyposażenie obrabowanych świątyń. W porozumieniu z Jerzym Wilhelmem wydał nową ordynację krajową (zbiór przepisów regulujących życie gospodarcze); podobna ordynacja wprowadzona została na terenie Prus Książęcych, po obradach komisji wspólnej w Pruskiej Iławce. W 1635 roku został wyznaczony senatorem rezydentem.
Biskup Szyszkowski, używający także tytułu biskupa sambijskiego, dbał o katolików rozsianych w diasporze na terenie Prus Książęcych. Zmarł 7 lutego 1643 w Lidzbarku Warmińskim i pochowany został w katedrze we Fromborku.

</doc>
<doc id="67678" url="https://pl.wikipedia.org/wiki?curid=67678" title="Bebelno">
Bebelno



</doc>
<doc id="67679" url="https://pl.wikipedia.org/wiki?curid=67679" title="Bebelno Wieś">
Bebelno Wieś



</doc>
<doc id="67680" url="https://pl.wikipedia.org/wiki?curid=67680" title="Bebelno Kolonia">
Bebelno Kolonia



</doc>
<doc id="67681" url="https://pl.wikipedia.org/wiki?curid=67681" title="Bhaskaraćarja">
Bhaskaraćarja

Bhaskaraćarja (sanskryt भास्कराचार्य, trl. Bhāskarācārya, czyli "Bhāskara nauczyciel", Bhāskara II), (1114–1185) – matematyk i astronom indyjski. Kierował obserwatorium astronomicznym w Ujjainie.
Dzieła.
Jego głównym dziełam było "Siddhantasiromani," składające się z czterech części. Wśród nich najlepiej opracowane zostały:
Wkład.
Podał geometryczny dowód twierdzenia Pitagorasa
Oszacował także liczbę Pi jako formula_1 czyli około 3,141666...

</doc>
<doc id="67682" url="https://pl.wikipedia.org/wiki?curid=67682" title="Bhaskara">
Bhaskara



</doc>
<doc id="67683" url="https://pl.wikipedia.org/wiki?curid=67683" title="Bhāskara">
Bhāskara



</doc>
<doc id="67692" url="https://pl.wikipedia.org/wiki?curid=67692" title="Bakłażan">
Bakłażan



</doc>
<doc id="67696" url="https://pl.wikipedia.org/wiki?curid=67696" title="Psianka bakłażan">
Psianka bakłażan



</doc>
<doc id="67698" url="https://pl.wikipedia.org/wiki?curid=67698" title="Owad">
Owad



</doc>
<doc id="67699" url="https://pl.wikipedia.org/wiki?curid=67699" title="Andrzej Samson">
Andrzej Samson

Andrzej Samson (ur. 11 sierpnia 1947 w Smugach, zm. 8 marca 2009 w Częstochowie) – polski psycholog, psychoterapeuta zajmujący się terapią rodzin i dzieci, jeden z pionierów polskiej psychoterapii.
Życiorys.
W 1970 r. ukończył studia magisterskie na Wydziale Psychologii Uniwersytetu Warszawskiego. Był jednym z pionierów polskiej psychoterapii, którą zajmował się od początku lat 70. Wypracował wiele własnych, niekonwencjonalnych metod terapeutycznych.
W latach 70. był psychoterapeutą na letnich obozach dla studentów z zaburzeniami nerwicowymi, organizowanych przez Poradnię Zdrowia Psychicznego dla studentów w Warszawie. Prowadził wtedy psychoterapię grupową, elementy psychodramy, trening uwrażliwiający, maratony psychoterapeutyczne, techniki werbalne i pozawerbalne, oraz psychoterapię indywidualną. W tym czasie był związany zawodowo m.in. z Kazimierzem Jankowskim, psychiatrą propagującym psychiatrię humanistyczną oraz Joanną Flatau.
Dwukrotnie pojawił się gościnnie przed kamerą w roli aktora: w 1976 r. wystąpił w 15. odcinku serialu "Czterdziestolatek" – w roli gościa na przyjęciu u Powroźnych, natomiast w 1998 r. w filmie "Prawdziwa historia" zagrał psychiatrę. Wystąpił również w filmie dokumentalnym Marcela Łozińskiego "Jak żyć" (1977) oraz spektaklu telewizyjnym "Kwiaty dla Algernona" (1980). Ponadto był konsultantem oraz współpracował przy realizacji filmów dokumentalnych. Jest bohaterem filmu "Andrzej S. zawód psycholog" (2009).
Szybko zaczął prowadzić prywatną praktykę. W drugiej połowie lat 90. miał swój program w telewizji, w prasie udzielał porad. Pod koniec lat 90. był konsultantem policji i biegłym sądowym. Był przyjmowany jako gwiazda psychologii i nazywany „dyżurnym psychologiem telewizji”. Na jego spotkania autorskie przychodziły tłumy. Był autorem książek popularyzujących psychologię, publikował również felietony w popularnonaukowym czasopiśmie „Charaktery”. Cenił Miltona Ericksona i Marę Selvini-Pallazoli – twórczynię terapii systemowej, którą uprawiał.
Zmarł 8 marca 2009 r. w Częstochowie z powodu niewydolności krążeniowo-oddechowej. Zmarł w mieszkaniu swojej siostry w nocy, w czasie snu.
Życie prywatne.
Był mężem psycholożki Hanny Samson (rozwód), z którą miał córkę. Rozstali się w 1990 r.; po rozwodzie nie związał się z żadną kobietą. Znacznie nadużywał alkoholu, w związku z czym chorował na marskość wątroby. Pod koniec życia był podejrzewany o pedofilię.
Proces karny.
W latach 2004–2009 przeciw Samsonowi prowadzono postępowanie karne, zarzucając mu czyny lubieżne wobec małoletnich.
26 czerwca 2004 r. został zatrzymany po tym, jak na śmietniku przy jego domu na warszawskim Mokotowie znaleziono kilkaset zdjęć z dziecięcą pornografią. Powiązano je z psychologiem m.in. na podstawie ręki widocznej na zdjęciach. Po przeszukaniu jego mieszkania policjanci znaleźli kolejne zdjęcia.
26 czerwca 2005 r. rozpoczęło się postępowanie przed Sądem Rejonowym dla Warszawy-Mokotowa. Prokurator w akcie oskarżenia zarzucał mu, że w okresie od 1999 r. do początku 2004 r. wielokrotnie doprowadzał małoletnich (leczonego przez niego chłopca i dziewczynkę) poniżej 15 lat do poddania się „innej czynności seksualnej”, utrwalał i rozpowszechniał za pomocą Internetu dziecięcą pornografię oraz przechowywał takową na swoim komputerze.
Andrzej Samson nie przyznał się do winy, z wyjątkiem zarzutu utrwalania treści pornograficznych. Bronił się twierdząc, że opracował nowatorską terapię, która przyczyniłaby się do wyprowadzania dzieci z autyzmu. W artykule Wróblewskiego, podsumowującym proces z 2007 r., jest napisane "Słowo „potwór” jest najłagodniejszym z tych, jakimi obdarzyły go tabloidy. Tymczasem o zarzutach, dowodach niewiele było wiadomo. Śledztwo, a potem proces toczyły się tajnie ze względu na dobro dzieci." W wywiadzie z Bogdanem Wróblewskim Andrzej Samson powiedział m.in. "Posługiwałem się m.in. metodą regresji. To polega na cofnięciu się danej osoby do wcześniejszej fazy rozwoju. Podejrzewałem, że u dzieci autystycznych może być ona zaburzona. Chciałem się dowiedzieć, czy moi pacjenci w stadium osiągniętej regresji też wykażą cechy autystyczne, czy nie. Zachęcałem więc do wchodzenia w rolę młodszych dzieci. A ponieważ trudno się z nimi komunikować, stosowałem niewerbalne przekazy, podsuwałem im akcesoria niemowlęctwa – butelki, pieluszki. Niektóre z dzieci chętnie w taką regresję wchodziły – mocząc się, zachowując się jak niemowlęta. I wtedy były w lepszym kontakcie ze światem niż w swoim wieku metrykalnym! Część zdjęć to pokazuje".
9 stycznia 2007 r. Sąd Rejonowy dla Warszawy-Mokotowa wydał nieprawomocny wyrok skazujący Andrzeja Samsona, uznając jego winę we wszystkich czterech postawionych mu zarzutach. Uzasadnienie, jak i cały proces były tajne. Zezwolono na ujawnienie danych i wizerunku. Sąd uznał go za winnego wszystkich zarzutów i wymierzył łączną karę 8 lat więzienia. Sąd wymierzył karę 7 lat za to, że od 1999 do 2004 r. z góry powziętym zamiarem w swoim mieszkaniu wykorzystywał wielokrotnie upośledzenie leczonych przez niego chłopca oraz dziewczynki i dokonywał z nimi tzw. innych czynności seksualnych. Za ściąganie pornografii dziecięcej, robienie zdjęć dzieciom i rozsyłanie tych materiałów e-mailami na adresy internetowe amerykańskich serwerów otrzymał karę półtora roku więzienia. Za przechowywanie na swoim komputerze dziecięcej pornografii otrzymał rok więzienia. Dodatkowo sąd nałożył na niego środek karny w postaci zakazu wykonywania zawodu psychologa przez okres lat dziesięciu.
7 grudnia 2007 r. Sąd Okręgowy w Warszawie uchylił wyrok skazujący Samsona, ponieważ prokurator w dwóch sprawach oskarżył go o molestowanie tego samego dziecka, i skierował sprawę do ponownego rozpatrzenia w sądzie rejonowym. Nie uchylono aresztu.
21 stycznia 2009 r. sąd uchylił areszt wobec Andrzeja Samsona z powodów zdrowotnych (niewydolność nerek), uznawszy jego stan zdrowia za na tyle poważny, że konieczne było leczenie poza aresztem.

</doc>
<doc id="67701" url="https://pl.wikipedia.org/wiki?curid=67701" title="Piłka nożna w Polsce (2003/2004)">
Piłka nożna w Polsce (2003/2004)

Piłka nożna w Polsce - sezon 2003/2004

</doc>
<doc id="67706" url="https://pl.wikipedia.org/wiki?curid=67706" title="Stoczek Klasztorny">
Stoczek Klasztorny

Stoczek Klasztorny (niem. "Springborn") – część wsi Stoczek w województwie warmińsko-mazurskim, w powiecie lidzbarskim, w gminie Kiwity.
W latach 1975–1998 miejscowość położona była w województwie olsztyńskim. Wieś znajduje się w historycznym regionie Warmia.
Znajduje się tutaj sanktuarium maryjne z bazyliką Nawiedzenia Najświętszej Maryi Panny.
Wieś zamieszkuje około 330 osób.
Wieś i sanktuarium Matki Bożej Pokoju.
Historia wsi.
Wieś Stoczek 18 listopada 1349 lokował biskup warmiński Herman z Pragi. Wieś lokowano na 40 włókach według prawa chełmińskiego, powstała na terenie parafii Kiwity i obecnie znajduje się na terenie gminy Kiwity. W Stoczku przed wybudowaniem kościoła znajdowała się kaplica, gdzie przedmiotem kultu była pierwotnie figurka Matki Bożej.
Sanktuarium w Stoczku posiada tytuł bazyliki mniejszej nadany przez papieża Jana Pawła II 19 maja 1987 r.
W części klasztornej sanktuarium znajduje się izba pamięci kardynała Stefana Wyszyńskiego.
Od 1957 r. sanktuarium opiekują się księża marianie, znani z wzniesienia świątyni w Licheniu.
Budowa kościoła i klasztoru.
Kościół pw. Nawiedzenia NMP w Stoczku wybudowano jako wotum dziękczynne biskupa Mikołaja Szyszkowskiego po zakończeniu wojny ze Szwecją. Kościół w formie rotundy wybudowano w latach 1639–1641. Opiekę nad świątynią biskup Szyszkowski powierzył bernardynom sprowadzonym tu z Barczewa. Zakonnicy mieszkali początkowo w zabudowaniach drewnianych. Biskup warmiński Jan Wydżga w 1666 r. ufundował murowany klasztor parterowy. W czasie rządów biskupa Załuskiego na wzór Świętej Lipki rozpoczęto budowę obejść krużgankowych (1708-1714) wraz z kaplicami narożnymi. Budowę ich zakończono w czasach biskupa Potockiego, a także rozbudowano klasztor. Trzyskrzydłowa budowla od wschodu niczym podkowa dotykając obejść krużgankowych stworzyła wewnętrzny dziedziniec klasztorny. Biskup Potocki był też fundatorem dobudowanego do rotundy prezbiterium. Bernardyni po dekrecie kasacyjnym z 1810 r. ostatecznie zakończyli działalność ze śmiercią ostatniego zakonnika w 1826 r. Klasztor przejęty został przez władze pruskie. W czasach biskupa Hattena sanktuarium zwrócono diecezji warmińskiej. Klasztor przeznaczono na dom rekolekcyjny. W 1909 dobudowano jeszcze jedno piętro nad dawnym klasztorem, a do kościelnego wejścia kruchtę. W kruchcie znajduje się jeden z trzech marmurowych portali, którymi ozdobiona została barokowa świątynia.
Wyposażenie kościoła.
W ołtarzu głównym wykonanym w 1713 przez Krzysztofa Peuckera znajduje się obraz M.B. Stoczkowskiej (kopia obrazu „Salus Populi Romani” z Rzymu) sprowadzony tu przez biskupa Mikołaja Szyszkowskiego. Obraz jest okryty srebrną sukienką z 1687 r. Na obrazie zawieszone są bursztynowe korale – wotum kardynała Stefana Wyszyńskiego.
W lewym ołtarzu znajduje się obraz św. Anny Samotrzeciej ozdobiony także metalową sukienka i koronami na początku XVIII w. W prawym ołtarzu bocznym znajduje się obraz św. Franciszka. W kościele jest również okryty srebrną sukienką obraz św. Antoniego (z prawdziwym wizerunkiem), sprowadzony z Włoch w 1695 r. Na uwagę w świątyni zasługuje wykuta z żelaza w 1738 r. przez kowala z Dobrego Miasta ambona. Ozdobą kościoła jest także chór z organami w pierwotnej formie z 1695 r. Współczesną ozdobą kościoła jest epitafium kardynała Stefana Wyszyńskiego poświęcone przez prymasa Józefa Glempa w 1982 r.
Pod posadzką kościoła znajdują się krypty, gdzie spoczywa m.in. kasztelan kijowski Stanisław Potocki – brat biskupa Potockiego.
Krużganki i kaplice narożne.
Na sklepieniach krużganków i w kaplicach narożnych znajdują się malowidła ścienne przypisywane Maciejowi Meyerowi. W krużgankach wiszą stiukowe płaskorzeźby Drogi Krzyżowej wykonane przez Krzysztofa Perwangera, autora rzeźb w Świętej Lipce. Obrazy naścienne w krużgankach stoczkowskich są w dużo gorszym stanie w porównaniu do świętolipskich fresków. Kaplice narożne posiadają następujące tytuły: św. Kajetana, pw. Krzyża Świętego, św. Walentego i św. Jana Nepomucena.
Stefan Wyszyński w Stoczku.
Kardynał Wyszyński pobyt w miejscach odosobnienia opisał w „Zapiskach więziennych”. Do Stoczka przywieziony został z Rywałdu późnym wieczorem 12 października 1953. O przewiezieniu do innego miejsca uwięzienia dowiedział się po kolacji i nie był informowany, gdzie jest przewożony.
Pomieszczenia mieszkalne.
W Stoczku dla prymasa w towarzystwie księdza i siostry zakonnej wydzielono część pomieszczeń pierwszego piętra od lat nieużytkowanego klasztoru. Komunikacja na zewnątrz budynku odbywała się przez część korytarza parteru, z którego prowadziło wyjście do ogrodu. Ogród otoczony wysokim murem zabezpieczonym drutem kolczastym, w nocy oświetlony latarniami, skutecznie zapewniał izolację od świata zewnętrznego. Ochronę obiektu zapewniało kilkudziesięciu funkcjonariuszy Urzędu Bezpieczeństwa. Integralną częścią ochrony było urządzenie podsłuchowe i sygnalizator – przycisk wmontowany w futrynę drzwi ogrodowych, informujący dyżurnego o każdym otwarciu drzwi. Pomieszczenia ogrzewane źle funkcjonującymi piecami kaflowymi były chłodne i wilgotne.
Życie codzienne.
Ksiądz prymas ustalił porządek dnia (od godziny 5.00 do 22.00) w którym ustalone były pory czynności religijnych (jedna z klasztornych cel służyła za kaplicę), posiłków, lektury i spacerów po ogrodzie. W ogrodzie wzdłuż murów ustawił kamienie, które służyły za stacje Drogi Krzyżowej.
W Stoczku 8 grudnia 1953 kardynał Stefan Wyszyński napisał "Akt osobistego oddania się Matce Najświętszej".
Życie codzienne uzupełniały rozmowy z panami w ceratach, m.in. w sprawie korespondencji, chociaż do ojca prymasa.
W kwietniu 1954 w czasie prac w ogrodzie przy grabieniu liści prymas znalazł list skierowany z Watykanu do biskupa Linzu z 1938. Prymas przypomniał sobie, że prasa francuska wskazywała na Warmię jako miejsce deportacji kapłanów austriackich po Anschlussie Austrii.
W czasie pobytu kardynała Wyszyńskiego w Stoczku Klasztornym o miejscu jego uwięzienia zaczęło mówić Radio Wolna Europa. Władze PRL zdecydowały o zmianie miejsca uwięzienia – na drugi koniec Polski w Prudniku. Podróż odbyła się samochodem o zamazanych szybach drogą Bartoszyce – Kętrzyn, dalej obok Karolewa w kierunku Giżycka na lotnisko Kętrzyn-Wilamowo. Ksiądz prymas nawet w samolocie nie został poinformowany o docelowym miejscu podróży.
Zobacz też: Stoczek, Stoczek Kocki, Stoczek Łukowski, Stoczek-Kolonia

</doc>
<doc id="67707" url="https://pl.wikipedia.org/wiki?curid=67707" title="Junkers Ju-87 Stuka">
Junkers Ju-87 Stuka



</doc>
<doc id="67708" url="https://pl.wikipedia.org/wiki?curid=67708" title="Anna Zawadzka">
Anna Zawadzka

Anna Zawadzka (ur. 8 lutego 1919 w Warszawie, zm. 22 czerwca 2004 tamże) – anglistka, nauczycielka i autorka podręczników, zasłużona instruktorka harcerska, siostra Tadeusza Zawadzkiego „Zośki”, córka profesora Józefa Zawadzkiego i Leony z domu Siemieńskiej.
Życiorys.
W latach 1937–1942 drużynowa 14 WŻDH. W latach 1942–1944 była komendantką Hufca Szarych Szeregów Śródmieście w Warszawie i uczestniczyła w powstaniu warszawskim. Po II wojnie światowej pracowała w liceach warszawskich oraz na Uniwersytecie Warszawskim jako nauczycielka logiki i języka angielskiego. Po zakończeniu wojny była nadal aktywną uczestniczką życia harcerskiego.
W latach 1945–1946 zastępczyni komendantki Warszawskiej Chorągwi Harcerek ZHP, następnie w 1947–1948 członkini Głównej Kwatery Harcerek ZHP. Po odrodzeniu ZHP w latach 1956–1958 kierowniczka Wydziału Kształcenia Chorągwi Warszawskiej.
W latach 80. brała udział w reformowaniu Związku Harcerstwa Polskiego, była członkiem „bandy czworga” wraz z Stefanem Mirowskim, Jankiem Rossmanem i Haliną Wiśniewską. Włączyła się w odnowę ZHP, co przyniosło między innymi po IX/XXVI Zjeździe ZHP przywrócenie tradycyjnego prawa i przyrzeczenia harcerskiego.
W latach 1990–1993 była wiceprzewodniczącą ZHP. Autorka kilku monografii poświęconych polskiemu harcerstwu, m.in. "Dzieje harcerstwa żeńskiego w Polsce w latach 1911–1949", "Tadeusz Zawadzki „Zośka”", "O Aleksandrze Kamińskim „Kamyku”", "Gawędy o tych, które przewodziły".
Zmarła 22 czerwca 2004 w Warszawie. Została pochowana na cmentarzu Powązkowskim, (kwatera K, rz. 1, m. 23-24).

</doc>
<doc id="67724" url="https://pl.wikipedia.org/wiki?curid=67724" title="Mieczysław Biernacki (matematyk)">
Mieczysław Biernacki (matematyk)

Mieczysław Kwiryn Biernacki (ur. 30 marca 1891 w Lublinie, zm. 21 listopada 1959 tamże) – polski matematyk i chemik.
Życiorys.
Urodził w rodzinie lekarza Mieczysława Józefa Biernackiego (1862–1948) i Zofii z Weysflogów. Ukończył w Lublinie w 1909 szkołę średnią i do 1911 studiował matematyką na Uniwersytecie Jagiellońskim, a później na paryskiej Sorbonie. W latach 1914–1920 brał udział w wojnie: najpierw w armii francuskiej, a następnie z wojskami gen. Józefa Hallera. W czasie walk ranny i zatruty gazem. 
Po wojnie powrócił do Polski. W 1923 ukończył studia matematyczne w Paryżu, gdzie w maju 1928 uzyskał stopień doktora. Był uczniem Pawła Montela. Na uniwersytecie w Wilnie był przez rok starszym asystentem. Od listopada 1929 pracował w Poznaniu jako profesor nadzwyczajny matematyki i kierował aż do wybuchu wojny II Katedrą Matematyki. W 1937 został profesorem zwyczajnym. Przebywał podczas okupacji w Lublinie i udzielał tam lekcji matematyki, a po wyzwoleniu pozostał w mieście na stałe. Uczestniczył w tworzeniu UMCS w Lublinie, w którym w grudniu 1944 objął kierownictwo Katedry Matematyki. Od 1946 był członkiem Polskiej Akademii Umiejętności, a od 1949 pracownikiem Instytutu Matematyki PAU. Należał także m.in. do Poznańskiego Towarzystwa Przyjaciół Nauk i Polskiego Towarzystwa Matematycznego (1937–1938 i 1948–1951 wiceprezes). Zmarł w Lublinie 21 listopada 1959 i tam został pochowany.
W swych pracach zajmował się analizą matematyczną i geometrią. Opublikował 87 prac naukowych, w tym 2–tomowy podręcznik geometrii różniczkowej.
Odznaczenia i nagrody.
Został odznaczony Krzyżem Oficerskim Legii Honorowej (1936), Złotym Krzyżem Zasługi (1950), Krzyżem Kawalerskim Orderu Odrodzenia Polski (1954) i Krzyżem Komandorskim Orderu Odrodzenia Polski. W 1947 roku otrzymał Nagrodę im. Stefana Banacha przyznaną mu przez Polskie Towarzystwo Matematyczne. 

</doc>
<doc id="67726" url="https://pl.wikipedia.org/wiki?curid=67726" title="Bad trip">
Bad trip

Bad trip () – określenie na przerażające lub trudne doświadczenia po zażyciu substancji psychoaktywnej, głównie psychodelików. Przejawia się jako halucynacje, urojenia oraz napady lękowe różnego stopnia. Według Timothy Leary’ego zwykle dotyka użytkowników substancji odurzającej, którzy nie mają wiele doświadczeń z nią związanych oraz jest spowodowane przez nieodpowiednie "set and setting" lub przez ogólne napięcie emocjonalne.

</doc>
<doc id="67728" url="https://pl.wikipedia.org/wiki?curid=67728" title="Ayahuasca">
Ayahuasca

Ayahuasca (wym. ajałaska; w języku keczua „liana duszy”, „pnącze dusz”), yagé, natema, caapi oraz huaraca – rytualny psychodelik zażywany w formie napoju. Zawiera DMT występujące w roślinach z gatunków "Acacia sp." i "Mimosa sp." oraz harmalinę (będącą inhibitorem MAO) występującą np. w nasionach ruty stepowej ("Peganum harmala").
Jednak najczęstszą kombinacją roślin, którą stosują południowoamerykańscy szamani do przyrządzenia wywaru jest "Banisteriopsis caapi" (zawierająca inhibitor MAO) oraz "Psychotria viridis" lub "Diplopterys cabrerana" (zawierające DMT).
Zastosowanie.
Ayahuasca przygotowywana przez szamanów działa silnie halucynogennie. Indianie sporządzają napój, który jest zażywany przez szamanów w celach leczniczych, a także by wprowadzić się w trans, mający jakoby umożliwić im jasnowidzenie lub kontakt z mityczną pamięcią plemienia. Podczas seansu ayahuascę pije zarówno pacjent, jak i szaman. Obaj doświadczają wizji, w których duchy mają dyktować im, jak ma przebiegać kuracja. Innym celem takich seansów jest również wykrywanie klątw i uroków mających być przyczynami chorób. Seanse lecznicze odbywają się z reguły w nocy, a towarzyszą im zwykle starodawne pieśni, okadzanie, muzyka i tańce rytualne. Stosowanie ayahuaski w celach magicznych znane jest od tysięcy lat.
Osoby, które zażyły ayahuascę, twierdziły, że doświadczyły duchowych objawień dotyczących ich celu na Ziemi i prawdziwej natury Wszechświata oraz doznały czystej miłości, mądrości, wglądu we własne wnętrze połączonego z utratą ego, a także otrzymały wskazówki jak być najlepszą osobą, jak to możliwe. Doświadczenie to często jest opisywane jako przebudzenie lub odrodzenie. Efekty fizyczne to m.in. nieznaczne podniesienie ciśnienia krwi, a także wymioty lub biegunka. Prowadzone są badania nad przydatnością napoju w terapii zaburzeń lękowych, depresji i uzależnień. Badanie przeprowadzone w 2018 wykazało, że pojedyncza dawka ayahuaski znacząco zredukowała objawy depresji lekoodpornej w grupie kontrolnej w porównaniu z osobami, którym podano placebo. Wśród osób przez wiele lat pijących ayahuascę w kontekście religijnym naukowcy stwierdzili bardziej stabilną osobowość, lepszą pamięć i lepszą integrację społeczną niż w grupie kontrolnej.

</doc>
<doc id="67729" url="https://pl.wikipedia.org/wiki?curid=67729" title="Nagminne zapalenie przyusznic">
Nagminne zapalenie przyusznic

Nagminne zapalenie przyusznic, świnka (łac. "parotitis epidemica", ang. "mumps") – choroba wirusowa ludzi dotycząca głównie dzieci w wieku szkolnym, wywoływana przez wirus świnki, objawiająca się w około połowie przypadków bolesnym powiększeniem ślinianek przyusznych. Dzięki wprowadzeniu szczepień ochronnych zachorowalność i częstość powikłań w krajach rozwiniętych znacznie się zmniejszyły. Wbrew powszechnej opinii, na świnkę można zachorować więcej niż jeden raz w ciągu życia, jednak nie zdarza się to często.
Etiologia.
Do zakażeń wirusem dochodzi najczęściej zimą i wczesną wiosną. Rozszerza się drogą kropelkową lub przez ślinę, która może się znajdować na pożywieniu albo przedmiotach. Wirus ma dużą zdolność zarażania.
Okres wylęgania wynosi 2–3 tygodni, a okres zarażalności zaczyna się 2–4 dni przed wystąpieniem objawów i trwa 7–9 dni po ustąpieniu. Człowiek jest jedynym rezerwuarem wirusa.
Objawy i przebieg.
Bardzo często (u połowy chorych) nie występują żadne objawy choroby i zakażenie można stwierdzić jedynie przez wykrycie przeciwciał we krwi.
Jeżeli przebieg jest objawowy, najczęstszymi objawami są:
Obrzęk ślinianek powoduje ból przy otwieraniu ust i gryzieniu. Skóra nad nimi jest nabrzmiała, blada, lekko błyszcząca i napięta.
Opisywane powikłania:
Leczenie.
Leczenie polega na podawaniu leków przeciwgorączkowych, przeciwzapalnych (mają one na celu zapobieganie powikłaniom) oraz hamujących namnażanie wirusów, poprawiających zarazem odporność. W zapaleniu jądra i zapaleniu stawów podaje się kortykosterydy i niesterydowe leki przeciwzapalne. W leczeniu dodatkowo ważny jest wypoczynek i izolacja osoby chorej. Często ulgę może przynieść rozgrzanie obolałych miejsc przez założenie miękkiego szalika na szyję, ciepłe okłady czy też smarowanie maścią ogrzewającą. Podawane osobie chorej posiłki powinny być nie za gorące ani za zimne, o nieostrym smaku, płynne lub półpłynne.
Przeciwko śwince dostępne są szczepienia, w Polsce obowiązkowe, wchodzące w skład kalendarza szczepień. Zazwyczaj jest to szczepionka skojarzona, tzn. jednoczesne szczepienie przeciwko śwince, odrze i różyczce. Szczepienie wykonuje się między 13–15 miesiącem życia, a następnie podaje dawkę przypominającą w 6 roku życia (u dzieci urodzonych w 2013 roku lub wcześniej, które nie otrzymały dawki przypominającej – w 10 roku życia). Twórcą szczepionki jest Maurice Hilleman.
Historia.
Choroba opisywana była już w czasach starożytnych, jej objawy, w tym zapalenie jąder, opisał Hipokrates. Objawy neurologiczne w śwince opisał Robert Hamilton w XVIII wieku. W 1934 jej etiologię wirusową udowodnili Johnson i Goodpasture.

</doc>
<doc id="67730" url="https://pl.wikipedia.org/wiki?curid=67730" title="Dekstrometorfan">
Dekstrometorfan

Dekstrometorfan, DXM () – organiczny związek chemiczny, prawoskrętny enancjomer metorfanu używany w medycynie pod postacią bromowodorku jako lek przeciwkaszlowy.
Historia.
W roku 1959 amerykańska Agencja Żywności i Leków zatwierdziła działanie przeciwkaszlowe dekstrometorfanu i dopuściła go do obrotu jako substytut używanej w celach rekreacyjnych i powodującej uzależnienie fizyczne kodeiny. Dwa lata później środek pojawił się w sprzedaży w Stanach Zjednoczonych pod nazwą "Romilar". W roku 1973 lek został wycofany z rynku (ze względu na użycie rekreacyjne – pierwszy przypadek zanotowano w roku 1968), jednak niedługo potem znów przywrócono go do sprzedaży ze względu na brak specyfiku zastępczego.
Chemia i neurofarmakologia.
Dekstrometorfan jest prawoskrętnym izomerem lewometorfanu – agonisty receptorów opioidowych – sam jednak nie wykazuje działania przeciwbólowego. Jest metabolizowany w wątrobie przez dwa enzymy: głównie CYP2D6 poprzez O-demetylację do dekstrorfanu (DXO) i w mniejszym stopniu CYP3A4 poprzez N-demetylację do d-3-metoksymorfinanu (3MM, 3-MeOM), następnie obie substancje są metabolizowane do d-3-hydroksymorfinanu. Ze wszystkich metabolitów jedynie DXO wykazuje działanie psychoaktywne, zaś 3MM blokuje pracę enzymu CYP2D6. Część populacji w ogóle nie posiada enzymu CYP2D6 lub wykazuje jego słabsze działanie, co skutkuje mniejszym metabolizmem dekstrometorfanu do dekstrorfanu.
Dekstrometorfan pokonuje barierę krew-mózg, wykazuje następujące działania na ośrodkowy układ nerwowy:
Dekstrometorfan zazwyczaj powoduje wyrzut histaminy z mastocytów, co jest przyczyną swędzenia i zaczerwienia skóry, a także podwyższenia temperatury ciała. U niektórych osób reakcja ta może być wybitnie silna, co może doprowadzić nawet do wstrząsu anafilaktycznego, dlatego zaleca się ostrożność i unikanie lekkomyślnych zachowań.
Efekty te można zniwelować przy użyciu antyhistaminików, jednak nie każdy jest skuteczny (zazwyczaj potrzebne są te silniej działające) i nie każdy można bezpiecznie łączyć z dekstrometorfanem.
Inna aktywność biologiczna.
W badaniach na myszach stwierdzono, że dekstrometorfan, dzięki redukowaniu stresu oksydacyjnego, ogranicza miażdżycę i inne procesy zwężania światła tętnic.
Użycie medyczne.
Dekstrometorfan działa ośrodkowo na poziomie rdzenia (przedłużonego), tłumiąc suchy kaszel: w przebiegu przeziębienia, w zapaleniu gardła, oskrzeli czy krtani. Efekt przeciwkaszlowy jest wywoływany przez aktywację receptora σ1. Szybko się wchłania z przewodu pokarmowego i zaczyna działać po 10–30 minutach od podania, a jego działanie utrzymuje się do 6 godzin.
Maksymalna dawka dobowa wynosi 120 mg. Jako działania niepożądane mogą wystąpić: senność, zawroty głowy, nudności, biegunka, niekiedy wzrost ciśnienia tętniczego. Występuje w tabletkach 15 mg i 30 mg oraz syropach o stężeniu 15 mg/10 ml oraz 7,5 mg/10 ml, często jest składnikiem złożonych preparatów przeciw przeziębieniu i grypie w połączeniu z dekspantenolem, paracetamolem i pseudoefedryną.
Wchodzi w interakcje z innymi substancjami metabolizowanymi przez enzym CYP2D6. Z antydepresantami, głównie inhibitorami MAO oraz SSRI (którymi są także popularne specyfiki przeciwwymiotne difenhydramina i dimenhydrynat), może powodować zespół serotoninowy. W połączeniu z narkotycznymi lekami przeciwbólowymi, alkoholem etylowym oraz innymi środkami o działaniu depresyjnym na OUN może nasilać depresję ośrodka oddechowego.
Użycie pozamedyczne (rekreacyjne).
Dekstrometorfan zażyty w większych dawkach, znacznie przekraczających dawki terapeutyczne, wykazuje działanie narkotyczne () charakterystyczne dla dysocjantów (choć wykracza ono poza zakres „klasycznych dysocjantów” ze względu na szerokie spektrum działania na różne receptory) oraz nieznacznie euforyzujące. Z tych względów bywa on używany do celów rekreacyjnych.
Nazbyt częste używanie dekstrometorfanu skutkuje znacznym wzrostem tolerancji na działanie rekreacyjne, natomiast skuteczność przeciwkaszlowa raczej się nie zmniejsza.
W niższych dawkach powoduje zwykle lekkie uczucie upojenia i nieznaczne pobudzenie połączone z gadatliwością; sporadycznie: halucynacje przy zamkniętych oczach; przy wyższych może powodować wrażenia całkowitego oderwania od ciała (OOBE) i utraty własnej tożsamości (depersonalizacja). Powoduje także niezborność ruchów (ataksję), zaburzenia równowagi, kłopoty z mówieniem, opóźnienie reakcji, rozszerzenie źrenic (u osób ze słabą funkcją CYP2D6 lub po uprzednim zahamowaniu tego enzymu w różny sposób), przyspieszenie pulsu. W przypadku masywnego przedawkowania (takie sytuacje są sporadyczne, głównie w celach samobójczych), połączonego wówczas z utratą świadomości, może dojść do depresji układu oddechowego i śmierci. Działanie wywołane dekstrometorfanem można z dużym przybliżeniem porównać do ketaminy oraz PCP, choć jest od nich nieporównanie słabszym specyfikiem.
W zależności od przyjętej dawki, działanie i odczucia powodowane przez dekstrometorfan dzieli się zwyczajowo na 4 poziomy zwane "plateau", co jest podyktowane różnym stopniem oddziaływania na poszczególne receptory w miarę zwiększania ilości substancji (charakterystyczne jest, że efekty tej substancji nie nasilają się liniowo w miarę zwiększania dawki jak w przypadku większości leków, ale raczej zmieniają swój charakter):
Wyższe dawki, zwłaszcza powyżej 20 mg/kg, mogą być groźne dla zdrowia i życia.
Działanie rozpoczyna się zwykle po 35–120 minutach od przyjęcia, moment szczytowy przypada na 2–3 godziny po podaniu, a odczucia utrzymują się około 6 godzin. Następnego dnia, z reguły po przyjęciu dawki wyższej niż około 450–500 mg, można odczuwać słabą stymulację, rozkojarzenie, uczucie nierealności oraz niekiedy wyjaskrawienie obrazu, ale także zaburzenia typu ogólnego. Nie u wszystkich występują te objawy, zdarzają się osoby, które czują się całkowicie trzeźwe już po 7–8 godzinach od zażycia.
W przypadku dwóch "niższych plateau" występujące efekty to uczucie upojenia, zaburzenia wizji, charakterystyczne wrażenie „pływania”, zwłaszcza przy poruszaniu głową, u niektórych osób euforia, niekiedy pobudzenie psychoruchowe połączone z gadatliwością, charakterystyczne zaburzenia chodu (nienormalny – robotyczny – chód), osłabienie zmysłów dotyku i smaku, niekiedy też słuchu, maskowata twarz oraz jej „zgaszony wyraz”, bardzo rzadko halucynacje przy zamkniętych oczach (często przy udziale muzyki). Negatywne efekty, niewystępujące u wszystkich przyjmujących, to swędzenie oraz silne nudności prowadzące do wymiotów.
"Wyższe plateau" znacznie różnią się od dwóch niższych. Narząd wzroku nie jest w stanie przetworzyć obrazu, halucynacje mogą przybierać postać bardziej abstrakcyjną, pojawia się wrażenie wglądu w głąb siebie powodujące bardziej „mistyczne myśli i odczucia”, pobudzenie ruchowe możliwe na niższych plateau jest zastąpione kłopotami z poruszaniem się (chód przypomina „robota na wyczerpanych bateriach”) lub bezruchem, w wysokich dawkach możliwe jest pojawienie się doznań opuszczenia własnego ciała (OOBE), depersonalizacji lub nawet śmierci, co związane jest ze znieczuleniem ciała. 3. i 4. plateau wprowadzają możliwość wystąpienia bad tripów, czyli dosłownie „złych podróży” (gdzie doznania pozytywne są zastępowane negatywnymi).
DXM bywa niekiedy łączony z innymi substancjami psychoaktywnymi (najczęściej z marihuaną, kodeiną, benzydaminą i dimenhydrynatem) w celu spotęgowania efektów.
Dekstrometorfan jako inhibitor wychwytu zwrotnego serotoniny (oraz według niektórych dopaminy) może powodować u niektórych osób silne, lecz krótkotrwałe działanie antydepresyjne. Po zażyciu pozamedycznych dawek na następny dzień, lecz z reguły nie dłużej, można obserwować podwyższony nastrój oraz pobudzenie, objawy przypominające stan hipomanii, jednak występowanie tego typu efektów nie jest doświadczane przez większość użytkowników. Wynika to prawdopodobnie z różnej siły działania serotoninergicznego i z różnych oddziaływań na zupełnie inne receptory; podobne różnice bywają obserwowane również w przypadku leków z grupy SSRI.
Kontrowersje wokół możliwości uzależnienia.
Dekstrometorfan może powodować uzależnienie psychiczne. Uzależnienie fizyczne jest niemożliwe. Nie zostało natomiast stwierdzone jego szkodliwe działanie na organy wewnętrzne w podawaniu doustnym. Podawanie dożylne bardzo dużych dawek tego dysocjantu powodowało u szczurów charakterystyczną dla antagonistów receptora NMDA lizę Olneya, polegającą na fizycznym uszkodzeniu mózgu. Podanie doustne nie wywoływało tego efektu. DXM ma jednak dość silny wpływ na psychikę i w razie nadużywania może powodować izolację społeczną, problemy z pamięcią i koncentracją, co jednak znika stopniowo po zaprzestaniu używania dekstrometorfanu rekreacyjnie. Bardzo częste używanie może prowadzić do poważnych zaburzeń psychicznych. Mimo wielu badań specyfika i złożoność działania DXM na OUN pozostawia wciąż wiele wątpliwości i nierozwiązanych kwestii. Zostało stwierdzonych tylko kilka przypadków śmiertelnych w połączeniu z innymi substancjami (często zawartymi jako substancje aktywne obok DXM).
Niebezpieczne interakcje.
Dawka śmiertelna jest wysoka (od 1500 mg) co czyni go bardzo trudnym do przedawkowania. Przedawkowanie objawia się depresją układu oddechowego.
Wiadomo, że dekstrometorfan wchodzi w interakcję z SSRI, inhibitorami MAO, alkoholem, które mogą potęgować lub zmieniać jego działanie. Substancje rozkładane przez enzym CYP2D6 mogą również powodować niebezpieczne interakcje prowadzące nawet do zgonu. Stymulanty mogą dodatkowo znacznie zwiększać ciśnienie tętnicze. Istnieją udokumentowane przypadki śmierci poprzez połączenie dekstrometorfanu z efedryną.
Preparaty.
Preparaty dostępne w Polsce:

</doc>
<doc id="67732" url="https://pl.wikipedia.org/wiki?curid=67732" title="Pseudogen">
Pseudogen

Pseudogen – fragment kwasu deoksyrybonukleinowego, który – mimo podobieństwa do genów – nie jest funkcjonalny, tzn. nie koduje białek. Pseudogeny powstają w wyniku dezaktywacji genów danego gatunku w wyniku długotrwałej akumulacji mutacji.

</doc>
<doc id="67733" url="https://pl.wikipedia.org/wiki?curid=67733" title="Park Narodowy Arcadia">
Park Narodowy Arcadia



</doc>
<doc id="67735" url="https://pl.wikipedia.org/wiki?curid=67735" title="Park Narodowy Acadia">
Park Narodowy Acadia

Park Narodowy Acadia () – park narodowy położony w USA na wybrzeżu stanu Maine. Jest on jedynym parkiem narodowym w tym stanie Maine i znajduje się głównie na wyspie Mount Desert. Park zajmuje obszar 192 km² i słynie z dzikiej przyrody i latarni morskich, bez których żegluga wśród skalistych wysepek byłaby wręcz niemożliwa. W parku znajduje się pięć latarni morskich, które zostały wybudowane w XIX wieku.
Historia.
Nazwa parku przypisywana jest włoskiemu odkrywcy, Giovanniemu Verrazzano, który nadał tę nazwę w 1524 roku. Linia brzegowa wyspy Mount Desert przywoływała mu na myśl wybrzeże Grecji - stąd też grecka nazwa "Acadia".
Park powstał dzięki staraniom George'a B. Dorra, który poświęcił kilkadziesiąt lat swojego życia oraz znaczną część swojego majątku w celu ochrony przyrody. W obliczu rosnącego uprzemysłowienia okolic obecnego parku, w 1901 roku Dorr ustanowił Hancock County Trustees of Public Reservations, organizację mającą na celu zachowanie ziemi dla użytku publicznego. Do 1913 roku organizacja nabyła ponad 24 km² okolicznej ziemi. Dorr zaoferował tę ziemię rządowi federalnemu i w 1916 roku prezydent Woodrow Wilson ustanowił na niej pomnik narodowy pod nazwą Sieur de Monts National Monument. Dorr kontynuował działania w celu zwiększenia powierzchni terenów objętych ochroną oraz podniesienia rangi obszaru do parku narodowego. Jego starania zostały uwieńczone sukcesem, gdy w 1919 roku prezydent Wilson podpisał akt prawny ustanawiający Park Narodowy Lafayette, pierwszy park narodowy w Stanach Zjednoczonych na wschód od rzeki Missisipi. Dorr został pierwszym dyrektorem parku. W 1929 roku jego nazwę zmieniono na Park Narodowy Acadia, którą nosi obecnie.
Warunki klimatyczne.
Park Acadia jest pod wpływem klimatu morskiego, wobec czego występują obfite opady, a temperatury panujące na obszarze parku są średnie. Temperatura wód wynosi ok. 15 °C
Fauna.
Na terenie Parku Narodowego Acadia występuje wiele dzikich gatunków zwierząt, wśród których można wymienić: orła, fokę, morsa, wieloryba, niedźwiedzia.

</doc>
<doc id="67737" url="https://pl.wikipedia.org/wiki?curid=67737" title="Feliks Mendelssohn">
Feliks Mendelssohn



</doc>
<doc id="67739" url="https://pl.wikipedia.org/wiki?curid=67739" title="Rezerpina">
Rezerpina

Rezerpina ("Reserpinum", ATC: C01 AA52, C02 LA01) – alkaloid pochodzenia naturalnego, wyizolowany z korzeni rauwolfii żmijowej ("Rauwolfia serpentina") rosnącej u stóp Himalajów, od wieków stosowanej w medycynie. Pod względem chemicznym jest pochodną indolu, zaliczaną do alkaloidów indolowych, typu johimbanu. Jest estrem kwasu trimetoksybenzoesowego.
Rezerpina łatwo wchłania się z przewodu pokarmowego i łatwo przenika do ośrodkowego układu nerwowego. Działa wolno i może się kumulować w organizmie, gromadząc się głównie w tkankach bogatych w lipidy.
Mechanizm działania rezerpiny polega na wypłukiwaniu katecholamin (neuroprzekaźników- szczególnie z tzw. magazynów głębokich) i zapobieganiu ich gromadzenia się w zakończeniach nerwów układu współczulnego. Powoduje to uniemożliwienie działania tych przekaźników w mózgowiu i nerwach obwodowych. Znoszenie przekaźnictwa w układzie współczulnym powoduje rozszerzenie naczyń krwionośnych, a zatem obniżenie ciśnienia krwi. Rezerpina działa również uspokajająco.
Stosuje się ją w celu leczenia łagodnego nadciśnienia połączonego z częstoskurczem zatokowym, i to głównie jako składowa preparatów złożonych.
Dawniej rezerpina była stosowana jako lek przeciwpsychotyczny, m.in. w leczeniu schizofrenii (dawki większe – do 4 mg, a nawet 15 mg/dobę). Jednak obecnie w psychiatrii jest niemal niestosowana.
Do działań niepożądanych można zaliczyć: senność, działanie depresjonotwórcze, znużenie, obniżenie szybkości reakcji (mogące wpływać na zdolność do prowadzenia pojazdów i obsługiwania maszyn), nasilenie choroby wrzodowej, wymioty, biegunki, zaburzenia potencji.
Ze względu na działania niepożądane oraz wprowadzenie skuteczniejszych leków, rezerpina jest stosowana coraz rzadziej, a w niektórych krajach wycofana z lekospisów.
W Polsce pozostał obecnie już tylko jeden preparat zawierający rezerpinę.
Dostępne preparaty:
Dawniej rezerpina, głównie w postaci preparatów złożonych, była w Polsce szeroko stosowana. Stosowane były następujące preparaty w postaci tabletek: "Brinerdin" (inna nazwa handlowa "Normatens"), "Bipressin" (w połączeniu z binazyną), "Raudiazin" (w połączeniu z siarczanem dihydralazyny), "Retiazid" i "Retiazid forte" (w połączeniu z hydrochlorotiazydem) oraz "Raupasil" – rezerpina w czystej postaci (tabletki 0,1 mg, 0,25 mg oraz 1 mg).
Obecnie preparaty te są już niedostępne. Przez wiele lat były podstawowymi preparatami w leczeniu nadciśnienia tętniczego.

</doc>
<doc id="67741" url="https://pl.wikipedia.org/wiki?curid=67741" title="Β-Karbolina">
Β-Karbolina

β-Karbolina, norharman – organiczny związek chemiczny, tricykliczny alkaloid zbudowany ze skondensowanych pierścieni pirolu, benzenu i pirydyny (pirydynowa pochodna indolu).
Farmakologia.
Alkaloidy β-karbolinowe szeroko występują w wielu organizmach roślinnych i zwierzęcych. Zwykle pełnią rolę inhibitorów monoaminooksydazy (MAOI). Substancje czynne w " – harmalina, harmina i tetrahydroharmina są głównymi składnikami enteogenicznego napoju ayahuasca. Pinolina naturalnie występuje w ludzkim ciele. Razem z melatoniną reguluje fazy snu.
Występowanie w naturze.
Znane są 64 pochodne β-karboliny i występują w przynajmniej ośmiu rodzinach roślin. Ruta stepowa zawiera 2–6% β-karbolin, głównie harmalinę i podobnie jak " stanowi składnik napoju ayahuasca.

</doc>
<doc id="67744" url="https://pl.wikipedia.org/wiki?curid=67744" title="Kosmetyki">
Kosmetyki

Kosmetyki – grupa produktów służących do pielęgnacji, oczyszczania, ochrony i upiększania ciała. 
Wg rozporządzenia Parlamentu Europejskiego i Rady (WE) nr 1223/2009 z dnia 30 listopada 2009 r. dotyczące produktów kosmetycznych () produkt kosmetyczny oznacza każdą substancję lub mie­szaninę przeznaczoną do kontaktu z zewnętrznymi częścia­mi ciała ludzkiego (naskórkiem, owłosieniem, paznokciami, wargami oraz zewnętrznymi narządami płciowymi) lub z zę­bami oraz błonami śluzowymi jamy ustnej, którego wyłącz­nym lub głównym celem jest utrzymywanie ich w czystości, perfumowanie, zmiana ich wyglądu, ochrona, utrzymywanie w dobrej kondycji lub korygowanie zapachu ciała. Natomiast według uchylonej w 2019 roku ustawy z dnia 30 marca 2001 r. o kosmetykach, kosmetykiem jest każda substancja przeznaczona do zewnętrznego kontaktu z ciałem człowieka: skórą, włosami, wargami, paznokciami, zewnętrznymi narządami płciowymi, zębami i błonami śluzowymi jamy ustnej, którego wyłącznym lub głównym celem jest utrzymywanie ich w czystości, pielęgnowanie, ochrona, perfumowanie lub upiększanie.
Prawna regulacja kosmetyków.
Od 1 stycznia 2019 r. kwestie prawne związane z kosmetykami reguluje ustawa z dnia 4 października 2018 r. o produktach kosmetycznych (). 24.03.2009 Parlament Europejski przyjął rozporządzenie, którego głównym celem jest poprawa bezpieczeństwa kosmetyków poprzez ustanowienie jasnych warunków, jakie firmy muszą spełnić w kwestii oceny bezpieczeństwa produktów i ochrony zdrowia konsumentów. Rozporządzenie to nie zmienia obowiązujących przepisów dotyczących zakazu testowania kosmetyków na zwierzętach. Od 12 maja 2002 roku do 1 stycznia 2019 roku kosmetyki były przedmiotem regulacji ustawy z dnia 30 marca 2001 roku o kosmetykach (), a w latach 1939-2002 rozporządzenia Ministra Opieki Społecznej z dnia 18 stycznia 1939 r. wydane w porozumieniu z Ministrem Przemysłu i Handlu o dozorze nad wyrobem i obiegiem środków kosmetycznych (), które zastąpiło obowiązujące w latach 1935-1939 rozporządzenie Ministra Opieki Społecznej z dnia 25 czerwca 1934 r. wydane w porozumieniu z Ministrem Przemysłu i Handlu o dozorze nad wyrobem i obiegiem środków kosmetycznych ().
Podział kosmetyków.
Ze względu na część ciała, dla której są przeznaczone:
Ze względu na grupę docelową:
Ze względu na funkcję:
Wiele z kosmetyków należy naraz do kilku z tych grup – na przykład mydło może jednocześnie czyścić i nawilżać (czyli pielęgnować) skórę.
Środki czyszczące.
Do tego rodzaju środków zalicza się preparaty, których głównym zadaniem jest utrzymywanie czystości. Środki czyszczące zwykle zawierają detergenty, rozpuszczalniki lub proszki usuwające niepożądane substancje z ciała człowieka. Są to między innymi:
Środki pielęgnujące i ochronne.
Środki te służą przede wszystkim do utrzymywania powierzchni określonych części ciała w możliwie jak najlepszym stanie naturalnym. Część środków pielęgnujących ma też charakter leczniczy. Do tego rodzaju środków zalicza się kremy, balsamy, olejki, pianki, pomadki i wiele innych.
Środki zapachowe.
Środki te służą do nadawania określonym częściom ciała przyjemnego zapachu lub zapobiegania wydzielania się nieprzyjemnych woni. Zalicza się do nich:
Środki do zmiany wyglądu.
Są to środki, które służą do świadomej, nienaturalnej, tymczasowej zmiany wyglądu. Zalicza się do nich:
Istnieją metody trwałej zmiany wyglądu, w tym makijaż permanentny, przeszczepienie skóry i przeszczepienie włosów oraz operacje plastyczne, jednak na ogół nie zalicza się ich do środków kosmetycznych.

</doc>
<doc id="67752" url="https://pl.wikipedia.org/wiki?curid=67752" title="Tyrolka">
Tyrolka

Tyrolka, kolejka tyrolska – szczególny przypadek trawersu linowego.
Metoda pokonywania odcinków terenu pozbawionego wystarczającej rzeźby, w szczególności przepaści, wąwozów i studni w jaskiniach za pomocą podpięcia wspinacza w uprzęży do wstępnie napiętej liny nośnej rozpiętej między dwoma stanowiskami położonymi w przybliżeniu na jednakowej bądź różnej wysokości.
Kolejka tyrolska wykorzystywana może także być do ewakuacji osób poszkodowanych lub zagrożonych z miejsc trudno dostępnych, w tym także w miastach, m.in. z wysokich budynków, np. objętych pożarem, a także do transportu ładunków.

</doc>
<doc id="67755" url="https://pl.wikipedia.org/wiki?curid=67755" title="Bungee">
Bungee

"Bungee jumping" (skok na "bungee") to skakanie z dużej wysokości na długiej elastycznej linie wykonanej zwykle z około tysiąca gumowych włókien.
Pierwszymi skoczkami byli rdzenni mieszkańcy wysp Pentecost (Nowe Hebrydy) na Pacyfiku. Młodzi mężczyźni skakali z bambusowych wież, zabezpieczeni lianami przywiązanymi do kostek, żeby udowodnić swoją męskość oraz, według wierzeń, zapewnić plemieniu urodzaj.
W kwietniu 1979 roku wykonano skoki w Wielkiej Brytanii z mostu Clifton Suspension Bridge w Bristolu. Wydarzenie to uznaje się za początek "bungee jumpingu", gdyż był to pierwszy skok oddany poza wyspą Pentecost.
Warianty.
Wystrzeliwanie.
Amator wrażeń "wystrzeliwany" jest na wysokość kilkudziesięciu metrów za pomocą urządzenia w rodzaju procy: pomiędzy dwoma wieżami rozpięte są dwie liny. Są one połączeniem gum bungee i normalnych lin napinanych systemem naciągu. Trzeba tylko wpiąć się do uprzęży i zwolnić wyczep.
Bungee-run.
W specjalnym korytarzu trzeba naciągnąć linę bungee do granic swoich możliwości. Nadmuchiwany korytarz i kask zapewniają bezpieczne zakończenie zabawy.
Sprzęt.
Guma bungee zbudowana jest z wielu setek cienkich lateksowych gumek a w renomowanych firmach dodatkowo wplatają taśmę alpinistyczną zapobiegającą nadmiernemu rozciągnięciu się. Stosuje się trzy grubości gum: cienka dla wagi skoczka od 40 do 65 kg, średnia od 65-90 kg, gruba od 90 do 120 kg. Można skakać w kilka osób naraz. Są cztery rodzaje uprzęży: taśma owijana wokół kostek, na korpus, na biodra, specjalna uprząż na kostki. Skacząc z zastosowaniem uprzęży na nogach należy założyć uprząż asekuracyjną na biodra lub korpus. Wypadki przeważnie spowodowane są nieodpowiednim zastosowaniem grubości gumy do wagi skoczka.
Ryzyko.
Awarie sprzętu.
Niektóre wypadki w Polsce:
Do poważnych urazów może również dojść, gdy skaczący zaplącze się w linę. W 2005 roku w Austrii 20-letni mężczyzna został niemal uduszony przez linę podczas skoku w tandemie.
Późniejsze powikłania.
Po maksymalnym napięciu liny dochodzi do odrzutu, który powoduje nagły wzrost ciśnienia śródnaczyniowego w górnej części ciała skoczka. Jest to moment skoku, który grozi największą liczbą późniejszych powikłań medycznych. Najczęściej występują urazy wzroku. Grożą one nawet zdrowym, młodym osobom. W Polsce opisany został przypadek 24-latka, który po trzech miesiącach od skoku uskarżał się na utrzymujące się mroczki w polu widzenia. W Wielkiej Brytanii w 2012 roku opisano przypadek 24-latki, która po skoku na bungee uskarżała się na niewyraźne widzenie w lewym oku, a ponadto na mdłości, ból głowy i szyi, ucisk w klatce piersiowej. Wykryto u niej krwotoki siatkówki w lewej gałce ocznej. Po trzech miesiącach pogorszone widzenie w lewym oku pozostało.

</doc>
<doc id="67757" url="https://pl.wikipedia.org/wiki?curid=67757" title="Paintball">
Paintball

Paintball – rodzaj gry zespołowej, polegającej na prowadzeniu pozorowanej walki przy użyciu markerów, urządzeń zbliżonych kształtem i zasadą działania do broni pneumatycznej, które za pomocą sprężonego powietrza lub dwutlenku węgla wyrzucają kulki wypełnione farbą na bazie żelatyny spożywczej. Trafienie przeciwnika, podczas którego kulka rozbija się, pozostawiając kolorowy ślad (nazywany przez graczy splatem) na ciele, masce bądź markerze zawodnika, powoduje jego eliminację z gry.
Historia.
Sprzęt do paintballa pojawił się w USA już w latach 50. XX w. i był wykorzystywany przez służby leśne do znaczenia drzew z odległości, jak również w rolnictwie do znaczenia bydła. Dopiero w maju 1981 trzej przyjaciele z Hampshire: Bob Gurnsey, Hayes Noel, Charles Gaines wpadli na pomysł bezkrwawej rozgrywki, wykorzystując markery służące do znakowania bydła, w celach rozrywkowych. 27 czerwca 1981 rozegrano pierwszą grę: 12 zawodników zabawiło się w „capture the flag”. Zwycięzca nie oddał ani jednego strzału. Zabawa nabrała rozgłosu (między innymi dzięki nagłośnieniu przez media), spodobała się i ruszyła w świat. Początkowo paintball określano mianem "Survival", ale dość szybko nazwa ta ustąpiła obecnej. Od tego czasu nastąpił szybki rozwój paintballa na całym świecie, pojawili się wytwórcy odpowiedniego wyposażenia dla grających, ustalono zasady i wymogi bezpieczeństwa. Początkowo zabawa grup pojedynczych entuzjastów, często o zainteresowaniach myśliwskich lub militarystycznych, przekształciła się w sport dostępny dla większości osób. 
Zasady bezpieczeństwa.
Z racji tego, że w paintballu ma się do czynienia z bronią, zachowanie zasad bezpieczeństwa jest sprawą kluczową.
Maska ochronna.
Najbardziej narażone na zranienie są oczy i uszy. Najważniejszą więc zasadą bezpieczeństwa w paintballu jest noszenie maski ochraniającej twarz i głowę w czasie rozgrywek. Maski wykorzystywane w paintballu są zaprojektowane i wykonane z materiałów wytrzymujących bezpośrednie uderzenie kulki lecącej z prędkością ponad 90 m/s. Większość dostępnych na rynku masek, oprócz gogli posiada ochraniacz dolnej części twarzy, ochraniacze uszu oraz daszek. Dostępne są również maski chroniące całą głowę, przydatnych szczególnie w grach scenariuszowych odbywających się wewnątrz budynków.
Pomiar prędkości wylotowej kulek.
Przyjęło się powszechnie, iż maksymalna prędkość wylotowa kulki, zapewniająca bezpieczną grę, to 300 fps (feet per second), której odpowiada prędkość 91,5 m/s, 329,4 km/h. Prędkość ta mierzona jest chronografem - radarowym bądź fotokomórkowym. Prędkość wylotową można zmieniać ręcznie w markerze za pomocą odpowiedniej śruby regulacyjnej, lub też może ona ulec zmianie w wyniku zmian ciśnienia gazu zasilającego marker w wyniku zmian temperatury (zewnętrznej bądź gazu - w wyniku dużej liczny następujących po sobie strzałów) albo w miarę wyczerpywania się gazu w butli. Przekroczenie umownej prędkości wylotowej skutkuje zwiększeniem się zasięgu kulek, ale wzrasta też bolesność po uderzeniu i obrażenia jakie kulka może spowodować. Dobrą praktyką jest mierzenie prędkości wylotowej przed każdym meczem lub scenariuszem. Zdarzają się jednak nieuczciwi gracze, którzy dla poprawienia wyników podkręcają swoje markery – w przypadku wykrycia takiego oszustwa gracze tacy usuwani są z gry.
Blokada spustu i zatyczki do luf.
Każdy sprawny marker dostępny na rynku wyposażony jest w blokadę spustu. Wielu graczy jednak je demontuje, ze względu na możliwość przypadkowego włączenia. Dlatego też stosowane są różnego rodzaju zabezpieczenia wylotu lufy. Mogą mieć one formę gumowego grzybka wciskanego w lufę albo też „torebki” (ang. "barrel bag") naciąganej na lufę i zaczepianej o wystające elementy markera. Przypadkowy strzał w przypadku stosowanie zatyczki nie powoduje żadnego zagrożenia. Wspomniane zabezpieczenia powinny być bezwzględnie stosowane poza terenem gry, a ich niestosowanie może być powodem wypadków. W czasie zawodów i dobrze zorganizowanych gier wymóg stosowania "barrel bagów" jest oczywistą częścią regulaminu i obowiązuje każdego gracza.
Rodzaje gry.
Istnieje wiele rodzajów gry, generalnie zwycięzcą zostaje drużyna, która osiągnie cel ustalony na podstawie przyjętego scenariusza. Zazwyczaj jest to zdobycie flagi przeciwnika, wyeliminowanie wszystkich zawodników, osiągnięcie wyznaczonego punktu w określonym czasie itp. Rozgrywki mogą odbywać się w zamkniętym pomieszczeniu lub (częściej) na świeżym powietrzu. Wśród odmian paintballu wyróżnia się najczęściej: speedball i woodsball.
Speedball.
Speedball to sportowa wersja paintballa. Gra odbywa się na ograniczonym terenie na którym ustawione są sztuczne przeszkody. Rozgrywka w speedballu nazywana jest "meczem". Zasady i liczbę graczy zależy od ligi w jakiej rozgrywane są mecze. Główną europejską federacją, organizującą turnieje ligowe (Millennium Series) jest EPBF (European Paintball Federation). W Polsce, za zarządzanie i organizację turniejów odpowiada PLP (Polska Liga Paintballowa).Sędziowanie ww. turniejów, tak w Polsce, jak i w całej Europie, powierzono speedballowej organizacji sędziowskiej EuroRef.
Woodsball.
Woodsball rozgrywany jest w warunkach „naturalnych” – w lesie, na nieużytkach, terenach poprzemysłowych, itp. Gracze stosują w tej odmianie strój maskujący, wojskowy lub zbliżony do wojskowego, umożliwiający kamuflaż, i co istotne, dodający realizmu tej zabawie.
Zdarzają się również rozgrywki opierające się na historycznych działaniach wojennych. Są to tak zwane „scenariusze”. Gracze nie muszą jednak sztywno trzymać się historycznej wersji wydarzeń. Wynik takiej potyczki zależy tylko i wyłącznie od taktyki, umiejętności i zgrania graczy.
Pump-paintball.
W rozgrywkach używane są jedynie pompki. Terenem rozgrywek może być i las, i pole speedballowe. W Polsce jak i na świecie ta odmiana jest dość popularna. Dużo na ten temat - http://www.mcarterbrown.com/
Stock-paintball.
W rozgrywkach używane są jedynie markery stock. Terenem rozgrywek może być i las, i pole speedballowe.
Magfed-paintball.
W rozgrywkach używane są jedynie markery zasilane z magazynków dolnych. Terenem rozgrywek może być i las, i pole speedballowe.
Sprzęt paintballowy.
Niezbędnym wyposażeniem gracza paintballowego jest marker paintballowy. Wyróżnia się wiele rodzajów markerów:
Do prawidłowego działania markera potrzebne jest zasilanie gazem – najczęściej CO2 lub sprężonym powietrzem (HP – ang. High Pressure). Najbardziej powszechne w Polsce jest zasilanie markerów dwutlenkiem węgla z racji niższych kosztów zakupu butli, jak również ogólnej dostępności tego gazu w punktach sprzedaży gazów. Wadą wykorzystania CO2 jako zasilania dla markera, jest niestabilność ciśnienia wyjściowego oraz min. temperatura otoczenia na poziomie 5 °C. Butle do sprężonego powietrza wykorzystywane w paintballu dostępne są w 2 wersjach w zależności od ciśnienia: 3000 lub 4500 psi.
Niezbędnym wyposażeniem markera jest także magazynek na kulki, określany przez paintballistów mianem "spłuczki". Magazynki montowane są zazwyczaj w górnej części markera do tzw. kominka (ang. "feed)" i mogą być grawitacyjne, gdzie kulki opadają samoczynnie, lub tzw. "elektrospłuczki" gdzie podawanie kulek do markera wspomagane jest silniczkiem elektrycznym. W markerach stockowych kulki są w rurce równoległej do lufy i do przeładowania wymagane jest każdorazowe pochylenie markera aby kulka mogła się wtoczyć. W markerach mag-fed - kulki są w magazynkach pod markerem i są podawane siłą sprężyny.
Oprócz markera najważniejszym elementem wyposażenia paintballisty jest maska ochronna na twarz.
Paintball w Polsce.
Paintball jest sportem, który rozwija się bardzo dynamicznie, także w Polsce. Dla znacznej części uczestników stanowi jedynie atrakcyjną formę rekreacji, zdarzają się również fascynaci, którzy poświęcają duże nakłady finansowe i czasowe na doskonalenie swoich umiejętności w tej dziedzinie. Organizowane są paintballowe rozgrywki w stylu ligowym. Od drużyn w nich uczestniczących wymagane jest zarówno doskonałe zgranie zawodników, jak i perfekcyjna strategia gry. W Polsce Paintball po raz pierwszy pojawił się w latach 90. XX wieku kiedy to przy współpracy z pismem „Komandos” z Krakowa do Polski z Niemiec przyjeżdżał Zdzisław Duda. Odczyty, pokazy oraz spontaniczne „turnieje”, podczas których ZD wyjaśniał zasady i reguły tego sportu przyczyniły się do powstawania coraz to nowych zespołów i drużyn. Dzisiaj działają 2 ligi: PLP (Polska Liga Paintballowa, rozgrywki 5-osobowe) oraz NLP (Narodowa Liga Paintballowa, rozgrywki 5 i 3-osobowe)
W roku 2009 reaktywowana została Polska Liga Paintballowa oraz powołane zostało stowarzyszenie, które podjęło się organizacji rozgrywek. W 2009 i w 2010 roku PLP zostało podzielone na 2 dywizje: Superliga oraz 2 Liga. W tych latach Superliga składała się z 8 drużyn, a na zwycięzcę czekał tytuł Mistrza Polski. Jednym z czołowych zawodników w Polsce jest aktor, Alan Andersz, występując w drużynie Warsaw United.
W 2010 roku została powołana Narodowa Liga Paintballowa. W ramach ligi NLP są rozgrywane turnieje w formacie 5- i 3-osobowym. Rozgrywki 5-osobowe są podzielone na dwie dywizje - Ekstraklasa oraz II Liga. Limit drużyn w Ekstraklasie to 12, natomiast w II Lidze 24 drużyny. Liga 3-osobowa nazywana jest NLP3. Liczbę rozgrywek 5-osobowych w ciągu sezonu (sezon zaczyna się w połowie marca a kończy się w połowie października) to 5 turniejów. Rozgrywki 3-osobowe to 8 imprez w ciągu sezonu.
W 2012 roku następuje połączenie Polskiej Ligi Paintballowej(PLP) oraz Narodowej Ligi Paintballowej(NLP) w jedną ligę, która obecnie funkcjonuje pod nazwą - Polska Liga Paintballowa(PLP).
Skutecznie działa także liga dla graczy leśnych - Turniej Drużyn Leśnych, którego historia sięga roku 2004, a w edycji 2009, oprócz turnieju ogólnopolskiego, prowadzone są rozgrywki w ramach Konferencji lokalnych - Północnej, Południowej, Wschodniej i Zachodniej (adres strony, wraz z wynikami "na żywo" www.tdlonline.pl). Gracze "leśni" rozpoczęli w 2007 r. organizować się w większe grupy rozgrywające wspólnie gry scenariuszowe (np. W.L.K.P. – Wielkopolskie Leśne Kluby Paintballowe adres strony: www.paintball.wlkp.pl). Od 2006 roku w Poznaniu, między innymi z inicjatywy drużyn speedballowych zawiązała się inicjatywa Citypaintball (www.citypaintball.pl), miejskiego centrum szkolenia graczy paintballowych. Obecnie centrum jest siedzibą Wielkopolskiego Klubu Paintballowego, pod którego szyldem działa szkółka paintballowa i są organizowane treningi i sparingi dla wielu polskich drużyn. Treningi prowadzone są z użyciem kulek treningowych - reballi, kulek wielokrotnego użytku.
Przypisy.
 

</doc>
<doc id="67759" url="https://pl.wikipedia.org/wiki?curid=67759" title="Fred Astaire">
Fred Astaire

Fred Astaire, właśc. Frederick Austerlitz (ur. 10 maja 1899 w Omaha, zm. 22 czerwca 1987 w Los Angeles) – amerykański aktor, tancerz, wokalista. Był jednym z najpopularniejszych aktorów wśród tancerzy i najlepszym tancerzem wśród aktorów XX wieku. American Film Institute umieścił go na 5. miejscu na liście największych aktorów wszech czasów ("The 50 Greatest American Screen Legends").
Życiorys.
Był synem żydowskiego imigranta z Austrii, Friedricha Emanuela Austerlitza i Niemki, Johanny z d. Geilus. Zaczął występować w wieku 7 lat z siostrą Adele w duecie, który rozpadł się dopiero po jej zamążpójściu w 1931. Jego partnerkami były między innymi Joan Crawford w "Tańczącej Wenus" (1933), Ginger Rogers, z którą nakręcił dziewięć filmów, oraz Rita Hayworth, z którą grał w "Marzeniach o karierze" (1941) i w "Mojej najmilszej" (1942). Występował też z Judy Garland w "Paradzie wielkanocnej" (1948) oraz w kilku filmach z Cyd Charisse.
W jego filmach narracja jest prowadzona środkami muzycznymi, a postacie wypowiadają się w romantycznych sekwencjach tanecznych, filmowanych w długich płynnych ujęciach bez zbliżeń. Styl taneczny Astaire’a powstał z połączenia stepowania, tańca towarzyskiego i baletowego.
Życie prywatne.
Astaire był konserwatystą, zwolennikiem Partii Republikańskiej, chociaż nie ujawniał publicznie swoich poglądów politycznych. Wraz z Bingiem Crosbym, George’em Murphym, Ginger Rogers i innymi aktorami był członkiem założycielem Hollywoodzkiego Komitetu Republikańskiego. Był praktykującym katolikiem, wspierał amerykańskie działania wojskowe oraz ignorował rosnącą otwartość seksualną w filmach z lat siedemdziesiątych.
Fred Astaire i Cary Grant uznawani byli za najlepiej ubranych aktorów w filmach amerykańskich. Astaire pozostał ikoną męskiej mody nawet w starszym wieku, rezygnując ze swojego znaku rozpoznawczego – białej muszki i fraka na rzecz przewiewnego stylu codziennego – dopasowanych kurtek sportowych, kolorowych koszulek i spodni – używał starego krawata lub jedwabnej apaszki zamiast paska od spodni.
Fred Astaire w 1933 ożenił się z Phyllis Potter, która zmarła w 1954; mieli syna Freda i córkę Avę. Był oddanym ojcem i często o poranku tańczył na schodach w domu rodzinnym, by zabawiać dwójkę swoich dzieci.
Jego przyjaciel, David Niven, określił go mianem „nieśmiałego chłopaka”, zawsze serdecznego, z zamiłowaniem do dowcipów szkolnych. Astaire był przez całe życie entuzjastą golfa i koni wyścigowych. W 1946 jego koń Triplate wygrał w Hollywood
Gold Cup i Handicap San Juan Capistrano. Pozostał aktywny fizycznie do osiemdziesiątki. W wieku siedemdziesięciu ośmiu lat złamał lewy nadgarstek podczas jazdy na deskorolce wnuka.
Jego twarz pojawiła się na okładce albumu The Beatles "Sgt. Pepper’s Lonely Hearts Club Band".

</doc>
<doc id="67761" url="https://pl.wikipedia.org/wiki?curid=67761" title="Zorbing">
Zorbing

Zorbing – zabawa polegająca na staczaniu się ze zbocza lub spływaniu rwącą rzeką, strumieniem w plastikowej, nadmuchiwanej, wykonanej z materiałów odpornych na uszkodzenia podwójnej kuli "zorba".
Kula wyposażona jest w pasy bezpieczeństwa.
Pomysł na zorbing powstał w Nowej Zelandii, a jego autorami są Zorbs Dwane i Andrew Akers. Stworzyli oni plastikową kulę (początkowo o szerokości 1 m). Nieco później kulę powiększono do 3,2 m średnicy zewnętrznej.

</doc>
<doc id="67768" url="https://pl.wikipedia.org/wiki?curid=67768" title="Giacomo Puccini">
Giacomo Puccini

Giacomo Antonio Domenico Michele Secondo Maria Puccini (ur. 22 grudnia 1858 w Lukce, zm. 29 listopada 1924 w Brukseli) – włoski kompozytor muzyki operowej, wolnomularz. Jeden z najwybitniejszych kompozytorów operowych wszech czasów.
Życiorys.
Urodził się w mieście Lukka w rodzinie muzyków. Ojciec, Michele (1813–1864), prowadził orkiestrę miejską, był także organistą w katedrze i kompozytorem muzyki religijnej. Dziad, Domenico (1772–1815), był również kompozytorem, autorem utworów orkiestrowych i fortepianowych. Muzykami byli także pradziad Antonio (1747–1832) i prapradziad Giacomo (1712–1781). W wieku pięciu lat, po śmierci ojca, mały Giacomo został wysłany do nauki u wuja, którego zdaniem chłopiec był niezbyt zdolny i przede wszystkim mało zdyscyplinowany. Tym niemniej Puccini został organistą. Zainteresowanie teatrem operowym wzbudziło w nim podobno przedstawienie "Aidy" Verdiego w Pizie. Pierwsze zachowane kompozycje Pucciniego pochodzą z lat 1876 (Preludium na orkiestrę e-moll) i 1877 (kantata i motet).
W latach 1880–1883 Puccini studiował w konserwatorium w Mediolanie, gdzie był uczniem Amilcare Ponchiellego i Antonia Bazziniego. W roku 1883 wziął udział w konkursie na operę jednoaktową, zorganizowanym przez wydawcę Sonzogno. Chociaż jego opera "Le Villi" (Rusałki) nie otrzymała nagrody, została jednak wystawiona w 1884 w Teatro dal Verme w Mediolanie. Dzieło zwróciło uwagę wydawcy Ricordiego, który zamówił u Pucciniego następną operę, "Edgara" (wystawioną w La Scali w 1889). Premiera "Edgara" nie była jednak sukcesem i opera ta jest do dziś bardzo rzadko wystawiana.
Przygnębiony nieudaną premierą "Edgara", Puccini pracował jednak nad kolejną operą – "Manon Lescaut". W tym czasie zamieszkał w małej miejscowości Torre del Lago, nieopodal Lukki. Początkowo wynajmował tam mieszkanie, ale po wielkim sukcesie swojej trzeciej opery zbudował tam sobie willę, która pozostała jego ulubionym domem do końca życia. Premiera "Manon Lescaut" odbyła się 1 lutego 1893 r. w Turynie.
Światowy sukces przyniosła mu dopiero "Cyganeria" ("La Bohème"). Z późniejszych dzieł największą popularnością cieszą się: "Madame Butterfly", "Tosca" i niedokończona "Turandot".
Jego twórczość łączy w sobie tradycje muzyki włoskiej i zdobycze opery niemieckiej (Wagner, Richard Strauss).

</doc>
<doc id="67780" url="https://pl.wikipedia.org/wiki?curid=67780" title="Archikatedra Świętych Wita, Wacława i Wojciecha w Pradze">
Archikatedra Świętych Wita, Wacława i Wojciecha w Pradze

Katedra Świętych Wita, Wacława i Wojciecha albo katedra Świętego Wita () – siedziba arcybiskupów praskich i prymasa czeskiego, główny kościół Pragi. Usytuowany jest na wzgórzu zamkowym Hradczany, jest trzecim kościołem na tym miejscu (po przedromańskiej rotundzie i romańskiej bazylice), stanowi dominantę historycznej i obecnej panoramy stolicy Czech. Budowana w kilku fazach, w latach 1344–1385 (część wschodnia, wraz z elewacją południową), w latach 1870-1929 dokończono całość. Jeden z cenniejszych przykładów architektury dojrzałego gotyku i neogotyku w Europie Środkowej. Wewnątrz zawiera cenne dzieła sztuki rzeźby i malarstwa od XIV do XX w. w tym dzieła Petera Parlera i jego warsztatu (nagrobki Przemyślidów, popiersia czeskich osobistości na tryforium), fragmenty oryginalnych gotyckich fresków. Sanktuarium świętych patronów czeskich (Wita, Wacława, Wojciecha, Zygmunta oraz Jana Nepomucena). Jest historycznym kościołem grzebalnym i koronacyjnym królów czeskich, ponad tzw. Złotą Bramą (ozdobioną mozaiką ze sceną Sądu Ostatecznego z XIV w.) przechowywane są insygnia koronacyjne królów czeskich, w tym korona św. Wacława.
Historia.
Rotunda i romańska katedra.
Pierwszy kościół w tym miejscu (jego relikty znajdują się pod dzisiejszą katedrą, w okolicach południowego wejścia i kaplicy św. Wacława) był wczesnoromańską rotundą wzniesioną przez Wacława I w 925. Miała ona trzy półokrągłe absydy i prostokątny aneks od zachodu, obejście i emporę. Świątynię poświęcono świętemu Witowi, którego relikwie (ramię) książę Wacław otrzymał z rąk króla Niemiec Henryka I; mogło to również mieć inne znaczenie – wcześniej na Hradczanach znajdował się gród słowiański ze świątynią poświęconą Świętowitowi. W kościele tym pochowano św. Wacława (w południowej apsydzie), a w 973 w związku z ustanowieniem w Pradze biskupstwa stał się katedrą. Z kolei w 1039 biskup Sewer uroczyście złożył tu relikwie św. Wojciecha złupione z Gniezna w trakcie najazdu księcia Brzetysława I na Wielkopolskę. Budowla ta jednak okazała się niewystarczająca jako katedra i jednocześnie cel pielgrzymek do relikwii św. Wojciecha i św. Wacława.
W roku 1060, książę Spitygniew II zburzył rotundę i zastąpił ją nową, większą świątynią. Prawdopodobnie miała formę trójnawowej bazyliki o długości 70 m, z dwoma chórami, zachodnim i wschodnim. Posiadała także dwie wieże przy zachodnim transepcie. Od strony północnej przylegały zabudowania monasterium kanonickiego skupione wokół czworobocznego wirydarza otoczonego krużgankiem. Forma katedry nawiązywała do ważniejszych dzieł architektury powstałych w epoce sztuki romańskiej na terenie cesarstwa, szczególnie ottońskiego benedyktyńskiego kościoła w Hildesheim czy salickiej katedry w Spirze. Grób św. Wacława znajdujący się w dawnej rotundzie znalazł się w absydzie przylegającej do południowego ramienia transeptu. W tej świątyni odbyła się pierwsza czeska koronacja królewska – Wratysława II w 1085.
Katedra gotycka.
Cezurą dla dziejów katedry był rok 1344, kiedy to praskie biskupstwo otrzymało godność arcybiskupstwa (wcześniej Praga podlegała arcybiskupstwu mogunckiemu), zadecydowano o budowie nowej świątyni, odpowiedniej dla nowej rangi. 21 listopada 1344 położono kamień węgielny w obecności króla Jana Luksemburskiego, jego syna Karola (przyszłego króla Karola IV) oraz arcybiskupa Arnosta z Pardubic. Zamierzenie posiadało bogaty program ideowy. Kontynuowano tradycję świątyni grzebalnej królów czeskich, upamiętniono tu spoczywających Przemyślidów, poprzez wzniesienie nowych nagrobków dla nich. Tradycja ta trwała dalej (spoczywają tu m.in. Jan Luksemburski, Karol IV i Rudolf II). Rangę świątyni podniósł fakt umieszczenia tu skarbca z klejnotami królewskimi. Najważniejsze czeskie insygnium sprawione z inicjatywy Karola IV - korona Świętego Wacława (mieszcząca wewnątrz niezachowaną do dziś mitrę po Spitygniewie oraz umieszczony na zwieńczeniu bizantyjski krzyżyk z Cierniem Chrystusowym - relikwię tę pozyskał dla Pragi król Przemysław II Ottokar), na co dzień spoczywała na skroniach złotej głowy św. Wacława - relikwiarza (hermy) mieszczącego czaszkę świętego, tylko z okazji koronacji królewskich za dużą sumę ofiarowaną katedralnej kapitule król mógł nałożyć na skronie tę koronę. Katedra stała się też ważnym kościołem pielgrzymkowym. W przestrzeni świątyni znalazły swe nowe miejsce dawne groby świętych Wita, Wacława i Wojciecha. Karol IV pochował tu szczątki św. Zygmunta, sprowadzone przezeń z Burgundii. Nadto katedra mieściła relikwie św. Prokopa, św. Ludmiły, ponadto m.in. fragment Krzyża Świętego, Ewangelii św. Marka czy część berła św. Piotra.
Przez pierwszych osiem lat budowy pracami kierował francuski architekt Mateusz z Arras, działający w Awinionie i Narbonne. Architekt założył koncepcję nowej wielkiej świątyni, wzorowanej na katedrach francuskich, przede wszystkim monumentalnego pięcioprzęsłowego prezbiterium zamkniętego poligonalną apsydą, z obejściem i wieńcem kaplic. Za życia architekta wzniesiono zapewne dolne partie prezbiterium, pięć wschodnich kaplic, oraz dwie od strony południowej i jedną od północy, zachowując jeszcze pierwotną romańską świątynię, gdyż prace budowlane miały miejsce na wschód od absydy prezbiterium dawnej bazyliki. Po śmierci Mateusza z Arras w 1352 Karol IV powierzył budowę młodemu, urodzonemu w 1323 architektowi i rzeźbiarzowi Peterowi Parlerowi (synowi Henryka Parlera, także architekta, znanego ze wzniesienia kościoła Św. Krzyża w Schwäbisch Gmünd). Odtąd zasięg prac budowlanych nad nową świątynią kierował się ku zachodowi, tym samym kościół romański został ostatecznie zniesiony. Parlerowi przysługuje się ukończenie wzniesienia prezbiterium, ponadto wzniósł południowe ramie transeptu, z reprezentacyjnym wejściem do świątyni oraz dolne partie wieży południowej. W latach 60. i 70. ukończył kaplicę św. Wacława (bogato zdobioną), którą Karol nakazał postawić przy południowo-zachodnim narożniku prezbiterium ponad dawnym miejscem pochówku św. Wacława (szczątki świętego złożono w nowym grobowcu). Jednocześnie trwała budowa Złotej Bramy, stanowiącej dzisiaj wejście do katedry od południa – na jej fasadzie umieszczona została w latach 1370–1371 mozaika przedstawiająca scenę Sądu Ostatecznego.
W 1385 r. zamknięty został pierwszy etap budowy katedry – wyświęcone zostało jej prezbiterium, prowizorycznie zamknięte od zachodu (to prowizoryczne zamknięcie miało jednak przetrwać kilka stuleci). Architekt dostosował się do poprzednika jedynie w zakresie planu i ogólnej koncepcji francuskiego gotyku katedralnego, zaś formę architektoniczną zarówno zewnątrz i wewnątrz radykalnie zmienił. Zrezygnował z zasady ścisłej symetrii, zróżnicował formy kaplic chóru. Ciężar konstrukcji przeniósł na wydatne przypory z łukami oporowymi, dzięki czemu ściany prezbiterium mogły być przeprute wielkimi oknami (oddzielone jedynie służkami) o wymyślnej dekoracji maswerkowej, poniżej ciągu okien Parler wprowadził ciąg przeszklonych triforiów, przedzielonych ustawionymi diagonalnie filarami i służkami. Wytworne wnętrze zostało nakryte sklepieniem sieciowym. Matematyczne podejście do architektury Mateusza z Arras spotkało się z realizacją plastycznej wizji Petera Parlera. Wewnątrz w tryforium artysta wraz z jego strzechą w latach 1375–1385 wyrzeźbił dwadzieścia jeden portretów m.in. Karola IV wraz z rodziną, arcybiskupów, kierowników budowy, oraz architektów katedry, w tym swój autoportret. Zdążył także ukończyć budowę południowej wieży dzwonnicy (1392). Jednocześnie Peter Parler kierował przy innych inwestycjach w Królestwie Czeskim (m.in. kościół Św. Bartłomieja w Kolinie nad Łabą). Zmarł w 1397. Pochowano go w krypcie katedralnej, zaś kamienna płyta znajduje się w kaplicy Św. Marii Magdaleny, obok bliźniaczej płyty nagrobnej Mateusza z Arras. 
Dalsze dzieje.
Po śmierci Petera Parlera przez pewien czas prowadzili prace przy budowie katedry jego synowie Wacław i Jan, ale budowa została generalnie wstrzymana i w tej postaci przetrwała pięć wieków. Jedyne poważniejsze zmiany, jakie w tym czasie się w niej dokonały dotyczyły budowy tzw. empory Władysława przez Benedykta Rejta za panowania Władysława Jagiellończyka, budowy mauzoleum królewskiego w latach 1566–1589 oraz wystawienia w XVIII w. nagrobka św. Jana Nepomucena. W tymże stuleciu wieża południowa otrzymała obecny późnobarokowy hełm. Próby kontynuowania budowy katedry kilkakrotnie podejmowano – za Władysława Jagiellończyka rozpoczęto stawianie gotyckiej nawy, za Leopolda I położono kamień węgielny pod budowę barokowego korpusu nawowego, kolejne projekty powstawały w XVIII i XIX w. Rozbudowę rozpoczęto na dobre dopiero w 1872. Pracami kierowali architekci neogotyku - Josef Kranner, który wraz z kanonikiem Václavem Pešiną byli inicjatorami ukończenia prac budowlanych, następnie Josef Mocker. Po jego śmierci (1899) kompetencje te przejął architekt Kamil Hilbert. Niemal w całości część zachodnia nawiązuje do części historycznej - powtórzono artykulację ścian, układ sklepień, zaś w ścianach przy tryforium umieszczono portrety czeskich notabli. Korpus zamknięto od zachodu monumentalną fasadą z dwiema wieżami. Okazałą rozetę ukończono w czasie I wojny światowej. Przy dekoracji wystroju świątyni działali czescy artyści tacy jak František Kysela, Max Švabinský, Alfons Mucha, Karel Svolinský, Otakar Španiel i inni. Na nowych portalach obok budowniczych średniowiecznych znalazły się oblicza współczesnych konstruktorów w garniturach i krawatach. W 1921 ustawiono w katedrze pomnik poległych w I wojnie światowej, którego autorem był Karel Pokorný. W roku 1929 ukończono ostatecznie prace nad katedrą. W 1950 katedrę na własność przejęła Republika Czechosłowacka, a po zmianach ustrojowych Republika Czeska. Decyzję o nacjonalizacji katedry potwierdził Czeski Sąd Najwyższy w 2009 r. odrzucając odwołanie Kościoła w tej sprawie.
Architektura.
Katedra Świętego Wita, która stanowi do dziś dominantę „miasta stu wież” należy do czołowych osiągnięć średniowiecznej architektury nie tylko w samych Czechach. Wzniesiona w całości z kamienia katedra nawiązuje z jednej strony do tradycji klasycznego gotyku katedralnego, który narodził się we Francji, z drugiej strony zaś dokonano szereg przemian, które nadały praskiej świątyni odmienny wygląd. Układ przestrzenny prezbiterium wraz z ambitem i wieńcem kaplic, proporcje oraz diafaniczność (przezroczystość konstrukcji) zostały tu konsekwentnie zastosowane, jednakże dzięki fundacjom artystycznym dworu czeskich Luksemburgów oraz Piotrowi Parlerowi i jego warsztatowi, architektura świątyni charakteryzuje się licznymi innowacjami. Wewnątrz widoczne jest to głównie w przesklepieniu wnętrza, zamiast typowego dla klasycznych katedr francuskich sklepienia krzyżowo-żebrowego jest sklepienie sieciowe o specyficznym, indywidualnym wariancie. Indywidualnie potraktowano również dekorację elementów konstrukcyjnych. Na zewnątrz wyróżnia się elewacja południowa, z główną wieżą, przylegającą do południowego ramienia transeptu Złotą Bramą mieszczącą główne wejście i sąsiadującą obok kaplicą Św. Wacława. 
Układ przestrzenny.
Katedra w Pradze w obecnym kształcie ma plan nieregularny, spowodowany wyodrębnieniem części południowej, niemniej zarys krzyża łacińskiego, typowy dla gotyckich katedr został tu zachowany. Jest orientowaną trójnawową bazyliką, z transeptem prezbiterium (chórem) zamkniętym wieloboczną absydą, które obiega ambit, do którego przylega wieniec kaplic. Korpus nawowy powtarza układ przestrzenny chóru. Od zachodu dwie wieże na planie kwadratu. Główna wieża południowa oraz kaplica Św. Wacława o zbliżonej długości i szerokości wieży flankują południowe ramię transeptu. 
Architektura części wschodniej katedry ma ścisły związek z bogatym programem ikonograficznym ukształtowanym na kanwie czterech grobów świętych (wraz z ołtarzami) oraz wokół kilku zespołów fundacji Karola IV Luksemburskiego. Istotną rolę pełniła pierwotna lokalizacja grobów świętych Wita, Wacława i Wojciecha, na wzór ten przy absydzie umieszczono ołtarz Św. Wita, na zachodzie zaś ołtarz Św. Wojciecha. Ołtarz Św. Wacława został ulokowany poza główną przestrzeń katedry, wewnątrz specjalnej kaplicy mu dedykowanej. Jego lokalizacja w sposób dosłowny i fizyczny nawiązuje do pierwotnego miejsca ołtarza, zarówno w rotundzie jak romańskiej bazylice. Obok zakrystii, przy północnym ramieniu obejścia wzniesiono kaplicę Św. Zygmunta, gdzie umieszczono jego relikwie, sprowadzone z Saint-Maurice d'Agaune do Pragi przez Karola IV Luksemburskiego.
Architektura wnętrza.
Najstarszą częścią katedry jest część wschodnia którą tworzą pięcioprzęsłowy chór z prezbiterium zamknięte jest poligonalnie (5/12 boków) z obejściem i wieńcem kaplic, z których siedem wschodnich mają wieloboczny, centralizujący plan, pozostałe mają plan prostokątny, lub nieregularny.
Wnętrze prezbiterium, chóru oraz nawy głównej jest w niemal całości nakryte odmianą sklepieniem sieciowym, którego parzyste ciągi żeber nie przecinają się w centrum danego przęsła, lecz w pewnej odległości – pośrodku znajdują się wysklepki o formie romboidalnej. Żebra sklepień dźwigają bogato profilowane służkach przylegające do murów lateralnych, które są zredukowane do minimum, ze względu na przeszklenie, a w przypadku arkad międzynawowych w dolnych partiach służki przylegają do filarów wiązkowych. Ściany prezbiterium są podzielone na trzy zasadnicze strefy, najniższą tworzą smukłe arkady międzynawowe, środkową z ciągiem ażurowych pięciodzielnych triforiów oraz wyższą z wielkimi ostrołukowymi oknami o bogatej dekoracji maswerkowej. Obejście i większość kaplic są nakryte sklepieniem krzyżowo-żebrowym. Wyjątek stanowi kaplica Św. Wacława oraz zakrystia. Wschodnie przęsło zakrystii nakryte jest odmianą sklepienia gwiaździstego, zaś zachodnie poczwórnym sklepieniem krzyżowo-żebrowym, którego środkowy zwornik jest podwieszony na ośmiu żebrach. 
Architektura korpusu, nawowego zasadniczo powiela starszą część katedry, dzięki czemu wnętrze całej katedry zyskuje na spójności i stylowej jednolitości. Pewne nieregularności w układzie przestrzennym są podyktowane m.in. wymiarami wieży południowej i przylegającego od zachodniej strony aneksu. Stąd też wschodnie przęsło korpusu nawowego jest nieco szersze od pozostałych czterech.
Elewacje zewnętrzne.
Ściany nawy głównej, środkowej nawy transeptu oraz prezbiterium niemal w całości są przeprute oknami i wsparte skomplikowanym systemem skarpowym z łukami oporowymi. Przypory charakteryzują się wysublimowaną artykulacją i bogatą, wybitnie wertykalizującą dekoracją, którą tworzą rozmaite laskowania, arkady z maswerkami, wimpergi oraz wieńczące przypory fiale. Dekorację rzeźbiarską tworzą m.in. pojedyncze figury świętych (niemal wszystkie neogotyckie, z wyjątkiem dekoracji tzw. górnych tryforiów) liczne maski liściaste, ornamenty roślinne, tarcze herbowe, gargulce (w większości wtórne, neogotyckie), smoki, gryfy, lwy, orły etc. W archiwum Wiedeńskiej Akademii Sztuki (Akademie der Kunste) oraz w Miejskim Archiwum (Stadtarchiv) w Ulm przechowywane są rysunki na pergaminie przedstawiające m.in. architekturę przyziemia wieży, przylegającej do niej kaplicy, fragment przekroju poprzecznego chóru, wraz z ambitem i z kaplicą, ze szczególnym uwzględnieniem przypór i łęków oporowych, rzut jednej z wież oraz szczegółową dekorację architektoniczno-rzeźbiarską jednej ściany przypory. 
Elewacja zachodnia.
Część zachodnia katedry, wraz z dwoma wieżami jest w większości efektem XIX-wiecznych prac budowlanych, przy czym jej forma jest całkowicie podporządkowana szeroko rozumianej gotyckiej architekturze, głównie z terenów krajów niemieckojęzycznych. Wysokie, 92-metrowe wieże zachodnie mają trzy kondygnacje, dwie dolne są na planie kwadratu, najwyższa ośmioboku. W narożach, ponad drugą kondygnacją wznoszą się strzeliste wieżyczki sięgające koronie murów najwyższej kondygnacji. Obie wieże wieńczą ażurowe, strzeliste, ostrosłupowe hełmy z dekoracją maswerkową. Oś środkowa elewacji frontowej jest nieco szersza od wież. U dołu znajduje się monumentalny portal z ostrołukowym tympanonem bogato zdobionym dekoracją rzeźbiarską. Ukazano tam trzy epizody pasyjne: u góry Grupę Ukrzyżowania, niżej Zdjęcie z Krzyża i Złożenie do Grobu. Wyżej znajduje się wielkie ostrołukowe okno z wpisaną w nie rozetą. Całość tej osi wieńczy trójkątny szczyt z laskowaniami.
Wieża południowa.
Dzwony do pożaru katedry w 1541 roku.
Do momentu pożaru katedra posiadała 2 dzwony:
Dzwony katedry po pożarze w 1541 roku.
Po pożarze katedry zaistniała potrzeba odlania nowych. Jako pierwsze zostały odlane przez Ondřeja Matyáša dzwony :Wacław, Maria w 1542 roku. Następnym dzwonem był odlany w 1546 roku przez ludwisarza Stanislava Jan Chrzciciel. W roku 1549 do katedry przybył największy dzwon Zygmunt odlany przez Tomáša Jaroša. Wspomniany Tomáš Jaroš, odlał jeszcze w 1556 roku dzwon Dominik. W roku 1602 ludwisarz Martin Hilger odlał dzwon Józef. František Antonín Frank odlał w 1761 dzwon Jezus. 
Dzwony katedry po 1761 roku.
Dzwony katedry przetrwały w tym składzie do roku 1844, kiedy to pękł dzwon Jezus. Jego przelaniem zajął się ludwisarz Karl Bellmann. Dzwony Dominik i Maria niestety podzieliły los dzwonu Jezus, i również pękły. Ten pierwszy w roku 1891, a ten drugi w 1890. Ich przelaniem zajęła się ludwisarnia Diepoldów. 
Dzwony katedry po 1914 roku..
W wyniku I wojny światowej dzwony: Dominik, Maria i Jezus musiały zostać oddane i przetopione na cele wojenne. Tym samym przez następne 98 lat katedra posiadała tylko 4 zabytkowe dzwony. W 2011 roku Archidiecezja Praska wraz z Kapitułą Katedry Św. Wita podjęli inicjatywę zrekonstruowania zniszczonych dzwonów. W fundację włączyły się czeskie osobistości kościelne, państwowe, nauki i kultury m.in. prof. Václav Havlíček, abp Dominik Duka OP, Miroslava Němcová, Livie Klausová. 30 kwietnia 2012 na pamiątkę męczeńskiej śmierci św. Zygmunta po raz pierwszy od 98 lat zabrzmiał komplet dzwonów katedry Św. Wita. Wszystkie dzwony są uruchamiane ręcznie przez wieloosobowy zespół dzwonników. Wszystkie dzwony z wyjątkiem Zygmunta, który bije tylko podczas najważniejszych świąt, biją w każdą niedzielę 2 razy: o godzinie 9:45 i 12:00. 
Złota Brama.
Historyczne wejście do katedry zwane Złotą Bramą znajduje się od strony południowej. Umieszczone jest pomiędzy wieżą a kaplicą Św. Wacława.
Portyk gotycki.
Wejście poprzedza swego rodzaju portyk, dzieło wiązane z Piotrem Parlerem, otwarty na zewnątrz trzema wysmukłymi, ostrołukowymi arkadami. Wewnątrz nakryte jest sklepieniem trójdzielnym, które wzbogacają podwieszane, oderwane od sklepienia żebra wsparte na półfilarze oddzielającym dwa wejścia do wnętrza świątyni. Z bogatej dekoracji rzeźbiarskiej ocalały wsporniki i zworniki sklepienne, konsole i baldachimy nieistniejących dziś figur apostołów i proroków umieszczonych w archiwoltach i rozglifionych ościeżach.
Mozaika ze sceną Sądu Ostatecznego.
Złotą Bramę zdobi na zewnątrz mozaika datowana na lata 70. XIV wieku ze sceną Sądu Ostatecznego. Należy do unikatowych dzieł tego typu na północ od Alp. Dzieło to zdradza wpływy sztuki bizantyńskiej i włoskiej, prawdopodobnie jest dziełem Niccoletta Semitecolo oraz nieznanych artystów z Rawenny, sprowadzonych do Pragi przez Karola IV. Kompozycja podzielona jest na dwie strefy. W dolnej strefie po lewej ukazano zbawionych, po prawej potępionych. W centralnej części kompozycji umieszczony jest w górnej strefie Jezus w mandorli unoszony przez anioły w asyście Marii i Św. Jana Ewangelisty. Chrystus jest adorowany przez ukazanych w środkowej strefie świętych patronów Królestwa Czeskiego (świętych Prokopa, Zygmunta, Wita oraz Wacława, Ludmiłę i Wojciecha). Poniżej klęczą cesarz Karol IV z czwartą żoną Elżbietą Pomorzanką, którzy jednocześnie adorują Chrystusa i patronów czeskich.
Skarbiec czeskich insygniów koronacyjnych.
Powyżej arkad przedsionka Złotej Bramy mieści się skarbiec (Korunní komora) w którym do dziś znajdują się czeskie insygnia koronacyjne z gotycką koroną Św. Wacława na czele. Pomieszczenie to wzniesiono specjalnie do przechowywania klejnotów królewskich, które jest obecnie dostępne dla siedmiu głównych przedstawicieli kościelnych, państwowych i miejskich (prymas Czech, przewodniczący Kapituły Metropolitalnej w Pradze, prezydent Czech, premier Czech, przewodniczący Senatu Republiki Czeskiej, przewodniczący Izby Poselskiej, prezydent miasta Pragi). Gotycka Korona Św. Wacława oraz barokowe berło i jabłko królewskie są wystawiane na widok publiczny co kilka lat, natomiast złoty krzyż z relikwiami Chrystusowymi z 1357 r. (m.in. kilka cierni z korony, fragment gwoździa, partykuły krzyża, fragment gąbki niegdyś nasączonej octem i rzemienia po biczowaniu) oraz miecz koronacyjny znajdują się w specjalnej, stałej ekspozycji skarbca katedry Św. Wita.
Kaplica Świętego Wacława.
Obok Złotej Bramy, przy południowym ramieniu ambitu znajduje się kaplica Św. Wacława, zbudowana z inicjatywy Karola IV Luksemburskiego przez strzechę Piotra Parlera w latach 1344-1364, na planie kwadratu, nakryta jest sklepieniem, będącego kombinacją form typowych dla sklepienia krzyżowo-żebrowego i gwiaździstego. 
Lokalizacja kaplicy ma fizyczny związek z usytuowaniem pierwotnego ołtarza i grobu Przemyślida. Celem wzniesienia kaplicy było przede wszystkim ulokowanie tu relikwii i ołtarza, stąd też Karol IV polecił wznieść olbrzymi szczerozłoty i bogato kameryzowany relikwiarz w typie skrzyniowym oraz popiersie relikwiarzowe na głowę, na nim została nałożona korona Świętego Wacława, będąca odtąd koroną koronacyjną królów czeskich. Oprócz korony oba złocone relikwiarze zniszczyli husyci. Z tej zawieruchy przetrwała również dekoracja ścian, którą tworzą malowidła z cyklem Pasji Chrystusa oraz liczne inkrustowane kamienie półszlachetne. Nadto ocalała kamienna mensa ołtarzowa, figura św. Wacława oraz miedziane, pozłacane sakramentarium w formie wieżyczki. Z inicjatywy Władysława Jagiellończyka ściany przykryto polichromią ukazującą Żywot św. Wacława, nadto z tych czasów zachowała się brązowy świecznik warsztatu Vischerów oraz obraz z 1545 r. pędzla Monogramisty I. W. ukazujący scenę męczeństwa św. Wacława.
Chór i prezbiterium.
Wielki chór z prezbiterium mieści wewnątrz cenny wystrój, który tworzy przede wszystkim bogata dekoracja rzeźbiarska należąca do najważniejszych dzieł Piotra Parlera i jego strzechy. Przy najdalej wysuniętych na wschód filarach zachowały się dwie bogato rzeźbione konsole, jedna ukazująca sferę księżycową, druga rajskie drzewo z owocami i stojącymi pod nim Adamem i Ewą. 
Trzy wschodnie okna zdobią witraże, dzieło Maxa Švabinsky'ego, wykonane w latach 1946 – 1948. Pośrodku ukazano Trójcę Świętą i Czterech Ewangelistów. W lewym (północnym) oknie witraż ukazujący Matkę Bożą z koroną św. Wacława na skroniach oraz św. Ludmiłę, Arnošta z Pardubíc i Elżbietę Przemyślidzką. W geście adoracji Trójcy Świętej ukazano Spitygniewa II dzierżącego model romańskiego kościoła. W prawym (południowym) oknie witraż ze św. Wacławem oraz klęczącym Karolem IV, trzymającym model gotyckiej katedry. 
Tryforium.
Tryforium usytuowane jest między strefą arkad oddzielających chór z prezbiterium od ambitu i strefą okien oświetlających wnętrze. Jest swego rodzaju gankiem, znajdujące się tuż przy oknach wąskie przejścia umożliwiają obejść całość. Przy ścianach działowych znajduje się 21 kamiennych popiersiowych wizerunków najważniejszych osobistości bezpośrednio związanych z ówczesnymi dziejami katedry Św. Wita i ówczesnym państwem. Przy absydzie i bezpośrednio obok znalazły się wizerunki dworu królewskiego, ściślej najbliższa rodzina Karola IV Luksemburskiego: Wacław I Luksemburski - brat Karola IV, Jan Henryk Luksemburski - drugi brat Karola IV i margrabia morawski, Blanka de Valois - pierwsza małżonka Karola IV, Anna z Palatynatu - druga małżonka, Anna Świdnicka - trzecia małżonka, Elżbieta Pomorzanka - czwarta małżonka, Karol IV - król czeski i cesarz rzymski, Jan I Luksemburski - król czeski, ojciec Karola IV, Elżbieta Przemyślidka - małżonka Jana, Wacław IV Luksemburski - syn Karola IV i Anny Świdnickiej, późniejszy następca na tronie i Joanna Bawarska - pierwsza małżonka Wacława IV.
Po północnej stronie zostali ukazani kierownicy budowy katedry praskiej: Beneš Krabice z Weitmile, Ondřej Kotlík i Václav z Radče oraz architekci Piotr Parler i Mateusz z Arras; po stronie południowej, pierwsi trzej arcybiskupi Pragi: Arnošt z Pardubic, Jan Očko z Vlašimi oraz Jan z Jenštejna, nadto kolejni kierownicy budowy: Mikuláš Holubec i Leonard Bušek. Przy pozostałych filarach znalazły się maski liściaste oraz gryf i bawiący (lub walczący) ze sobą pies z kotem. 
Zespół popiersi należy do dzieł jednostkowych w historii rzeźby średniowiecznej, za sprawą m.in. lokalizacji, typu, stylu oraz treści. Celem było m.in. upamiętnienie najważniejszych osób tworzących historię praskiej katedry, podkreślenie roli i potęgi władzy Luksemburgów nad Czechami oraz znaczenia praskiej katedry dla całych Czech. Popiersia tryforium stanowią ważny przykład w dziejach portretu, w miejsce tradycyjnego przedstawiania ogólnych typów ludzkich, następuje konkretyzacja cech fizjonomicznych, rysów i wyrazu twarzy oraz dążenie do naturalizmu i bardziej dosłownego przedstawiania osób. Wraz z cyklem popiersiowych wizerunków Jezusa, Marii oraz świętych patronów czeskich umieszczonych na zewnątrz, tworzących tzw. górne tryforium zespół ten od strony zarówno formalnej i ideowej tworzy integralną całość.
Mauzoleum Habsburgów.
Pośrodku chóru znajduje się monumentalne Mauzoleum Habsburgów, wykonane z białego marmuru przez niderlandzkiego mistrza Alexandra Colina (1527 – 1612). Wykonane zostało w latach 1566 – 1589 w Innsbrucku, z woli cesarza Rudolfa II Habsburskiego, (który uczynił Pragę jako główną siedzibę swej władzy), zostało przeniesione do Pragi. Spoczywają tu dziadek Ferdynand I i babka Anna Jagiellonka oraz ojciec Rudolfa II Maksymilian II. Na płycie wierzchniej ukazano ich wizerunki w stanie wiecznego spoczynku, przy ścianie frontowej pośrodku stoi pełnoplastyczna figura Chrystusa Zmartwychwstałego. 
Ambona.
Obok mauzoleum, przy filarze znajduje się wczesnobarokowa ambona wykonana w latach 1618-1631. Obrazy wykonał Matyáš Mayer. Na drzwiczkach ukazano wizerunek św. Wita, na balustradzie schodów wizerunki Ewangelistów, zaś na sześciobocznym w planie koszu Ojców Kościoła - świętych Grzegorza, Ambrożego, Augustyna i Hieronima. Przy ściance przylegającej do filara obraz Chrystusa okazującego swe rany. Balustradę zdobią liczne figurki aniołków trzymające narzędzia Męki Pańskiej. Całość wieńczy rzeźba Chrystusa Zmartwychwstałego. 
Ołtarz główny.
Usytuowany przy absydzie ołtarz główny jest dziełem neogotyckim, proj. Josefa Krannera z roku 1868, zrealizowany z Josephem Mockerem do 1873 r. Jest to rozbudowana kompozycja z przewagą form czysto architektonicznych uzupełniona dekoracją rzeźbiarską i przedstawieniami figuralnymi wykonaną techniką emalii. W ogólnej postaci nawiązuje do form średniowiecznych relikwiarzy. Pośrodku retabulum najwyższa wieża z figurą św. Wita w górnej partii. Flankują ją para niższych bliźniaczych wież wznoszących się ponad arkadami z wimpergami, pod arkadami znajduje się sześć relikwiarzy typu skrzyniowego, których ścianki frontowe zdobią emaliowane wizerunki patronów czeskich (świętych Wojciecha, Cyryla i Wita oraz Wacława, Ludmiły i Prokopa.). Od strony prezbiterium bezpośrednio do retabulum przylega kamienna mensa, ściany ją podtrzymujące zdobią tonda z płaskorzeźbionymi wizerunkami proroków starotestamentowych. Retabulum otoczone jest kamienną balustradą, za ołtarzem umieszczono schody prowadzące na niewielką trybunę widoczną od strony ambitu. 
Ambit i wieniec kaplic.
Obiegający chór i prezbiterium ambit i przylegające do niego kaplice zostały rozplanowane przez Macieja z Arras, który częściowo zrealizował swój pomysł, który dokończył Piotr Parler. W najbardziej wysuniętych na wschód pięciu kaplicach zbudowanych na planie nieforemnego sześcioboku Karol IV Luksemburski, jako znaki m.in. legitymizacji swej supremacji w Czechach oraz pamięci o dawnych przodkach, ufundował zespół nagrobków dawnych władców czeskich z dynastii Przemyślidów. Na ścianach niektórych kaplic zachowały się fragmentarycznie gotyckie malowidła ścienne, datowane na lata 1370-1380 r.
Kaplica Świętego Andrzeja.
Obok kaplicy Św. Wacława znajduje się kaplica Św. Andrzeja (znana także jako Martinická). Na ścianie zachodniej renesansowe epitafium Jana Starszego Popiela z Lobkovic. Vis a vis kamienny neogotycki ołtarz z płaskorzeźbionym przedstawieniem cyklu pasyjnego i Grupy Ukrzyżowania, dzieło T. V. Achtermanna. Ściany pokryte XIX-wieczną polichromią Frantiska Sequensa ukazującą Żywot św. Andrzeja oraz alegorie cnót. 
Kaplica Świętego Krzyża.
Kaplica Świętego Krzyża dedykowana jest także świętym Szymonowi i Judzie Tadeuszowi. Przy wschodniej ścianie ołtarz Św. Krzyża ze srebrnym późnogotyckim antependium o dekoracji ornamentalnej oraz wizerunkiem św. Jana Nepomucena. Ponad mensą fragmentarycznie zachowane malowidła ścienne ze schyłku XIV w. ukazujące Madonnę z Dzieciątkiem (pośrodku) w asyście świętych Wacława i Jana Ewangelisty, a ponadto świętych Jan Chrzciciela, Szymona i Judy Tadeusza. Matkę Bożą adorują Albrecht III Habsburg i jego żona Elżbieta Luksemburska. Wyżej gotycki krucyfiks z XV w. Naprzeciw wejście do krypty pod prezbiterium mieszczącej groby królewskie. Wyżej na ścianie znajduje się XVIII-wieczny obraz ukazujący Apoteozę św. Jana Nepomucena pędzla O. Vicinellego. 
Oratorium Królewskie.
Pomiędzy kaplicami Św. Krzyża i Św. Marii Magdaleny znajduje się poligonalnie zamknięta przybudówka, która mieściła wejście na ganek łączącym zamek królewski z katedrą, prowadzącym na emporę, gdzie gromadził się podczas liturgii dwór królewski. Zarówno ganek, jak empora powstały około 1490 roku z inicjatywy Władysława Jagiellończyka. 
Oratorium królewskie.
Oratorium jest swego rodzaju emporą, przeznaczoną dla władców, którzy tu zasiadali podczas liturgii. Przestrzeń ta została zintegrowana z sąsiednią rezydencją królewską za pomocą ganku, który pomimo przebudów zachował się do dziś. Sama empora, od strony architektonicznej nawiązano do dzieł Petera Parlera (sklepienie trójdzielne wewnątrz kruchty w Złotej Bramie, motyw podwieszonego zwornika) wzbogacając o repertuar form typowych dla późnego gotyku: gęsto przykrywający wysklepki motyw astwerku-uschniętych, sękatych wijących się gałęzi. Podobna dekoracja znalazła się na monumentalnej balustradzie, którą nadto zdobią figurki oraz herby ziem którymi rządził Władysław Jagiellończyk. Jego monogram - tarcza herbowa z literą „W” znalazła się niżej, na wspomnianym, podwieszonym zworniku. Empora ta przypisywana jest Benediktowi Riedowi. 
Kaplica Świętej Marii Magdaleny.
Kaplica Świętej Marii Magdaleny (Valdštejnská) mieści usytuowane przy bocznych ścianach kamienne płyty nagrobne Mateusza z Arras (1290 – 1352) i Piotra Parlera (1332 – 1399) głównych architektów i budowniczych gotyckiej części katedry praskiej. Obok nagrobka pierwszego z architektów zachowała się szczątkowo XIV-wieczna polichromia z ok. 1360-70. Przedstawia Marię z Dzieciątkiem oraz świętymi: Marią Magdaleną, Bartłomiejem, Jakubem Młodszym i niezidentyfikowanym świętym; adorowanych przez dwóch kanoników katedry praskiej, których tożsamość nie została rozpoznana. Pozostałe malowidła ścienne ukazujące Żywot Św. Marii Magdaleny, dzieło Františka Sequensa. Ten, wraz z Josefem Mockerem zaprojektowali witraże tej kaplicy.
Kaplica Świętego Jana Nepomucena.
Kaplica Świętego Jana Nepomucena (znana również jako Świętych Edwarda i Otylii, lub Vlašimska) mieści nagrobek Jana Očka z Vlašimi drugiego arcybiskupa Pragi (1364–1378). Powyżej fragmenty malowideł ściennych z ok. 1376 roku, przedstawiających klęczącego arcybiskupa przed Chrystusem jako "Vir Dolorum" oraz świętymi Wojciechem i Katarzyną. Nadto zachował się fragmenty sceny Bożego Narodzenia. Po przeciwległej stronie, na ścianie malowidło „Chrzest św. Otylii” (około 1380 r.) łączone z Mistrzem Oswaldem.
Ołtarz kaplicy z XVIII wieku, częściowo posrebrzany. Pośrodku przeszklona skrzynia mieszcząca relikwie św. Wojciecha. Wyżej ponad krucyfiksem adorowanym przez dwa anioły późnogotycka Pieta. Po bokach cztery srebrne popiersia świętych Wacława, Wojciecha, Wita i Cyryla. Od XVIII wieku, kaplica służy kultowi świętego Jana Nepomucena (ok. 1350–1393) wykształconego na uniwersytetach w Pradze i Padwie. Był kanonikiem praskiej katedry, wikariuszem abp. Jana z Jenštejna, praskiej katedry, spowiednikiem m.in. Zofii Bawarskiej. Pokłosie zatargu z królem Czech Wacławem IV został utopiony w Wełtawie. Jego żywot został ukazany na XIX wiecznych witrażach, dziełach m.in. Josefa Krannera i Karela Vladislava Zapa. 
Mauzoleum Św. Jana Nepomucena.
W obrębie ambitu, naprzeciwko kaplicy usytuowano monumentalny barokowe mauzoleum, z grobowcem św. Jana Nepomucena. Projekt opracował Josef Emanuel Fischer von Erlach w roku 1733. Figury świętego w asyście czterech klęczących aniołów oraz cesarza Karola VI powstały wedle modeli włoskiego rzeźbiarza Antoniego Corradiniego. Srebrna dekorację wykonał wiedeński złotnik Johann Joseph Würth. Nad nagrobkiem zawieszono tkany baldachim podtrzymywany przez cztery anioły usytuowane przy filarach. Powstanie tego monumentalnego założenia ma kontekst historyczny. W XVIII wieku nasilił się kult praskiego męczennika, którego krzewicielami byli przede wszystkim Jezuici, jego zasięg objął ówczesne habsburskie Czechy wraz z krajami ościennymi, zwłaszcza na Śląsk i Morawy. Został beatyfikowany w 1721 roku przez Innocentego XIII, kanonizowany 19 marca 1729 przez Benedykta XIII.
Kaplica Świętych Wojciecha i Doroty.
Kaplica Świętych Wojciecha i Doroty (zw. Saska lub Šternberków) zachowała kamienne antependium gotyckiego ołtarza wykonane po 1356 roku. Zdobią go cztery ostrołukowe arkady. W dwóch środkowych ukazano tronującego św. Wojciecha adorowanego przez Rudolfa I, księcia Saksonii, po bokach zaś tarcze z herbami księcia oraz Saksonii. Na ścianie zachowała się kamienna tarcza z herbem Saksonii wraz z klejnotem. Poniżej gotycki nagrobek Przemysła II Ottokara, vis a vis nagrobek Przemysława Ottokara I, który jest jedynym nagrobkiem źródłowo przypisanym Peterowi Parlerowi. Powyżej na ścianie polichromia ze sceną "Adoracji Dzieciątka przez pasterzy" przypisywana warsztatowi Mistrza Ołtarza z Trzeboni; utrzymana w konwencji stylu pięknego, datowana na schyłek XIV stulecia.
Kaplica Najświętszej Marii Panny i Świętej Trójcy.
Oś katedry zamyka od wschodu kaplica Najświętszej Marii Panny i Świętej Trójcy (zw. Cesarską). Z pierwotnego wyposażenia zachowały się jedynie nagrobki Spytygniewa II. (1031 – 1061) oraz Brzetysława I. (1034 – 1055). Pośrodku XIX-wieczny, neogotycki ołtarz w formie tryptyku z figurami świętych Wita, Wacława i Wojciecha w części środkowej oraz Chrystusa w asyście aniołów na zwieńczeniu. Po bokach płaskorzeźbione sceny ukazujące wybrane wątki z żywotów patronów praskiej katedry.
Kaplica Świętego Jana Chrzciciela.
Kaplica Świętego Jana Chrzciciela (zwana również jako Arnoštova, Arnošta z Pardubic, Św. Antoniego) pierwotnie mieściła miejsce pochówku pierwszego praskiego arcybiskupa Arnošta z Pardubic. Zachowaną pamiątką jest XIV-wieczny kamienny zwornik z herbem tegoż hierarchy. Zachowały się dwa nagrobki tumbowe wykonane w warsztacie Parlerów, Borzywoja II. (1064 – 1124) i Brzetysława II (1092 – 1100). Na ścianach wykonane z czerwonego marmuru płyty nagrobne z wizerunkami arcybiskupów Antonína Bruse z Mohelnice (1561 – 1580) oraz Martina Medka z Mohelnice (1581 – 1590). Z barokowego wystroju zachował się brązowy świecznik z XVIII w. Przy najdalej wysuniętej ścianie kaplicy neogotycki ołtarz, dzieło Josefa Krannera z figurami dłuta Vaclava Levého i Josefa Václava Myslbeka. 
Kaplica Świętej Agaty.
Kaplica Świętej Agaty, (znana też jako Stara Kaplica Arcybiskupia lub Pernštýnská), mieści manierystyczny nagrobek Vratislava II z Pernštejna (1530 – 1582), szlachcica i najwyższego kanclerza Królestwa Czech, ponadto nagrobki arcybiskupów praskich: Antonína Petra Příchovského z Příchovic, Václava Leopolda Chlumčanského z Přestavlk a Chlumčan, Aloise Josefa Krakovského z Kolovrat, Ondřeje Aloise Ankwicz ze Skarbek-Poslawice i Františka kardinála Schönborna. Ołtarz w formie neogotyckiego tryptyku, dzieło Josepha Mockera i Jana Mráza dedykowany jest świętemu Wojciechowi. W obrębie obejścia, naprzeciwko kaplicy brązowa figura kardynała Bedřicha Josefa Schwarzenberga, dłuta Josefa Václava Myslbeka z roku 1891.
Kaplica Świętej Anny.
K. Mocker, L. Šimek, wykonali tu neogotycki ołtarz z figurami świętej Anny, w asyście św. Łukasza i Metodego; na ołtarzu został umieszczony wczesnogotycki relikwiarz tablicowy (plenarium) z roku 1266, ofiarowany katedrze w 1846 r. Do rewolucji francuskiej znajdował się w kościele Świętego Marcina w Trewirze. Na bocznej ścianie późnogotycki obraz z przedstawieniem Wniebowzięcia Marii, datowany na 1 poł. XVI stulecia. 
Stara Zakrystia.
Dwuprzęsłowa Stara Zakrystia (ob. kaplica Świętego Michała) zachowała pierwotną architekturę, którą tworzą skomplikowane w formie sklepienia, dzieło strzechy Piotra Parlera. Przęsło zachodnie nakrywa wariant sklepienia krzyżowo-żebrowego (czterokrotna multiplikacja tego motywu), zaś wschodnie odmiana sklepienia gwiaździstego. W obydwóch przypadkach, na wysokości styku żeber nie ma typowego zwornika, promieniście ułożone żebra (w liczbie 8) są oderwane od wysklepek i opadają w dół, na styku łączą się tworząc tzw. zwornik podwieszony. Zachował się również gotycki portal prowadzący do tego pomieszczenia. Tympanon zdobi dekoracja maswerkowa z motywem "rybiego pęcherza". Po bokach barokowa rzeźba "Św. Michał pokonujący smoka" oraz obraz Petera Brandla "Chrzest Chrystusa". 
Kaplica Świętego Zygmunta.
Kaplica Świętego Zygmunta (Černínska) powstała z inicjatywy Karola IV Luksemburskiego, który ufundował tu grób i ołtarz dla sprowadzonych z Saint-Maurice D'Agaune relikwii św. Zygmunta, wczesnośredniowiecznego króla Burgundii i męczennika. Sprowadzenie tych relikwii miało związek z koronacją na króla Burgundii i wcielenie jej do Rzeszy, nadto św. Zygmunt stał się nowym patronem katedry i samego Karola IV. Z inicjatywy jego małżonki, Elżbiety Pomorzanki 1371 roku ołtarz otrzymał złoty relikwiarz popiersiowy mieszczący fragment czaszki św. Zygmunta, na głowie spoczęła złota korona. Całość uległa zniszczeniu podczas wojen husyckich. Obecny barokowy ołtarz pochodzi z XVIII wieku, jest dziełem F. M. Kaňki, F. I. Weisa. 
Transept.
Nawa poprzeczna składa się z pięciu przęseł, z czego dwa południowe są średniowieczne, pozostałe, wraz ze skrzyżowaniem naw wzniesiono w XIX-XX w. Skrajne, południowe przęsło jest dłuższe od pozostałych; w dolnej partii jest zwężone przez bryłę kaplicy Świętego Wacława. Olbrzymie, gotyckie południowe okno, uzupełnione w 1935 roku neogotycką dekoracją maswerkową proj. Karela Hilberta wypełnia witraż, dzieło Maxa Svabinskiego ukazujące scenę Sądu Ostatecznego, co stanowi ikonograficzne zwierciadło dla XIV-wiecznej mozaiki na zewnątrz. U góry ukazano Archanioła Michała z koroną cierniową w dłoniach oraz aniołki z dzwonkami. Niżej, Maria i Jezus w asyście apostołów oraz świętych Jana Chrzciciela, Wacława, Ludmiły, Wojciecha. Niżej ukazano rzesze potępionych (po lewicy) i zbawionych (po prawicy), obok nich zwracają się o łaskę Chrystusa czescy władcy: Karol IV Luksemburski, wraz z czterema swymi małżonkami (asystuje nim biskup Jan Očko z Vlašimi), synem Wacławem IV oraz Władysław Pogrobowiec, Jerzy z Podiebradu, Ferdynand I Habsburg i Rudolf II Habsburg. Pośrodku na samym dole Adam i Ewa. 
Po przeciwległej stronie usytuowana jest renesansowa kruchta (usytuowana tu wtórnie w 1924 roku; pierwotnie, przed wzniesieniem korpusu nawowego zamykała katedrę od strony zachodniej) oraz gotycko-renesansowa kaplica chóru kapituły katedralnej, dzieła Bonifacego Wohlmutha (1510 – 1579), nadwornego architekta Ferdynanda I Habsburga. Nakryta sklepieniem sieciowym kaplica chórowa składa się z trzech niewielkich przęseł. Wewnątrz m.in. tron arcybiskupi z XVII wieku, obraz ze św. Janem Nepomucenem pędzla K. Kulika z 2 poł. XVII w. Powyżej ulokowano późnobarokowe organy z lat 1762-63 dzieło A. Gartnera. 
Korpus nawowy.
Korpus nawowy wzniesiono w latach 1873-1924, którego architektura wiernie naśladuje gotycką część wschodnią. Wewnątrz niektórych kaplic wtórnie umieszczono starsze dzieła sztuki, wszystkie okna kaplic ozdobiono witrażami z XX wieku. 
Nawa główna.
Ponad arkadami międzynawowymi znajduje się tryforium wzorowane na gotyckim w części wschodniej. Całość wykonano w latach 1919-1928 przez zespół rzeźbiarzy m.in. J. Štursa, B. Kavka, V Žaluda i J. Lauda. Ukazano tu portrety osobistości zasłużonych dla ukończenia praskiej świątyni, takich jak V. Pešina, F. Thun, Josef Kranner, Josef Mocker, abp Antoni Podlaha i Kamil Hilbert. 
Kaplica Arcybiskupia.
Kaplica Arcybiskupia (proboszcza Hory, bp Antonína Podlahy, bp Františka Tomáška) mieści nagrobek bp Antonína Podlahy, zasłużonego czeskiego hierarchy i historyka sztuki, który wielokrotnie iwentaryzował źródła archiwalne, wyposażenie katedry praskiej i jej skarbca; wraz z Eduardem Sittlerem wydał szereg publikacji książkowych na ten temat. Okno wypełnia witraż projektu Alfonsa Muchy. Tematami są alegoria Słowiańszczyzny, początki chrześcijaństwa w Czechach oraz żywoty świętych Cyryla i Metodego. Ołtarz kaplicy zdobi wtórnie przeniesiony fragment ściany z polichromowanym przedstawieniem Wniebowzięcia Marii z 1593 r. pędzla Bartholomeusa Sprangera.
Kaplica Schwarzenbergów.
Kaplica Schwarzenbergów dedykowana jest rodowi arystokratycznemu, który od XVI wieku należał do najpotężniejszych w Czechach. W kontekście zasług dla praskiej katedry wyróżnili się tacy członkowie jak Feliks Schwarzenberg (1800 – 1852), Bedřich Jan Josef Celestin Schwarzenberg (1089 – 1885) praski kardynał oraz Fridrich Johan Joseph, arcybiskup Salzburga a od roku 1850 v Pragi. Fundacją Jana Schwarzenberga jest wielki witraż ze scenami dziejów relikwii św. Jana Nepomucena (proj. Karel Svolinský), zaś Karol Schwarzenberg ofiarował katedrze późnogotycki obraz ze sceną"Pokłonu Trzech Króli" z 1 ćwierci XVI w. N ścianie "vis a vis" ołtarza wisi renesansowe epitafium Mikołaja Pychlera z 1579 r.
Kaplica Świętej Agnieszki Czeskiej.
Kaplica Świętej Agnieszki Czeskiej (Bartoňów z Dobenína) mieści wewnątrz wtórnie umieszczone gotyckie retabulum z II poł. XIV wieku, dzieło malarza z kręgu Jacobella di Bonono, weneckiego malarza. Ma formę rozbudowanej struktury architektonicznej, gdzie w arkadach umieszczono pojedyncze obrazy. Układ ołtarza jest hieratyczny, część środkowa (z obrazem Madonny z Dzieciąkiem) wyróżnia się od pozostałych (obrazy z wizerunkami świętych). Pozostała część wystroju XX-wieczna w tym mozaika obrazująca siedem uczynków miłosierdzia, malowidła przedstawiające modlący się ród szlachecki Bartoňów z Dobenína (w czasach komunistycznych zakryte tapetą), który ufundował tę kaplicę oraz witraż obrazujący "Osiem Błogosławieństw" (autorzy František Kysela i Josef Cibulka), a nadto finansował prace nad katedrą.
Kaplica Świętej Ludmiły.
Wystrój kaplicy Świętej Ludmiły pochodzi z XIX i XX w. Ołtarz projektu Josefa Krannera zdobi marmurowa figura św. Ludmiły dłuta Emanuela Maxa (1810 – 1901). Mozaika ze sceną Chrztu Chrystusa w Jordanie (1955 r.) oraz witraż ukazujący Zesłanie Ducha Świętego (1933-1936) są dziełami Maxa Svabinsky'ego. Ponadto XVII-wieczny obraz nieznanego mistrza flamandzkiego ukazujący Świętą Rodzinę.
Kaplica Bożego Grobu.
Kaplicę Bożego Grobu zdobi cenny zespół dzieł malarstwa barokowego. Pochodzący z pobliskiego kościoła Św. Jerzego ołtarz Św. Anny powstał w 1674 r. jest dziełem M. Nonnenmachera, zdobią go obrazy ukazujące Marię z Dzieciątekiem (u góry) oraz Marię z jej rodzicami, świętymi Joachimem i Anną. Ponadto obrazy "Święta Rodzina" z kręgu Petera Paula Rubensa i "Maria Magdalena" pędzla Aurelia Lomiego z pocz. XVII w. Karel Svolinský jest autorem witraża z przedstawieniami Uczynków Miłosierdzia.
Kaplica Thuna.
Kaplica została ufundowana przez Fanza Antona Thuna. Zachodnia ściana kaplicy stanowi najdalej wysuniętą elewację gotyckiej katedry. Ściana ta przepruta jest portalem prowadzącym do aneksu przylegającego do wieży, gdzie znajdowała się biblioteka kapitulna. Obok portalu klasycystyczny ołtarz, który zdobi pochodzący z kaplicy ratusza na Małej Stranie barokowy obraz ukazujący martwego Chrystusa podtrzymywanego przez anioły, dzieło G. Licinia ze schyłku XVI w. Ponadto na ścianie zachodniej dwie późnogotyckie kwatery ołtarzowe z ok. 1500 roku ukazujące święte Urszulę i Małgorzatę. Witraż z lat 1927– 1929 (autor František Kysela), ukazuje wątki odnosze się do fragmentu Psalmu 126 " Którzy we łzach sieją, żąć będą w radości" (Ps. 126, 5).
Skarbiec katedralny.
Skarbiec katedry w Pradze należy do najbogatszych tego typu zbiorów w Europie. Od czasów panowania pierwszych Przemyślidów gromadzono tu relikwie w bogato zdobionych relikwiarzach i rozmaite dzieła sztuki złotniczej daru zarówno hierarchów i władców świeckich. Już Wacław I miał ofiarować tu relikwie z opactwa Corvey daru Henryka I, księcia saskiego. Zarówno pierwsza rotunda i powstała na jej miejscu świątynia romańska były uposażane w relikwiarze głównie związanych z patronami, św. Witem, wspomnianym św. Wacławem oraz św. Wojciechem (lwią część relikwii Sławnikowica stanowiły łupy z katedry w Gnieźnie zabrane w 1039 r. przez księcia Brzetysława). Do katedry trafiały też dary m.in. relikwiarz św. Jana Chrzciciela ofiarowany przez biskupa ołomunieckiego Henryka Ždika, złoty, kameryzowany kielich daru Konstancji, żony Przemysła I, czy dar Wacława II: pozłacany tryptyk dla kaplicy Św. Wacława. Czasy panowania Luksemburgów, a szczególnie Karola IV Luksemburskiego stanowiły przełom dla wyposażenia świątyni i skarbca, spośród kilkudziesięciu dzieł wyróżniały się 23 popiersia relikwiarzowe, w tym dwa złote, z relikwiami św. Zygmunta daru Elżbiety Pomorzanki, oraz św. Wacława oba były nakryte koronami; w przypadku drugiego jest to zachowana do dziś korona królów czeskich. Inną ważną fundacją złotniczą dla Karola IV była złoty i kameryzowany relikwiarz św. Wacława, usytuowany w kaplicy tegoż świętego. Ponadto znalazło się 13 figur relikwiarzowych (w tym dwie złote), 20 kielichów, nadto dary złotnicze m.in. Elżbiety Łokietkównej i Ludwika Węgierskiego. Kres świetności skarbca położyły wojny husyckie które spowodowały spustoszenie katedry; niektóre precjoza zostały ewakuowane i rozproszone. Kolejni dobrodzieje uposażali skarbiec, m.in. Władysław Pogrobowiec darował złoty krzyż relikwiarzowy, Janusz z Kolovrat zachowaną do dziś tablice relikwiarzową, a Władysław Jagiellończyk sprawił trzy nowe zachowane popiersia relikwiarzowe na relikwie świętych Wita, Wacława i Wojciecha. W 1625 roku skarbiec katedralny wzbogacił się o klejnoty pochodzące ze skarbca zamku w Karlštejnie, m.in. dwa złote krzyże relikwiarzowe Karola IV. W dobie baroku ofiarowano tu kolejne precjoza, w tym daru cesarza Leopolda. W XIX wieku do skarbca katedry trafiły dzieła o rozmaitej proweniencji, w tym późnoromańska tablica relikwiarzowa pochodząca ze zniszczonego podczas wojen napoleońskich klasztoru Św. Marcina w Trewirze. Zbiory skarbca praskiego częstokroć zmieniały swoje lokum; obecnie są wystawione w kaplicy Św. Krzyża na Hradczanach. Wyjątek stanowią czeskie klejnoty koronacyjne. 
Spośród liczącego obecnie około 400 dzieł sztuki, w tym niemal 150 wystawionych na ekspozycji (głównie rzemiosła artystycznego) wyróżniają się: złoty krzyż relikwiarzowy (ok. 1357 r.) Karola IV mieszczący m.in. relikwie Drzewa Pańskiego, fragment gwoździa, dwa ciernie, kawałek gąbki. Ozdobiony jest kamieniami szlachetnymi (gł. szafirami) oraz antycznymi i średniowiecznymi gemmami. Z Karolem IV związany jest też kolejny złoty krzyż, daru papieża Urbana V, którego powierzchnię zdobią grawerowane i niellowane przedstawienia Ukrzyżowania, adoracji Chrystusa oraz przekazania relikwii cesarzowi przez papieża. Ponadto zespół relikwiarzy-ostensoriów, większość, podobnie jak w przypadku obu krzyży pochodzą ze skarbca w Karlštejnie. Do wczesnych zabytków należy zespół obrazów kultowych, trzy w typie Veraicon oraz "Madonny Ara Coeli" (wszystkie z XIV w.). Starszym dziełem jest grzebień biskupi z kości słoniowej ok. 1100 r. Z klasztoru Św. Jerzego pochodzi relikwiarz ręki św. Jerzego z około lat 70. XIII w. Cennymi dziełem jest relikwiarz łączony z warsztatem Parlerów, w formie kapliczki, o formami typowych dla architektury schyłku XIV w, nadto podobne w formie dzieło mieszczące relikwie św. Katarzyny. Z przełomu XIV i XV wieku pochodzą cztery krzyże pektorałowe, natomiast z II połowy XV i początku XVI wieku aż osiem bogato zdobionych medalionów relikwiarzowych służących jako dekoracja naszyjnika, nadto pięć kolejnych osadzonych na trzonach. Nowożytność reprezentują kolejne relikwiarze, nadto zbiór pontyfikaliów, oraz utensiliów liturgicznych. Z XVIII i XIX wieku zespół kilkunastu rubinowych, szmaragdowych, szafirowych i diamentowych krzyży pektoralnych i pierścieni.
Varia.
Wnętrze zawiera wiele cennych dzieł sztuki, w tym m.in. gotyckie nagrobki królów czeskich, wiele rzeźb Piotra Parlera. Jeden z witraży jest projektu Alfonsa Muchy.
Dnia 26 maja 1303 r. we wcześniejszej romańskiej katedrze miał miejsce ślub Wacława II z Ryksą Elżbietą i jej koronacja na królową Czech i Polski.

</doc>
<doc id="67788" url="https://pl.wikipedia.org/wiki?curid=67788" title="José Luis Rodríguez Zapatero">
José Luis Rodríguez Zapatero

José Luis Rodríguez Zapatero (wym. ; ur. 4 sierpnia 1960 w Valladolid) – hiszpański polityk i prawnik, długoletni poseł do Kongresu Deputowanych, w latach 2000–2012 lider Hiszpańskiej Socjalistycznej Partii Robotniczej (PSOE), od 2004 do 2011 premier Hiszpanii.
Życiorys.
Urodził się w Valladolid jako syn prawnika Juana Rodrígueza García-Lozano i Purificación Zapatero Valero. Wychowywał się w Leónie. Jego dziadek od strony ojca, Juan Rodríguez Lozano, był kapitanem wojsk republikańskich w czasie hiszpańskiej wojny domowej; został zamordowany przez frankistów.
W 1982 ukończył studia prawnicze na Universidad de León, po których podjął pracę na macierzystej uczelni jako nauczyciel akademicki w dziedzinie prawa konstytucyjnego.
Od szesnastego roku życia zaangażowany w działalność socjalistów, formalnie do Hiszpańskiej Socjalistycznej Partii Robotniczej wstąpił w 1979. Od 1982 obejmował różne funkcje w partyjnych strukturach, została wówczas przewodniczącym socjalistycznej organizacji młodzieżowej w prowincji León.
W 1986 po raz pierwszy uzyskał mandat posła do Kongresu Deputowanych III kadencji. Do niższej izby Kortezów Generalnych był następnie wybierany w wyborach w 1989, 1993, 1996, 2000, 2004 i 2008. Awansował jednocześnie w strukturze partyjnej, obejmując w 1988 przywództwo w PSOE w prowincji León. W 1997 dołączył do federalnego komitetu wykonawczego partii.
22 lipca 2000, po drugiej z rzędu porażce wyborczej socjalistów i rezygnacji złożonej przez Joaquína Almunię, został wybrany na nowego sekretarza generalnego Hiszpańskiej Socjalistycznej Partii Robotniczej. Otrzymał poparcie 414 z 993 delegatów, pokonując m.in. swojego głównego konkurenta José Bono Martíneza. 27 października 2002 podczas masowego wiecu ogłoszono go kandydatem PSOE na premiera po wyborach w 2004. Kampanię wyborczą kierowani przez niego socjaliści prowadzili m.in. pod hasłem wyprowadzenia hiszpańskich sił z Iraku. Socjaliści zwyciężyli w tych wyborach, uzyskując 164 mandaty w 350-osobowym Kongresie Deputowanych. Za główną przyczynę ich zwycięstwa uznano zamachy terrorystyczne w Madrycie, które miały miejsce na trzy dni przed głosowaniem.
16 kwietnia 2004 niższa izba Kortezów Generalnych wybrała go na urząd premiera głosami posłów PSOE oraz 19 deputowanych ugrupowań komunistycznych i regionalnych. Następnego dnia został zaprzysiężony przez hiszpańskiego króla. Jedną z pierwszych decyzji ogłoszonych przez José Luisa Zapatero było wycofanie hiszpańskiego kontyngentu z Iraku. Jego rząd doprowadził też do uchwalenia przepisów umożliwiających zawieranie małżeństwa przez osoby tej samej płci. Był również inicjatorem Sojuszu Cywilizacji ONZ (UNAOC), nowego programu Organizacji Narodów Zjednoczonych przeciwko ekstremizmowi.
Prowadzeni przez niego socjaliści wygrali także wybory parlamentarne w 2008 z wynikiem 169 mandatów. José Luis Zapatero nie uzyskał reelekcji w pierwszym głosowaniu w Kongresie Deputowanych, w którym wymagana była większość bezwzględna. Został jednak ponownie wybrany na premiera w drugim głosowaniu z 11 kwietnia 2008, w którym obowiązywała zwykła większość, a 23 przedstawicieli partii komunistycznych i regionalnych wstrzymało się od głosu. Jego drugi rząd rozpoczął urzędowanie 14 kwietnia tegoż roku. Zajął się m.in. reformą uprawnień wspólnot autonomicznych i wprowadzeniem ograniczeń dla palaczy. W czasie jego funkcjonowania Hiszpanię dotknęły skutki ogólnoświatowego kryzysu finansowego, a socjaliści zaczęli tracić poparcie. Przeprowadzona w 2010 reforma prawa pracy skutkowała strajkiem generalnym. W październiku tegoż roku José Luis Zapatero dokonał rekonstrukcji swojego gabinetu.
W kwietniu 2011 ogłosił, że nie będzie ubiegał się o ponowny wybór na premiera. W maju 2011 kierownictwo PSOE wskazało Alfreda Péreza Rubalcabę jako kandydata na nowego lidera partii, który miał ją poprowadzić do kolejnych wyborów w 2012. Kryzys finansowy doprowadził ostatecznie do wyborów przedterminowych jeszcze w tym samym roku, które socjaliści przegrali, uzyskując najgorszy wynik od czasu demokratyzacji. José Luis Zapatero nie ubiegał się o mandat poselski, 21 grudnia 2011 na stanowisku premiera zastąpił go lider ludowców Mariano Rajoy. Partią formalnie zarządzał do 4 lutego 2012, kiedy to nowym sekretarzem generalnym został Alfredo Pérez Rubalcaba.
W 2012 dołączył do Rady Stanu, rządowego organu doradczego.
Odznaczony Łańcuchem Orderu Izabeli Katolickiej (2011).
Życie prywatne.
27 stycznia 1990 ożenił się z Sonsolesą Espinosą Díaz, z którą ma dwie córki: Laurę (ur. 1993) i Albę (1995). Jest kibicem katalońskiego klubu piłkarskiego FC Barcelona.

</doc>
<doc id="67789" url="https://pl.wikipedia.org/wiki?curid=67789" title="Tymczasowy Rząd Jedności Narodowej">
Tymczasowy Rząd Jedności Narodowej

Tymczasowy Rząd Jedności Narodowej (TRJN) – rząd Rzeczypospolitej Polskiej powołany w Warszawie przez prezydenta Krajowej Rady Narodowej Bolesława Bieruta 28 czerwca 1945 na podstawie porozumienia zawartego na konferencji w Moskwie odbytej w dniach 17–21 czerwca pomiędzy członkami KRN i Rządu Tymczasowego RP a częścią polityków ludowych skupioną wokół byłego premiera na uchodźstwie Stanisława Mikołajczyka i działacza SL „Roch” Władysława Kiernika, a także częścią polityków PPS (jak Zygmunt Żuławski), jak również przedstawicieli środowisk intelektualnych z kraju (jak profesorowie Stanisław Kutrzeba i Adam Krzyżanowski oraz doktor Henryk Kołodziejski). Rząd zgodnie z ustaleniami jałtańskimi powstał na bazie Rządu Tymczasowego RP, prezesem Rady Ministrów (premierem) rządu pozostał Edward Osóbka-Morawski. Zgodnie z ustaleniami konferencji w Moskwie po powstaniu TRJN na stanowiska wiceprezydentów KRN powołani zostali Wincenty Witos i Stanisław Grabski.
, zgodnie z którymi akceptujący porozumienia jałtańskie politycy emigracyjni i niereprezentowani dotąd w Rządzie Tymczasowym i KRN politycy krajowi popierający Stanisława Mikołajczyka mieli otrzymać 25% tek ministerialnych, odpowiednią liczbę wiceministrów oraz reprezentację w KRN, administracji państwowej – centralnej i terenowej, dyplomacji i w samorządzie terytorialnym zaś tak zrekonstruowany rząd Polski miał zostać uznany przez mocarstwa zachodnie. Rozwiązanie to i przyjęte proporcje były analogiczne do wcześniejszego porozumienia Josip Broz Tito-Ivan Šubašić, tzn. kompromisu sił proradzieckich i prozachodnich poprzez powołanie wspólnego rządu koalicyjnego w proporcji 75%:25% zawartego pod patronatem mocarstw w marcu 1945 w Jugosławii.
15 czerwca 1945 Rząd RP w Londynie wydał oświadczenie, które głosiło m.in., że "w obliczu tych tragicznych realiów tworzenie legalnego i niezależnego rządu jedności narodowej, opartego na woli ludzi swobodnie wyrażonej, praktycznie jest niemożliwe jak długo Republika Polska jest okupowana przez sowiecką armię i sowiecką policję polityczną (NKWD) oraz jak długo Polska jest odcięta od swych Zachodnich Sprzymierzeńców i całego cywilizowanego świata".
29 czerwca 1945 Tymczasowy Rząd Jedności Narodowej został uznany przez Szwecję i Francję, 5 lipca przez USA i Wielką Brytanię; uznawały go także inne państwa koalicji antyhitlerowskiej, m.in. Chiny, Włochy i Kanada, natomiast uznania odmówiły mu m.in. Watykan, Hiszpania, Irlandia, Portugalia, Kuba, Liban i Salwador. Ambasador w Wielkiej Brytanii Edward Raczyński protestował przeciwko uzurpacji TRJN, "ciała służalczego narzuconego Polsce z zewnątrz", porównując jego umocowanie prawne do rządów niemieckich ustanowionych w niektórych państwach podbitych.
Po powołaniu TRJN płk Jan Rzepecki rozwiązał 6 sierpnia 1945 Delegaturę Sił Zbrojnych na Kraj.
TRJN 16 października 1945 podpisał Kartę Narodów Zjednoczonych, przez co Polska stała się członkiem założycielem ONZ.
Delegacja TRJN uczestniczyła w lipcu 1945 w konferencji poczdamskiej. Administracja TRJN na mocy postanowień konferencji poczdamskiej przejęła od radzieckich komendantur wojskowych administrację pozostałej części Ziem Zachodnich i Północnych, m.in. Szczecin.
16 sierpnia 1945 zawarł umowę z ZSRR, uznając nieco zmodyfikowaną linię Curzona za wschodnią granicę Polski, w oparciu o porozumienie o granicy zawarte pomiędzy PKWN i rządem ZSRR 27 lipca 1944.
TRJN ustąpił 6 lutego 1947, po sfałszowanych wyborach do Sejmu Ustawodawczego i powołaniu przezeń nowego rządu.
Partie tworzące rząd.
Rząd powstał w oparciu o działaczy PPR i partii wobec niej satelickich (odrodzona PPS, SL i prokomunistyczna frakcja SD), a także części polityków wywodzącej się z PPS-WRN, z SP oraz związanych z SL „Roch” (wkrótce przekształconego w PSL).
Ministrowie należeli do następujących partii:

</doc>
<doc id="67791" url="https://pl.wikipedia.org/wiki?curid=67791" title="Park Narodowy Arches">
Park Narodowy Arches

Park Narodowy Arches (ang. "Arches National Park") – park narodowy położony we wschodniej części stanu Utah w USA. Założony w 1971 na powierzchni 309 km².
Historia parku.
Decyzją prezydenta Stanów Zjednoczonych, Herberta Hoovera z 12 kwietnia 1929 roku część obecnych terenów parku została objęta ochroną jako pomnik narodowy pod nazwą Arches National Monument. Kongres Stanów Zjednoczonych podniósł jego rangę do parku narodowego ustawą z 12 listopada 1971 roku.
Geologia i historia obszaru.
Mechanizm powstawania łuków skalnych jest dość złożony. Wpływają na to pionowe naprężenia w obrębie skorupy ziemskiej (w tym wypadku związane z obecnością wysadów soli kamiennej) prowadzące do powstawania głębokich, równoległych spękań w grubych (do kilkuset metrów) warstwach piaskowca. W wyniku procesów erozji i wietrzenia poszerzających te szczeliny następuje wykształcenie murów skalnych. Procesy wietrzenia mrozowego powodują łuszczenie i wykruszanie się płytek rozwarstwionego piaskowca. Jeśli wietrzenie to przebiega z większą intensywnością u podstawy muru, powstają nieckowate zagłębienia, które z czasem mogą przekształcić się w okno skalne, a przy sprzyjających warunkach w łuk skalny.
Procesy erozyjne zachodzą na obszarze Parku Narodowego Arches od ponad 150 milionów lat.
Na terenie dzisiejszego Parku Narodowego od tysięcy lat zamieszkiwali Indianie Anasazi, pozostawiając po sobie ślady w postaci tajemniczych rytów naskalnych. Pod koniec XIX wieku pierwsi biali dotarli na ten teren w poszukiwaniu minerałów i kruszców. Suchy klimat, niewiele ziemi nadającej się do uprawy, czy też hodowli oraz brak cennych surowców sprawiły, że teren Arches uchronił się przed intensywnym rozwojem.

</doc>
<doc id="67793" url="https://pl.wikipedia.org/wiki?curid=67793" title="Park Narodowy Badlands">
Park Narodowy Badlands

Park Narodowy Badlands (ang. "Badlands National Park") – park narodowy położony w południowo-zachodniej części stanu Dakota Południowa w Stanach Zjednoczonych. Nazwa parku wywodzi się od tutejszej ziemi, która została określona jako Badlands (z ang. dosłownie "złe ziemie"). Na obszarze tym w 1939 roku został utworzony pomnik narodowy Badlands National Monument. Status parku narodowego otrzymał w 1978 roku. Jego powierzchnia wynosi 982,4 km².
Turystyka.
Park narodowy Badlands jest otwarty przez cały rok. Główny sezon turystyczny przypada na miesiące letnie. Zaplecze turystyczne w parku tworzą dwa kempingi: Cedar Pass oraz Sage Creek Primitive Campgrounds. Na terenie parku można uprawiać m.in.: kolarstwo górskie, piesze wędrówki.
Fauna.
Najczęściej występującymi na terenie parku zwierzętami są Tchórz czarnołapy, lis płowy, owca kanadyjska i piesek preriowy; spotkać też można niewielkie stada bizonów oraz jeżozwierze, rysie, a z ptaków bieliki amerykańskie, jastrzębie oraz sroki.

</doc>
<doc id="67794" url="https://pl.wikipedia.org/wiki?curid=67794" title="Kapusta">
Kapusta

Kapusta ("Brassica" L.) – rodzaj roślin zielnych z rodziny kapustowatych. Wyróżnianych jest w jego obrębie od ok. 35 do 44 gatunków. Pierwotny zasięg obejmował Europę, Azję i północną Afrykę, ale rośliny te zostały rozprzestrzenione na wszystkie kontynenty (z wyjątkiem Antarktydy). W Polsce rosną jako rośliny uprawiane i zdziczałe.
Formy dziko rosnące zasiedlają siedliska ruderalne i piaszczyste, często na terenach nadmorskich. Liczne gatunki, mieszańce, odmiany i kultywary są uprawiane jako warzywa w różnych regionach świata. Do tego rodzaju należą najważniejsze rośliny warzywne i olejodajne z rodziny kapustowatych. Rośliny uprawiane są już od starożytności – Pliniusz Starszy wymieniał już 12 różnych odmian. Kluczowym ośrodkiem pochodzenia i upraw warzyw z tego rodzaju były Chiny. Większość odmian uprawnych pochodzi od czterech gatunków i ich mieszańców: kapusty czarnej "B. nigra", warzywnej "B. oleracea", sitowatej "B. juncea" i właściwej "B. rapa".
Rozmieszczenie geograficzne.
Zasięg rodzaju obejmuje Europę i Azję (z wyjątkiem północnych części tych kontynentów), na wschodzie sięgając po Mongolię i środkowe Chiny, oraz północną Afrykę (kraje śródziemnomorskie i Rogu Afryki). Największe zróżnicowanie gatunków znajduje się w basenie Morza Śródziemnego. W Europie występują 22 gatunki. Gatunki z tego rodzaju rozprzestrzenione zostały szeroko na różnych kontynentach.
W Polsce uprawianych jest ok. 10 gatunków, cztery spotykane są w stanie dzikim, z czego trzy zadomowione, a jeden dziczejący przejściowo.
Systematyka.
Rodzaj z rodziny kapustowatych ("Brassicaceae") z plemienia "Brassiceae". Niejasne są relacje z innymi blisko spokrewnionymi rodzajami, które prawdopodobnie są zagnieżdżone w obrębie tego rodzaju: rokietta "Eruca", rzodkiew "Raphanus" i gorczyca "Sinapis".
Długa historia uprawy pozwoliła uzyskać bardzo zróżnicowane odmiany, których klasyfikacja przysparza problemów taksonomicznych – u różnych autorów rośliny mają różną rangę taksonomiczną. Analizy molekularne i cytologiczne oraz doświadczenia z krzyżowaniem roślin pozwoliły już w XXI wieku ustalić, że opisywanych dawniej 25 osobnych gatunków uprawianych w istocie reprezentuje cztery gatunki: kapustę czarną "B. nigra", warzywną "B. oleracea", sitowatą "B. juncea" i właściwą "B. rapa".
Etymologia.
Nazwa "kapusta" trafiła do polszczyzny jako zapożyczenie z łaciny, od słowa "caputium" (główka).

</doc>
<doc id="67795" url="https://pl.wikipedia.org/wiki?curid=67795" title="Park Narodowy Big Bend">
Park Narodowy Big Bend

Park Narodowy Big Bend (ang. "Big Bend National Park") – park narodowy położony w USA, w stanie Teksas. Utworzony został w 1944, obejmuje swoją powierzchnią ponad 3242 km² (801 163 akrów) i jest zarządzany przez National Park Service. Nazwa pochodzi od zakola granicznej rzeki Rio Grande, przez co cały rejon nosi nazwę "Krainy Wielkiego Zakola". Park ze względu na swe oddalenie (głębokie południe Teksasu) nie należy do często odwiedzanych, a liczba odwiedzających w kolejnych latach XXI wieku zwykle nieznacznie przekraczała 300 tys. osób rocznie, podczas gdy w każdym z pierwszych dziesięciu najpopularniejszych parków przekracza dwa miliony turystów. Park Narodowy Big Bend jest największym obszarem chronionym w Stanach Zjednoczonych i w całości znajduje się na pustyni Chihuahua. Centrum parku zajmują góry Chisos Mountains z najwyższym szczytem Emory Peak (2385 m n.p.m.). 
Historia.
Trudno określić, kiedy najwcześniej tereny parku były zamieszkałe, jednak istniejące petroglify na skałach wskazują, że teren parku był co najmniej odwiedzany przez Paleoindian w okresie 6 do 4,5 tys. lat p.n.e. Przed przybyciem Europejczyków tereny parku zamieszkiwali Indianie z kultury Jornado Mogollón, a także Jumano i Chisos.
Określeniem "Despoblado" (pol. "Pusta ziemia") hiszpańscy konkwistadorzy nazywali niemal bezludną ziemię leżącą na północ od rzeki Rio Grande. Pierwszym Europejczykiem, który dotarł do terenów parku był hiszpański konkwistador Álvar Núñez Cabeza de Vaca w 1535 roku. Wraz z trzema pozostałymi przy życiu towarzyszami pokonał te tereny pieszo podążając do Kalifornii. Ten dziki i pusty obszar długo uznawano za ziemię niczyją. Przed przybyciem białych osadników w niedostępnych terenach ukrywali się Komancze i Apacze ze szczepu Mescalero, którzy napadali wioski leżące w północnym Meksyku, oraz bandyci najeżdżający rancza po stronie amerykańskiej. 
W latach 80. XIX wieku na tereny dzisiejszego parku przybyli górnicy, którzy działali do lat 40. XX wieku. Działalność górnicza rozpoczęła się na zachodnich obrzeżach współczesnego parku, kiedy odkryto tam pokłady srebra. Powstały dwa obozy górnicze o nazwach Marfa i Mariposa, które przekształciły się w miasto o nazwie Terlingua. Miasto w 1913 roku liczyło już ponad 1000 mieszkańców, otwarto w nim szkołę i inne budynki użyteczności publicznej. W 1922 roku 40% produkcji srebra w USA pochodziło z kopalni w tym rejonie. Oprócz srebra, po odkryciu pokładów cynabarytu zaczęto produkcję rtęci. W okresie największej prosperity w okolicy Terlingua oraz na terenie obecnego parku istniało 30 niezależnych kopalni rtęci, których szkody środowiskowe są obserwowane do chwili obecnej. Po zbankrutowaniu największej kopalni (Chisos Mining Company) w 1942 roku miasto stopniowo opustoszało i dopiero w latach 60. pojawili się ponownie mieszkańcy, którzy obecnie najczęściej zajmują się obsługą ruchu turystycznego (przewodnicy po górach i spływy Rio Grande oraz dwa motele). Jedna z kopalń rtęci istniała do 1973 roku, jednak na skutek zagrożeń związanych z toksycznością odpadów, podobnie jak i inne kopalnie rtęci w USA została zamknięta. W 1996 roku miejscowość liczyła 25 osób, a w 2010 roku 58 osób. 
W maju 1933 roku utworzono park stanowy "Texas Canyons State Park". Krótko później zmienił on nazwą na "Big Bend State Park". W parku nie było dróg i dlatego do ich budowy skierowano Civilian Conservation Corps, który działał na terenie parku z przerwami do 1942 roku. W 1944 roku decyzją Franklina Delano Roosevelta wykupiono z funduszy federalnych wyeksploatowane i zdewastowane tereny. Dnia 6 lipca prezydent podpisał Akt Kongresu tworzący Big Bend National Park. W roku 1972 Kongres Stanów Zjednoczonych zaaprobował przeznaczenie funduszy na wykup ziemi z rąk prywatnych co sprawiło, że powierzchnia parku zwiększyła się o ponad 400 km² i osiągnęła obecną wielkość. W 1976 roku park został wpisany na listę rezerwatów biosfery UNESCO.
Na terenie Parku Big Bend jest dziewięć miejsc zaliczanych do zasobów kulturowych Stanów Zjednoczonych. Są to miejsca związane z ludźmi oraz historią regionu, co spowodowało ich wpisanie na listę National Register of Historic Places. Należą do nich między innymi Castolon Historic District (punkt handlowy ang. "trading post"), Hot Springs Historic District (otoczenie źródeł wód leczniczych), Mariscal Mining District (region górniczy), pozostałości rancza Homera Wilsona ("Homer Wilson Ranch"), rancza Estelle, Luna's Jacal (pastwiska oraz pomieszczenia używane w wypasach meksykańskich kóz) oraz trzy inne miejsca wykopalisk archeologicznych.
Geografia parku.
Park jest położony na południu Teksasu, wzdłuż granicznej rzeki Rio Grande, obejmując 180 km jej biegu. Rzeka płynie poprzez zróżnicowany krajobrazowo teren. Od otwartej pustyni Chihuahua, poprzez trzy spektakularne kaniony (Santa Elena, Mariscal i Boquillas Canyon), czy też wzdłuż kilkusetmetrowych ścian (do 460 m), na krawędzi Sierra del Carmen. Wyniesienie nad poziom morza zawiera się w przedziale od 550 m n.p.m. w korycie rzeki Rio Grande wypływającej z parku do szczytu Emory Peak w centralnej części parku zwanej Górami Chisos osiągającego wysokość 2387 m n.p.m. (7832 stóp).
Właściwości ekosystemu na terenie parku są podstawą do podziału parku na trzy ekoregiony. Są to "Chihuahuan Desert Grasslands", "Low Mountains and Bajadas" oraz "Chihuahuan Montane Woodlands".
Geologia.
Budowa geologiczna parku jest bardzo zróżnicowana. Teren został ukształtowany zarówno na skutek procesów plutonicznych, jak i wulkanicznych. W rzeźbie terenu wsytępują elementy tworzących się cyklicznie ryftów, uskoków, fałdów, basenów endoreicznych oraz gór powstających na skutek nachodzących na siebie płyt tektonicznych. 
Najstarsze ruchy górotwórcze miały miejsce w okresie wczesnego permu (330–285 mln lat temu), kiedy to skały osadowe z dna morza Środkowego Zachodu zostały nasunięte z południa w wyniku kolizji płyty południowoamerykańskiej z płytą północnoamerykańską. Park prawie w całości leży na płycie południowoamerykańskiej (oprócz wybrzeża Teksasu jest to jedyny fragment USA), natomiast granica styku płyt przebiega ukosem wzdłuż zachodnich granic parku.
Kolejne ruchy miały miejsce w późnej kredzie (lata 200–85 mln temu), kiedy tworzący się ryft pomiędzy Ameryką Północną a Południową (w wyniku którego powstała Zatoka Meksykańska), obniżył teren parku. Na przełomie późnej kredy i wczesnego trzeciorzędu została ukształtowana wschodnia część parku, oraz wyniesione sąsiednie góry Sierra del Carmen, a także Santiago Mountains. 
Góry z centralnej części parku – Chisos Mountains – powstały 46 do 28 mln lat temu na skutek procesów plutonicznych i wulkanicznych. W wyniku działań wulkanicznych powstały Rosillos Mountains, McKinney Hills oraz Grapevine Hills – fragment Chisos Mountains bardzo chętnie odwiedzany ze względu na swoją widowiskowość. Skały wulkaniczne występują w centralnej i południowo-zachodniej części parku, z wyłączeniem najdalej wysuniętych fragmentów na zachód, w których są osadowe skały trzeciorzędowe i czwartorzędowe. Wzdłuż zachodniej części parku biegnie granica "Pasa orogenezy Marathon" silnie sfałdowanego terenu powstałego na skutek ruchów endogenicznych i transgesji na pograniczu płyt. Właśnie ten obszar jest bogaty w takie pierwiastki jak rtęć (Hg), uran (U) i fluor (F), z których ten pierwszy był długo eksploatowany na skalę przemysłową.
W wyniku najmłodszych ruchów tektonicznych sprzed 2 mln lat powstały uskoki, których efektem są spektakularne kaniony rzeki Rio Grande – Santa Elena Canyon i Boquillas Canyon. Uskok tworzący Boquillas Canyon jest fragmentem monokliny Sierra del Carmen-Santiago Mountain i biegnie wzdłuż wschodnich granic parku.
Klimat.
Zmienne ukształtowanie terenu parku oraz różnica wyniesienia nad poziom morza wpływa zarówno na temperaturę, jak i na wysokość opadów. Wysokość opadów jest stosunkowo niska na terenie całego parku, jednak średnioroczna ich wielkość na różnych poziomach może się różnić nawet trzykrotnie. Rzeki występujące w parku są okresowe i nawet graniczna rzeka Rio Grande, której źródła znajdują się w odległych o 2000 km Górach Skalistych, ma często w lecie tylko kilkanaście centymetrów głębokości. 
Średnie opady dla stacji meteorologicznej w Chichos Basin wynoszą 448,8 mm, podczas gdy dla stacji w Castolon 260,0 mm, a średnioroczna temperatura odpowiednio 16,8  C° oraz 21,0 C°. Miesięczne dane dla wymienionych stacji zostały przedstawione w tabelach poniżej.
Walory naturalne.
Park jest ceniony ze względu na swe unikatowe walory geologiczne, zróżnicowaną roślinność pustynną oraz bogatą faunę. W parku jest więcej gatunków ptaków, nietoperzy i kaktusów niż w jakimkolwiek innym parku w Stanach Zjednoczonych.
Flora.
Kaktusy i inne sukulenty.
W parku rośnie ponad 1200 gatunków roślin (w tym ponad 60 gatunków kaktusów). Bardzo duża liczba kaktusów jest wynikiem lokalizacji parku oraz różnorodności rzeźby w parku. Big Bend znajduje się na północnym skraju pustyni Chihuahua, która jest znana z bogactwa kaktusów. Jednak na skład gatunkowy parku mają również wpływ okoliczne biotopy takie jak Płaskowyż Edwardsa, Tamaulipas scrub, Sierra Madre i południowe Góry Skaliste. Różnorodność siedlisk stworzonych przez różnorodność elewacji, geologii oraz gleb pozwala na zajęcie przez wiele gatunków niewielkich obszarów najbardziej odpowiedniego siedliska na terenie parku. 
Do najbardziej zróżnicowanych rodzajów należy na przykład opuncja reprezentowana przez 16 gatunków. W parku rośnie wiele przystosowanych do pustynnych warunków sukulentów, nie będących kaktusami, a należących do agawowatych jak np. jukki czy też szparagowatych jak np. draceny. Interesującym sukulentem jest wilczomlecz "Euphorbia antisyphilitica" służący do pozyskiwania wosku roślinnego kandelila. Inną rośliną pustynnego południa Stanów Zjednoczonych jest występująca często na całym obszarze parku "Fouquieria splendens" nazywana popularnie „ocotillo” lub Kaktusem Jakuba.
Preria.
W przeszłości duże obszary, pustynnych obecnie terenów, pokryte było trawami tworząc prerię i środowisko do życia dla wielu zwierząt żywiących się trawami. Około 1880 roku zmiany klimatu spowodowały postępujące pustynnienie, co sprawiło, że na początku XX wieku takie zbiorowiska pozostały wyłącznie w północnej części parku. Postępująca erozja krajobrazu oraz, co bardziej szkodliwe, erozja gleb i zanikanie traw miało miejsce przez cały wiek, do 2000 roku, w którym to władze parku uruchomiły projekt mający za zadanie co najmniej zatrzymanie tego procesu, a jeśli się uda to nawet częściowe jego odwrócenie. Dużym nakładem środków ukształtowano mikro-powierzchnie zatrzymujące wody opadowe, posadzono rośliny, które chronione są porozkładanymi gałęziami przed erozją wietrzną. Trawy sadzi się pasami, odległymi od siebie o kilka-kilkanaście metrów, licząc na to, że pozostawiony teren zarośnie samoistnie. Do 2009 roku, z udziałem całej rzeszy ochotników zrekultywowano w ten sposób 316 akrów (ok. 128 ha). 
Drzewa i krzewy.
Rośliny drzewiaste są lokalnie dość ubogą w gatunki grupą roślin. Ich występowanie ogranicza się do wąskiego pasa wzdłuż brzegu rzeki Rio Grande oraz centralnej części masywu gór Chisos. 
W Chisos basin występuje ubogi las pinyonowo-dębowo-jałowcowy. Wspólna nazwa pinyon (hiszp. "piñon") jest stosowana dla ośmiu gatunków sosen rosnących w Meksyku oraz południowo-zachodniej części Stanów Zjednoczonych. Z grupy tej w parku najczęściej spotyka się "Pinus edulis" oraz "Pinus cembroides". Ponadto z sosen często występuje sosna żółta ("P. ponderosa"). Oprócz sosen występują topola osikowa ("Populus tremuloides"), daglezja zielona ("Pseudotsuga menziesii"), jałowiec grubokory ("Juniperus deppeana") oraz osiem gatunków dębów.
Wzdłuż rzeki rosną drzewa topoli "Populus fremontii", kolczaste krzewy z rodziny bobowatych – "Prosopis glandulosa" oraz popularnie zwane „słodką akacją” drzewa "Vachellia farnesiana" var. "farnesiana".
Fauna.
Faunę parku reprezentuje 11 gatunków płazów, 56 gatunków gadów, 40 gatunków ryb, 75 gatunków ssaków, 450 gatunków ptaków i około 3600 gatunków owadów. 
Ssaki.
Największym spotykanym zwierzęciem w parku jest niedźwiedź czarny ("Ursus americanus"), który pod koniec XIX wieku był powszechny, lecz przed założeniem parku został wytrzebiony i pojawiał się tu sporadycznie. Jednak od lat 80. XX wieku baribale, dość powszechnie występujące w górach Sierra del Carmen, leżących po drugiej stronie Rio Grande, zaczęły przenikać na teren parku i od połowy lat 90. notuje się rocznie kilkaset obserwacji tych zwierząt. Spotkać można także samice z młodymi co może być niebezpieczne, lecz z drugiej strony świadczy o tym, że zwierzęta te zadomowiły się już na dobrze i się rozmnażają.
W parku występuje także największy amerykański kot drapieżny – kuguar ("Puma concolor"). Ponadto z dużych zwierząt w parku są jelenie wirginijskie, mulaki i wilki. Ze względu na wysokie temperatury wiele zwierząt swą aktywność przejawia wieczorami i nocą. Do takich należy występujący w parku najmniejszy z gatunków pekari pekariowiec obrożny, nazywany potocznie "javelina" lub „meksykańską świnką”. 
Na otwartych, pagórkowatych terenach występuje zając wielkouchy. Jest zwierzęciem dobrze przystosowanym do lokalnego środowiska, o bardzo dobrym maskowaniu, umiejącym w czasie ucieczki oddawać susy do 6 m długości i biec z prędkością do 60 km/ha. Młode rodzą się z otwartymi oczyma i potrafią już po kilku minutach uciekać. Jest to typowo terytorialne zwierzę zajmujące obszar tylko od 1-3 km². Stanowi on pożywienie dla wielu drapieżników. Oprócz wcześniej wymienianych na zające polują występujące w Big Bend NP skunksy i kojoty, a także ptaki drapieżne oraz gady.
W parku występuje 20 gatunków nietoperzy, w tym niektóre unikatowe dla Stanów Zjednoczonych. Do takich należy roślinożerny smukłonosek duży, odpowiedzialny m.in. za zapylanie niektórych kaktusów.
Ptaki.
Big Bend National Park szczyci się możliwością obserwacji ponad 450 gatunków ptaków, co jest połową wszystkich gatunków ptaków Ameryki Północnej. Oprócz gniazdujących ptaków jest to miejsce zimowania wielu gatunków z północy USA i Kanady, a także trasa migracji ptaków udających się dalej na południe. Z dużych ptaków drapieżnych w parku występują orzeł przedni oraz sępnik czarny i sępnik różowogłowy z rodziny kondorowatych. Do rzadszych ptaków należą zagrożone wyginięciem sokół wędrowny, myszołowik prążkowany i myszołów czarny. W górach Chisos od kilku lat obserwuje się przepióra perlistego, ptaka z rodziny przepiórów, który zanikł w Stanach Zjednoczonych w latach 30. XX wieku, a obecnie jest reintrodukowany.
Jeżdżąc po drogach na terenie parku często drogę przebiega jeden z najpopularniejszych ptaków w parku – kukawka kalifornijska, nielot z rodziny kukułkowatych żywiący się gryzoniami, jaszczurkami i wężami (w tym grzechotnikami) oraz skorpionami.
Gady.
Pustynne środowisko parku jest bardzo sprzyjające dla wielu gadów. W parku występuje 31 gatunków węży (w tym 4 grzechotniki), 22 gatunki jaszczurek oraz 7 gatunków żółwi. W wodach Rio Grande, na wystających kamieniach często można zauważyć wygrzewające się żółwie czerwonolice. Najczęściej spotykanymi wężami w parku są "Masticophis flagellum" oraz inne z rodzaju "Masticophis", natomiast największy jest "Pituophis catenifer".
Turystyka.
Big Bend National Park sąsiaduje bezpośrednio z trzema innymi parkami, jednym teksańskim i dwoma w Meksyku. Na zachód znajduje się park stanowy Big Bend Ranch. Od południowego zachodu leżący w stanie Chihuahua park Narodowy Kanionu Santa Elena (hiszp. "Parque nacional Cañón de Santa Elena"), natomiast od południowego wschodu leżący w stanie Coahuila Park Narodowy Maderas del Carmen (hiszp. "Parque Nacional Maderas del Carmen"). Ze względu na oddalenie od jakichkolwiek miejscowości turyści powinni zaopatrzyć się w paliwo do samochodu (jedyna stacja znajdująca się przy Panther Junction jest otwarta okresowo, a paliwo jest bardzo drogie), wodę pitną i prowiant. W punktach turystycznych na terenie parku można kupić tylko przekąski i wodę. Ponadto ze względu na oddalenie zasięg sieci komórkowych jest bardzo słaby, a najczęściej nie ma go wcale.
Dojazd do parku.
Najbliższą autostradą jest autostrada międzystanowa nr 10 prowadząca z San Antonio do El Paso i dalej w kierunku Kalifornii, która najbliżej znajduje się o około 160 km na północ w mieście Fort Stockton. Do Parku wiodą dwie główne drogi (obie z północy): droga krajowa US 385 (z Fort Stockton 160 km, z Marathon 62 km) oraz droga stanowa TX 180 (250 km z Kent, przy Interstate nr 10, lub 129 km z Alpine). Miejscowości Marathon i Alpine są najbliższymi miejscowościami, jeśli nie liczyć opuszczonego niegdyś górniczego miasta Terlingua, leżącego około 5 km na zachód od parku, zamieszkałego obecnie przez 58 osób. 
Droga US 385 wiedzie do północnego wjazdu do parku, natomiast TX 180 do zachodniego. Wjazd do parku był możliwy także przez przejście graniczne z Boquillas del Carmen do Rio Grande Village Visitor Center, lecz po wydarzeniach z 11 września 2001 roku przejście zamknięto i otwarto w 2013 roku, lecz tylko dla posiadaczy amerykańskich paszportów.
Centra turystyczne.
W parku są dwa całoroczne centra turystyczne (Visitor Center) oraz trzy, ze względu na brak klimatyzacji otwarte tylko w chłodniejszej porze roku (1 październik–30 kwietnia). Wszystkie centra w parku połączone są drogami asfaltowymi, pozostałe drogi, których jest bardzo dużo, dostępne są tylko dla samochodów z wysokim zawieszeniem i z napędem na cztery koła. Niektóre drogi w parku są dostępne tylko po uzyskaniu zezwolenia od władz parku, których przedstawiciele są w każdym centrum turystycznym. Miejsca widokowe, do których jest dojazd samochodem, posiadają udogodnienia dla osób poruszających się na wózkach inwalidzkich.
Panther Junction Visitor Center.
Dyrekcja parku oraz główne całoroczne centrum turystyczne znajduje się w centralnej części parku, na północ od gór Chisos. W centrum znajduje się punkt informacyjny, interaktywna wystawa dotycząca geologii i historii parku, księgarnia, sklep z pamiątkami, mapami i drobnym sprzętem turystycznym, poczta oraz punkt zakupu kart wstępu do parku oraz zezwoleń na spływy, jazdę samochodami lub konno po bezdrożach. Ponadto w pobliżu centrum znajduje się sklep spożywczy i stacja benzynowa.
Persimmon Gap Visitor Center.
Leży kilkaset metrów od północnego wjazdu do parku i około 42 km na północ od Panther Junction. Nieczynne od 1 maja do końca września. Persimon Gap jest przełęczą w górach Santiago, którą niegdyś Komancze pędzili na północ skradzione w Meksyku konie i krowy. Około 11 km na południowy wschód nieutwardzoną drogą można dojechać do Dagger Flat – stanowiska olbrzymich juk "(Yucca faxoniana)" obficie kwitnących wiosną.
Chisos Basin Visitor Center.
Czynne cały rok. Leży w centralnej kotlinie gór Chisos, z widokiem na Emory Peak, najwyższy szczyt parku. Dojazd z Panther Junction około 15 km, krętą drogą, pnącą się o ponad 500 metrów w górę. Na miejscu jest interaktywna wystawa roślin, ptaków i innych zwierząt znajdujących się w górach Chisos. W pobliżu znajduje się pole kampingowe, sklep, jedyny w parku motel oraz jedyna restauracja. 
W pobliżu centrum zaczyna się łatwa i widowiskowa 5 km pętla Boulder Meadow Trail. Dla bardziej wytrawnych wspinaczy wiedzie szlak na Emory Peak, a dla najbardziej zaawansowanych 3-dniowy 53-kilometrowy szlak wiodący po graniach gór Chisos.
Rio Grande Village Visitor Center.
Leży we wschodniej części parku, w odległości około 34 km od Panther Junction, w otoczeniu drzew, nad brzegiem rzeki Rio Grande. W odległości około 1 km jest przejście graniczne z Meksykiem (Boquillas del Carmen). Centrum jest czynne okresowo, od początku października do końca kwietnia. Jest w nim wystawa dotycząca nietoperzy oraz innych zwierząt żyjących w parku, a także pole kampingowe. W odległości około 2,5 km znajduje się punkt widokowy na Boquillas Canyon oraz początek szlaku pieszego i konnego wzdłuż kanionu.
Castolon Visitor Center.
Leży w zachodniej części parku, w odległości około 60 km od Panther Junction, nad brzegiem rzeki Rio Grande. Czynne okresowo, od początku października do końca kwietnia. W centrum, w budynku garnizonu strzegącego niegdyś granicy, jest stała wystawa ukazująca historię ludzi żyjących w tym nadgranicznym rejonie. Poniżej centrum nad rzeką znajduje się kamping. 
W odległości około 2 km jest wejście i szlak wzdłuż Kanionu Santa Elena, którego ściany osiągają blisko 460 metrów. Droga asfaltowa kończy się w pobliżu kanionu i powrót na północ parku jest tą samą drogą (60 km) lub gruntową drogą przez pustkowia do bramy parku przy Maverick Junction.

</doc>
<doc id="67798" url="https://pl.wikipedia.org/wiki?curid=67798" title="Park Narodowy Biscayne">
Park Narodowy Biscayne

Park Narodowy Biscayne (ang. "Biscayne National Park") − park narodowy położony w południowej części stanu Floryda w Stanach Zjednoczonych. Utworzony 28 czerwca 1980 na powierzchni 700 km². 95% powierzchni parku zajmuje woda.
Fauna i Flora.
Na terenie Parku Narodowego Biscayne występuje wiele dzikich gatunków, wśród których można wymienić: kaszalota, wala biskajskiego, finwala, butlonosa, żarłacza ostronosego, żarłacza tępogłowego, żarłacza ciemnoskórego, żarłacza tygrysiego, szopa, lisa wirginijskiego, rysia rudego, kilka gatunków pelikana. Park ten chroni też lasy namorzynowe.
Turystyka.
Główną atrakcją parku jest nurkowanie w zatoce. Ponadto możliwy jest rejs specjalną łodzią ze szklanym dnem. Można również wypożyczyć kajaki.

</doc>
<doc id="67799" url="https://pl.wikipedia.org/wiki?curid=67799" title="Obywatelskie nieposłuszeństwo">
Obywatelskie nieposłuszeństwo

Obywatelskie nieposłuszeństwo () – celowe działanie łamiące konkretne przepisy prawne w imię przekonania, że owe regulacje rażąco naruszają wartości istotne dla stosującego nieposłuszeństwo obywatelskie (połączone ze świadomością możliwości poniesienia konsekwencji prawnych).
Definicja.
Nowożytna historia obywatelskiego nieposłuszeństwa sięga połowy XIX wieku i mniej więcej od 150 lat kolejni badacze próbują zdefiniować to zjawisko. W 1849 r. Henry David Thoreau napisał esej "O obywatelskim nieposłuszeństwie" (ang.: "Civil Disobedience"). Po jego wydaniu w 1866 r. (wcześniej, w 1849 r. wydano go pod innym tytułem w czasopiśmie "Æsthetic Papers") termin ten pojawił się w wielu kazaniach i odczytach nawiązujących do niewolnictwa i wojny amerykańsko-meksykańskiej. Tak więc, do czasu opublikowania wykładów Thoreau pod tytułem "Civil Disobedience" (pol.: "Obywatelskie nieposłuszeństwo"), w 1866 roku – cztery lata po jego śmierci – termin ten stał się dość powszechne używany. Stwierdzono, że termin „obywatelskie nieposłuszeństwo” był zawsze niejednoznaczny i współcześnie został całkowicie zdeprecjonowany. Marshall Cohen napisał: „Używany jest do opisu wszystkiego, od dostarczenia akt w sądzie federalnym, do napaści na funkcjonariusza federalnego. W istocie dla wiceprezydenta Agnew stało się słowem-kluczem opisującym działalność rabusiów, podpalaczy, uchylających się od służby, utrudniających kampanię, bojowników akademickich, demonstrantów antywojennych, młodocianych przestępców i zamachowców politycznych”.
Thoreau uważał, że na specyficzną formę obywatelskiego nieposłuszeństwa składają się dwa elementy: łamanie prawa oraz oczekiwanie kary.
Dla innych ideą tą są różne formy oporu niezgodne z prawem, lecz nie używające przemocy. Najpopularniejsze definicje przedstawili:
Nieposłuszeństwo obywatelskie to forma aktywności obywatelskiej polegającej na publicznym, demonstracyjnym (na ogół poprzedzonym odpowiednią publiczną zapowiedzią) złamaniu przepisu prawa dla wyrażenia obywatelskiego sprzeciwu wobec tego przepisu. Osoba stosująca nieposłuszeństwo obywatelskie z zasady godzi się ponieść prawne konsekwencje i traktuje poddanie się tym konsekwencjom jako część demonstracji sprzeciwu.
Nieposłuszni.
Najczęściej stosowaną formą obywatelskiego nieposłuszeństwa jest odmowa płacenia podatku. Ta forma walki z państwem ma już pewną tradycję i stosowana była m.in. przez abolicjonistów. Niewątpliwie tym, który odcisnął piętno na tej formie protestu był H.D. Thoreau, autor eseju "O obywatelskim nieposłuszeństwie" (1849).
Polska.
Zachowanie polskiego społeczeństwa w czasie stanu wojennego (noszenie czarnych ubrań, wstążeczek, oporników, plakietek „Solidarności”) również zalicza się do działań w ramach obywatelskiego nieposłuszeństwa (którego badaczem na gruncie prawa karnego był Lech Falandysz), mimo iż tylko część tych zachowań (noszenie odznak „Solidarności”) stała w sprzeczności z ówczesnymi przepisami prawa.
Z drugiej strony, mimo że w gruncie rzeczy były to tylko mało drastyczne formy demonstracji osobistych postaw, zdarzały się przypadki ostrzejszego odnoszenia się ówczesnej milicji wobec osób noszących oporniki i odznaki „Solidarności”. Prześladowanie często rozciągało się na teren państwowych szkół i zakładów pracy.
Od 1985 r. działania z zakresu obywatelskiego nieposłuszeństwa realizowały osoby związane z Ruchem Wolność i Pokój, przede wszystkim poprzez uchylanie się od obowiązkowej wówczas służby wojskowej (odmowa przysięgi i służby wojskowej, odsyłanie i palenie książeczek wojskowych), publiczne akcje protestacyjne („sit-in”, demonstracje, tzw. ruszt-in – protesty na rusztowaniach oraz w miejscach trudno dostępnych), głodówki, a także podpisywanie indywidualnych traktatów pokojowych z obywatelami Europy Zachodniej. Ruch WiP koncentrował swoją aktywność także na protestach ekologicznych, m.in. przeciwko katastrofie elektrowni jądrowej w Czarnobylu na Ukrainie w 1986 r., budowie elektrowni jądrowej w Żarnowcu, w sprawie zamknięcia huty stali chromowej w Siechnicach czy też przeciwko budowie zapory w Czorsztynie.
Po 1989 r. w Polsce obywatelskie nieposłuszeństwo (w formie nieodprowadzania podatków) próbowano zastosować przeciwko ustawie aborcyjnej, czy w propozycji kamieniczników zapowiadających łamanie ustawy o czynszu regulowanym.
Akcja obywatelskiego nieposłuszeństwa w Szymakach na polsko-białoruskiej granicy 29 sierpnia 2021 r. polegała na zniszczeniu fragmentu tzw. "płotu Błaszczaka", by zaprotestować - zgodnie ze stanowiskiem 13-osobowej grupy aktywistów - przeciwko łamaniu prawa przez polskie władze.
Akcjami obywatelskiego nieposłuszeństwa są również działania organizacji proekologicznych, takie jak na przykład:
Formy akcji bez przemocy.
Akcje bez przemocy mogą przybrać różną formę. Gene Sharp w książce "Od dyktatury do demokracji. Drogi do wolności". wyróżnił 198 typów akcji z zastosowaniem obywatelskiego nieposłuszeństwa. Lista ta jest z pewnością inspirującym bankiem pomysłów, jednak dana forma oporu może mieć szczególne znaczenie w danym społeczeństwie i zupełnie inne w innych miejscach.
Obywatelskie nieposłuszeństwo może przyjąć następujące formy:
Sposoby działania.
O powodzeniu lub niepowodzeniu obywatelskiego nieposłuszeństwa decyduje w dużym stopniu postawa opinii publicznej. Dlatego tak ważne jest przygotowanie akcji, zarówno jej uczestników, ale także trzeciej „niezainteresowanej” strony konfliktu. Dopóki opór przeprowadzany jest otwarcie, nawet osoby postronne wciągane są w dialog. Ten fakt chroni grupy protestujące przed izolacją i wytworzeniem swej własnej moralności. Efektywność obywatelskiego nieposłuszeństwa polega na tym, że moralnie prowokuje nawet biernych obserwatorów. Przez kontrast z tym, co jest uznane za niewłaściwe, obywatelskie nieposłuszeństwo jawi się społeczeństwu jako moralnie właściwy sposób walki.
W dobie mediów elektronicznych największy oddźwięk mają niewątpliwie akcje bezpośrednie, które mogą być wyrażone w różnych postaciach, a mają wzbudzić zainteresowanie opinii publicznej i przedstawić społeczeństwu poglądy uczestników protestu. Najczęściej stosowanymi formami są:

</doc>
<doc id="67800" url="https://pl.wikipedia.org/wiki?curid=67800" title="Partia Niepodległości Zjednoczonego Królestwa">
Partia Niepodległości Zjednoczonego Królestwa

Partia Niepodległości Zjednoczonego Królestwa ("United Kingdom Independence Party", UKIP) to założona w 1993 konserwatywna partia polityczna, której podstawowym celem jest wyprowadzenie Wielkiej Brytanii z Unii Europejskiej. Liderem partii jest Henry Bolton.
Program polityczny.
Partia Niepodległości jest ugrupowaniem eurosceptycznym. Jej liderzy krytykują Unię Europejską za niedemokratyczne procedury wyboru władzy i stanowienia prawa (przede wszystkim brak krajowych referendów w sprawie ratyfikacji Traktatu Lizbońskiego), interwencjonizm gospodarczy, euronacjonalizm i dążenie do stworzenia federacyjnego państwa obejmujące wszystkich członków UE. W programie partii istotne są elementy klasycznego liberalizmu i libertarianizmu:
Parlament Europejski.
W wyborach do Parlamentu Europejskiego w 2004 UKIP uzyskała 16,1% głosów i 12 mandatów (w poprzedniej kadencji miała je 3 przy 7% poparciu). Kampania UKIP koncentrowała się na hasłach wyprowadzenia swego kraju z Unii, sprzeciwu wobec „federalnej” konstytucji, zaostrzenia polityki imigracyjnej oraz zamknięcia dla obywateli nowych państw UE brytyjskiego rynku pracy. Partia uzyskała poparcie gwiazd kultury masowej: aktorkę Joan Collins i kandydującego z jej list byłego prezentera telewizyjnego Roberta Kilroy-Silka.
W wyborach do Parlamentu Europejskiego w 2009 UKIP uzyskała 16,5%, przegrywając tylko z również eurosceptyczną Partią Konserwatywną, a wyprzedzając m.in. Partię Pracy, Liberalnych Demokratów i Brytyjską Partię Narodową. UKIP uzyskała o 0,4% więcej głosów niż w poprzednich wyborach i zdobyła 13 mandatów (wzrost o 1). Głównymi tematami przedwyborczej kampanii było zablokowanie ratyfikacji Traktatu Lizbońskiego, zwracanie uwagi społeczeństwa na odchodzenie od demokratycznych standardów sprawowania władzy przez wiodące frakcje w Parlamencie Europejskim (brak referendów w sprawie Traktatu Lizbońskiego w większość krajów i nierespektowanie wyniku referendum w Irlandii) a także wskazywanie na bardzo wysokie koszty członkostwa w Unii Europejskiej.
UKIP wygrała wybory do PE w 2014 zdobywając 26,6% głosów. W 2016 r. partia była najważniejszym ugrupowaniem wzywającym do głosowania w referendum za opuszczeniem przez Wielką Brytanię Unii Europejskiej. Po sukcesie w referendum z funkcji przewodniczącego ustąpił dotychczasowy lider, Nigel Farage, a zastąpiła go Diane James, która jednak zrezygnowała po kilkunastu dniach.
W wyborach do PE w 2019 partia uzyskała 3,3%, nie zdobywając żadnego mandatu. Tak niski wynik spowodowany był powstaniem nowej partii Nigela Farage'a Brexit Party, która przejęła większość wyborców UKIP.

</doc>
<doc id="67801" url="https://pl.wikipedia.org/wiki?curid=67801" title="Park Narodowy Black Canyon of the Gunnison">
Park Narodowy Black Canyon of the Gunnison

Park Narodowy Black Canyon of the Gunnison (ang. "Black Canyon of the Gunnison National Park") – park narodowy położony w USA w zachodniej części stanu Kolorado. Park został utworzony w 1999 na powierzchni 133 km².
Historia.
Decyzją prezydenta Herberta Hoovera obszar kanionu został objęty ochroną 2 marca 1933 roku jako pomnik narodowy Black Canyon of the Gunnison National Monument. Granice pomnika zmieniano w 1938, 1939 i 1960 roku, zaś w 1999 roku jego rangę podniesiono do parku narodowego ustanawiając Park Narodowy Black Canyon of the Gunnison.
Fauna.
Na terenie Parku Narodowego Black Canyon of the Gunnison występuje wiele dzikich gatunków, wśród których można wymienić: puchacza wirginijskiego, modrosójkę czarnogłową, sokoła wędrownego.
Turystyka.
Infrastruktura turystyczna parku jest stosunkowo dobrze rozwinięta. Park posiada kemping oraz kilka kilometrów szlaków turystycznych. W parku możliwe jest również uprawianie wspinaczki.

</doc>
<doc id="67802" url="https://pl.wikipedia.org/wiki?curid=67802" title="Robert Kilroy-Silk">
Robert Kilroy-Silk

Robert Michael Kilroy-Silk (ur. 19 maja 1942 w Birmingham) – brytyjski polityk i prezenter telewizyjny, poseł do Izby Gmin, eurodeputowany VI kadencji.
Życiorys.
Kształcił się m.in. w London School of Economics, był wykładowcą politologii na University of Liverpool w latach 1966–1974.
W latach 1974–1983 był laburzystowskim posłem do Izby Gmin z okręgu Ormskirk, a następnie do 1986 z okręgu Knowsley North. W 1986 zrezygnował z mandatu, aby poświęcić się karierze dziennikarskiej.
Od 1986 do 2004 był prezenterem telewizyjnym. Prowadził m.in. talk-show "Kilroy" w BBC, który wycofano po opublikowaniu przez niego artykułu prasowego w „Sunday Express” uznanego za obraźliwy wobec islamu i muzułmanów. Od 2001 prowadził także show "Shafted" na antenie ITV.
Do polityki powrócił, gdy w wyborach w 2004 uzyskał mandat posła do Parlamentu Europejskiego z listy Partii Niepodległości Zjednoczonego Królestwa (UKIP). Na początku 2005 wystąpił z tego zakładając nową partię Veritas, którą kierował przez kilka miesięcy. W PE początkowo był członkiem grupy Niepodległość i Demokracja, jednak już jesienią 2004 został deputowanym niezrzeszonym. Pracował w Komisji Kultury i Edukacji. W Europarlamencie zasiadał do 2009. Nie ubiegał się o reelekcję.

</doc>
<doc id="67804" url="https://pl.wikipedia.org/wiki?curid=67804" title="Park Narodowy Bryce Canyon">
Park Narodowy Bryce Canyon

Park Narodowy Bryce Canyon (ang. "Bryce Canyon National Park") – park narodowy położony w południowo-zachodniej części stanu Utah w Stanach Zjednoczonych. Park został utworzony 15 września 1928 roku. Jego obecna powierzchnia wynosi 145,02 km². Nazwa parku oraz kanionu pochodzi od nazwiska mormońskiego pioniera Ebenezera Bryce'a. W 2012 roku park odwiedziło 1,39 miliona turystów.
Historia.
Rdzenna ludność indiańska.
Najstarsze ślady obecności Indian na Wyżynie Kolorado, na której leży Bryce Canyon pochodzą sprzed 12 tysięcy lat, choć nie znaleziono ich w bezpośrednim sąsiedztwie parku. W okresie od 200 do 1200 roku niedaleko parku zamieszkiwali Indianie z kultur Fremont oraz Anasazi. Indianie Anasazi żyli na terenach położonych na południowy wschód od parku, zaś Indianie Fremont na północny zachód od parku. Od około 1200 roku na obszarze parku zamieszkiwali Indianie z plemienia Pajutów.
Według wierzeń Pajutów, przed Indianami na terenie Bryce Canyon zamieszkiwali "legendarni ludzie", określani przez Indian jako "to-when-an-ung-wa". Było ich wielu i przyjmowali rozmaite formy - ptaków, jaszczurek i innych zwierząt. Nie byli ludźmi, jednak posiadali specjalną moc, która pozwalała im wyglądać jak ludzie. Z niewiadomych powodów, być może dlatego, że walczyli między sobą lub że coś ukradli, legendarni ludzie byli źli. Z tego powodu bóg-kojot pozamieniał ich wszystkich w skały. Niektóre postacie stoją w rzędach, inne siedzą, jeszcze inne obejmują się nawzajem. Ich twarze pomalowane są na czerwono, skąd bierze się nazwa "angka-ku-wass-a-wits", którą Pajutowie nazywają kanion, a która oznacza "twarze pomalowane na czerwono".
Pierwsi osadnicy.
Pierwsi Europejczycy w okolice obecnego parku przybyli w drugiej połowie XIX wieku. W 1874 roku grupa rodzin założyła miasteczko Clifton, do którego rok później przybył osadnik Ebenezer Bryce wraz z rodziną. Wkrótce jednak przeprowadził się w górę rzeki, gdzie wybudował kilkukilometrowy kanał irygacyjny oraz drogę, która umożliwiała mu lepszy dostęp do drewna w okolicznych lasach i kończyła się na krawędzi kanionu. Lokalna ludność zaczęła nazywać ją kanionem Bryce'a (ang. "Bryce’s Canyon"). Choć Ebenezer Bryce wraz z rodziną w 1880 roku przeprowadził się do Arizony, ta jednak nazwa przylgnęła do kanionu na dobre. W 1877 roku mieszkańcy opuścili Clifton, i założyli dwie nowe osady, Cannonville i Henrieville. Z kolei w 1891 roku założono pobliskie miasteczko Tropic.
Utworzenie parku.
Turyści z Salt Lake City zaczęli masowo odwiedzać kanion w 1919 roku. Para lokalnych przedsiębiorców, Ruby and Minnie Syrett, wypożyczali im namioty i podawali posiłki w pobliżu Sunset Point. W 1920 roku para wybudowała tam schronisko oraz kilka niewielkich kabin. W 1923 roku Union Pacific Railroad odkupiło od nich budynki, a państwo Syrett wybudowali nową, istniejącą do dziś, popularną gospodę Ruby’s Inn na północ od granic parku.
Dekretem prezydenta Warrena Hardinga z 8 czerwca 1923 roku na powierzchni 30,11 km² ustanowiono pomnik narodowy pod nazwą Bryce Canyon National Monument. Rok później, 7 czerwca 1924 roku, Kongres przegłosował ustawę, która podnosiła rangę pomnika do parku narodowego, w chwili gdy cały wchodzący w jego skład obszar należeć będzie do rządu federalnego. Na przestrzeni kolejnych lat trwał odkup ziem i ostatecznie park oficjalnie powstał 15 września 1928 roku.
Rozwój parku.
W 1930 roku ukończono budowę tunelu Zion-Mount Carmel, co ułatwiło znacznie podróżowanie pomiędzy Bryce Canyon a Parkiem Narodowym Zion, północną częścią Parku Narodowego Wielkiego Kanionu oraz pomnikiem narodowym Cedar Breaks. Pociągi dowoziły turystów do Cedar City, a stamtąd do czterech parków rozwoziły ich autobusy.
W 1931 roku na mocy dwóch dekretów prezydenta Herberta Hoovera powierzchnia parku została powiększona do obecnych 145,02 km². W tym samym roku park wybudował ponad 7 km szlaków pieszych i konnych, między innymi szlaki z Sunset Point do Bryce Point, z Bryce Point do Peek-a-boo Canyon i z Sunrise Point do Campbell Canyon. W 1934 roku prywatna firma wybudowała drogę do Rainbow Point. Infrastrukturę parku budowano w latach 30. Powstały wówczas parkingi, kempingi, płoty wyznaczające granice parku, wytyczono szlak Fairyland Trail oraz punk widokowy na Rainbow Point.
Geologia.
Wbrew swojej nazwie, Bryce Canyon nie jest prawdziwym kanionem, ponieważ nie płynie przez niego rzeka. Niecka w kształcie amfiteatru powstała na skutek erozji termicznej i chemicznej. Przez ponad 200 dni w roku w ciągu doby na terenie parku występują zarówno temperatury dodatnie i ujemne. W ciągu dnia woda wpływa w drobne szczeliny skalne i zamarza w ciągu nocy powiększając swoją objętość o około 9% i wytwarzając w ten sposób naprężenia przekraczające nawet 1 milion kilopaskali. Ten cykl zamrożeń i rozmrożeń powoduje rozpadanie się skał. Ponadto woda deszczowa ma odczyn kwasowy, dzięki czemu rozpuszcza wapienne skały. Oba procesy odpowiedzialne są za powstawanie formacji skalnych powszechnych na terenie parku. Szacuje się, że erozja przebiega w tempie 60-130 cm na 100 lat.
Formacje skalne na terenie parku są różnorodne i wiele z nich ma nazwy własne. Do najbardziej popularnych należą iglice skalne zwane "hoodoo". Zbudowane są one z wapienia i mają od 1,5 do 45 metrów wysokości. Do najbardziej znanych należą formacje nazwane Thor's Hammer ("Młot Thora"), The Hunter ("Myśliwy") i Queen Victoria ("Królowa Victoria").
Na terenie parku występują również setki naturalnych okien i łuków skalnych. Ich średnice wynoszą od 1 do 19 metrów. Największym i łatwo dostępnym łukiem jest Natural Bridge ("Naturalny Most"), który dobrze widać z jednego z punktów widokowych przy głównej drodze w parku.
Wreszcie na terenie parku znajdują się liczne tzw. "slot canyons". Są to wąskie i stosunkowo głębokie szczeliny skalne. Mają zazwyczaj od 100 do 300 metrów długości, 30 do 60 metrów głębokości i do 5 metrów szerokości. Jednym z najbardziej popularnych jest Wall Street, przez który prowadzi szlak Navajo Loop Trail.
Flora.
Na terenie parku występują m.in.: świerk kłujący, jedlica, jodła kalifornijska, świerk Engelmanna, sosna giętka, sosna długowieczna, wierzba.
Fauna.
Na terenie Parku Narodowego Bryce Canyon występuje wiele dzikich gatunków, wśród których można wymienić: orła, kojota, pumę, świstaka, susła, sowę.
Turystyka.
Infrastruktura turystyczna Parku Narodowego Bryce Canyon jest stosunkowo dobrze rozwinięta. Park posiada dwa kempingi oraz kilkadziesiąt kilometrów szlaków turystycznych o zróżnicowanym stopniu trudności. W parku możliwe jest również uprawianie narciarstwa.

</doc>
<doc id="67807" url="https://pl.wikipedia.org/wiki?curid=67807" title="Park Narodowy Canyonlands">
Park Narodowy Canyonlands

Park Narodowy Canyonlands (ang. "Canyonlands National Park") – park narodowy położony we wschodniej części stanu Utah w Stanach Zjednoczonych. Park został utworzony w 1964 roku; zajmuje powierzchnię 1366,21 km². Obejmuje centralną część Wyżyny Kolorado, której bogata rzeźba powstała w dużym stopniu za sprawą erozji przez dwie łączące się na terenie parku rzeki: Kolorado i Green River.
Historia.
Rdzenni Amerykanie.
Teren parku był odwiedzany przez ludzi od około 10 tys. lat. Początkowo były to grupy koczowników zajmujących się zbieractwem i łowiectwem, docierające do parku od północno-zachodniej strony. Jednak nie budowali oni stałych siedzib i dopiero około 2 tys. lat temu zaczęli się oni prowadzić bardziej osiadły tryb życia związany ze początkami hodowli i uprawy roli. Ludzie ci byli przodkami współczesnych Indian Pueblo i reprezentowali kulturę Anasazi (Park Narodowy Mesa Verde) oraz Fremont. Za koniec kultury Anasazi uważa się rok 1300, kiedy okres tzw. Wielkiej Suszy (1230 r. n.e. - 1280 r. n.e.) prawdopodobnie spowodował przejście ludności w okolice północno-wschodniej Arizony oraz na południe do doliny rzeki Rio Grande. Kolejnymi tubylcami byli Ute i Pajutowie (od około 800 r. n.e.) oraz Nawahowie (od około 1300 r. n.e.), którzy zamieszkiwali te tereny do czasów współczesnych.
Pionierzy.
Pierwszymi Europejczykami, którzy dotarli do terenów współczesnego parku, byli hiszpańscy księża Escalante oraz Dominguez. Poszukiwali oni dogodnej drogi z Nowego Meksyku do Kalifornii. Jednak ze względu na bardzo zróżnicowaną rzeźbę terenu nie udało im się znaleźć odpowiedniego szlaku. Krótko później, w 1829 roku, podjęli się tego handlarze z Taos oraz Santa Fe i na początku XIX wieku wytyczyli trasę nazwaną "Old Spanish Trail", wiodącą przez Moab (wzdłuż obecnej drogi US 191) oraz Green River. Trasa ta szybko stała się jedną z bardziej znanych. Pierwszymi Europejczykami, którzy eksplorowali Canyonlands, byli prawdopodobnie amerykańscy i francuscy traperzy, podążający wzdłuż rzek w poszukiwaniu wydr i bobrów. Świadczy o tym między innymi wydrapane na skałach nad rzeką Green River przez jednego z nich nazwisko i data ("Denis Julien, 1836 rok"). Pierwszą oficjalną wyprawę prowadził w roku 1869 major John Wesley Powell, który w czasie trzymiesięcznej wędrówki z Wyoming do Wielkiego Kanionu stworzył pierwsze mapy oraz opis historii tego rejonu.
Górnictwo.
Wraz z rozwojem amerykańskiego programu nuklearnego w latach 50. XX wieku bardzo wzrosło zapotrzebowanie na uran. Geolodzy byli przekonani, że rejon Canyonland obfituje w ten pierwiastek, a ponadto, że dostęp do złóż nie powinien być trudny ze względu na erozję. Dla ułatwienia dostępu Komisja Energii Atomowej USA zbudowała prawie 1600 km dróg na południowym wschodzie stanu Utah. Jedna z nich stanowi bardzo popularny trzydniowy szlak samochodowy ("White Rim Road"), biegnący wokół części Island in the Sky. Niektóre z warstw skał w parku zawierają rudy uranu, jednak – podobnie jak w niedalekiej Monument Valley – wydobycia tu ostatecznie nie prowadzono lub trwało ono krótko.
Utworzenie parku.
W latach 50. i w początku lat 60. XX wieku ówczesny superintendent Arches National Monument Bates Wilson prowadził intensywne starania, mające doprowadzić do utworzenia nowego parku narodowego. W 1962 roku Departament Zasobów Wewnętrznych USA opublikował pracę z propozycją utworzenia Canyonlands National Park. W dniu 12 września 1964 roku prezydent Lyndon B. Johnson podpisał ustawę tworzącą ten park narodowy. W 1971 roku park rozszerzono, przyłączając rejon "The Maze" oraz kaniony Davis i Lavender, w wyniku czego jego obszar powiększył się do obecnych rozmiarów.
Geografia parku.
Administracyjnie park leży na terenie czterech hrabstw: Garfield, Grand, San Juan i Wayne.
Park obejmuje jeden, integralny obszar, jednak administracja parku dzieli go na 9 części, a trzy z nich ze względu na oddzielny dostęp spowodowany przeszkodami naturalnymi są powszechnie wyróżniane:
Wymienionych części nie łączy żadna droga wewnątrz parku, a podróż między nimi – ze względu na brak dróg i mostów – może zabrać wiele godzin samochodem. Dojazd do "Island in the Sky" oraz "The Needles" jest możliwy drogą asfaltową, natomiast do "The Maze" wyłącznie drogą nieutwardzoną, dostępną tylko dla samochodów z napędem na cztery koła.
Klimat.
Na terenie parku, podobnie jak w całym południowo-wschodnim rejonie Wyżyny Kolorado, panuje typowy pustynny klimat terenów wyniesionych stosunkowo wysoko ponad poziom morza. Według klasyfikacji Köppena na terenie Canyonlands panuje klimat BWk, czyli klimat pustynny, z dużymi wahaniami temperatur i spadkami poniżej 0 °C. Dobowa amplituda może być bardzo duża i przekraczać 22 °C. Wahania temperatury zależą od ekspozycji oraz wyniesienia nad poziom morza. Różnice w wysokości wynoszą w parku około 700 metrów (np. pomiędzy Island of the Sky i rzeką Kolorado), jednak nawet w przypadku terenów różniących się mniej niż 300 m wysokości względnej, jakie są pomiędzy stacjami meteorologicznymi The Neck oraz The Needle, stwierdzono duże różnice temperatur i wielkości opadów.
Opady w całym stanie Utah należą do najniższych w USA. Jest to spowodowane położeniem stanu w cieniu opadowym gór Sierra Nevada. Wyróżnia się dwa kierunki napływu wilgotnego powietrza zawierającego potencjalnie wodę opadową. W okresie zimowym, od października do maja, z kierunku zachodniego napływa wilgotne powietrze pacyficzne. Spowodowane jest to często występującymi w tym okresie sztormami na Oceanie Spokojnym, których kierunek przemieszczania jest wschodni. Te opady ze względu na wyniesienie nad poziom morza występują w postaci śniegu. W okresie letnim dociera czasem do parku powietrze monsunowe znad Zatoki Meksykańskiej.
Walory naturalne.
Park jest ceniony ze względów na swe unikalne walory geologiczne, a także – mimo pustynnego charakteru – stosunkowo bogatą roślinność oraz bogatą faunę. W parku żyją 1222 gatunki zwierząt oraz roślin naczyniowych.
Fauna.
Na terenie Parku Narodowego Canyonlands występuje wiele dzikich gatunków zwierząt. Lista gatunków z podtypu kręgowców żyjących na terenie parku liczy 357 pozycji. Spośród nich ssaki liczą 55 gatunków, ptaki 196 gatunków, 20 gatunków gadów, 6 gatunków płazów oraz 32 gatunki ryb.
Ssaki.
Do najczęściej widywanych ssaków na terenie parku należą zając pustynny "Sylvilagus audubonii", szczuroskoczek "Dipodomys ordii" oraz mulak, które prowadząc dzienny tryb życia są często spotykane przez turystów. Wiele gatunków ssaków z racji prowadzenia nocnego trybu życia jest jednak rzadko widywane przez odwiedzających. Tylko tropy oraz resztki pozostałe po żerowaniu, a także odchody wskazują na ich obecność. Stosunkowo licznie występują różnego rodzaju gryzonie; jest 9 gatunków myszy i szczurów, a największy amerykański gryzoń, bóbr kanadyjski, występuje wzdłuż rzeki Kolorado oraz Green River.
Z większych ssaków w parku spotyka się: baribala, kojota, łosia, muflona kanadyjskiego, antylopę widłorogą, rysia rudego, pumę, borsuka, szopa pracza, kotofretki oraz dwa gatunki skunksów. Duże ssaki, które potrzebują do życia dosyć dużego terytorium, często w okresie letnim migrują w okoliczne góry (np. La Sal Mountains, Cedar Mesa, Abajo Mountains) i tam spędzają ten trudny okres. Jesienią w okresie dojrzewania owoców wiązowca "Celtis reticulata" oraz owoców opuncji ("prickly pear"), szczególnie wzdłuż wód dość często obserwuje się niedźwiedzia czarnego. Ponadto w parku występuje jedenaście gatunków nietoperzy, których rola nie ogranicza się do redukcji owadów. Niektóre z nich są ważne w ekosystemie jako roznoszące nasiona roślin, bądź zapylające kwiaty (np. u kaktusów).
Ptaki.
Ptaki są najlepiej zauważalnymi zwierzętami w parku. Nawet w czasie najcieplejszych godzin w okresie lata na niebie widać krążące sępniki różowogłowe oraz śmigające jerzyki aeronauty białogardłe. Park leży na trasie migracji niektórych gatunków, stąd oprócz blisko 200 gatunków naturalnie występujących można zaobserwować jeszcze około 80 gatunków będących przelotnie.
W parku występuje bielik amerykański, orzeł przedni, rybołów zwyczajny, błotniak zbożowy, jastrząb zwyczajny, sokół wędrowny, drzemlik i kruka. Oprócz dużych i średnich ptaków w parku gniazdują dwa gatunki kolibrów: koliberek czarnobrody oraz rudaczek szerokosterny, a w okresie migracji spotkać można rudaczka północnego.
Gady.
Gady reprezentowane są tylko przez dwa podrzędy: węże (12 gatunków) oraz jaszczurki (8 gatunków). Ze względu na ich zmiennocieplność powszechnie są spotykane w lecie. Gdy temperatura przekracza 30 °C, jaszczurki są oprócz ptaków najczęściej widywanymi zwierzętami. Jaszczurki wygrzewają się na słońcu oraz polują na owady. Najczęściej spotykanymi jaszczurkami są: "Aspidoscelis tigris", "Sceloporus magister" oraz barwny legwan obrożny ("Crotaphytus collaris").
Mimo większej liczby gatunków węży spotyka się je rzadko, głównie ze względu na ich aktywność nocną. Większość węży jest niegroźnych dla człowieka. Wyjątkiem jest niewielki grzechotnik z rzędu "Crotalus", występujący w podgatunku "Crotalus oreganus concolor", którego groźna neurotoksyna sprawia, że jest on najbardziej jadowitym wężem na kontynencie amerykańskim (jednak tylko raz na trzy ugryzienia wstrzykuje śmiercionośny jad).
Flora.
Ze względu na pustynny klimat roślinność na terenie parku jest stosunkowo uboga. Jednak mimo tego na terenie parku jest 610 gatunków roślin naczyniowych.
Drzewa i krzewy.
Drzewa i krzewy zwykle rosną pojedynczo, wolno i nie osiągają dużych rozmiarów. Powolny wzrost powoduje, że na ogół rosną dość długo. Dominującymi drzewami w parku są rośliny określane zbiorczą nazwą pinyon pine (hiszp. "piñon"). Nazwa ta odnosi się do ośmiu gatunków sosen rosnących w południowo-zachodniej części Stanów Zjednoczonych i w Meksyku. Z grupy tej w parku najczęściej spotyka się dwie sosny – jednoigielną oraz "Pinus edulis". Mają one krzywe pnie, rosną bardzo wolno i drzewa o średnicy pnia 10–15 cm i wysokości 3 metrów są już zwykle 80-100 letnie.
Inne gatunki tutejszych drzew to: jodła kalifornijska ("Abies concolor"), daglezja sina ("Pseudotsuga menziesii" subsp. "glauca", podgatunek sosny żółtej ("Pinus ponderosa" subsp. "scopulorum"), a z drzew liściastych: wysokogórska odmiana klona nagiego ("Acer glabrum" var. "glabrum"), klon jesionolistny ("Acer negundo") oraz klon "Acer grandidentatum", a także kilka gatunków dębów.
Z krzewów najbardziej rozpowszechniony jest jałowiec przystosowany do warunków pustynnych – "Juniperus osteosperma". Cała roślina jest pokryta silnym nalotem woskowym, a w warunkach skrajnej suszy roślina odcina dopływ wody do skrajnych gałęzi, które zamierając dają szansę pozostałej części rośliny na przeżycie. Ponadto z krzewów występują trzy taksony z rodziny przęślowatych: "Ephedra torreyana", "E. viridis" var. "viridis" oraz "E. viridis" var. "viscida", które przez Indian i później przez osadników stosowane były leczniczo. Napar nazywany jest "herbatą mormonów", a lecznicze działanie zawdzięcza dużej zawartości alkaloidów: efedryny i pseudoefedryny.
Kaktusy i sukulenty.
Ta grupa roślin jest powszechna, w naturalny sposób przystosowana do trudnych, pustynnych warunków klimatycznych. W porównaniu do innych parków amerykańskiego południa, flora kaktusowatych nie jest bardzo zróżnicowana gatunkowo, gdyż jest ograniczona przez niskie temperatury zimą do najodporniejszych na ten czynnik. W parku rośnie jedenaście gatunków kaktusów (np. w Saguaro National Park – 25 gatunków, Big Bend National Park – 60 gatunków). Najbardziej zróżnicowanym rodzajem jest opuncja, która ma tutaj siedmiu przedstawicieli. Najczęściej spotyka się trzy gatunki: "Opuntia erinacea" var. "utahensis", kwitnąca żółto oraz różowo i pokryta obficie białymi cierniami, "Opuntia fragilis" z charakterystycznymi walcowatymi łodygami, a także "Opuntia polyacantha", która jest dominująca w tym rejonie USA.
Rośliny trawiaste.
Szeroko pojęte rośliny trawiaste, czyli gatunki roślin należące do rzędu wiechlinowców, mimo nieprzyjaznego środowiska są stosunkowo licznie reprezentowane na terenie parku. Lista gatunków tu spotykanych liczy 137 pozycji. Rośliny te występują na terenie parku, tworząc pojedyncze kępy lub darń w zależności od ilości osadów utworzonych przez erozję wietrzną. Zwarta darń jest tylko w miejscach, gdzie wiatr nanosi pyły i osady przekształcane w glebę.
Turystyka.
Park rocznie jest odwiedzany przez około 450 tys. osób (2013), co nie jest jakąś znaczącą liczbą, gdyż przykładowo oddalony o kilka kilometrów na wschód Park Narodowy Arches odwiedza rocznie ponad milion osób. Mniejsza liczba turystów z pewnością spowodowana jest ograniczonym dostępem do niektórych części parku, gdzie dojazd jest możliwy wyłącznie po drogach gruntowych samochodami z napędem na cztery koła.
Dojazd do parku.
Najbliższą autostradą jest autostrada międzystanowa nr 70, łącząca Denver z autostradą 15, przebiegająca około 65 na północ od parku. Najbliższą miejscowością jest niewielkie miasto Moab, siedziba władz hrabstwa Grand, leżące przy drodze krajowej US 191, około 50 km na południe od autostrady międzystanowej nr 70. Od drogi US 191, przed miastem Moab, odchodzi droga stanowa Utah 313, która po 32 km prowadzi do wschodniej części parku.
Do południowej części "The Needles" należy minąć Moab i jechać US 191 jeszcze około 60 km, a następnie skręcić w stanową Utah 211 i po przejechaniu tą drogą 56 km dojeżdża się do bram parku.
Do północno-zachodniej części "The Maze" dojazd jest najtrudniejszy i od autostrady międzystanowej nr 70 może trwać ponad 6 godzin jazdy samochodem. Początkowo (około 140 km) dojazd jest po asfaltowych drogach (Utah 25 i Utah 95), do stacji turystycznej "Hans Flat Ranger Station". Następny odcinek (około 76 km) wiedzie po drogach gruntowych i jest dostępny tylko dla samochodów o wysokim zawszeniu, z napędem na cztery koła. W zależności od warunków pogodowych i umiejętności kierowcy, przejazd zajmuje od 3 do 6 godzin.
Atrakcje turystyczne.
Na terenie parku można uprawiać kajakarstwo, kolarstwo górskie, turystykę pieszą, wspinaczkę, jazdę konną. W parku wytyczono setki kilometrów szlaków pieszych i konnych. Szlaki są znaczone zazwyczaj jedynie małymi kopczykami skalnymi, a mniej uczęszczane nie są utrzymywane na bieżąco. Z tych powodów umiejętność orientacji w terenie przez odwiedzających jest bardzo ważna. Jedną z bardziej popularnych atrakcji parku jest nieutwardzona droga "White Rim Road". Stanowi ona pętlę o długości ok. 100 mil (160 km) wokół "Island in the Sky" i pokonanie jej zajmuje zazwyczaj 2-3 dni samochodem z napędem na cztery koła lub 3-4 dni rowerem górskim.

</doc>
<doc id="67808" url="https://pl.wikipedia.org/wiki?curid=67808" title="János Bolyai">
János Bolyai

János Bolyai (ur. 15 grudnia 1802 w Kolozsvárze, zm. 27 stycznia 1860 w Marosvásárhely) – węgierski matematyk, odkrywca i badacz geometrii nieeuklidesowej (niezależnie od Łobaczewskiego).
Życiorys.
Rodzicami Jánosa Bolyaiego byli Zsuzsanna Benkö i Farkas Bolyai. Farkas był matematykiem, wykładał matematykę, fizykę i chemię w college’u kalwińskim w Marosvásárhely (obecnie Târgu Mureș).
Do 9. roku życia János uczył się w domu, potem uczył się w szkole. W wieku lat 13. uczęszczał na zajęcia w College’u w Marosvásárhely; znał wtedy podstawy rachunku różniczkowego i całkowego. W czerwcu 1817 János uzyskał dyplom College’u, ale jeszcze przez rok uczył się tam. Od 1818 do 1822 studiował w Cesarsko-Królewskiej Akademii Inżynieryjnej w Wiedniu ("k.k. Ingenieur Akademie"), kończąc w tym czasie siedmioletni program studiów. Szkoła ta była elitarną akademią inżynieryjno-wojskową określaną też mianem „akademii geniuszów” ("Genie-Akademie").
We wrześniu 1823 rozpoczął służbę wojskową w wojskach inżynieryjnych Cesarstwa Austriackiego. W służbie wojskowej pozostał przez 11 lat.
Od 1834 żył razem z Rozalią Kibédi Orbán, z którą mieli dwójkę dzieci. Pobrali się oni dopiero w maju 1849. Trzy lata później rozstali się.
Dzieło.
Już w czasie studiów w Wiedniu János Bolyai zainteresował się postulatem równoległości i około 1820 zaczął rozwijać podstawy geometrii hiperbolicznej. Wyniki tych badań zostały opublikowane w 1832 pod tytułem "Appendix scientiam spatii absolute veram exhibens" [‘dodatek, w którym przedstawiona jest absolutnie prawdziwa nauka o przestrzeni’] jako aneks do pracy "Tentamen" jego ojca, Farkasa.
Rozwinął formalny system liczb zespolonych jako par liczb rzeczywistych.
Oprócz matematyki zajmował się filozofią, której zarysy znane są z fragmentów jego prac o duszy, materii i o duchu, jak też z jego listu do cesarza Franciszka Józefa, w którym były też zawarte propozycje dotyczące systemu podatkowego.

</doc>
<doc id="67809" url="https://pl.wikipedia.org/wiki?curid=67809" title="Janos Bolyai">
Janos Bolyai



</doc>
<doc id="67810" url="https://pl.wikipedia.org/wiki?curid=67810" title="Park Narodowy Capitol Reef">
Park Narodowy Capitol Reef

Park Narodowy Capitol Reef (ang. "Capitol Reef National Park") jest położony w USA w stanie Utah. Część parku o powierzchni 152 km² została ustanowiona narodowym pomnikiem w 1937 roku decyzją prezydenta Franklina Delano Roosevelta. W 1971 roku Kongres Stanów Zjednoczonych powiększył obszar chroniony do 979 km² i ustanowił go parkiem narodowym. Nazwa parku pochodzi od znajdujących się na tym obszarze białych kopuł skalnych, które pierwszym osadnikom kojarzyły się z budynkiem Kapitolu w Waszyngtonie. Ponadto znajdujący uskok Waterpocket Fold który, podobnie jak rafa koralowa stanowi poważną przeszkodę w przemieszczaniu się. Stąd też pochodzi pełna nazwa parku.
Turystyka.
Najbliższe miasto to Torrey w stanie Utah, które leży w odległości 8 mil na zachód. Torrey jest małym miasteczkiem, jednakże znajduje się w nim kilka moteli i restauracji. Ponadto w samym parku znajduje się duży kemping.
Na terenie parku można uprawiać wiele dyscyplin, wśród których można wymienić piesze wędrówki, jazdę konną oraz wspinaczkę.

</doc>
<doc id="67811" url="https://pl.wikipedia.org/wiki?curid=67811" title="Język wilamowski">
Język wilamowski

Język wilamowski, rzadziej też etnolekt wilamowski lub język wilamowicki (nazwa własna: [vɘ̟mɘ̟sʲʏ̯øœrɪɕ]) – język z grupy zachodniej rodziny języków germańskich używany wyspowo w miasteczku Wilamowice koło Bielska-Białej.
Genetycznie związany jest z dialektami wschodniośrodkowoniemieckimi, w szczególności z dawnymi niemieckimi gwarami Śląska, stanowi odrębny mikrojęzyk literacki. Do końca II wojny światowej był powszechnie używany przez większość mieszkańców Wilamowic (zob. Wilamowianie), pod wpływem powojennych represji doszło jednak do zaniku przekazu międzypokoleniowego. Obecnie poważnie zagrożony wymarciem, posługują się nim wyłącznie przedstawiciele najstarszego pokolenia autochtonów i niewielka grupa tzw. nowomówców ("new speakers"). W 2016 liczbę rodzimych użytkowników szacowano na 25, ponadto około 350 osób znało wilamowski biernie. Od początku XXI wieku prowadzone są działania rewitalizacyjne.
Klasyfikacja.
Wśród mieszkańców miasteczka silnie zakorzeniona jest legenda przypisująca im korzenie flamandzkie czy holenderskie, względnie też fryzyjskie, anglosaskie i szkockie. Twierdzenie to pojawia się już w źródłach XIX-wiecznych – np. w wierszu "A Welmeßajer ai Berlin" ("Wilamowianin w Berlinie") opublikowanym przez Jacoba Bukowskiego w 1860 – a rozpropagowane zostało w szczególności w twórczości Floriana Biesika na początku XX wieku. Wzmianki o etnojęzykowych związkach Wilamowian z Holendrami czy Anglikami pojawiają się również w pierwszych opracowaniach popularnonaukowych dotyczących miasteczka i jego języka ("Monografia miasteczka Wilamowic" Józefa Latosińskiego z 1909, "Narzecze wilamowickie" Ludwika Młynka z 1907). Podkreślanie nieniemieckich korzeni nabrało szczególnego znaczenia w kontekście politycznym po II wojnie światowej. W dyskursie popularnym narracja o „wilamowskich Flamandach” jest obecna do dziś.
Z „mitem flamandzkim” polemizował już w latach 30. XX wieku Hermann Mojmir, autor dwutomowego słownika wilamowskiego (i prywatnie brat Floriana Biesika), podkreślając bliskość mowy Wilamowic do innych gwar śląsko-niemieckich, w szczególności szywałdzkiej. Jako dialekt niemiecki rozpatrywali wilamowszczyznę Adam Kleczkowski (1920, 1921), Maria Lasatowicz (1992) czy Norbert Morciniec (1995). W niemieckim podręczniku dialektologicznym z 1983 Wilamowice zaklasyfikowane są jako „starośląska wyspa językowa” w obrębie dialektów środkowoniemieckich, wspólnie z Bielskiem-Białą, Hołdunowem, Gościęcinem i Szywałdem. Autorzy gramatyki wilamowskiej z 2016 wskazują, że „większość cech językowych sytuuje [wilamowszczyznę] w gałęzi wschodniośrodkowoniemieckiej, aczkolwiek wpływ innych dialektów germańskich, przede wszystkim dolnoniemieckich, jest całkiem zauważalny” oraz że przodkowie Wilamowian wywodzą się najprawdopodobniej z obszaru nad środkowym Renem i Menem, ale wśród osadników mogli pojawić się również pierwotni mieszkańcy innych regionów.
Wielowiekowe kontakty językowe z polszczyzną w jej standardowej i dialektalnej postaci odcisnęły silne piętno na wilamowskiej fonologii, gramatyce, składni i leksyce. Zapożyczenia są obecne nawet w najbardziej podstawowej warstwie słownictwa (np. "kłop" – 'mężczyzna'; "dźjada" – 'dziadek') i występuje wiele wyrazów skonstruowanych hybrydowo (np. "obrozła" – 'obrazek', wyraz słowiański w polskiej postaci gwarowej z germańską końcówką zdrobnienia; "gejźe" – 'idźże', wyraz germański ze wzmocnieniem "-że" typowym dla dialektu małopolskiego). Do charakterystycznych cech systemowych paralelnych z językiem polskim należy np. podwójna negacja czy występowanie wołacza. Według Alexandra Andrasona współczesny wilamowski wykazuje cechy germańsko-słowiańskiego języka mieszanego. 
W ostatnich dziesięcioleciach nastąpiła ewolucja w postrzeganiu mowy wilamowskiej. Wziąwszy pod uwagę kryteria socjolingwistyczne, w latach 90. XX wieku spopularyzowany został w odniesieniu do niej termin "etnolekt", współcześnie natomiast zdecydowana większość badaczy uznaje wilamowski za odrębny język. Brak wzajemnej zrozumiałości z językiem niemieckim, odrębna tożsamość użytkowników (nieidentyfikujących się z Niemcami), niezależne piśmiennictwo na bazie własnej ortografii i prowadzone działania rewitalizacyjne stanowią najważniejsze argumenty za odrębnością wilamowskiego, który w relacji z niemieckim można określić jako "Ausbausprache".
Historia.
Etnogeneza Wilamowian wiąże się z kolonizacją na prawie niemieckim w XIII wieku. Pierwsza pisemna wzmianka o Wilamowicach pochodzi z 1325, miejscowość została wtedy określona jako "Novovillamowicz" w odróżnieniu od "Antiquo Willamowicz" – dzisiejszej Starej Wsi, skąd przenieśli się pierwsi osadnicy. Początkowo była to część bielsko-bialskiej wyspy językowej, która w swoim pierwotnym kształcie obejmowała kilkadziesiąt miejscowości na terenie księstwa cieszyńskiego i księstwa oświęcimskiego. W kolejnych stuleciach doszło jednak do stopniowej polonizacji szeregu z nich, w tym Starej Wsi czy Pisarzowic, co doprowadziło do ukształtowania się Wilamowic jako zupełnej enklawy, rozwijającej się niezależnie od wsi w ścisłym sąsiedztwie Bielska i Białej. Podczas gdy tam w XIX wieku upowszechniła się niemiecka tożsamość narodowa, a lokalną mowę postrzegano jako „chłopski” ("päuersch") dialekt niemiecki, Wilamowianie silnie podkreślali swoją odrębność, a ważnym elementem tożsamości było przywiązanie do państwowości austro-węgierskiej. Na ukształtowanie się odrębnej grupy etnicznej silny wpływ miała powszechna aż do czasów II wojny światowej endogamia. W 1880 etnolektem wilamowskim posługiwało się 92% mieszkańców miasteczka (1525 osób), w 1890 – 72% (1271 osób), w 1900 – 67% (1152 osób), a w 1910 – 73% (1300 osób). Jako że Wilamowice wchodziły w tym czasie w skład Galicji, językiem administracji, szkolnictwa i kościoła stał się język polski, co sprzyjało procesom polonizacyjnym. Równolegle obecny był jednak w życiu mieszkańców standardowy język niemiecki (w 1912 powstała obok polskiej również niemiecka szkoła podstawowa), powszechna była trójjęzyczność: wilamowski w życiu codziennym, polski i niemiecki w obiegu oficjalnym oraz kontakcie z obcymi. W spisach powszechnych w okresie międzywojennych narodowości niemieckiej w Wilamowicach – inaczej niż w gminach przyległych do Bielska i Białej – niemal nie deklarowano: w 1921 uczyniło tak dwadzieścia jeden osób, a w 1930 jedynie trzy. Jednak podczas drugiej wojny światowej około trzy czwarte mieszkańców miasteczka zostało przypisanych do jednej z kategorii "Deutsche Volksliste".
Wilamowski funkcjonował przez wieki przede wszystkim w mowie i rzadko był zapisywany. Początki literatury wilamowskiej łączą się z postacią Floriana Biesika (1850–1926), który dużą część życia spędził w Trieście i tam na emeryturze (począwszy od 1913) zaczął tworzyć teksty poetyckie po wilamowsku. Znanych jest kilkanaście utworów, część z nich została opublikowana przez Heinricha Andersa w 1933 jako zbiór "Gedichte von Florian Biesik in der Mundart von Wilamowice", część dopiero po odnalezieniu oryginalnego rękopisu przez Tomasza Wicherkiewicza w 1989. W szczególności wyróżnia się liczący 2104 wersów poemat "Uf jer wełt" ("Na tamtym świecie") wzorowany na "Boskiej komedii" Dantego. Na potrzeby swoch tekstów Biesik opracował własną pisownię korzystającą ze znaków polskiego alfabetu, lepiej według niego odpowiadających wymowie wilamowskiej niż ortografia niemiecka. Stworzenie literackiej postaci języka wilamowskiego było ambicją otwarcie artykułowaną przez Biesika, mocno podkreślającego etniczną i językową odrębność Wilamowian.
Kres powszechnemu użyciu języka wilamowskiego przyniosły represje wobec Wilamowian po II wojnie światowej. Pod pretekstem oskarżeń o kolaborację („podpisanie folkslisty”) wiele rodzin zostało wyrzuconych ze swoich gospodarstw i domostw przez mieszkańców okolicznych, etnicznie polskich wsi za przyzwoleniem miejscowych władz, kilkadziesiąt osób zesłano na roboty przymusowe do ZSRR, inni trafili do obozów pracy na terenie Polski i więzień polskiej bezpieki, dochodziło do licznych aktów przemocy. Używanie języka zostało w 1945 wprost zakazane. Mimo że zakaz przestał po kilku latach obowiązywać (najprawdopodobniej w 1950), powojenne prześladowania pozostawiły traumę, która doprowadziła do zaniku międzypokoleniowego przekazu języka. Stosunek do wilamowszczyzny po 1945 badacze ilustrują w ten sposób: "W dekadach powojennych język i jego używanie były dla starszych przypomnieniem dawnej traumy, dla średniego pokolenia wyśmiewaną oznaką niepożądanej odmienności, a dla wnuków niezrozumiałym symbolem przestarzałej „dziadkowości”". Gdy w latach 80. i 90. XX wieku wzrosło zainteresowanie naukowe i medialne Wilamowicami, lokalna mowa była postrzegana jako nieuchronnie skazana na wymarcie. W 2003 szacowano liczbę jej użytkowników na około stu, spośród nich wszyscy mieli powyżej 60 lat (ponadto wilamowskim w pewnym stopniu władało dwóch czterdziestolatków wychowywanych przez wilamowskojęzyczne babcie).
Zanik języka wilamowskiego został zahamowany w związku z działaniami rewitalizacyjnymi podejmowanymi od początku XXI wieku. Szczególną rolę odgrywa w nich Tymoteusz Król (* 1993, publicznie używa również wilamowskiego imienia i przydomka: Tiöma fum Dökter), który nauczył się języka w dzieciństwie od swojej sąsiadki-opiekunki i już we wczesnym wieku poświęcił się nagrywaniu rodzimych użytkowników oraz popularyzacji wiedzy o języku, a dziś kontynuuje tę działalność jako profesjonalny etnolog i czołowy lokalny aktywista. W 2004 zorganizowane zostały pierwsze lekcje języka wilamowskiego dla dzieci, które prowadził Józef Gara (1929–2013), będący również pierwszym po latach autorem wilamowskiej poezji. Gara opracował też słownik i współpracował w latach 2012–2013 ze stowarzyszeniem Wikimedia Polska przy dokumentacji wymowy wilamowskiej. Język wilamowski zaczął pojawiać się w przestrzeni publicznej miasteczka (w 2011 ustawiono dwujęzyczne witacze, a w 2016 powstała trasa turystyczna oznaczona tablicami z informacjami po polsku, angielsku i wilamowsku) oraz w internecie, w szczególności w mediach społecznościowych. W drugiej dekadzie XXI wieku ukazało się szereg publikacji po wilamowsku, m.in. poemat "S'ława fum Wilhelm" autorstwa Tymoteusza Króla (2011), elementarz "Wymysiöejer fibl" opracowany przez Justynę Majerską-Sznajder (2014), podręcznik "Heći Peći" autorstwa Tymoteusza Króla, Justyny Majerskiej-Sznajder i Tomasza Wicherkiewicza (2016), rozmówki polsko-wilamowskie "Kuzwer. Frewer. Łahwer. Ym Wymysiöeryśa" przygotowane przez Tymoteusza Króla i Justynę Majerską-Sznajder (2018) oraz tłumaczenie "Małego Księcia" ("Der Kliny Fjyśt") autorstwa Tymoteusza Króla i Joanny Maryniak (2019). Od 2013 rewitalizację języka wilamowskiego wspiera poprzez projekty grantowe Wydział „Artes Liberales” Uniwersytetu Warszawskiego, na miejscu z kolei najważniejszą organizacją zaangażowaną w te działania jest istniejące od 2000 Stowarzyszenie Na Rzecz Zachowania Dziedzictwa Kulturowego Miasta Wilamowice „Wilamowianie”.
W 2016 liczbę rodzimych użytkowników wilamowszczyzny szacowano na 25, a na 350 liczbę osób znających ten język biernie. Efektem działań rewitalizacyjnych jest pojawienie się w ostatnim czasie tzw. nowomówców ("new speakers") – młodych osób, które podjęły się nauki języka przodków. Niemniej wilamowski pozostaje językiem klasyfikowanym przez UNESCO jako „poważnie zagrożony wymarciem” ("severely endangered"), a według niektórych opracowań wręcz jako „wymierający” ("dying") czy „niemal wymarły” ("nearly extinct"). Od 2015 podejmowane są próby nadania mu statusu języka regionalnego w rozumieniu ustawy z dnia 6 stycznia 2005 r. o mniejszościach narodowych i etnicznych oraz o języku regionalnym, pozostają one jednak bezskuteczne.
Przykładowe teksty.
Poemat "Uf jer wełt".
Pierwszych dwanaście wersów poematu w zapisie oryginalnym na podstawie rękopisu Floriana Biesika, zgodnie ze współczesną ortografią (ustandaryzowaną przez Tymoteusza Króla), oraz w tłumaczeniu polskim umieszczonym w serwisie "Dziedzictwo językowe Rzeczypospolitej".
"Mały Książę" "(Der Kliny Fjyśt)".
Początek pierwszego rozdziału "Małego Księcia" w tłumaczeniu Tymoteusza Króla i Joanny Maryniak (2019) i porównanie z wersją niemiecką (Ulrich Bossier, 2016) oraz polską (Agata Kozak, 2021).
Podstawowe zwroty.
Wybrane podstawowe zwroty, wersja wilamowska zaczerpnięta z rozmówek "Kuzwer. Frewer. Łahwer. Ym Wymysiöeryśa" (Tymoteusz Król i Justyna Majerska-Sznajder, 2018).

</doc>
<doc id="67813" url="https://pl.wikipedia.org/wiki?curid=67813" title="Park Narodowy Channel Islands">
Park Narodowy Channel Islands

Park Narodowy Channel Islands (ang. "Channel Islands National Park") – park narodowy położony na zachodnim wybrzeżu USA, w stanie Kalifornia. W jego skład wchodzi pięć z ośmiu wysp archipelagu Channel Islands na Oceanie Spokojnym. Od 26 kwietnia 1938 roku pomnik przyrody, 5 marca 1980 podniesiony do rangi parku narodowego.
Obszar parku obejmuje powierzchnię 1009,10 km², z czego połowa to obszar morski. W skład parku wchodzą wyspy:
Fauna.
Na obszarze Park Narodowego Channel Islands występuje bardzo wiele gatunków zwierząt, wśród których można wymienić: bielika amerykańskiego, orła przedniego, sieweczkę morską, pelikana brunatnego, nawałnika burego, lisa wyspowego.

</doc>
<doc id="67814" url="https://pl.wikipedia.org/wiki?curid=67814" title="Park Narodowy Congaree">
Park Narodowy Congaree

Park Narodowy Congaree (ang. "Congaree National Park") – park narodowy położony w południowo-zachodniej części stanu Karolina Południowa w Stanach Zjednoczonych. Park został utworzony w 2003 na powierzchni 88,49 km2. Jest to jeden z najmniejszych amerykańskich parków narodowych. W 1983 został uznany rezerwatem biosfery.
Flora.
Na terenie parku występują m.in.: cypryśnik błotny.
Turystyka.
Infrastruktura turystyczna Parku Narodowego Congaree jest stosunkowo dobrze rozwinięta. Łączna długość szlaków turystycznych to kilkadziesiąt kilometrów. Na terenie parku można uprawiać: turystykę pieszą, canoeing, kajakarstwo oraz wędkarstwo.
Linki zewnętrzne.
Oficjalna strona internetowa Parku Narodowego Congaree 

</doc>
<doc id="67815" url="https://pl.wikipedia.org/wiki?curid=67815" title="Kapusta warzywna">
Kapusta warzywna

Kapusta warzywna, kapusta ogrodowa ("Brassica oleracea" L.) – gatunek roślin z rodziny kapustowatych. W naturze rośnie na wybrzeżach morskich Wielkiej Brytanii, na północnym wybrzeżu Hiszpanii, zachodnim i północnym Francji oraz na brzegach morskich w Szlezwiku-Holsztynie w Niemczech. Z tego gatunku wyhodowano szereg odmian uprawnych rozpowszechnionych w uprawie na całym świecie. 
Morfologia.
Opis dotyczy postaci typowej, dziko rosnącej na wybrzeżach Europy. Budowa poszczególnych odmian uprawnych jest wyraźnie odrębna. 
Odmiany.
Podział i rangi taksonomiczne według Germplasm Resources Information Network:

</doc>
<doc id="67816" url="https://pl.wikipedia.org/wiki?curid=67816" title="Park Narodowy Jeziora Kraterowego">
Park Narodowy Jeziora Kraterowego

Park Narodowy Jeziora Kraterowego (ang. "Crater Lake National Park") – park narodowy położony w południowej części stanu Oregon w Stanach Zjednoczonych. Założony w 1902 na powierzchni 741,48 km². Na jego terenie znajduje się Jezioro Kraterowe o głębokości 597 m. Jest to najgłębsze jezioro w USA, a dziewiąte co do głębokości na świecie.
Turystyka.
Na terenie Parku Narodowego znajduje się wiele szlaków turystycznych oraz kilka kempingów. Spośród dyscyplin, które można uprawiać w parku można wymienić: wędkarstwo, pływanie oraz nurkowanie.

</doc>
<doc id="67818" url="https://pl.wikipedia.org/wiki?curid=67818" title="Park Narodowy Cuyahoga Valley">
Park Narodowy Cuyahoga Valley

Park Narodowy Cuyahoga Valley (ang. "Cuyahoga Valley National Park") − park narodowy położony w północno-wschodniej części stanu Ohio w Stanach Zjednoczonych. Park został utworzony w 2000 roku, na powierzchni 133,33 km². Nazwa parku wywodzi się od doliny przepływającej przez park rzeki Cuyahoga.
"Cuyahoga" w języku mohawk oznacza "krzywą rzekę".

</doc>
<doc id="67820" url="https://pl.wikipedia.org/wiki?curid=67820" title="Bernard Bolzano">
Bernard Bolzano

Bernard Placidus Johann Nepomuk Bolzano (ur. 5 października 1781 w Pradze, zm. 18 grudnia 1848 tamże) – czeski uczony pochodzenia włosko-niemieckiego: matematyk, filozof, teolog i historyk, a także duchowny katolicki; wykładowca Uniwersytetu Karola w Pradze.
Prace Bolzana dotyczyły między innymi logiki i analizy matematycznej.
Życiorys.
Urodził się w rodzinie katolickiej. Ojciec, Bernard Pompeius Bolzano, pochodził z północnych Włoch i przeprowadził się do Pragi, gdzie ożenił się z Marią Cecelią Maurer pochodzenia niemieckiego. W 1796 rozpoczął studia na Uniwersytecie w Pradze z zakresu matematyki, filozofii i fizyki, a w 1800 także teologii. Został wyświęcony na księdza katolickiego w 1804.
Jako ksiądz katolicki i teolog objął nowo utworzoną katedrę filozofii religii. Jego wykłady – zwłaszcza z filozofii – cieszyły się dużą popularnością. Jednakże z powodu konfliktu z władzami austriackimi został odsunięty od pracy na Uniwersytecie. Wtedy zajął się pisarstwem.
Twórczość.
Jego dzieła poświęcone były matematyce, teologii, ekonomii, dydaktyce, religii i logice. Jego prace opublikowano dopiero po jego śmierci, przez co jego osiągnięcia są przypisywane innym naukowcom. Był pierwszym, który podał w pełni ścisłą definicję granicy ciągu. Wykazał także, że każdy ograniczony ciąg liczb rzeczywistych posiada podciąg zbieżny (twierdzenie Bolzana-Weierstrassa, obecnie formułowane w ogólnej postaci w przestrzeni formula_1).

</doc>
<doc id="67821" url="https://pl.wikipedia.org/wiki?curid=67821" title="Kapusta brzoskiew">
Kapusta brzoskiew



</doc>
<doc id="67822" url="https://pl.wikipedia.org/wiki?curid=67822" title="Brzoskiew">
Brzoskiew



</doc>
<doc id="67823" url="https://pl.wikipedia.org/wiki?curid=67823" title="Kalafior">
Kalafior

Kalafior ("Brassica oleracea" var. "botrytis" L.) – odmiana kapusty warzywnej. Jest to roślina jednoroczna należąca do rodziny kapustowatych.
Uprawa.
Najlepszym stanowiskiem pod uprawę kalafiora są miejsca nasłonecznione. Roślina wymaga gleb bogatych w próchnicę i związki mineralne (zwłaszcza wapń). Należy unikać gleb piaszczystych – ze względu na płytki system korzeniowy należy uprawiać go w ziemi dobrze zatrzymującej wilgoć. Ze względu na duże wymagania pokarmowe, wskazane jest zasilenie gleby w roku poprzedzającym uprawę obornikiem lub kompostem. W zależności od odmiany kalafiora wysadza się go do skrzynek w lutym, marcu bądź nawet w czerwcu. Sadzonki należy sadzić w rozstawie co około 40 cm.

</doc>
<doc id="67824" url="https://pl.wikipedia.org/wiki?curid=67824" title="Brokuł">
Brokuł

Brokuł, kapusta szparagowa ("Brassica oleracea" var. "italica" Plenck) – odmiana kapusty warzywnej. Jest to roślina jednoroczna należąca do rodziny kapustowatych, uważana za przodka kalafiora. Był powszechnie uprawiany w starożytnej Grecji i Rzymie, pod nazwą "cyma". Znany jest wyłącznie z uprawy, nie występuje na stanowiskach naturalnych. Nazwa brokuł wywodzi się z włoskiego "broccolo", natomiast łaciński odpowiednik to "brachium", co oznacza gałąź, ramię. 
Historia.
Pierwsze informacje o brokule pochodzą z 1560 roku, kiedy to prawdopodobnie został on sprowadzony z Półwyspu Apenińskiego do Francji, a następnie rozpowszechnił się w całej Europie docierając na Wyspy Brytyjskie w XVIII wieku. Do Stanów Zjednoczonych trafił poprzez osadników włoskich, gdzie w 1920 roku w Brooklynie powstała pierwsza towarowa plantacja brokuła. Największe uprawy w Europie znajdują się w Hiszpanii, we Włoszech, Francji i Polsce. Największymi producentami w skali światowej są Chiny i Indie (łącznie ok. 70% produkcji).
Właściwości.
Brokuł zawiera sulforafan, substancję o silnym działaniu przeciwnowotworowym. Do grupy składników o tym działaniu zaliczają się również indole, glukozynolany, karotenoidy. Dodatkowo brokuły mogą wpływać na zmniejszeniu ryzyka zachorowań na choroby sercowo-naczyniowe i neurodegeneracyjne. Ich spożycie zalecane jest podczas leczenia osteoporozy oraz wysokiego poziomu cholesterolu we krwi. Badacze z amerykańskiego Uniwersytetu im. Johnsa Hopkinsa wykryli, że ta substancja chroni wzrok przed szkodliwym działaniem promieni ultrafioletowych.
Uprawa.
Wymagania glebowo-klimatyczne.
Ze względu na budowę brokuł jest mniej wymagającym warzywem w porównaniu do kalafiora. Potrzebuje on gleb o odczynie pH w zakresie 6,5-7. Brokuł powinien być uprawiany na glebach żyznych jak na przykład czarnoziemy, o dobrych właściwościach retencyjnych jak mady i gleby torfowe oraz o wysokim poziomie próchnicznym. 
Nieodpowiednim glebami pod uprawę brokułu są gleby zakwaszone, lekkie i o małych właściwościach retencyjnych. 
Klimatem sprzyjającym uprawie jest klimat umiarkowany i chłodny, gdzie temperatura mieści się w przedziale 15-17 stopni Celsjusza. Przez krótki okres jest w stanie przetrzymać przymrozki, jednak przy dłuższym stanie niskich temperatur proces wzrostu roślin jest zatrzymywany. Zbyt wysoka temperatura sprawia, że przedwcześnie rozwijają się kwiaty, drewnieją pędy oraz nierównomiernie kształtują się pąki.
Pole, które chcemy przeznaczyć na brokuły powinno być nasłonecznione oraz izolowane od wiatru, a czas uprawy na tym samym polu nie powinien przekraczać 4 lat. 
Zabiegi pielęgnacyjne.
Najczęstszą praktyką w pielęgnacji brokułów są spulchnianie i odchwaszczanie gleby.
Choroby i pasożyty.
Brokuł to warzywo podatne na infekcję. Najczęściej występującą chorobą jest kiła kapusty, mokra zglinizna bakteryjna, szara pleśń.
Do pasożytów zagrażających uprawie brokułu należą; pchełka, paciornica krzyżowianka, śmietka kapuściana, prętnówka kapustnica, mszyca kapuściana. 

</doc>
<doc id="67825" url="https://pl.wikipedia.org/wiki?curid=67825" title="Kapusta warzywna głowiasta">
Kapusta warzywna głowiasta

Kapusta warzywna głowiasta, popularnie nazywana kapustą głowiastą ("Brassica oleracea" L. var. "capitata" L.) – odmiana kapusty warzywnej. Jest to roślina dwuletnia należąca do rodziny kapustowatych. Nie występuje w stanie dzikim, jedynie w uprawie.
Zmienność.
Wyróżniano dawniej kilka form:
Według nowszych ujęć taksonomicznych są to tylko synonimy tej samej odmiany.
Cechy odmianowe.
Najważniejsze cechy odmianowe:
Produkcja.
W 2018 r. światowa produkcja kapusty wynosiła 69,4 miliona ton, w czołówce największych producentów kapusty znalazły się takie kraje jak:
W Polsce w 2018 roku wyprodukowano 985 347 ton kapusty.
Zastosowanie.
Jest uprawiana jako warzywo. Często jest kiszona. Stanowi podstawę surówki Coleslaw, której nazwa jest skrótem 'koolsalade' (surówka z kapusty).
Wpływ na zdrowie.
W kapuście występuje szereg związków zwanych glukozynolanami oraz produkty ich rozkładu izotiocyjaniany będące czynnikiem chemoprewencyjnym: sulforafan, indolo-3-karbinol, izotiocyjanian allilu, askorbigen, glukobrassycyna, izotiocyjanian fenyloetylu, synigryna, 3,3’-diindolilometan oraz mające szereg działań prozdrowotnych. 

</doc>
<doc id="67826" url="https://pl.wikipedia.org/wiki?curid=67826" title="Kapusta biała">
Kapusta biała



</doc>
<doc id="67827" url="https://pl.wikipedia.org/wiki?curid=67827" title="Kapusta czerwona">
Kapusta czerwona



</doc>
<doc id="67828" url="https://pl.wikipedia.org/wiki?curid=67828" title="Kapusta warzywna włoska">
Kapusta warzywna włoska

Kapusta warzywna włoska, zwana też w skrócie kapustą włoską ("Brassica oleracea" L. var. "sabauda" L.) – odmiana kapusty warzywnej. Jest to roślina dwuletnia należąca do rodziny kapustowatych. Nie występuje w stanie dzikim, jedynie w uprawie.

</doc>
<doc id="67829" url="https://pl.wikipedia.org/wiki?curid=67829" title="Cymofan">
Cymofan

Cymofan (cymofanit, kocie oko, chryzoberylowe kocie oko) – odmiana chryzoberylu wykazująca efekt kociego oka. Nazwa pochodzi od greckich słów "kyma" = fala i "fainio" = pokazuję (faliste refleksy świetlne przy obrocie kamienia).
Nazwa „kocie oko” wskazuje na podobieństwo kamienia do kociego oka.
Właściwości.
Niekiedy zamiast wzorcowego dla tego minerału efektu kociego oka wykazuje asteryzm w postaci czteroramiennej gwiazdy. Charakterystyczne efekty optyczne spowodowane są obecnością bardzo licznych i drobnych, wydłużonych kanalików (wypełnionych gazem), ułożonych w sposób uporządkowany, równolegle do dłuższej osi kryształu. W przypadku ich krzyżowania się powstaje efekt asteryzmu.
Występowanie.
Znajdowany jest w pegmatytach, skałach metamorficznych, w formie otoczaków w skałach okruchowych.
Miejsca występowania: Sri Lanka – Kuruwita, Ratnapura, Matara, Rosja – Ural, Brazylia – Minas Gerais, Teofilo Otoni, Bahia, Chiny.
Zastosowanie.
Cenny kamień szlachetny. Używany do wyrobu drogiej biżuterii. Zazwyczaj są szlifowane w kaboszon; masa kamieni rzadko przekracza 2–10 karatów. Największy znaleziony kryształ miał 475 karatów.

</doc>
<doc id="67830" url="https://pl.wikipedia.org/wiki?curid=67830" title="Brukselka">
Brukselka



</doc>
<doc id="67831" url="https://pl.wikipedia.org/wiki?curid=67831" title="Kapusta warzywna pastewna">
Kapusta warzywna pastewna

Kapusta warzywna pastewna, zwana też kapustą pastewną lub głąbiastą ("Brassica oleracea" var. "medullosa") – odmiana kapusty warzywnej. Jest to roślina dwuletnia należąca do rodziny kapustowatych. Występuje tylko w uprawie.

</doc>
<doc id="67832" url="https://pl.wikipedia.org/wiki?curid=67832" title="Kalarepa">
Kalarepa

Kalarepa ("Brassica oleracea" var. "gongylodes" L.) – odmiana kapusty warzywnej. Jest to roślina dwuletnia należąca do rodziny kapustowatych. Znana jest wyłącznie z uprawy, nie występuje na stanowiskach naturalnych. W Polsce jest pospolitą rośliną uprawną.

</doc>
<doc id="67833" url="https://pl.wikipedia.org/wiki?curid=67833" title="Partia Socjaldemokratyczna (Portugalia)">
Partia Socjaldemokratyczna (Portugalia)

Partia Socjaldemokratyczna (, PSD) – portugalska partia centrowo-prawicowa, reprezentująca nurty chadecki, konserwatywno-liberalny i konserwatywny, członek Europejskiej Partii Ludowej. Ugrupowanie rządziło lub współrządziło Portugalią w latach 1979–1995 i 2002–2005. Od 21 czerwca 2011 partia, w wyniku wygranych wyborów do kolejnych w 2015 roku ponownie była ugrupowaniem współrządzącym. Współtworzyła centroprawicowy pierwszy rząd Pedra Passosa Coelho.
Podstawowe fakty.
Nazwa ugrupowania jest myląca i nie odnosi się do ideologii socjaldemokracji. Ugrupowanie zostało założone jako centrolewicowe, obecnie jest to partia centroprawicowa. W 1996 opuściło Międzynarodówkę Liberalną, a od końca lat 90. jego przedstawiciele w Parlamencie Europejskim zasiadają w Europejskiej Partii Ludowej (wcześniej PSD należała do Partii Europejskich Liberałów, Demokratów i Reformatorów). Członek PSD i były premier z jej ramienia José Manuel Durão Barroso w latach 2004–2014 był przewodniczącym Komisji Europejskiej. Partia wydaje własny tygodnik „Povo Livre” (Wolny Lud). Pierwszy numer gazety ukazał się 13 sierpnia 1974.
Historia.
U źródeł.
PSD powstała po rewolucji goździków 6 maja 1974, kiedy to Francisco Sá Carneiro, Francisco Pinto Balsemão i Joaquim Magalhães Mota publicznie ogłosili utworzenie ugrupowania nazywanego wówczas PPD – Ludowa Partia Demokratyczna (port. "Partido Popular Democrático", PPD). Pierwsze spotkanie członków PPD miało miejsce w Pavilhão dos Desportos (Salonie Sportu) w Lizbonie 25 października 1974, a miesiąc później odbył się pierwszy oficjalny kongres partyjny. 17 stycznia 1975 6,3 tys. podpisów wysłano do Sądu Najwyższego w celu zarejestrowania partii, co zostało uczynione 8 dni później.
W rządzie i w opozycji.
PSD brała udział w wielu gabinetach, które rządziły Portugalią po rozpoczęciu procesu transformacji. W tym czasie powstawały instytucje demokratyczne. W 1979 PSD utworzyła koalicję wyborczą wraz z Centrum Socjalno-Demokratycznym i innymi mniejszymi partiami znaną jako Sojusz Demokratyczny (AD). AD zwyciężyła w wyborach parlamentarnych w końcu 1979, a lider PSD Francisco Sá Carneiro został premierem. Koalicja zwiększyła swój stan posiadania w parlamencie w wyniku przyspieszonych wyborów w 1980, ale pasmo sukcesów zakończyła śmierć premiera Sá Carneiro w katastrofie lotniczej 4 grudnia 1980. Francisco Pinto Balsemão przejął przywództwo zarówno w PSD, jak i w AD, zostając także premierem. Nie miał jednak charyzmy swojego poprzednika i nie potrafił przyciągnąć do partii masowego poparcia.
AD zostało rozwiązane w 1983, a w wyborach parlamentarnych w tym roku PSD przegrała z Partią Socjalistyczną. Jednak socjalistom brakowało sporo głosów do osiągnięcia większości, uformowali więc wielką koalicję znaną jako Blok Centrowy, w skład której weszła także PSD. Wielu prawicowych członków partii włączając w to Aníbala Cavaco Silvę sprzeciwiało się takiej polityce kierownictwa. Kiedy więc Cavaco Silva został liderem partii 2 lipca 1985 wyprowadził PSD z koalicji z socjalistami.
Partia odniosła zwycięstwo w wyborach z 1985, jednak nie uzyskała bezwzględnej większości głosów. Pomimo tego Cavaco Silva został premierem. Zmniejszenie podatków przez jego rząd i liberalizacja gospodarcza zapewniły Portugalii kilka lat wzrostu ekonomicznego. Przedterminowe wybory, które odbyły się w 1987, zapewniły PSD zwycięstwo. Partia uzyskała 50.2% głosów, co przełożyło się na 148 miejsc w parlamencie (na 250). Po raz pierwszy jedna partia portugalska uzyskała większość bezwzględną w wyborach parlamentarnych i dzięki temu mogła samodzielnie sprawować rządy. Kolejne wybory w 1991 PSD wygrała prawie tak samo łatwo, jednak rosnące bezrobocie spowodowało spadek popularności Cavaco Silvy. Partia przegrała wybory w 1995 i 1999, oddając na 7 lat ster rządów socjalistom.
Powrót do władzy miał miejsce w 2002, jednak zwycięstwo nie okazało się zupełnym, ponieważ partia musiała dobrać sobie koalicjanta – została nim Partia Ludowa. Barroso został premierem, jednak po dwóch latach zrezygnował z tej funkcji aby objąć stanowisko szefa Komisji Europejskiej. Jego miejsce zajął Pedro Santana Lopes.
Podczas wyborów z 20 lutego 2005 Santana Lopes poprowadził partię do największej klęski od czasu 1983. PSD utraciła 12% głosów, zdobywając tylko 72 mandaty, a tracąc 30. Jej rywalka Partia Socjalistyczna uzyskała absolutną większość parlamentarną. Od 2006 poparcie dla PSD zaczyna wzrastać: w wyborach prezydenckich jej były przewodniczący Aníbal Cavaco Silva odniósł zwycięstwo w pierwszej turze. W wyborach do Parlamentu Europejskiego z 2009 partia zajęła pierwsze miejsce wygrywając w większości regionów i zdobywając w skali całego kraju nieco ponad milion głosów i 31,71%, co zapewniło jej 8 mandatów w Strasburgu. W wyniku wyborów z 2011 PSD – po sześciu latach spędzonych w opozycji – powróciła do władzy. Jej działacze współtworzą pierwszy rząd Pedra Passosa Coelho.

</doc>
<doc id="67838" url="https://pl.wikipedia.org/wiki?curid=67838" title="Rafael Bombelli">
Rafael Bombelli

Rafael Bombelli (ur. 1526 w Bolonii, zm. 1572 prawdop. w Rzymie) – włoski matematyk.
Jego najbardziej znaną pracą jest "Algebra" (1572), w której omawia właściwości liczb zespolonych i ich zastosowanie przy rozwiązywaniu równań trzeciego stopnia. Interpretował liczby jako długość odcinków, otrzymując w ten sposób pierwszą geometryczną definicję zbioru liczb rzeczywistych.

</doc>
<doc id="67839" url="https://pl.wikipedia.org/wiki?curid=67839" title="Sanhedryn">
Sanhedryn

Sanhedryn (, "Synedrion" od "συν" „współ-” i "έδρα" „(po)siedzenie”), inaczej Wysoka Rada lub Wielki Sanhedryn (hebr. "Sanhedrin Ha-Gdola") – najwyższa żydowska instytucja religijna i sądownicza w starożytnej Judei, wspomniana w źródłach po raz pierwszy w 203 p.n.e.
Sanhedryn zbierał się w Jerozolimie na Wzgórzu Świątynnym i składał się z 71 członków, głównie arystokracji saducejskiej. Od czasu Machabeuszów w skład sanhedrynu wchodzili także faryzeusze oraz esseńczycy. Początkowo przewodniczącym ("Nasim") Wielkiego Sanhedrynu, który przewodniczył obradom prawodawczym, był z urzędu arcykapłan, później na stanowisko to wybierano jednego z członków rady i sprawowali je także świeccy członkowie, np. przywódcy frakcji faryzeuszów tacy jak Hillel, Szammaj, Gamaliel. Procesom sądowym przewodniczył drugi w kolejności (, , Szammaj, Kajfasz).
Powstał prawdopodobnie już w czasach perskich, po raz pierwszy był wzmiankowany w dekrecie Antiocha III, króla Syrii jako "gerusia" (rada starszych), wedle tradycji sięgał czasów Mojżesza (o towarzyszących mu "70 starszych" mówią Księga Wyjścia 24,1 i Księga Liczb 16,11).
Początkowo sanhedryn był organem doradczym przy arcykapłanie lub królu, od przejścia Judei pod administrację rzymską (6) stał się najwyższym – oprócz arcykapłana – autorytetem religijnym i prawnym w kraju. Prócz Wielkiego Sanhedrynu istniało jeszcze w Judei 5 sanhedrynów okręgowych po 23 członków (Jerozolima, Gadara, Amatus, Jerycho i Seforis) oraz liczne trzyosobowe sądy gminne.
Po upadku Jerozolimy (70) nazwę Wielkiego Sanhedrynu zachowały do 358 roku kolegia uczonych w Piśmie (rabinów) rezydujące kolejno w miejscowościach: Jawne (od 68), , Szefaram, Bet Sze’arim, Seforis i Tyberiada. Urząd nasiego – przewodniczącego Sanhedrynu i patriarchy Żydów przetrwał do 425 r.
Według tradycji rabinicznej Wielki Sanhedryn istniał nieprzerwanie od czasów Mojżesza do IV w. n.e.
W 2004 w Izraelu zainaugurował działalność nowy Sanhedryn, który znajduje się w fazie organizacji i z tego względu nie nosi nazwy Wielkiego Sanhedrynu, lecz nazwę – „Powstający Sanhedryn”. 2005–2008 jego przewodniczącym był rabin Adin Even-Israel Steinsaltz.

</doc>
<doc id="67844" url="https://pl.wikipedia.org/wiki?curid=67844" title="II liga polska w piłce nożnej (2003/2004)">
II liga polska w piłce nożnej (2003/2004)

II liga 2003/2004 – 56. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 18 drużyn, grając systemem kołowym. Sezon ligowy rozpoczął się 8 sierpnia 2003, ostatnie mecze rozegrano 11 czerwca 2004. Pierwszą bramkę rozgrywek zdobył w 58. minucie meczu – zawodnik gospodarzy Tomasz Parzy (mecz zakończył się wynikiem 1:0).
Drużyny.
Objaśnienia:
Rozgrywki.
Uczestnicy rozegrali 34 kolejki ligowe po 8 meczów każda (razem 306 spotkań) w dwóch rundach: jesiennej i wiosennej.
Mistrz oraz wicemistrz II ligi uzyskali awans do I ligi, zespół z 3. rozegrał dwumecz barażowy o wejście do I ligi z 12. zespołem najwyższej klasy rozgrywkowej. Do III ligi spaść miały 4 ostatnie drużyny (w związku z wycofaniem się KSZO i Błękitnych spadły tam tylko 2 drużyny), zaś zespoły z miejsc 11–14 rozegrały baraże o utrzymanie z wicemistrzami grup trzeciego poziomu ligowego. Drużyny z miejsc 4–10 miały zapewniony udział w II lidze na kolejny sezon.
Baraże o II ligę.
Po zakończeniu sezonu II i III ligi rozegrano dwumecze barażowe o 4 miejsca w drugiej klasie rozgrywkowej w sezonie 2004/2005 między zespołami z miejsc 11–14 II ligi i wicemistrzami grup III ligi:
Miejsca na drugim poziomie ligowym nie utrzymały Tłoki.
"Wynik dwumeczu – 3:1 dla Ruchu."
"Wynik dwumeczu – 2:0 dla Ceramiki."
"Wynik dwumeczu – 2:1 dla Arki. Obydwa spotkania rozpoczęły się z 15-minutowym opóźnieniem z powodu dużej liczby kibiców czekających na wejście na stadion (godzina planowana – 15:00)."
"Wynik dwumeczu – 4:3 dla Radomiaka."

</doc>
<doc id="67845" url="https://pl.wikipedia.org/wiki?curid=67845" title="Barczewo">
Barczewo

Barczewo (dawniej "Wartembork", ) – miasto w północnej Polsce, w województwie warmińsko-mazurskim, w powiecie olsztyńskim, siedziba gminy miejsko-wiejskiej Barczewo. Położone jest nad rzeką Pisą Warmińską. Ośrodek usług, drobnego przemysłu: drzewnego, metalowego, chemicznego, włókienniczego oraz spożywczego.
Pod względem historycznym Barczewo leży na Warmii, na obszarze dawnego pruskiego terytorium plemiennego Galindii.
Miejsce narodzin polskiego kompozytora Feliksa Nowowiejskiego, twórcy m.in. "Roty".
Historia.
Początki miasta.
Barczewo powstało na terenie dawnej plemiennej pruskiej krainy Galindia, na terytorium zwanym ziemią Gunlauken. Pierwotnie lokowane było w 1325 roku w miejscu, gdzie obecnie jest miejscowość Barczewko. 
Po zniszczeniu pierwszego grodu przez Litwinów miasto lokowano w nowym miejscu. Nowe miasto uzyskało prawa miejskie 4 lipca 1364 z polecenia biskupa warmińskiego Jana II Stryprocka, zasadźcą i sołtysem drugiej lokacji miasta był Henryk z Łajs.
Miasto wybudowano na planie prostokąta z centralnym rynkiem. W części północno-wschodniej zlokalizowany został kościół farny pod wezwaniem św. Anny, a w części południowo-wschodniej kościół franciszkański św. Andrzeja. Na północ od kościoła farnego zlokalizowany był zamek biskupi, w którym rezydował burgrabia zarządzający jednym z komornictw Księstwa Warmińskiego. Funkcję burgrabiego pełnił m.in. Bartosz Kromer – brat biskupa Marcina Kromera. Miasto posiadało dwie bramy miejskie: Olsztyńską i Jeziorańską oraz Furtę Zamkową. Parafia w ówczesnym Wartemborku przed reformacją należała do archiprezbiteratu w Jezioranach. W czasie wojny trzynastoletniej w 1455 zaciężne wojska krzyżackie zajęły miasto.
W I Rzeczypospolitej i w zaborze pruskim.
Na mocy pokoju toruńskiego miasto wraz z całą Warmią włączone zostało do Królestwa Polskiego. W czasie ostatniej wojny polsko-krzyżackiej w 1521 zamek został obroniony przed Krzyżakami. W 1538 Wartembork odwiedził Mikołaj Kopernik, który jako przedstawiciel kapituły towarzyszył biskupowi Janowi Dantyszkowi w czasie objazdu diecezji warmińskiej, gdy ten odbierał hołd od poddanych. W 1544 znaczną część zabudowy zniszczył pożar, kolejne miały miejsce w 1594 i 1596. Wskutek I rozbioru Polski w 1772 miasto wcielone zostało do Prus, i wraz z nimi weszło w 1871 w skład zjednoczonych Niemiec, rok później miasto uzyskało połączenie kolejowe. W 1810 roku władze pruskie po sekularyzacji majątku zakonu franciszkanów, na terenie byłych ogrodów klasztornych powołały dom karny. W 1862 roku została utworzona gmina żydowska. W 1871 powstał cmentarz żydowski, a w 1894 roku na miejscu domu modlitw synagoga. W 1877 urodził się w mieście Feliks Nowowiejski. W 1885 w Barczewie powstała trzecia na terenie Warmii polska księgarnia należąca do Adama Napieralskiego. Pod koniec XIX wieku w Barczewie mieszkało 104 Żydów, stanowiąc ok. 2,6% populacji.
W Polsce Ludowej i III Rzeczypospolitej.
W 1939 r. w Barczewie mieszkało 23 Żydów – jeszcze przed wybuchem wojny byli osadzani m.in. w obozie karnym w Olsztynie oraz obozie koncentracyjnym w Sachsenhausen. Pozostałych uwięziono najprawdopodobniej w 1940 r. w olsztyńskim getcie, zlokalizowanym w żydowskim domu starców. 
Podczas II wojny światowej zniszczeniu uległa część zabudowy rynku i okolicznej zabudowy. 31 stycznia 1945 r. miejscowość została zajęta przez wojska 3 armii II Frontu Białoruskiego Armii Czerwonej (ku ich czci postawiono w 1985 roku na ówczesnej ul. gen. Świerczewskiego obelisk), później zaś przekazana administracji polskiej. Pozostałą w mieście ludność niemiecką wysiedlono. Ze względu na niemieckie brzmienie historycznej nazwy "Wartembork", 15 września 1946 roku władze polskie zmieniły ją na "Nowowiejsk", a 4 grudnia 1946 roku ostatecznie na "Barczewo" dla uczczenia pamięci księdza Walentego Barczewskiego. Od 1946 miasto administracyjnie należało do województwa olsztyńskiego (tzw. "dużego"), a następnie w latach 1975–1998 do województwa olsztyńskiego (tzw. "małego"). W latach 1954–1972 miasto nie należało, ale było siedzibą władz gromady Barczewo. W czasie Polski Ludowej w mieście działał tartak, mleczarnia, młyn gospodarczy, tuczarnia trzody chlewnej, ubojnia drobiu i fabryka konserw mięsnych, a także octownia i fabryka past i świec.
W barczewskim zakładzie karnym 12 listopada 1986 roku zmarł zbrodniarz wojenny, były gauleiter i nadprezydent Prus Wschodnich, Erich Koch. Więzienie to w latach 80. XX wieku było więzieniem politycznym, w którym przetrzymywano działaczy antykomunistycznych (m.in. Władysława Frasyniuka, Adama Michnika, Leszka Moczulskiego i Józefa Szaniawskiego). W czerwcu 1987 miała miejsce katastrofa budowlana magazynu Samopomocy Chłopskiej.
W roku 1991 ukazała się pierwsza w powojennej historii miasta gazeta samorządowa „Nowiny Barczewskie”. Pomysłodawcą i pierwszym redaktorem był Tadeusz Rynkiewicz. „Nowiny Barczewskie” zostały w późniejszym czasie przekształcone na „Wiadomości Barczewskie”, które pełnią role gazety bezpłatnej o profilu informacyjnym, wydawana co miesiąc. Obecnie redaktorem naczelnym „Wiadomości Barczewskich” jest Mariola Łukowska, także dyrektor Centrum Kultury i Promocji Gminy przy ulicy Słowackiego w Barczewie.
31 grudnia 2011 roku zakończyła się rewitalizacja wschodniej części Starego Miasta w Barczewie. Podczas prac na parkingu przy ulicy Kopernika odkryto i zakonserwowano mury kamienic mieszczańskich. W tych miejscach zorganizowano dwa stałe stanowiska archeologiczne i udostępniono je dla turystów. Zakres rewitalizacji objął ulice: Nowowiejskiego, Kopernika, Mazurską, Krótką, Klasztorną oraz Plac Ratuszowy do ul. Mickiewicza. Wymieniono również sieć wodociągowo-kanalizacyjną, gazową i energii elektrycznej.
W listopadzie 2013 Barczewo zostało przyjęte do Międzynarodowego Stowarzyszenia Cittàslow.
Demografia.
Piramida wieku mieszkańców Barczewa w 2014 roku.
Zabytki.
Średniowieczna część Barczewa położona jest na planie prostokąta z regularną siatką ulic o charakterystycznej zabudowie małomiasteczkowej. Do zabytków architektonicznych Barczewa należą:
Dwa kilometry od Barczewa, nad rzeką Pisą znajduje się Góra Krzyżowa, która według źródeł historycznych jest miejscem dawnej osady pruskiej.
Geografia.
Ukształtowanie powierzchni.
Teren, na którym położone jest Barczewo charakteryzuje się dużą liczbą jezior oraz pagórków pochodzenia lodowcowego, które mają wpływ na kształtowanie mikroklimatu w mieście i najbliższej okolicy. Ukształtowanie powierzchni nastąpiło w ostatniej fazie zlodowacenia. Miasto leży w krajobrazie młodo-glacjalnym, pagórkowatym, pojeziernym. Teren miasta, jak i najbliższej okolicy pod względem hipsometrycznym jest bardzo urozmaicony. Obok wzgórz morenowych występują obszary nizinne. Maksymalna deniwelacja dochodzi do 75 m.
Kultura.
Życiem kulturalnym Barczewa opiekuje się Centrum Kultury i Promocji Gminy w Barczewie znajdujące się przy ulicy Słowackiego jest organizatorem wielu imprez rozrywkowych, kulturalnych, oświatowych i lokalnych w mieście. Organizuje on zajęcia kulturalne dla młodzieży, dzieci, dorosłych i osób starszych. Odbywają się tu zajęcia plastyczne, wokalne, lingwistyczne, nauki gry na instrumentach i nauki fotografowania. Do zadań Centrum Kultury i Promocji Gminy należy popularyzacja Salonu Muzycznego im. Feliksa Nowowiejskiego, prowadzenie biblioteki gminnej, nadzorowanie działalności wiejskich świetlic i bibliotek oraz obsługa punktu informacji turystycznej przy ulicy Mickiewicza. Mieszkańcy mają szansę uczestniczyć w kołach zainteresowań, zrzeszać w klubach i stowarzyszeniach. MOKSiT w Barczewie gościł m.in. Rudi Schuberth, Akcent, Grupa Operacyjna, Enej. Stałe imprezy organizowane przez Miejski Dom Kultury to:
Od 2000 roku organizowany jest przez Radnych Rady Miejskiej w Barczewie oraz Stowarzyszenie Inicjatyw Obywatelskich plebiscyt „Barczewianin Roku”. Kapituła nagradza najbardziej zasłużonego i godnego tego zaszczytu mieszkańca Barczewa.
Transport.
W mieście krzyżują się drogi krajowe i wojewódzkie:
Projekt zakłada utworzenie dwóch linii autobusowych kursujących w obrębie miasta i okolicznych wsi. Powstał w celu ułatwienia przemieszczania się po Barczewie. Z jednej strony zakłada się ułatwienie transportu osobom mieszkającym w Ruszajnach i we Wrocikowie na łatwiejsze i szybsze i bezpieczniejsze dotarcie do szkół i pracy, z drugiej strony tańszy transport do Łęgajn. Po przeanalizowaniu zapotrzebowania na transport okazało się, że przy co godzinnych kursach inwestycja mogłaby przynieść wymierne korzyści.
Przez Barczewo przebiega linia kolejowa Czerwonka – Ełk, dzięki której miasto ma połączenie m.in. z Olsztynem i Ełkiem.
Przez Barczewo przejeżdżają autobusy PKS oraz prywatne linie: busy M.Maziec, Intertrans, Wojtex, Bus Kormoran. W Barczewie znajduje się kilka przystanków. Na ulicy Kościuszki, Warmińskiej, Wojska Polskiego, na ulicy Zatorze i na Placu Ratuszowym.
Atrakcje turystyczne.
Przez Barczewo przepływają dwie rzeki: Pisa oraz Kiermas. W mieście jest 14 mostów znajdujących się na terenie Starego Miasta. W centrum miasta, niedaleko kościoła św. Anny, znajduje się staw młyński (zwany więziennym) z Amfiteatrem Miejskim. W mieście znajdują się tereny zielone służące rekreacji, między innymi park przy ulicy Krótkiej, park przy ulicy Armii Krajowej, jak i droga wzdłuż rzeki Pisy ciągnąca się od Szpitala Miejskiego do granic miasta w kierunku plaży miejskiej o długości około 3 kilometrów. 1,5 km od Barczewa znajduje się plaża miejska nad jeziorem Orzyc. Barczewo okalają także jeziora: Dobrąg, Wadąg, Kiermas, Umląg, Kierzlińskie, Pisz, Tumiańskie.
Przez Barczewo przebiega także szlak pielgrzymkowy do katedry w Santiago de Compostela w północno-zachodniej Hiszpanii. Jest to "Droga św. Jakuba", nazywana często "Camino de Santiago".
Długość trasy: 32 km.
Długość trasy: 32,5 km.
Długość trasy: 25,2 km.
Sport.
W mieście swą siedzibę ma klub piłkarski Pisa Barczewo, występujący w IV lidze województwa warmińsko-mazurskiego. W drużynie tej grał m.in. Tomasz Zahorski. Działa tu też klub kolarski LUKK Krokus Barczewo, którego zawodniczką jest Małgorzata Jasińska, mistrzyni Polski w kolarstwie szosowym. Przy ulicy Północnej 14 znajduje się pełnowymiarowa, posiadająca 500 miejsc siedzących hala sportowo-widowiskowa. Oddana została do użytku w 2009 roku.

</doc>
<doc id="67848" url="https://pl.wikipedia.org/wiki?curid=67848" title="Liczba ludności">
Liczba ludności

Liczba ludności – liczba osób zamieszkujących dany obszar (np. jednostkę osadniczą, jednostkę administracyjną, państwo, kontynent itp.) w danym czasie. 
Podstawowym źródłem informacji o liczbie ludności na danym obszarze są spisy powszechne. Dla ich potrzeb wyróżnia się ludność:
Istotnym jest ustalenie liczby ludności w określonym wybranym momencie (np. stan na dzień 31 XII). Z oczywistych względów badanie spisowe nie może odbyć się jednocześnie na całym badanym terenie, dlatego pyta się o stan, który miał miejsce w określonym dniu.
W okresach międzyspisowych informacji o liczbie ludności dostarcza ewidencja bieżąca, prowadzona przez odpowiednie urzędy, lub oblicza się ją przy użyciu metod statystycznych i innych.
Liczba ludności zmienia się nie tylko w dłuższych okresach, ale i sezonowo (np. w okresie urlopów) czy dobowych (centra dużych miast, tzn. "city", wyludniające się po godzinach pracy) – wiąże się to ze zjawiskiem migracji ludności.

</doc>
<doc id="67849" url="https://pl.wikipedia.org/wiki?curid=67849" title="Oliver von Beaulieu-Marconnay">
Oliver von Beaulieu-Marconnay

Oliver Freiherr von Beaulieu-Marconnay (ur. 14 września 1898 w Berlinie, zm. 26 października 1918 w Arlon) – niemiecki as myśliwski z czasów I wojny światowej. Odniósł 25 zwycięstw powietrznych.
Oliver von Beaulieu-Marconnay urodził się w Berlinie jako syn pruskiego oficera. Po wybuchu I wojny światowej, w czerwcu 1915 w wieku niecałych 16 lat wstąpił do służby wojskowej jako kadet w kawalerii - 4. Pułku Dragonów. W lecie 1916 został odznaczony Żelaznym Krzyżem I klasy. Wiosną 1917 roku złożył podanie o przeniesienie do lotnictwa i pod koniec tego roku ukończył kurs pilota myśliwskiego. Został najpierw przydzielony do eskadry myśliwskiej Jagdstaffel 15, a później do Jagdstaffel 18.
28 maja 1918 von Beaulieu-Marconnay odniósł pierwsze zwycięstwo powietrzne. Do końca czerwca odniósł ich już 8, w ciągu następnych trzech miesięcy 20. 2 września 1918 powierzono mu dowództwo eskadry Jagdstaffel 19. Przez kolegów nazywany był "Bauli", a na samolotach miał wymalowany stylizowany znak "4D", od 4. Pułku Dragonów.
10 października 1918, mając na koncie 25 zestrzeleń, von Beaulieu-Marconnay został w toku walki powietrznej ciężko raniony, dostając się w przypadkowy ogień własnych samolotów. Zdołał wylądować na uszkodzonym samolocie Fokker D.VII, lecz 26 października zmarł od ran w szpitalu. Jeszcze przed śmiercią został pośpiesznie udekorowany najwyższym niemieckim odznaczeniem Pour le Mérite, będąc najmłodszym kawalerem tego orderu, ledwo skończywszy 20 lat. Oliver von Beaulieu-Marconnay był też najmłodszym asem myśliwskim.
Pochowany jest na cmentarzu Invalidenfriedhof w Berlinie.

</doc>
<doc id="67854" url="https://pl.wikipedia.org/wiki?curid=67854" title="Piłka nożna w Polsce (2004/2005)">
Piłka nożna w Polsce (2004/2005)

Piłka nożna w Polsce - sezon 2004/2005

</doc>
<doc id="67855" url="https://pl.wikipedia.org/wiki?curid=67855" title="Zjednoczenie Narodowe (Francja)">
Zjednoczenie Narodowe (Francja)

Zjednoczenie Narodowe, RN (od fr. "Rassemblement national") – francuska nacjonalistyczna partia polityczna, działająca od 1972 do 2018 pod nazwą Front Narodowy (FN, od fr. "Front national").
Ugrupowanie powstało 5 października 1972 z inicjatywy Jean-Marie Le Pena, który kierował nim nieprzerwanie do 16 stycznia 2011, kiedy to został zastąpiony przez swoją córkę Marine Le Pen. Partia ta, określana jako nacjonalistyczna i ksenofobiczna, nie odnosiła przez dłuższy czas większych sukcesów w polityce krajowej. W 1986 wprowadziła jednak ponad 30 posłów do Zgromadzenia Narodowego – jeden z mandatów przypadł jego liderowi. Miejsce w parlamencie w kolejnych wyborach dwa lata później utraciła niemal cała reprezentacja Frontu Narodowego. Już w latach 80. zdobył on miejsce w Parlamencie Europejskim. Skrajne kontrowersje wywołał wówczas Jean-Marie Le Pen, który komory gazowe nazwał „detalem historii”, za co został później skazany na grzywnę.
W wyborach do PE w 2004 partia otrzymała 9,8% poparcia. W wyborach do Parlamentu Europejskiego w 2009 uzyskała 6,3% poparcia, co dało mandaty trzem europarlamentarzystom. W wyborach regionalnych w 2010 uzyskała poparcie umożliwiające wprowadzenie 118 przedstawicieli w radach regionów (9,2% głosów). W wyborach prezydenckich kandydaci tej partii zdobyli: w 2007 Jean-Marie Le Pen 10,44% głosów, w 2012 Marine Le Pen 17,90%. W wyborach parlamentarnych w 2012 stronnictwo zdobyło 13,6% głosów, dzięki czemu miało dwóch posłów. Partia wygrała wybory do PE w 2014 roku, otrzymując 24,86% głosów i zdobywając 23 mandaty.
Marine Le Pen starała się kreować wizerunek Frontu Narodowego jako partii umiarkowanej. W tym celu w 2015 z niego wykluczono jej założyciela Jeana-Marie Le Pena – powodem tego były jego kontrowersyjne wypowiedzi dotyczące marszałka Philippe'a Pétaina oraz zagłady Żydów. Marine Le Pen powiedziała, że jej organizacja stanowi najlepszą zaporę przed antysemityzmem, walcząc z radykalnym islamizmem. Istotny jest tu przymiotnik „radykalny” – partia podtrzymuje bowiem oficjalnie tylko tezę, że dziedzictwo kulturowe islamu nie przystaje do francuskiego społeczeństwa.
Partia silnie sprzeciwia się islamizacji oraz napływowi imigrantów do Francji. Obwinia emigrantów o bezrobocie wśród Francuzów i domaga się deportacji nielegalnych imigrantów oraz zaostrzenia kontroli granicznych. Sprzeciwia się też dążeniom mniejszości seksualnych, na przykład w kwestii uznania związków osób tej samej płci.
W marcu 2018 przewodnicząca Marine Le Pen, na koniec zjazdu partii w Lille, zaproponowała zmianę nazwy. Umotywowała to tym, że nazwa „Front Narodowy”, którą partia nosi od czasu założenia w 1972, nawiązuje do „chwalebnej historii”, jednak „dla wielu Francuzów stanowi barierę psychologiczną”. 1 czerwca 2018 ogłosiła, że przemianowanie zostało zatwierdzone w wyniku wewnątrzpartyjnego głosowania.

</doc>
<doc id="67856" url="https://pl.wikipedia.org/wiki?curid=67856" title="Jean Graczyk">
Jean Graczyk

Jean Graczyk (ur. 26 maja 1933 w Neuvy-sur-Barangeon, zm. 27 czerwca 2004 w Vierzon) – francuski kolarz szosowy polskiego pochodzenia, wicemistrz olimpijski.
Kariera.
Największy sukces w karierze Jean Graczyk osiągnął w 1956 roku, kiedy reprezentacja Francji w składzie: Michel Vermeulin, Jean-Claude Lecante, René Bianchi i Jean Graczyk zdobyła srebrny medal w drużynowym wyścigu na dochodzenie podczas igrzysk olimpijskich w Melbourne. Był to jedyny medal wywalczony przez Graczyka na międzynarodowej imprezie tej rangi oraz jego jedyny start olimpijski. Jako zawodowiec startował w latach 1957–1969. Zaliczał się do kategorii sprinterów, dobrze finiszujących z peletonu. Dwukrotnie wygrywał klasyfikację punktową Tour de France, w 1958 i 1960. Był także zwycięzcą etapów w innych znanych wyścigach, m.in. Paryż-Nicea i Vuelta a España. W wyścigach klasycznych (jednodniowych) był m.in. drugi w Mediolan-San Remo (1960) i Strzale Walońskiej (1961). W 1956 roku został mistrzem Francji amatorów, a w roku 1959 wygrał w klasyfikacji generalnej Wyścigu Paryż-Nicea.
Od momentu urodzenia aż do 23 czerwca 1949 roku posiadał tylko obywatelstwo polskie. Dopiero w 1949 roku uzyskał francuskie obywatelstwo. Jego wnuk Vincent Graczyk również jest kolarzem.

</doc>
<doc id="67857" url="https://pl.wikipedia.org/wiki?curid=67857" title="Działo przeciwpancerne">
Działo przeciwpancerne



</doc>
<doc id="67858" url="https://pl.wikipedia.org/wiki?curid=67858" title="Markus Merk">
Markus Merk

Markus Merk (ur. 15 marca 1962 w Kaiserslautern) – niemiecki sędzia piłkarski.
Życiorys.
Z zawodu stomatolog. Od 1988 sędzia ligi niemieckiej, od 1992 sędzia międzynarodowy UEFA. Wielokrotnie prowadził mecze Ligi Mistrzów, w tym finał Ligi Mistrzów w 2003 (AC Milan - Juventus F.C., w Manchesterze). Sędziował również na wielu międzynarodowych imprezach:
Na finałach ME 2000 prowadził półfinał Włochy-Holandia; w Euro 2004 był sędzią meczów grupowych – Francja-Anglia i Szwecja-Dania, poprowadził także finał (Grecja-Portugalia 1:0). W turnieju finałowym Mistrzostw Świata 2002 sędziował jedno ze spotkań grupowych (Japonia-Rosja), a także pojedynek 1/8 finału Anglia-Dania. W finałach mistrzostw świata 2006 prowadził pojedynki w fazie grupowej: Serbia i Czarnogóra – Holandia, Brazylia – Australia oraz Ghana – USA.

</doc>
<doc id="67861" url="https://pl.wikipedia.org/wiki?curid=67861" title="Bitwa pod Karrami">
Bitwa pod Karrami



</doc>
<doc id="67864" url="https://pl.wikipedia.org/wiki?curid=67864" title="Michaił Jużny">
Michaił Jużny

Michaił Michajłowicz Jużny, ros. Михаил Михайлович Южный (ur. 25 czerwca 1982 w Moskwie) – rosyjski tenisista, zdobywca Pucharu Davisa, olimpijczyk.
Kariera tenisowa.
Karierę tenisową Jużny rozpoczął w roku 1999. W tym samym roku wygrał cztery turnieje z serii "ITF Futures". W następnym roku zaczął częściej grać w rozgrywkach ATP Challenger Tour oraz ponadto doszedł pod koniec sezonu do ćwierćfinału turnieju ATP World Tour w Moskwie. W 2001 roku Rosjanin osiągnął IV rundę Wimbledonu oraz dodatkowo doszedł do półfinału turnieju w Kopenhadze.
Na początku lipca 2002 roku wygrał turniej w Stuttgarcie, gdzie w pojedynku finałowym pokonał Guillermo Cañasa. Pod koniec października osiągnął również finał zawodów w Petersburgu, jednak w finale nie sprostał Sébastienowi Grosjeanowi.
Sezon 2003 Rosjanin zakończył bez turniejowego zwycięstwa, natomiast w 2004 roku, pod koniec września, doszedł do finału w Pekinie, przegrywając finałowy mecz z Maratem Safinem. Miesiąc później Jużny zatriumfował w Petersburgu, a w finale pokonał Karola Becka. W 2004 roku Jużny zagrał na igrzyskach olimpijskich w Atenach, gdzie awansował do ćwierćfinału gry pojedynczej. Odpadł po porażce z Mardym Fishem. Uczestniczył również w turnieju deblowym, z którego został wyeliminowany w I rundzie.
Rok 2005 Jużny rozpoczął od deblowego finału w Ad-Dausze, gdzie razem z Andreim Pavelem przegrał w finale z Hiszpanami Albertem Costą i Rafaelem Nadalem. Kolejny deblowy finał rozegrał w Pekinie (wspólnie z Dmitrijem Tursunowem), natomiast w Moskwie wygrał swój pierwszy turniej w grze podwójnej, tworząc parę z Maksem Mirnym. W finale pokonali Igora Andriejewa i Nikołaja Dawydienkę.
W 2006 roku, podczas wielkoszlemowego US Open Jużny awansował do półfinału, eliminując po drodze m.in. Tommy'ego Robredo oraz Rafaela Nadala. Pojedynek o finał zawodów przegrał z Andym Roddickiem.
W roku 2007 Rosjanin wygrał w lutym singlowy turniej w Rotterdamie, pokonując w finale Ivana Ljubičicia. Dodatkowo triumfował także w rozgrywkach deblowych w Ad-Dauhsze (w parze z Nenadem Zimonjiciem) oraz Monachium (wspólnie z Philippem Kohlschreiberem). Ponadto w marcu doszedł do finału zawodów singlowych w Dubaju (porażka z Rogerem Federerem) oraz Monachium (porażka z Philippem Kohlschreiberem).
Na początku 2008 roku Jużny wygrał w Ćennaju tracąc w meczu finałowym z Nadalem jednego gema, natomiast podczas Australian Open osiągnął ćwierćfinał, eliminując m.in. Nikołaja Dawydienkę; przegrał z Jo-Wilfriedem Tsongą. W lutym, razem z Kohlschreiberem, osiągnął finał gry podwójnej w Rotterdamie, z kolei w czerwcu w Halle wygrał swój czwarty deblowy tytuł, będąc z parze z Mischą Zverevem. Kolejny triumf deblowy Rosjanin odniósł na przełomie września i października w Tokio, grając ponownie razem ze Zverevem. Latem zagrał ponadto na igrzyskach olimpijskich w Pekinie. Awansował do III rundy turnieju singlowego i II rundy rozgrywek deblowych.
W 2009 roku pierwszy finał w sezonie Jużny rozegrał w Monachium, jednak spotkanie finałowe przegrał z Tomášem Berdychem. W czerwcu zdobył deblowy tytuł w Londynie (dzielnica Queen's), partnerując Wesleyowi Moodiemu. W październiku awansował do finału singla w Tokio (porażka z Jo-Wilfriedem Tsongą), a następnie zwyciężył w Moskwie, nie tracąc w turnieju seta. Na początku listopada osiągnął finał w Walencji, jednak przegrał decydujący mecz z Andym Murrayem.
W lutym 2010 roku Rosjanin awansował do dwóch finałów w grze pojedynczej, najpierw w Rotterdamie, przegrywając w finale przez krecz w drugim secie z Robinem Söderlingiem, a następnie w Dubaju, gdzie został pokonany przez Novaka Đokovicia. Na początku maja zwyciężył w Monachium. W finale pokonał Chorwata Marina Čilicia. Podczas wielkoszlemowego Rolanda Garrosa uzyskał ćwierćfinał, w którym przegrał z Tomášem Berdychem. W czerwcu wygrał deblowe rozgrywki w Halle, a w październiku osiągnął po raz drugi w karierze półfinał US Open. Mecz o finał imprezy przegrał z Rafaelem Nadalem. Na początku października Rosjanin wygrał swój drugi turniej w sezonie, na twardych kortach w Kuala Lumpur, pokonując w finale Andrieja Gołubiewa. Pod koniec października Rosjanin zagrał w Petersburgu, gdzie awansował do finału, w którym nie sprostał jednak Michaiłowi Kukuszkinowi.
Pod koniec lutego 2011 roku Jużny awansował wraz z Serhijem Stachowskim do finału gry podwójnej w Dubaju. Pojedynek finałowy wygrali z deblem Jérémy Chardy-Feliciano López.
Po blisko półtorarocznej przerwie Jużny osiągnął finał singlowy, na kortach w Zagrzebiu w lutym 2012 roku. W spotkaniu o tytuł Rosjanin pokonał w dwóch setach Lukáša Lacko. Turniej zakończył się również wygraną Rosjanina w grze podwójnej. Tworząc parę z Markosem Pagdatisem pokonali w finale debel Ivan Dodig-Mate Pavić. Latem Jużny po raz trzeci wystąpił na igrzyskach olimpijskich, w Londynie. Z turnieju singlowego i mikstowego odpadł w I rundzie, z kolei w grze podwójnej dotarł do II rundy.
W czerwcu 2013 roku tenisista rosyjski awansował po raz pierwszy w karierze do finału gry pojedynczej na nawierzchni trawiastej, w Halle. Mecz o tytuł przegrał jednak w trzech setach z Rogerem Federerem. W połowie lipca Jużny zwyciężył w turnieju w Gstaad, po wyeliminowaniu m.in. w ćwierćfinale Juana Mónaco, przeciwko któremu obronił trzy piłki meczowe. Spotkanie finałowe wygrał z Robinem Haase. W październiku Jużny triumfował w Walencji, odnosząc tym samym drugie w karierze zwycięstwo w zawodach serii ATP World Tour 500. W meczu finałowym pokonał Davida Ferrera.
Ostatni start w karierze Rosjanina miał miejsce we wrześniu 2018 w Petersburgu, gdzie awansował do drugiej rundy, ponosząc porażkę z Robertem Bautistą-Agutem.
Od roku 2000 Jużny reprezentował Rosję w Pucharze Davisa. W 2002 roku miał znaczący wkład w zdobycie tytułu przez ekipę z Rosji, która w finale pokonała Francję 3:2. Jużny rozegrał decydujący mecz w tej rundzie przeciwko Paulowi-Henriemu Mathieu, odrabiając stratę dwóch setów. W 2006 roku ponownie Rosjanie sięgnęli po zwycięstwo w rozgrywkach. Pomimo tego, że Jużny nie wystąpił w finale z Argentyną przyczynił się do końcowego triumfu eliminując we wcześniejszej rundzie reprezentację USA (zdobył punkt wygrywając mecz z Jamesem Blakiem).
Najwyżej sklasyfikowany w rankingu singlistów był na 8. miejscu pod koniec stycznia 2008 roku, z kolei w zestawieniu deblistów w kwietniu 2011 roku zajmował 38. pozycję.

</doc>
<doc id="67869" url="https://pl.wikipedia.org/wiki?curid=67869" title="Jose Calasanz Rosenhammer">
Jose Calasanz Rosenhammer

Jose Calasanz Rosenhammer (ur. 1 stycznia 1900 w Mauerkirchen, zm. 26 kwietnia 2003 w San Ignacio de Velasco) – boliwijski duchowny katolicki, biskup.
Życiorys.
Wstąpił do zakonu franciszkanów (OFM); 27 lipca 1923 przyjął święcenia kapłańskie. 12 maja 1949 został mianowany wikariuszem apostolskim Chiquitos, z tytularną stolicą biskupią Ampora; 21 sierpnia 1949 otrzymał sakrę biskupią.
W rocznicę 25-lecia konsekracji, w sierpniu 1974, w związku z osiągnięciem wieku emerytalnego, przeszedł w stan spoczynku. Dożył jubileuszu 50-lecia sakry biskupiej, zmarł zaledwie trzy miesiące przed 80. rocznicą święceń kapłańskich; w wieku 103 lat był wówczas najstarszym biskupem katolickim na świecie.

</doc>
<doc id="67871" url="https://pl.wikipedia.org/wiki?curid=67871" title="Charakteryzacja">
Charakteryzacja



</doc>
<doc id="67872" url="https://pl.wikipedia.org/wiki?curid=67872" title="Bezsenność">
Bezsenność

Bezsenność, agrypnia () – zakłócenie stanu zdrowia, w którym niewystarczająca jest długość snu lub niezadowalająca jego jakość. Może polegać na trudnościach w zasypianiu, wczesnym przebudzaniu się, wybudzaniu się w trakcie snu lub na złej jakości snu, czego następstwami w ciągu dnia są uczucie braku wypoczęcia, gorsze samopoczucie, drażliwość, osłabienie koncentracji i zdolności uczenia się. Bezsenność może być rozumiana albo jako objaw, albo jako odrębna jednostka chorobowa.
Epidemiologia.
W badaniach przekrojowych populacji ogólnej bezsenność stwierdza się u około 10–30% osób. W populacji ogólnej skargi na niewystarczającą ilość lub złą jakość snu w ciągu roku zgłasza od 20% do 50% osób. Wśród nich tylko niewielka część osób cierpi na bezsenność pierwotną – w populacji ogólnej kryteria rozpoznania bezsenności pierwotnej spełnia około 6% osób. U pozostałych osób, które stanowią większość wśród zgłaszających złą jakość snu lub niewystarczająca jego ilość, bezsenność jest przejawem innych problemów zdrowotnych – stany takie określane są mianem bezsenności wtórnej. Bezsenność jest częstsza u kobiet niż u mężczyzn. Częstość skarg na bezsenność wzrasta wraz z wiekiem, co tłumaczy się wpływem schorzeń somatycznych, nadużywania leków oraz alkoholu.
Obraz kliniczny i rozpoznanie.
Najczęstszymi skargami osób cierpiących na bezsenność są trudności z zaśnięciem, nieco rzadsze są skargi na brak ciągłości snu (wybudzanie się) i zbyt wczesne przebudzanie się (zbyt wczesne przebudzanie się bez możliwości ponownego zaśnięcia jest z kolei częstym objawem zaburzeń depresyjnych). Objawom tym u osób z bezsennością może towarzyszyć poczucie niezadowalającej jakości snu. Zwykle skargi obejmują więcej niż jeden z wymienionych objawów. Bezsenność, jako zaburzenie, stwierdza się, gdy tego rodzaju problemy skutkują odczuciem braku wypoczęcia, zmęczeniem fizycznym i psychicznym, gorszym samopoczuciem i utrudniają funkcjonowanie społeczne i zawodowe. Według Międzynarodowej Statystycznej Klasyfikacji Chorób i Problemów Zdrowotnych (ICD-10) bezsenność nieorganiczną (kodowaną jako F51.0) należy rozpoznać, gdy wymienione trudności występują z częstością trzech lub więcej nocy w tygodniu od czasu co najmniej jednego miesiąca. Powtarzające się bezsenne noce mogą usposabiać pacjentów do odczuwania napięcia lękowego przed położeniem się do snu, obaw o to, czy uda się przespać noc, a także natłoku myśli o różnego rodzaju trudnościach życiowych. Do rozpoznania bezsenności pierwotnej konieczne jest wykluczenie innych rodzajów zaburzeń snu (innych dyssomnii lub parasomnii), a także trudności ze snem spowodowanych chorobami somatycznymi, zaburzeniami psychicznymi, przyjmowaniem substancji psychoaktywnych (m.in. leków psychotropowych, alkoholu, narkotyków).
Latencja snu (ang. "sleep onset latency")
Miarą trudności w zasypianiu jest odstęp czasu, jaki upływa od momentu położenia się do snu do momentu zaśnięcia. Odstęp ten określa się mianem latencji snu. Przy jego określaniu, za moment zaśnięcia uznaje się wejście w stadium drugie snu wolnofalowego (ang. "non-rapid eye movement sleep – stage 2"), co uchwytne jest podczas badania polisomnigraficznego. Za nieprawidłowe, nadmiernie wydłużone zasypianie (z nieprawidłowo długą latencją snu) uznaje się przypadki osób w wieku od 18 do 65 lat, u których zasypianie trwa ponad 30 minut, oraz osób po 65 roku życia, jeżeli zasypianie zajmuje ponad 45 minut.
Całkowity dobowy czas snu (ang. "total sleep time")
Zwykle za zbyt krótki całkowity dobowy czas snu uznaje się sen trwający mniej niż 6–6½ godziny (w całkowity czas snu nie wlicza się okresów śródnocnego wybudzania się), jednak dobowe zapotrzebowanie na sen u poszczególnych ludzi może znacznie się różnić. W konsekwencji rozpoznanie bezsenności nie jest zasadne u osób z małą potrzebą snu, u których sen trwający mniej niż 6 godzin nie prowadzi do poczucia braku wypoczęcia, zmęczenia czy trudności w funkcjonowaniu.
Wydajność snu (ang. "sleep efficiency")
Wydajność snu definiowana jest jako stosunek całkowitego czasu snu do czasu spędzonego w łóżku. Dla osób pomiędzy 18 a 65 rokiem życia prawidłowe wartości wydajności snu wynoszą ponad 90%, zaś dla osób po 65 roku życia ponad 85%.
Czuwanie wtrącone (ang. "wake after sleep onset")
Sumaryczny czas czuwania spędzony w łóżku pomiędzy wieczornym zaśnięciem a ostatecznym przebudzeniem się rano, określany mianem czuwania wtrąconego, nie powinien przekraczać 30 minut. Wartości czuwania wtrąconego przekraczające 30 minut sugerują bezsenność, a ściślej, trudności w utrzymaniu ciągłości snu.
Przyczyny.
Wśród różnych przyczyn trwającej co najmniej miesiąc bezsenności u pacjentów kierowanych do ośrodka medycyny snu w 36% przypadków stwierdzono zaburzenia psychiczne, u 15% bezsenność pierwotną psychofizjologiczną, u 12% uzależnienie od alkoholu lub leków, u 12% zespół niespokojnych nóg, u 9% bezsenność subiektywną, u 6% zespół bezdechu sennego, u 6% bezsenność spowodowaną działaniem leków i u 4% bezsenność uwarunkowaną innymi przyczynami.
Bezsenność pierwotna.
Bezsenność pierwotna (inaczej samoistna) – uważana jest za odrębną jednostkę chorobową należącą do zaburzeń snu (charakteryzującą się określonym zespołem objawów, profilem patofizjologicznym, określonym przebiegiem, przewidywalną odpowiedzią na leczenie), w której bezsenność nie jest związana z innymi zaburzeniami psychicznymi ani też z chorobami somatycznymi czy działaniem substancji psychoaktywnych. W większości przypadków do zachorowania na bezsenność pierwotną dochodzi nagle pod wpływem stresujących wydarzeń życiowych. Po ustaniu czynnika stresogennego bezsenność przechodzi w fazę przewlekłą i może ustąpić po kilku miesiącach lub trwać latami, w trakcie których dochodzi do przejściowych pogorszeń lub popraw. Bezsenność pierwotna najczęściej ma podłoże psychofizojologiczne, co oznacza, że za jej wystąpienie odpowiadają utrwalone błędne nawyki naruszające zasady higieny snu, wysoki poziom napięcia lękowego, nadmierne obawy przed niemożnością zaśnięcia i konsekwencjami braku snu. Dla podkreślenia takiego podłoża bezsenności stosuje się termin bezsenność psychofizjologiczna.
Do głównych nawykowych błędów, które naruszają zasady higieny snu i odpowiadają za bezsenność, należą:
Patofizjologiczny mechanizm odpowiadający za wystąpienie bezsenności pierwotnej nie został dotąd jednoznacznie określony. Badacze sugerują udział różnych modeli patofizjologicznych m.in. uwzględniających wpływ genów, neuroprzekaźników, poziomu aktywności osi podwzgórze-przysadka-nadnercza, kortyzolu, nieprawidłowości w funkcjonowaniu obwodów neuronalnych odpowiedzialnych za kontrolę rytmu snu i czuwania oraz temperatury ciała, poziom aktywności elektrycznej mózgu ocenianej w EEG itd.
Inne pierwotne zaburzenia snu.
Do pierwotnych przyczyn bezsenności zalicza się takie dyssomnie jak zaburzenia rytmu snu i czuwania oraz zespół bezdechu śródsennego oraz wszystkie zaburzenia zaliczane do parasomnii.
Bezsenność wtórna.
Termin bezsenność wtórna stosowany jest wówczas, gdy bezsenność jest jednym z objawów występujących w przebiegu zaburzeń zdrowotnych innych niż pierwotne zaburzenia snu. W konsekwencji przebieg bezsenności wtórnej zależny jest od charakteru schorzenia pierwotnego.
Zaburzenia psychiczne.
Zaburzenia psychiczne, do objawów których należeć może bezsenność, to:
Choroby somatyczne.
Bezsenność może występować w przebiegu takich chorób jak:
Stosowanie substancji psychoaktywnych.
Przyjmowanie niektórych substancji psychoaktywnych może spowodować wystąpienie bezsenności. Do takich substancji należą:
Bezsenność polekowa (jatrogenna).
Bezsenność może być następstwem niepożądanym stosowania różnych metod leczniczych, w tym niektórych leków:
Rodzaje bezsenności.
Bezsenność przygodna (inaczej krótkotrwała) – bezsenność trwająca krócej niż 4 tygodnie, najczęściej związana ze stresem spowodowanym bieżącymi sytuacjami.
Bezsenność przewlekła – bezsenność trwająca dłużej niż 4 tygodnie, często związana jest z depresją, zaburzeniami lękowymi, uzależnieniem od alkoholu, przewlekłymi chorobami somatycznymi np. zespołami bólowymi, chorobami narządu ruchu, zaburzeniami hormonalnymi.
Następstwa bezsenności i współchorobowość.
Bezsenność, zwłaszcza przewlekła, posiada szerokie spektrum poważnych następstw. Prowadzi ona do trudności w funkcjonowaniu poprzez upośledzenie uwagi ciągłej (koncentracji), pogorszenie pamięci roboczej oraz sprawności uczenia się. Pośrednimi następstwami bezsenności mogą być (spowodowane pogorszoną sprawnością poznawczą) wypadki w pracy lub wypadki komunikacyjne.
U 2/3 osób z bezsennością pierwotną stwierdza się współwystępowanie aktualnie lub w przeszłości objawów depresji lub zaburzeń lękowych. Próby zwalczania bezsenności poprzez tzw. „samoleczenie” alkoholem, substancjami psychoaktywnymi lub nieprawidłowo stosowanymi lekami nasennymi często prowadzą do rozwoju uzależnień, co może nasilać bezsenność.
Bezsenność może być czynnikiem rozwoju choroby niedokrwiennej serca. Nasilona bezsenność może powodować czterokrotne zwiększenie ryzyka wystąpienia epizodów wieńcowych. Bezsenność istotnie wiąże się z nadciśnieniem tętniczym.
Nasilona bezsenność – w której łączny czas trwania snu w ciągu doby jest krótszy niż 3,5–4,5 godziny – wiąże się większą o ponad 15% umieralnością pacjentów, przy czym związek ten występuje niezależnie od współwystępujących chorób. W przypadku łagodnej bezsenności nie wykazano istotnego związku z umieralnością pacjentów.
Leczenie.
Leczenie bezsenności nieorganicznej (pierwotnej).
Leczenie bezsenności pierwotnej (psychofizjologicznej) rozpoczyna się od zastosowania metod niefarmakologicznych. Do najważniejszych z nich należą: przestrzeganie zasad higieny snu, technika kontroli bodźców (ang. "stimulus control therapy – SCT"), technika redukcji czasu snu, techniki relaksacyjne oraz psychoterapia poznawczo-behawioralna. Pomocniczo niekiedy zaleca się dodatkowe zastosowanie metody sprzężenia zwrotnego (ang. "biofeedback"). W przypadku niewystarczającej skuteczności wymienionych metod zaleca się zwykle zastosowanie farmakoterapii lekami o działaniu uspokajającym, nasennym lub ułatwiającymi zasypianie. Leczeniem bezsenności nieorganicznej zajmują się przede wszystkim lekarze specjalizujący się w psychiatrii, neurologii, a także lekarze rodzinni. Wybór odpowiednich metod w każdym przypadku powinien być przeprowadzony indywidualnie przy wzięciu pod uwagę ogólnego stanu zdrowia, sytuacji życiowej, mieszkaniowej, zawodowej etc..
Higiena snu i kontrola bodźców.
Do podstawowych metod leczenia bezsenności pierwotnej należy przestrzeganie zasad higieny snu i kontrola bodźców. W praktyce może nie być możliwe dostosowanie się do wszystkich poniżej wymienionych zaleceń jednocześnie, tym niemniej im więcej z nich jest przestrzeganych, tym większe są szanse na złagodzenie bezsenności. Co więcej, korzystne efekty stosowania poniższych zaleceń mogą się nie pojawiać od pierwszych dni ich stosowania – zalecenia te należy raczej traktować jako formę treningu (warunkowania behawioralnego czy też uczenia się) wymagającego systematycznego praktykowania, co w perspektywie kolejnych tygodni może prowadzić do stopniowego ustępowania bezsenności, a w części przypadków może pozwolić uniknąć potrzeby stosowania leków nasennych:
Technika redukcji czasu spędzanego w łóżku.
Metoda ta opiera się na ocenianiu stosunku całości czasu spędzanego w łóżku do czasu przesypianego. Współczynnik ten określany jest mianem „wydajności snu”. Jeżeli współczynnik wydajności snu jest niższy niż 80%, zgodnie z tą metodą należy skracać czas spędzany w łóżku stopniowo o 15–20 minut. Gdy współczynnik wydajności snu przyjmie wartości 80–85% nie zaleca się zmieniania ilości czasu spędzanego w łóżku. Wraz z upływem kolejnych tygodni i ustępowaniem bezsenności, gdy współczynnik wydajności snu przekracza 85–90%, należy wydłużać stopniowo czas spędzany w łóżku o 15–20 minut. Jednocześnie zaleca się, aby czas spędzany poza łóżkiem wykorzystywany był na wymienione w poprzednim podrozdziale aktywności, które zwiększają potrzebę snu. Część badaczy zaleca, aby ilości czasu spędzanego w łóżku nie skracać do mniej niż 6 godzin. Przykład: Długość snu wynosiła 5 godzin, zaś długość czasu spędzanego w łóżku 8,5 godziny, co dawało wartość współczynnika wydajności snu 59%. W kolejnych dniach redukowano po 15–20 minut ilość czasu spędzanego w łóżku aż do około 6 godzin – wówczas współczynnik wydajności snu zawierał się w przedziale 80–85%. Po upływie tygodnia całkowity czas snu wydłużył się do 5,5 godziny, co przy 6 godzinach spędzanych w łóżku dało współczynnik wydajności snu ponad 90%. W związku z tą zmianą stopniowo wydłużono czas spędzany w łóżku do 6,5 godziny itd.
Leczenie farmakologiczne.
W przypadku występowania bezsenności, której towarzyszą objawy depresji, zwykle poprawę przynosi zastosowanie leków przeciwdepresyjnych o właściwościach ułatwiających zaśnięcie takich, jak agomelatyna, mirtazapina, mianseryna, trazodon czy amitryptylina.
Pomocne mogą być również neuroleptyki o działaniu sedatywnym, na przykład perazyna, promazyna, chloroprotyksen czy lewomepromazyna, a z neuroleptyków atypowych kwetiapina lub rysperydon. W odróżnieniu od typowych leków nasennych (np. benzodiazepin), wymienione leki przeciwdepresyjne i przeciwpsychotyczne nie mają właściwości uzależniających i w części przypadków mogą być stosowane z dobrym skutkiem przez wiele miesięcy, a nawet lat.
Leki nasenne (w tym benzodiazepiny, między innymi alprazolam, bromazepam, temazepam, estazolam, diazepam, klonazepam, a także inne, jak zopiklon, zolpidem, zaleplon i klorazepan), ze względu na ryzyko uzależnienia, nie powinny być rutynowo stosowane w leczeniu bezsenności pierwotnej. W przypadku konieczności ich zastosowania okres ich przyjmowania nie powinien być dłuższy niż 1–2 miesiące. Wynika to z faktu, iż często w ciągu 2–12 tygodni ich codziennego stosowania wzrasta tolerancja organizmu na ich działanie, polegająca na tym, że do zaśnięcia stopniowo mogą być potrzebne coraz wyższe dawki leku benzodiazepinowego, zaś przy próbach odstawienia tego leku bezsenność może się istotnie nasilać (innymi słowy może wystąpić tak zwana bezsenność z odbicia). Ryzyko pojawienia się tolerancji organizmu i uzależnienia wzrasta szczególnie wtedy, gdy lek stosowany jest zbyt często lub w dawkach wyższych niż zalecone przez lekarza. Uzależnienie od leków nasennych może manifestować się zespołem abstynencyjnym przebiegającym m.in. z objawami lękowymi o obrazie przypominającym zespół lęku uogólnionego. Aby zminimalizować ryzyko uzależnienia, zaleca się stosowanie leków nasennych w minimalnych, skutecznych dawkach oraz w miarę możliwości nie przyjmowanie ich codziennie. Przyjmowanie ich co kilka–kilkanaście dni znacznie ogranicza ryzyko uzależnienia i rozwoju tolerancji. Najskuteczniejsze w leczeniu bezsenności są leki krótko działające (np. benzodiazepiny takie, jak temazepam, estazolam, a także niebenzodiazepinowe leki nasenne: zopiklon, zolpidem oraz zaleplon), które zwykle nie powodują senności na następny dzień – są one szczególne przydatne w razie problemów z samym zasypianiem.
Poza działaniem anksjolitycznym (uspokajającym) działanie ułatwiające zaśnięcie i wydłużające sen mają także niektóre leki przeciwhistaminowe, np. hydroksyzyna, prometazyna, difenhydramina, doksylamina.
W leczeniu niektórych postaci bezsenności pomocna może być melatonina. Jej przydatność jest największa w przypadku osób z zaburzeniami snu spowodowanymi pracą zmianową, zmianami stref czasowych, osób niewidomych oraz osób z zespołem opóźnionej fazy snu.
W leczeniu bezsenności wykorzystuje się także leki melatonergiczne, m.in. ramelteon.
Trudności z zasypianiem lub ciągłością snu ustępują również przy zastosowaniu antagonistów receptorów oreksynowych (inaczej hipokretyny). Tego typu lekiem jest suworeksant.
Preparaty ziołowe (roślinne) dostępne bez recepty są często stosowane w leczeniu bezsenności przez pacjentów bez konsultacji z lekarzem. Ich skuteczność w leczeniu bezsenności jest słabo zweryfikowana. Przyjmuje się, że ich stosowanie może być zasadne wyłącznie w przypadkach krótkotrwałej bezsenności lub bezsenności wyraźnie związanej z przejściowym stresem. Ich długotrwałe przyjmowanie i zwlekanie z wizytą u lekarza są częstymi przyczynami opóźnień w rozpoznawaniu poważnych chorób takich, jak np. depresja czy zespół bezdechu obturacyjnego. Do preparatów ziołowych stosowanych w bezsenności należy waleriana (inaczej wyciąg z kozłka lekarskiego).
Farmakologiczne leczenie bezsenności pierwotnej może być prowadzone przez lekarzy psychiatrów, neurologów lub w przypadkach łagodnej bezsenności przez lekarzy rodzinnych.
Leczenie bezsenności wtórnej.
W przypadku bezsenności będącej następstwem innych chorób lub zaburzeń, dąży się do ich usunięcia. Sposób leczenia uzależniony jest od przyczyn bezsenności wtórnej. W części przypadków pomocniczo mogą być stosowane także niektóre metody wykorzystywane w leczeniu bezsenności pierwotnej, w tym farmakoterapia.
Bezsenność u zwierząt.
Problem bezsenności występującej u innych zwierząt poza człowiekiem jest stosunkowo słabo poznany. Często wskazuje się na podobieństwa pomiędzy zaburzeniami snu obserwowanymi u zwierząt a zaburzeniami snu u młodych ludzi. Dokładniejszych informacji dostarczyły badania nad bezsennością prowadzone na modelach zwierzęcych: myszy, szczurów, psów i niektórych naczelnych poza człowiekiem. Dzienne zapotrzebowanie na sen oraz dobowy rozkład snu są znane dla ponad 150 gatunków zwierząt, m.in. bezkręgowców, ryb, płazów, gadów, ptaków oraz 14 rzędów ssaków. Oceny tych parametrów i ustalenia norm dla poszczególnych gatunków dokonano w oparciu o badania elektroencefalograficzne i obserwacje behawioralne prowadzone zarówno w warunkach naturalnych, jak i laboratoryjnych.

</doc>
<doc id="67873" url="https://pl.wikipedia.org/wiki?curid=67873" title="Bitwa pod Siewierzem">
Bitwa pod Siewierzem

Bitwa pod Siewierzem (26 lutego 1289) odbyła się między koalicją kujawsko-mazowiecką Bolesława II, księcia Płocka i Władysława Łokietka a siłami Henryka IV Probusa, księcia wrocławskiego pod Siewierzem w księstwie bytomskim. Bitwa ta jest traktowana jako jeden z etapów walki o Małopolskę w latach 1288-1290
Data bitwy.
Relacja Jana Długosza o okolicznościach, przebiegu, uczestnikach i wyniku bitwy siewierskiej jest niezwykle dokładna z dużą ilością szczegółów. Kanonik krakowski niestety nie ustrzegł się szeregu błędów, a część informacji wobec braku potwierdzenia w zachowanych źródłach musi pozostać mniej lub bardziej prawdopodobnym domysłem. W zasadzie wątpliwości nie budzi wśród historyków data dzienna wydarzenia – 26 lutego potwierdzona przez kilka niezależnych od siebie źródeł, takich jak: "Rocznik krzeszowski (gryzowski) większy" informujący, że: "Anno domini 1289 4 kal. Marcii occiditur dux Priberito, frater ducis Glogovie", Nagrobki książąt śląskich: "Anno domini 1289 4 kal. Marcii occubuit illustris princeps dominus dux Premizl Stinaviensis filius Cunradi ducis Glogovie tertius".Datę tę potwierdza również "Liber mortuorum monasterii sancti Vincenti", oraz "Kronika książąt polskich". Dzień 26 lutego jest też powszechnie przyjmowany przez nowszą, jak i tą dawniejszą historiografię, jako data śmierci, księcia Przemka. Trochę więcej trudności nastręcza rok bitwy, gdyż jak widzimy Długosz zamieszcza wydarzenia siewierskie pod 1290 rokiem. Również w paru innych źródłach nie ma zgodności. Jednak zgodność co do roku 1289 Rocznika Krzeszowskiego większego, Nagrobków książąt polskich, Liber mortuorum monasterii s. Vincenti, Kroniki książąt polskich, Rocznika Traski, Rocznika Sędziwoja oraz Rocznika Kujawskiego czyni tę opcję bardziej prawdopodobną, co zresztą zgadza się z ówczesną sytuacją polityczną.
Uczestnicy bitwy.
Skład uczestników bitwy koło Siewierza, i to zarówno po jednej, jak i po drugiej stronie barykady jest zastanawiający. Zarówno źródła, jak i historiografia są zgodne, że po stronie Henryka IV walczyli w bitwie Przemko ścinawski, oraz Bolko I opolski. Nie ma zgodności co do udziału Henryka V, władcy na Legnicy. Wprawdzie część historiografii w sposób bezkrytyczny uznaje zapis Długosza i przyjmuje uczestnictwo syna Bolesława Rogatki w planach Henryka IV, to jednak jeżeli weźmiemy pod uwagę stosunki polityczne panujące w Jaworze i Legnicy a zwłaszcza napięcia panujące na linii Legnica – Głogów to udział Henryka V w bitwie pod Siewierzem wydaje się nieprawdopodobny. Z dużą dozą pewności można za to wziąć pod uwagę udział innego Henryka, syna Konrada I, księcia Głogowa, starszego brata księcia ścinawskiego Przemka. Po stronie śląskiej uczestniczyły też z pewnością oddziały niemieckie najpewniej Fryderyka z Turyngii.
Pomyłką Jana Długosza jest też określenie Władysława Łokietka jako przywódcy koalicji kujawsko-mazowieckiej. Na tym etapie walki głównym kandydatem do tronu w Krakowie był bowiem Bolesław II, książę Płocka. Oprócz książąt brzeskiego i płockiego w bitwie siewierskiej z całą pewnością wziął udział Kazimierz książę Łęczycy. Co do Konrada II takiej pewności już nie ma i nie jest pewne, czy poważnie pokłócony z bratem książę czerski, jeden z kontrkandydatów Bolesława II na tron krakowski po śmierci Leszka Czarnego, wziął aktywny udział w zmaganiach z Henrykiem Prawym. Możliwy jest za to udział, chociaż "per milites illi solacia ferentibus", wojsk wielkopolskich Przemysła II i pomorskich Mszczuja II.
Sprostować należy jeszcze jedną błędną informację Długosza, który syna Konrada głogowskiego Przemka tytułuje księciem szprotawskim, podczas gdy sam książę w dokumentach, jak i większości źródeł jest tytułowany księciem ścinawskim.
Miejsce i przebieg bitwy.
Dla wielu historyków miejsce bitwy – leżący bezsprzecznie w księstwie bytomskim Siewierz budzi spore zaskoczenie, gdyż mało tego że miejscowość położona jest daleko od spodziewanego teatru działań wojennych tj. północnych rubieży krakowskiego, to jeszcze na terytorium księcia Bytomia Kazimierza, o którym nie mamy żadnych informacji, iż brał udział w tym konflikcie. Kazimierz bytomski złożył jednak 10 stycznia 1289 hołd lenny księciu czeskiemu Wacławowi II. Tylko potężne zagrożenie ze strony zewnętrznego wroga mogło skłonić Kazimierza do tak desperackiego kroku. Nie było to jednak zagrożenie ze strony koalicji kujawsko-mazowieckiej, skoro Kazimierz, choćby ze sprawą biskupa wrocławskiego Tomasza II znajdował się w gronie wrogów Henryka IV.
Scenariusz 1289 roku przebiegał prawdopodobnie następująco: Bolko książę Opola, Przemek książę Ściniawy i Henryk III książę Głogowa, prowadząc oprócz swoich oddziałów posiłki z księstwa wrocławskiego i Niemiec zostali wysłani przez Probusa przodem do Krakowa, gdzie po zajęciu stolicy, zostawili w zamku i mieście odpowiedniej ilości załogę. Z pozostałą częścią uszczuplonych sił zdecydowali się udać na terytorium księstwa bytomskiego by przygotować drogę wojskom Henryka IV Probusa, zbierającego w tym czasie rycerstwo na Dolnym Śląsku. Kazimierz II uznał wtargnięcie książąt śląskich za bezpośrednie zagrożenie swojego władania, co spowodowało złożenie za zgodą synów i możnych dzielnicy hołdu lennego w Pradze 10 stycznia 1289 roku. W tym momencie kontrkandydat do Krakowa Bolesław II doszedł do wniosku, że warto wykorzystać sytuację i zaatakować niczego nie spodziewających się Ślązaków rozłożonych na postój w okolicach Siewierza. Zaskoczenie i przewaga liczebna koalicji mazowiecko – kujawskiej przyniosła zwycięstwo Bolesławowi II. Nie można jednak zwycięstwa tego zaliczyć do łatwych, skoro jak mówi Długosz doszło do wielkiej, obustronnej rzezi. Nie wiemy ile brało udział rycerstwa po obu stronach. Na podstawie danych pośrednich możemy jednak zaryzykować, że oddziały obu wojsk nie przekraczały po 800 rycerzy.
Śmierć Przemka i niewola Bolka Opolskiego.
Nie można w sposób jednoznaczny wytłumaczyć relacji "Nagrobków książąt śląskich" i "Kroniki książąt polskich", które informują w niezwykle barwnym opisie o śmierci Przemka, księcia ścinawskiego. Według tych relacji nie była to jednak zwykła śmierć podczas zamieszania bitewnego, lecz księcia już po wzięciu do niewoli miano obedrzeć ze zbroi i dobić. Wątpliwe jest, aby Władysław Łokietek i Bolesław II, czy też ich rycerze mieli zamordować z zimną krwią księcia Przemka. W przypadku jego pojmania zdecydowaliby się raczej na zarobek przy wykupie jeńca pochodzącego z książęcej dynastii, nie narażając się przy tym na zemstę rodową. W polityce Henryka III głogowskiego, względem Łokietka nie widać też specjalnych znaków wrogości cechujących władcę Głogowa choćby na linii stosunków z Henrykiem V Brzuchatym. Klucza do interpretacji zapisu obu źródeł należy więc szukać w powiązaniach linii Piastów głogowskich z klasztorem lubiąskim. Ciekawe, że źródła które oskarżają Łokietka o bestialskie i niegodne zamordowanie młodego Piasta śląskiego informują jednocześnie, że bezpośrednio zrobiły to będące pod jego rozkazami oddziały kaliskie. Jest to o tyle dziwne, że udział Wielkopolan w bitwie jest nader wątpliwy. Dziwne byłoby bowiem, żeby Henryk IV Probus zapisał w testamencie Małopolskę jednemu z autorów swojej klęski pod Siewierzem (tj. w tym wypadku Przemysłowi II) sprzed zaledwie ponad roku. Oba wymienione wyżej źródła mówią też o dostaniu się do niewoli księcia opolskiego Bolka. Po bitwie Władysław Łokietek miał w odwecie za udział księcia opolskiego w koalicji śląskiej spustoszyć jego księstwo. Wolność Bolko odzyskał zaś dopiero po roku.
Skutki bitwy.
Zwycięstwo Bolesława II i Władysława Łokietka pod Siewierzem nie przyniosło koalicji kujawsko-mazowieckiej spodziewanego sukcesu. Wawel został obroniony. Bolesław w nieznanych okolicznościach zrezygnował z ubiegania się o tron krakowski, a Władysław Łokietek wyłącznie swoimi siłami nie był w stanie sprostać potędze Henryka IV Probusa. Prawdziwym wygranym starcia pod Siewierzem okazał się ktoś trzeci, kogo możni krakowscy w dotychczasowych rachubach nie brali poważnie pod uwagę – książę czeski (królem bowiem został dopiero w 1297 roku) Wacław II. To właśnie w tym momencie, zagrożony bezkarnie poruszającym się po terytorium jego księstwa wojskom, książę Bytomia Kazimierz II zdecydował się na hołd lenny, który był początkiem odchodzenia księstw śląskich od "korony królestwa polskiego". Warto tutaj zatrzymać się jeszcze nad jednym aspektem. Starsza historiografia bitwę określała jako triumf oręża polskiego nad zbliżającą się ze wszystkich stron niemczyzną. Świadczyć o tym miało udział w oddziałach śląskich wojsk posiłkowych z Turyngii. Również Henryk IV Probus, czy Henryk III Głogowczyk, jako zgermanizowani Piastowie, mieli być swoistą forpocztą niemieckiego naporu na Polskę. Jest to jednak zbytnie przejaskrawienie sprawy, gdyż ani niemieckość śląskich Piastów nie była w tym czasie oczywista (trudno w XIII wieku mówić w kategoriach narodowościowych, po prostu kultura i język niemiecki był w całej Europie wtedy bardzo popularny, w podobny sposób, jak w epoce nowożytnej francuski, a obecnie angielski), ani drobne w sumie starcie nie mogło decydować o tak ważnych sprawach.

</doc>
<doc id="67875" url="https://pl.wikipedia.org/wiki?curid=67875" title="Książęta głogowscy">
Książęta głogowscy



</doc>
<doc id="67877" url="https://pl.wikipedia.org/wiki?curid=67877" title="Hipersomnia nieorganiczna">
Hipersomnia nieorganiczna



</doc>
<doc id="67880" url="https://pl.wikipedia.org/wiki?curid=67880" title="Iwona Surmik">
Iwona Surmik

Iwona Surmik (ur. w Sosnowcu) – polska pisarka fantasy.
Autorka opowiadań fantastycznych i humoresek publikowanych w "Feniksie", "Science Fiction", "NOLu", "Ultramarynie" i fanzinach. Debiutowała w 2000 roku w "Feniksie" humoreską "Klient". Powieść fantasy "Talizman złotego smoka" to jej debiut książkowy.
Twórczość.
"Ostatni smok" był nominowany w 2006 roku do Nagrody Fandomu Polskiego im. Janusza A. Zajdla.

</doc>
<doc id="67886" url="https://pl.wikipedia.org/wiki?curid=67886" title="Port Artur">
Port Artur



</doc>
<doc id="67889" url="https://pl.wikipedia.org/wiki?curid=67889" title="Marek Oramus">
Marek Oramus

Marek Oramus (ur. 23 marca 1952 w Sieprawiu pod Krakowem) – polski pisarz fantastyki i publicysta.
Życiorys.
W 1975 ukończył studia na Wydziale Mechaniczno-Energetycznym Politechniki Śląskiej, następnie Pomagisterskie Studium Dziennikarstwa na Uniwersytecie Warszawskim w 1977. Od 1972 współpracował z gliwickim oddziałem „Tygodnika Studenckiego Politechnik“. Był też zastępcą redaktora naczelnego „itd“. W latach 1983-1986 prowadził dział recenzji w „Przeglądzie Technicznym“, za co otrzymał nagrodę „Fantastyki”. Autor cyklu felietonów "Piąte piwo", drukowanych od 1990, pierwotnie na łamach „Fenixa”, później „Nowej Fantastyki”, następnie „Fenixa Antologii”. 55 z nich ukazało się w książce "Rozmyślania nad tlenem".
Debiutował w 1972 na łamach „itd” humoreską "Paczka", zaś jego debiutem jako autora science fiction było opowiadanie "Eutanazja" zamieszczone w 1975 na łamach „Politechnika”. Debiut książkowy to opublikowana w 1983 powieść science fiction "Senni zwycięzcy", zaliczana do nurtu fantastyki socjologicznej, ukończona w 1978 r., a wydana w 1982 r.. Przedstawia wizję zamkniętego, manipulowanego społeczeństwa odnoszącą się do polskiej rzeczywistości lat 80. XX wieku.
W 2007 na uroczystości z okazji 25-lecia pisma „Fantastyka” został odznaczony przez ministra kultury i dziedzictwa narodowego Kazimierza Michała Ujazdowskiego Brązowym Medalem „Zasłużony Kulturze Gloria Artis”. Od 2010 współpracuje z „Rzeczpospolitą“.
Mąż anglistki Dominiki Oramus, mają córkę Berenikę.
Publikacje.
Powieści
Zbiory opowiadań
Opowiadania zamieszczone w antologiach
Publicystyka

</doc>
<doc id="67890" url="https://pl.wikipedia.org/wiki?curid=67890" title="Wścieklizna">
Wścieklizna

Wścieklizna (łac. "rabies") – niebezpieczna wirusowa choroba zakaźna zwierząt (niektórych ssaków), mogąca przenieść się na człowieka (antropozoonoza). Główną przyczyną śmierci jest niewydolność oddechowa. 
Nazwa.
Nazwa „wścieklizna” wywodzi się od przebiegu jednej, lepiej dostrzegalnej formy choroby. Cechuje ją znaczne podniecenie i agresja („wściekłość”). Wściekliznę nazywa się też czasem wodowstrętem (łac. "hydrophobia"), co jest odbiciem jednego z objawów choroby, mianowicie mimowolnych skurczów mięśni na widok lub sam dźwięk wody.
Epidemiologia.
Wścieklizna występuje niemal na całym świecie. Obszary, na których wścieklizna obecnie uznawana jest za niewystępującą, według raportu WHO z 2005 r. to: Australia, Belgia, Chile, Czechy, Grecja, Grenlandia, Irlandia, Islandia, Japonia, Nikaragua, Nowa Zelandia, Norwegia, Malezja, Szwecja, Szwajcaria, Panama, Portugalia i Urugwaj.
Część z tych państw podjęła próbę wyeliminowania choroby poprzez masowe szczepienia i likwidacje chorych zwierząt (np. Irlandia, Norwegia). Na niektórych obszarach wścieklizna nigdy nie występowała (np. Malezja).
W USA średnio 2–4 osoby rocznie umierają z powodu wścieklizny. Większość przypadków śmiertelnych ma związek z późnym wykryciem choroby w przypadku przeniesienia choroby przez nietoperze. Często ugryzienie nietoperza, nieprzypominające tradycyjnej rany, jest ignorowane. Możliwe jest także zakażenie poprzez wdychanie aerozolu powstałego z odchodów tych zwierząt w grotach i jaskiniach.
Ponad 99% przypadków śmiertelnych związanych z wścieklizną ma miejsce w Afryce, Azji i Ameryce Południowej. Największym problemem jest w Indiach, gdzie średnio co 30 minut 1 osoba umiera z powodu zakażenia wirusem wścieklizny. Agencja APCRI ocenia, że w 2004 roku z powodu tej choroby w Indiach zmarło 20 565 osób. Około 70% ofiar miało mniej niż 15 lat. Przyczyną tak licznego występowania choroby jest duża liczba bezdomnych, chorych psów. Około 7 mln ludzi co roku w Indiach jest poddawanych kuracji po ugryzieniach wściekłych zwierząt.
Ogólnie na świecie co roku na wściekliznę umiera ok. 50–60 tys. osób.
Czynnik etiologiczny.
Wścieklizna jest chorobą wywoływaną przez ssRNA(-) wirusa "Rabies virus" (RABV) z rodziny "Rhabdoviridae", rodzaju "Lyssavirus". Występuje w 7 biotypach, z czego przyczyną zakażeń zwierząt naziemnych są głównie wirusy biotypu pierwszego. Pozostałe biotypy są zazwyczaj przyczyną wścieklizny nietoperzy. Wszystkie biotypy są patogenne dla człowieka. Wirion ma kształt torpedy lub naboju karabinowego. Składa się z nukleokapsydu oraz otoczki. W skład nukleokapsydu wchodzi nonsensowy ssRNA i białka NPMGL: nukleoproteina, fosfoproteina P, białko M zaczynające samoporządkowanie wirona – „matrix protein”, polimeraza RNA L, zewnętrzna glikoproteina G.
Wirus jest wrażliwy na wysoką temperaturę i światło słoneczne, jednak dobrze znosi niskie temperatury i procesy gnilne, dzięki czemu może długo przetrwać w padlinie.
Droga szerzenia.
Rezerwuar zarazków stanowią zarówno ssaki dzikie, jak i domowe. Z pierwszej grupy wymienić należy: lisy, jenoty, borsuki, nietoperze i inne zwierzęta mięsożerne, a także gryzonie i zajęczaki. Grupa ta ma obecnie największe znaczenie w rozprzestrzenianiu choroby. Do drugiej natomiast należą: psy i koty. Druga grupa miała pierwotnie duże znaczenie, lecz obecnie ze względu na masowe szczepienia zwierząt domowych zagrożenie jest niewielkie. W krajach tropikalnych Ameryki Południowej i Środkowej wścieklizna może być rozprzestrzeniana również przez żywiące się krwią zwierząt nietoperze z rodziny wampirów. Do zakażenia (zwierząt lub człowieka) dochodzi na drodze kontaktu bezpośredniego – przez pokąsanie, oślinienie lub zanieczyszczenie mózgiem chorego zwierzęcia uszkodzonej skóry. Możliwe jest, choć u człowieka rzadkie, zakażenie na drodze powietrznej (kropelkowej i pyłowej) aerozolem odchodów nietoperzy w jaskiniach. Zdarzają się także zakażenia laboratoryjne drogą wziewną, przezspojówkową lub przezśluzówkową. Do wystąpienia choroby dochodzi u około 15-20% wystawionych na kontakt – szczególnie osobników pogryzionych na pysku/twarzy, szyi, klatce piersiowej lub pokąsanych głęboko. Odnotowano także infekcje przez przeszczepienie organów (rogówka) od zmarłych dawców z nierozpoznaną wścieklizną. Nie opisano przeniesienia drogą pokarmową. Chorobę cechuje długi okres utajenia średnio od 1 do 3 miesięcy – skrajnie od 10 dni do ponad roku. Chory człowiek jest także zakaźny dla otoczenia. Wirus znajduje się głównie w jego centralnym układzie nerwowym, ślinie i skórze, a w mniejszym stopniu także w łzach i soku trzustkowym.
Patogeneza.
Z miejsca inwazji (ukąszenie, rana mająca kontakt z materiałem zakaźnym) wirus trafia do komórek mięśni szkieletowych, gdzie wstępnie się namnaża i skąd poprzez płytkę motoryczną trafia do aksonu (włókna nerwowego), wzdłuż którego wędruje dośrodkowo do rdzenia kręgowego, a następnie do istoty szarej mózgu, gdzie ulega masowej replikacji. Następnie włóknami eferentnymi rozprzestrzenia się po organizmie, głównie do ślinianek i skóry.
Objawy i rozpoznawanie.
Wirus wścieklizny atakuje komórki układu nerwowego, ze szczególnym tropizmem do komórek istoty szarej mózgu.
Przebieg choroby u wszystkich gatunków zwierząt jest w zasadzie podobny. Możemy wyróżnić dwie postacie wścieklizny:
U ludzi w początkowym, inkubacyjnym okresie (około 2-miesięcznym od chwili zakażenia) występują objawy ogólne. Dominują tu uczucia mrowienia wokół miejsca pokąsania, a także gorączka, ból potylicy, zmęczenie oraz rzadziej halucynacje i torsje. Zwierzęta często w tym okresie zmieniają swoje zwyczaje, głównie tryb życia z dziennego na nocny i odwrotnie, a także przestają być wrażliwe na bodźce bólowe. Po kilku dniach u ludzi i zwierząt występuje nadmierne pobudzenie lub, skrajnie, porażenie (tzw. "cicha wścieklizna"). U chorego stwierdzić można mimowolne skurcze mięśni (konwulsje), ślinotok, światłowstręt oraz wodowstręt, ponadto mogą występować arytmie serca, majaczenie, hiperwentylacja, czasem priapizm. Śmierć następuje w około tydzień od wystąpienia objawów.
W przypadku diagnozowania człowieka wystawionego na ryzyko zakażenia w krótkim odstępie czasu większe znaczenie od potwierdzenia choroby ma ocena prawdopodobieństwa jej wystąpienia. W tym celu stosuje się głównie wywiad epidemiologiczny. Jednocześnie rozpoczyna się, jeżeli zwierzę zostało złapane, trwającą 15 dni przyżyciową obserwację weterynaryjną (zwierzęta domowe) lub pośmiertne badanie mózgu zwierzęcia (zwierzęta dzikie i agresywne zwierzęta domowe). Przyżyciowa diagnostyka człowieka jest możliwa (z wykorzystaniem m.in. metody PCR), lecz dość często pojawiają się w badaniu wyniki fałszywie ujemne.
Wirus w ślinie zwierząt jest jednym z objawów ostatniego stadium wścieklizny. W przypadku psów żaden spośród tych, u których pojawił się wirus w ślinie, nie będzie żył dłużej niż 10–12 dni. Dlatego jeżeli pies przeżyje obserwację, można wnioskować, że w momencie pogryzienia wirus nie znajdował się w ślinie, więc pies nie mógł zakazić człowieka.
Pośmiertne rozpoznanie przeprowadza się, używając testów serologicznych i próby biologicznej.
Leczenie.
Do dzisiaj nieznany jest lek przeciwko wściekliźnie. Jeśli nie wystąpiły objawy choroby, podejmuje się próbę zastosowania "uodpornienia bierno-czynnego", polegającego na podaniu antytoksyny i serii szczepionek podawanych w mięsień naramienny lub podskórnie (dawniej szczepionkę podawano w mięsień brzucha ze względu na specyficzne ukrwienie – nie stosuje się już tej metody). Uodpornienie uzyskane na drodze biernej chroni chorego do momentu uzyskania odporności czynnej. Chorym szczepionym wcześniej nie podaje się surowicy. Czynne uodpornienie organizmu możliwe jest dzięki długiemu okresowi wylęgania. Chorego człowieka, u którego wystąpiły objawy, izoluje się głównie w celu zapewnienia mu spokoju; stosuje się leczenie objawowe. Pierwsze takie przypadki dotyczyły zachorowań, do których doszło mimo zastosowania szczepionki. W 2004 roku udało się uratować pierwszego pacjenta, który zachorował na wściekliznę i nie był zaszczepiony: była to 15-letnia Jeanna Giese, ugryziona i zakażona przez nietoperza. Zastosowano wobec niej schemat leczenia (wprowadzenie pacjentki w śpiączkę i podawanie leków przeciwwirusowych), który nazwano protokołem Milwaukee. Próby wyleczenia innych pacjentów tą samą metodą zakończyły się jak dotąd sukcesem jedynie w jednym wypadku. Później udowodniono, że protokół Milwaukee jest nieskuteczny i nie należy go stosować. Zwierzęta zwykle się usypia, w Polsce obowiązuje całkowity zakaz leczenia zwierząt podejrzanych o wściekliznę.
Personel opiekujący się chorym lub podejrzanym o chorobę człowiekiem lub zwierzęciem obowiązany jest stosować zaostrzone środki ochrony osobistej.
Zapobieganie.
Dużą rolę odgrywa zapobieganie szerzeniu się choroby. Pierwsza skuteczna szczepionka przeciw wściekliźnie została wynaleziona w roku 1885 przez Louisa Pasteura i zastosowana z powodzeniem u pokąsanego przez wściekłego psa 9-letniego Josepha Meistera.
Od dawna prowadzi się obowiązkowe szczepienia psów przeciwko wściekliźnie (dlatego epizootia, czyli gwałtowny wzrost liczby zachorowań, zdarza się obecnie rzadko w tej grupie zwierząt). Rozrzuca się też szczepionki w lasach i na polach, aby zaszczepić również dzikie zwierzęta.
Profilaktycznie szczepi się osoby szczególnie narażone, np. wykonujące sekcje dzikich zwierząt padłych.
Przy podejrzeniu ekspozycji stosuje się szczepienia. Świadectwo szczepienia zwierzęcia nie jest wystarczające do wykluczenia wścieklizny.
W Polsce dostępne są szczepionki "Rabipur" oraz "Verorab".
Wścieklizna jako broń biologiczna.
Ze względu na długi okres inkubacji prawdopodobnie nie ma znaczenia jako broń biologiczna.

</doc>
<doc id="67896" url="https://pl.wikipedia.org/wiki?curid=67896" title="Łubianka">
Łubianka



</doc>
<doc id="67898" url="https://pl.wikipedia.org/wiki?curid=67898" title="Bitwa pod Magnezją">
Bitwa pod Magnezją

Bitwa pod Magnezją – starcie zbrojne, które miało miejsce w grudniu 190 p.n.e. (niekiedy datowane na styczeń 189 p.n.e.) podczas wojny Rzymu z syryjskim królem Antiochem III Wielkim.
Po wyparciu Antiocha z Europy wojska rzymskie wkroczyły do Anatolii, gdzie dołączył król Pergamonu – Eumenes II. Rzymska armia wraz z sojusznikami liczyła łącznie 30 tysięcy piechoty i 3 tysiące jazdy, podczas gdy Antioch prowadził około 50 tysięcy piechoty i 12 tysięcy jazdy. Oficjalnie siłami Rzymu dowodził Lucjusz Scypion (po bitwie z przydomkiem Azjatycki), któremu towarzyszył brat, Publiusz Korneliusz Scypion Afrykański, pogromca Hannibala, i w istocie on miał rozegrać bitwę z Antiochem. Wskutek choroby jednak faktyczne dowodzenie przejął jeden z legatów – Domicjusz Ahenobarbus.
Bitwa.
Starcie rozegrało się w pobliżu drogi z Sardes do Smyrny, pomiędzy rzekami Frygios i Hermos.
Siły rzymskie ustawione były standardowo: dwa legiony w centrum, po bokach latyńscy sprzymierzeńcy, na prawym skrzydle trzy tysiące piechoty greckiej. Na skraju obu skrzydeł rozmieszczona była jazda, a przed frontem armii lekkozbrojni najemnicy, którzy rozpoczynali bitwę. Legioniści ustawieni byli w potrójnym szyku, tzw. "acies triplex".
Armia Antiocha była zbiorowiskiem wojowników z całego imperium Seleucydów. Jej centrum stanowiło 16 tysięcy żołnierzy uzbrojonej w sarisy falangi, ustawionej w 16 wielkich czworoboków. W odstępach pomiędzy nimi umieszczono po 2 słonie z osłoną złożoną z lekkozbrojnych. Po obu stronach falangistów rozmieszczono po 1,5 tysiąca Galatów z Galacji. Na lewo i prawo od nich znajdowała się ciężka jazda – katafrakci. Dalej na lewym skrzydle stała piechota orientalna, na prawym Srebrne Tarcze i konni Dahowie. Na skraju lewego skrzydła rozmieszczono kilkadziesiąt rydwanów bojowych.
Bitwa zakończyła się całkowitym zwycięstwem Rzymian i masakrą wojsk Antiocha. Na polu bitwy padło około 40 tysięcy piechurów, 3 tysiące kawalerzystów i 20 słoni bojowych syryjskiego króla. Ponadto Rzymianie zdobyli 6 słoni. Straty zwycięzców ograniczyły się podobno do zaledwie 300 Rzymian i 25 żołnierzy z oddziałów sojuszniczych.
Główną przyczyną klęski Antiocha były popełnione przez niego błędy taktyczne, użycie przestarzałej broni – rydwanów, złe ustawienie słoni i oddalenie się z kawalerią od sił głównych. W wyniku tej klęski Antioch przegrał wojnę z Rzymem i zmuszony był zrzec się posiadłości w Azji Mniejszej.
Warunki kapitulacji.
Rzymianie przedstawili Antiochowi takie same warunki pokoju, jakie stawiali mu wcześniej, jednak z drobnymi zmianami dotyczącymi granicy. Musiał się całkowicie wycofać z Europy oraz z terytoriów Azji wcześniej ustalonych. Musiał wydać jeńców, zbiegów, część okrętów, a także wszystkie słonie bojowe, których na przyszłość mu nie wolno było posiadać. Ponadto Rzymianie mieli wybrać dla siebie 20 zakładników (w tym młodszy syn Antiocha), których należało wymieniać co 3 lata (z wyjątkiem syna Antiocha). Król Antioch musiał zapłacić koszty finansowe poniesione przez Rzymian z tytułu działań wojennych oraz przez 12 lat wypłacać Rzymowi odszkodowanie. Miał zakaz werbowania najemników w krajach podległych Rzymowi, a także przyjmowania zbiegów. Mógł posiadać tylko 12 okrętów, których liczba mogła jednak być zwiększona w razie wybuchu wojny wewnętrznej. Układ został wyryty na tablicach spiżowych i umieszczony na Kapitolu.

</doc>
<doc id="67902" url="https://pl.wikipedia.org/wiki?curid=67902" title="Kecskemét">
Kecskemét

Kecskemét () – miasto na Węgrzech, położone na Wielkiej Nizinie Węgierskiej między Budapesztem a Segedynem. Stolica komitatu Bács-Kiskun. Jego nazwa pochodzi od słowa "kecske" oznaczającego „kozę” i "met" oznaczającego „dzielnicę”.
Miasto liczy 113,3 tys. mieszkańców (2011 r.) i jest pod tym względem 8. miastem Węgier. Pomimo suchego klimatu kontynentalnego, miasto jest stolicą regionu rolniczego, znanego z sadownictwa oraz produkcji owocowej wódki pálinka.
Historia.
Pierwsze ślady osadnictwa człowieka na terenach okolic Kecskemét pochodzą sprzed 5000 lat. W czasie pierwszej inwazji mongolskiej w 1241 r. miasto zostało zniszczone, wkrótce zostało jednak odbudowane. W średniowieczu Kecskemét rozwijał się głównie jako ośrodek handlowy, prawa miejskie uzyskał w roku 1368. W 1950 r. miasto zostało stolicą regionu Bács-Kiskun.
Przemysł.
18 czerwca 2008 niemiecki koncern Daimler AG ogłosił, iż kosztem 800 milionów euro zamierza wybudować w Kecskemét fabrykę samochodów marki Mercedes-Benz, która będzie zatrudniać około 2500 pracowników. Fabryka została otwarta w marcu 2012. Zdaniem Ferenca Gyurcsánya, premiera Węgier, była to największa pojedyncza inwestycja w historii Węgier.

</doc>
<doc id="67909" url="https://pl.wikipedia.org/wiki?curid=67909" title="Wielka Piaśnica">
Wielka Piaśnica

Wielka Piaśnica (kaszb. "Wielgô Piôsznica" lub też "Wielgô Piôsznic", niem. "Groß Piasnitz") – wieś kaszubska w Polsce położona w województwie pomorskim, w powiecie puckim, w gminie Puck nad rzeką Piaśnicą, niedaleko Wejherowa. Wieś jest częścią składową sołectwa Domatówko. Na północ od Wielkiej Piaśnicy znajduje się Jezioro Dobre.
Inne miejscowości o nazwie Piaśnica: Mała Piaśnica, Piaśnica
Historia.
W pobliżu Piaśnicy Wielkiej, w 1939 roku Niemcy rozstrzelali i zakopali w masowych grobach około 10-12 tys. Kaszubów i Polaków, przedstawicieli inteligencji północnego Pomorza (wśród rozstrzelanych znaleźli się m.in. ludzie budujący miasto i port Gdynia oraz osoby narodowości polskiej sprowadzone z głębi Rzeszy.
W tym miejscu oddział SS pod dowództwem Kurta Einmanna rozstrzelał także ok. 2000 nieuleczalnie chorych osób, głównie narodowości niemieckiej, umieszczonych w szpitalach psychiatrycznych na Pomorzu Zachodnim.
W odległości ok. 1 km na południe od wsi, przy szosie z Wejherowa do Krokowej (droga wojewódzka nr 218) znajduje się Pomnik Ofiar Piaśnicy.

</doc>
<doc id="67910" url="https://pl.wikipedia.org/wiki?curid=67910" title="Keramzyt">
Keramzyt

Keramzyt – lekkie kruszywo budowlane, wypalane z gliny ilastej w temperaturze ok. 1150 °C. Do produkcji używa się glin pęczniejących. Po wstępnym rozdrobnieniu i uplastycznieniu materiał kieruje się do pieców obrotowych. W procesie wypalania uzyskuje się materiał w kształcie okrągłych lub owalnych brył o zróżnicowanych frakcjach. Glina podczas spiekania znacznie powiększa swoją objętość. Każda z porowatych wewnątrz „kulek” pokryta jest twardą osłoną ceramiczną. Materiał po sortowaniu dostępny jest w następujących frakcjach:
Otrzymane kruszywo należy do materiałów niepalnych, obojętnych chemicznie, odpornych na wodę, działanie pleśni, grzybów i gryzoni. Posiada dobre parametry izolacji cieplnej. Używany jest do produkcji lekkich betonów, zapraw ciepłochronnych, wyrobu pustaków ściennych i stropowych oraz innych elementów wielko- i drobnowymiarowych (prefabrykowane domy keramzytowe). Wykorzystywany również jako materiał izolacyjny (izolacje cieplne). Współczynnik przewodzenia ciepła wynosi w zależności od ciężaru kruszywa:
W przypadku izolacji wykorzystywany do izolacji podłóg, ścian fundamentowych lub stropów a także stosowany do wykonywania drenaży. W budownictwie stosowany od początku XX wieku. Używany jest także poza budownictwem np. w ogrodnictwie jako podstawa w uprawie hydroponicznej. Znakomicie zatrzymuje wilgoć. Bardzo często stosowany przy hodowli roślin owadożernych. Bywa wykorzystywany w radiestezji.

</doc>
<doc id="67912" url="https://pl.wikipedia.org/wiki?curid=67912" title="Jan II (król Portugalii)">
Jan II (król Portugalii)



</doc>
<doc id="67913" url="https://pl.wikipedia.org/wiki?curid=67913" title="Tony Blair">
Tony Blair

Tony Blair, właśc. Sir Anthony Charles Lynton Blair (ur. 6 maja 1953 w Edynburgu) – brytyjski polityk, w latach 1983–2007 członek Izby Gmin, w latach 1994–2007 przywódca Partii Pracy, w latach 1997–2007 premier Wielkiej Brytanii.
Życiorys.
Młodość i wykształcenie.
Urodził się w edynburskim Queen Mary Maternity Home. Jest synem prawnika i działacza Partii Konserwatywnej Leo Blaira i Hazel Corscadden, córki George Corscaddena. Dzieciństwo spędził w Durham, gdzie jego ojciec był wykładowcą uniwersyteckim. Uczył się w prywatnej szkole Fettes, określanej mianem „szkockiego Eton”. Jest absolwentem prawa na St John’s College w Uniwersytecie Oksfordzkim oraz City Law School w City University of London. W czasie studiów Blaira jego matka zmarła na raka. Po ukończeniu uczelni Blair rozpoczął praktykę w Lincoln’s Inn.
Początki kariery politycznej.
W 1975 wstąpił do Partii Pracy. Jego pierwsza próba dostania się do parlamentu z okręgu Beaconsfield w 1982 była nieudana, ale zwróciła na Blaira uwagę lidera laburzystów Michaela Foota. W 1983 wystartował w wyborach do Izby Gmin w nowo utworzonym okręgu Sedgefield. Wybory te wygrał uzyskując 47,6% głosów. Podczas kampanii wyborczej dał się poznać jako zwolennik wystąpienia Wielkiej Brytanii z EWG oraz jednostronnego rozbrojenia nuklearnego. Swoją pierwszą mowę na forum Izby Gmin wygłosił 6 lipca 1983.
Po wyborach Blair szybko awansował w partyjnej hierarchii. Już w 1984 został głównym mówcą opozycji ds. finansowych. Wkrótce związał się z reformatorskim nurtem w partii reprezentowanym przez jej lidera Neila Kinnocka. Po wyborach 1987 został członkiem opozycyjnego zespołu ds. handlu i przemysłu, gdzie zajmował się sprawami Londynu. W 1988 został członkiem gabinetu cieni jako minister ds. energii, a rok później został ministrem ds. zatrudnienia. Przed wyborami 1992 opowiadał się za modernizacją programu laburzystów i odpowiadał za wprowadzenie programu płacy minimalnej.
Wybory 1992 zostały przez Partię Pracy przegrane i Kinnock podał się do dymisji. Nowy lider laburzystów, John Smith, mianował Blaira opozycyjnym ministrem spraw wewnętrznych. Po nagłej śmierci Smitha w 1994 Blair wystartował w wyborach na lidera partii, w których pokonał Johna Prescotta i Margaret Beckett. Jako Lider Opozycji został powołany do Tajnej Rady. Stojąc na czele partii kontynuował rozpoczętą przez poprzedników reformę struktur partyjnych i starania o przesunięcie programu partii na pozycje centrowe. Blair ograniczył m.in. wpływy związków zawodowych w partii i usunął z jej programu postulat nacjonalizacji gospodarki.
Premier Wielkiej Brytanii.
W wyborach 1 maja 1997 Partia Pracy, po raz pierwszy od 18 lat, pokonała konserwatystów, zdobywając absolutną większość 179 mandatów w Izbie Gmin. Zwycięstwa w kolejnych wyborach (w 2001 i 2005) uczyniły zeń najdłużej urzędującego laburzystowskiego premiera. Prowadził prorynkową politykę, tzw. „New Labour”. Rozpoczął również proces nadawania większej samodzielności częściom składowym brytyjskiej monarchii. 10 kwietnia 1998 podpisano porozumienie wielkopiątkowe, które (przynajmniej w teorii) kończyło protestancko-katolicki konflikt w Irlandii Północnej. W listopadzie 1998 Blair został pierwszym brytyjskim premierem, który przemawiał na forum Dáil Éireann, izby niższej irlandzkiego parlamentu. Większą samodzielność otrzymały Szkocja i Walia, gdzie powołano do życia regionalne ciała ustawodawcze.
Kiedy Partia Pracy była w opozycji głośno krytykowała rządzących konserwatystów za zbyt miękką, jej zdaniem, postawę w sprawie wojny w Bośni. Będąc u władzy Blair poparł w 1999 zdecydowane działania NATO podczas konfliktu w Kosowie. Po atakach z 11 września 2001 Blair popierał działania Stanów Zjednoczonych w Afganistanie i Iraku. Za popieranie polityki USA Blair został w 2003 odznaczony Złotym Medalem Kongresu (jako pierwszy Brytyjczyk od czasu Winstona Churchilla) oraz Ellis Island Medal of Honour jako pierwszy nie-Amerykanin w historii. Proamerykańska polityka zagraniczna nie zyskiwała Blairowi sympatii w kraju i w wyborach 2005 przewaga laburzystów w Izbie Gmin spadła ze 167 do 66 mandatów. Wybory lokalne w 2006 Partia Pracy przegrała.
Od listopada 1999 był wiceprzewodniczącym Międzynarodówki Socjalistycznej. 10 maja 2007 ogłosił swoją rezygnację ze stanowiska lidera Partii Pracy i zapowiedział, że 27 czerwca złoży rezygnację na ręce królowej Elżbiety II z urzędu premiera. 24 czerwca 2007 Gordon Brown zastąpił go na stanowisku przewodniczącego Partii Pracy, a 27 czerwca 2007 na stanowisku premiera Wielkiej Brytanii. Jednocześnie Blair zrezygnował z miejsca w parlamencie.
Dalsze życie.
Były taoiseach Irlandii Bertie Ahern poinformował 27 czerwca 2007, że Blair zgodził się objąć stanowisko międzynarodowego wysłannika na Bliski Wschód tzw. kwartetu bliskowschodniego i zajmie się procesem pokojowym w tym regionie.
Życie prywatne.
Rodzina.
29 marca 1980 Blair poślubił Cherie Booth (ur. 23 września 1954), córkę aktora Tony’ego Bootha. Ma z nią trzech synów i córkę:
Wyznanie.
Przez większość życia był anglikaninem. Ceremonia jego konwersji na katolicyzm odbyła się po ustąpieniu ze stanowiska premiera 21 grudnia 2007 w prywatnej kaplicy arcybiskupa Westminsteru w Londynie, a Tony Blair przyjął komunię św. z rąk kard. Cormaca Murphy’ego O’Connora. Katoliczką jest żona Blaira, Cherie. Również czworo ich dzieci przyjęło chrzest w Kościele katolickim.

</doc>
<doc id="67919" url="https://pl.wikipedia.org/wiki?curid=67919" title="Jerzy Giedroyc">
Jerzy Giedroyc

Jerzy Władysław Giedroyc (do 1945 i właśc. Giedroyć; ur. 27 lipca 1906 w Mińsku, zm. 14 września 2000 w Maisons-Laffitte) – polski prawnik, wydawca, publicysta, polityk i działacz emigracyjny, założyciel wydawnictwa Instytut Literacki (1946), wydawca miesięcznika „Kultura” (1947) i kwartalnika „Zeszyty Historyczne” (1962); epistolograf, w dwudziestoleciu międzywojennym związany z obozem młodokonserwatystów, autor "Autobiografii na cztery ręce" (1994).
Rodzina.
Jerzy Giedroyć pochodził z książęcego rodu Giedroyciów herbu Hippocentaurus. Był synem Ignacego Giedroycia (1882–1944) i Franciszki Giedroyć z domu Starzyckiej (1889–1944). Ignacy Giedroyć, farmaceuta, kierownik apteki szpitalnej w Szpitalu św. Łazarza w Warszawie, został zamordowany przez Niemców w czasie powstania warszawskiego.
Miał dwóch młodszych braci: Zygmunta (1909–1973) i Henryka (1922–2010).
Pradziadek Jerzego Lucjan Giedroyć był oficerem w wojsku rosyjskim. Po jego samobójczej śmierci majątek rodzinny podupadł i zubożała rodzina Giedroyciów zmuszona była do zamieszkania w mieście.
W przypadku Jerzego Giedroycia stosuje się zwyczajowo szczególną pisownię jego nazwiska, przyjętą przez niego samego po 1945 i pozostaniu na uchodźstwie dla uniknięcia konieczności stosowania polskiej litery „ć” w językach obcych, a więc: w mianowniku "Giedroyc", w przypadkach zależnych przed końcówką pojawia się zmiękczenie: "Giedroycia", "Giedroyciowi", "Giedroyciem", "Giedroyciu".
Życiorys.
Do rewolucji uczył się w gimnazjum w Moskwie, po jej wybuchu przeniósł się do Massoniusa w Mińsku i wreszcie Warszawie, dokąd rodzina przeniosła się w 1919 roku. Absolwent Gimnazjum im. Jana Zamoyskiego w Warszawie (1924). Studiował prawo (w latach 1924–1929) i historię (1930–1931) na Uniwersytecie Warszawskim. W czasie studiów został przyjęty do korporacji akademickiej Patria. Wkrótce został jej prezesem. Po przewrocie majowym jeden z liderów Myśli Mocarstwowej i Związku Pracy Mocarstwowej. Był m.in. prezesem Związku Drużyn Ludowych Mocarstwowej Polski. Był też członkiem konserwatywnego Stronnictwa Prawicy Narodowej.
W 1930 objął redakcję tygodnika „Dzień Akademicki”, dodatku do „Dnia Polskiego”. Wkrótce przekształcił pismo w dwutygodnik „Bunt Młodych”. W 1937 pismo zmieniło nazwę na „Polityka” i stało się tygodnikiem. Od 1931 do 1937 był żonaty z Rosjanką Tatianą Szwecow (1911–2005). Działał w organizacji Orientalistyczne Koło Młodych.
Od 1930 pracował jako sekretarz ministra rolnictwa i reform rolnych Leona Janty-Połczyńskiego, a następnie wiceministra w tym resorcie Rogera Raczyńskiego, by w 1936 roku przenieść się do Ministerstwa Przemysłu i Handlu (w 1939 awansowany na naczelnika wydziału prezydialnego). Po wybuchu II wojny światowej został ewakuowany do Rumunii. Tam został sekretarzem ambasadora RP w Bukareszcie, Rogera Raczyńskiego i pozostał na tej placówce, także po ewakuacji polskiej ambasady w 1940, zostając szefem biura polskiego ambasady Chile, która odtąd reprezentowała polskie interesy. Z Rumunii wyjechał razem z personelem ambasady angielskiej, która w następnym roku została również ewakuowana – do Turcji. Tam Giedroyc postanowił wstąpić do wojska, wyjechał więc do Palestyny i został żołnierzem Brygady Karpackiej. Razem z nią brał udział w walkach w Egipcie i obronie Tobruku. Po połączeniu Brygady z wojskami ewakuowanymi z ZSRR pod wodzą gen. Andersa, zaczął pracować w Biurze Propagandy 2. Korpusu. To właśnie w wojsku poznał wielu późniejszych jego współpracowników z „Kultury”, m.in. Józefa Czapskiego.
W 1944 został skierowany na kurs oficerski do ośrodka szkoleniowego w Gallipoli; później pracował tam jako oficer wychowawczy, aby w roku następnym zostać wezwanym do Londynu, w celu objęcia posady w Departamencie Kontynentalnym Ministerstwa Informacji Rządu RP na Uchodźstwie. Niebawem jednak złożył dobrowolną prośbę o przeniesienie z powrotem do armii gen. Andersa. W ten sposób znalazł się w Rzymie, gdzie w 1946 założył Instytut Literacki, w ramach którego – po przenosinach do Paryża – wydawał w latach 1947–2000 miesięcznik „Kultura”, a od 1962 „Zeszyty Historyczne” (których wydawanie kontynuowane było aż do śmierci jego brata, Henryka Giedroycia, w roku 2010).
W 1950 Giedroyc razem z Józefem Czapskim wziął udział w Kongresie Wolności Kultury w Berlinie.
W 1974 na łamach „Kultury” Jerzy Giedroyc sformułował, wraz z Juliuszem Mieroszewskim koncepcję, iż suwerenność Ukrainy, Litwy i Białorusi (ULB) jest czynnikiem sprzyjającym niepodległości Rzeczypospolitej, natomiast zdominowanie tych krajów przez Rosję otwiera drogę do zniewolenia także Polski. Współpracował też z ukraińskimi środowiskami emigracyjnymi i wspierał ukraiński ruch niepodległościowy, w tym nurt odwołujący się do Symona Petlury.
W PRL informacje na temat Jerzego Giedroycia podlegały cenzurze. Jego nazwisko znajdowało się na specjalnej liście osób z całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”.
Zmarł na zawał serca, w nocy z 14 na 15 września 2000. Został pochowany na cmentarzu w Le Mesnil-le-Roi.
Nagrody i odznaczenia.
Odznaczony rumuńskim Krzyżem Oficerskim Orderu Korony (1930), estońskim Orderem Gwiazdy Białej (1932), belgijskim Orderem Korony (1938) i francuskim Orderem Legii Honorowej (1938). Doktor "honoris causa" Uniwersytetu Jagiellońskiego (1991), Wrocławskiego (18 maja 1998), Warszawskiego (14 listopada 1998), Uniwersytetu w Białymstoku (1998) , Szczecińskiego (2000) i UMCS (27 września 2000). Laureat Nagrody Kisiela (1992) i Medalu „Zasłużony dla Tolerancji” (1998). Krytycznie patrząc na stosunki panujące w Polsce po 1989 roku odmówił przyjęcia Orderu Orła Białego (1994). Nie przyjął także ukraińskiego Orderu Zasługi (1998).
Przyjął natomiast francuski Order Legii Honorowej (1996), Honorowe Obywatelstwo Litwy (1997) i litewski Order Wielkiego Księcia Giedymina (1998).

</doc>
<doc id="67923" url="https://pl.wikipedia.org/wiki?curid=67923" title="Wilamowice">
Wilamowice

Wilamowice (wil. "Wymysoü", ) – miasto w południowej Polsce, w województwie śląskim, w powiecie bielskim, siedziba władz gminy miejsko-wiejskiej Wilamowice. Leży na pograniczu Kotliny Oświęcimskiej i Pogórza Śląskiego, historycznie zaliczane jest do Małopolski. Według danych GUS z 31 grudnia 2021 miało 3151 mieszkańców. Część ludności stanowią Wilamowianie – przedstawiciele grupy etnicznej germańskiego pochodzenia tradycyjnie posługującej się odrębnym językiem wilamowskim (obecnie zagrożonym wymarciem i intensywnie rewitalizowanym) i noszącej strój wilamowski.
Nazwa.
Nazwa miejscowości powiązana jest z imieniem Wilhelm i została przeniesionej z sąsiedniej, wcześniej założonej, która dziś znana jest jako Stara Wieś. W dokumencie z 1325, stanowiącym najstarszą pisemną wzmiankę o Wilamowicach, są one określone jako "Novovillamowicz", podczas gdy Stara Wieś to "Antiquo Willamowicz". Z roku 1361 pochodzi zapis "villa nova seu Wilanowicz", a z 1529 "Vilamowice Nova". Nazwa polska pojawia się w tekstach późnośredniowiecznych i wczesnonowożytnych również w formach m.in. "Wilemowicz" (1377), "Willamowice" (1395), "Wylamowycze" (1454), "Wilhelmowycze" (1455), "Wilhamowicze" (1529).
W źródłach niemieckojęzycznych Wilamowice określane były jako "Wilmeschau" (1431), "Wilmischau" (1583), "Wilmershau" (1632) czy "Willmannshau" (1656). Od XVIII wieku nazwa niemiecka ustaliła się w postaci "Wilmesau", aczkolwiek nierzadko używano w czasach galicyjskich i później również w tekstach niemieckich nazwy polskiej. W języku wilamowskim miasteczko nazywa się – zgodnie ze współcześnie obowiązującą ortografią – "Wymysoü". W starszych źródłach można znaleźć zapisy takie jak "Welmeßaa" (w zbiorze pieśni Jacoba Bukowskiego z 1860) czy "Wymysau" (u Floriana Biesika). Zarówno brzmienie niemieckie, jak i wilamowskie, wywodzi się od określenia „błonie Wilhelma” ("Wilhelmsau" we współczesnej niemczyźnie standardowej) lub „wyręb Wilhelma” ("Wilhelmshau"). Łączność z nazwą Starej Wsi została zachowana w języku wilamowskim, gdzie sąsiednia miejscowość nosi do dziś nazwę "Wymysdiüf", czyli dosłownie „wieś Wilhelma”.
Geografia.
Zgodnie z podziałem na jednostki fizyczno-geograficzne większa część obszaru miasta leży w mezoregionie Podgórze Wilamowickie. Północne peryferia znajdują się w mezoregionie Dolina Górnej Wisły, a południowe należą do Pogórza Śląskiego. Podgórze Wilamowickie i Dolina Górnej Wisły należą do makroregionu Kotlina Oświęcimska, natomiast Pogórze Śląskie jest częścią Pogórza Zachodniobeskidzkiego. Rzeźba terenu ma charakter wyżynny z wysokościami od 262 do 288 m n.p.m..
Nie przepływa tu żadna większa rzeka, kilka niewielkich cieków wodnych zasila potoki Dankówka, Pisarzówka oraz bezpośrednio Sołę. Charakterystycznym elementem krajobrazu są natomiast stawy hodowlane skupione na północno-wschodnich (Leżaje) i południowo-zachodnich peryferiach miasta.
Wilamowice mają powierzchnię 10,36 km² i zajmują w ten sposób 18,6% obszaru gminy miejsko-wiejskiej, której są siedzibą. Graniczą z Jawiszowicami na północy, Zasolem Bielańskim i Bielanami na wschodzie, Pisarzowicami i Hecznarowicami na południu oraz Starą Wsią i Dankowicami na zachodzie.
Części miasta.
Miasto nie dzieli się formalnie na dzielnice (jednostki pomocnicze), ale w użyciu są następujące nazwy miejscowe:
W bazie TERYT uwzględnione są następujące części miasta: Browarek, Granica Jawiszowska, Granica Pisarzowska, Leżaje, Piekło, Pod Bibowcem, Podlesie Wilamowskie, Staw, Trzynaście Chałup.
Historia.
Pierwsza pisemna wzmianka o Wilamowicach pochodzi z roku 1325, pojawia się w wykazie świętopietrza pobieranego na terenie diecezji krakowskiej. Są tam wymienione już jako wieś parafialna. Lokacja miejscowości nastąpiła prawdopodobnie już w drugiej połowie XIII wieku, przy czym nazewnictwo stosowane w źródłach średniowiecznych ("Novovillamowicz") wskazuje, że najpierw założono Starą Wieś ("Antiquo Willamowicz"), a potem przeniesiono lokację na nowe miejsce, z zachowaniem jednak pierwotnej osady. Osią osadniczą była droga prowadząca ze Starej Wsi. Układ przestrzenny Wilamowic był nietypowy, bowiem była to łańcuchówka rozlokowana nie w dolinie rzeki, lecz w poprzek wzgórza.
Wśród mieszkańców Wilamowic szeroko rozpowszechniona jest legenda przypisująca pierwszym osadnikom korzenie flamandzkie, holenderskie, fryzyjskie, anglosaskie czy też szkockie, jednak w rzeczywistości pochodzili oni najprawdopodobniej z obszaru nad środkowym Renem i Menem. Początki wsi łączą się z kolonizacją na prawie niemieckim pod auspicjami księcia Mieszka cieszyńskiego i kształtującą się wtedy bielsko-bialską wyspą językową, która w swoim pierwotnym kształcie obejmowała kilkadziesiąt miejscowości na terenie księstwa cieszyńskiego i księstwa oświęcimskiego. W kolejnych stuleciach doszło jednak do stopniowej polonizacji szeregu z nich, w tym Starej Wsi czy Pisarzowic, co doprowadziło do ukształtowania się Wilamowic jako zupełnej enklawy, rozwijającej się niezależnie od wsi w ścisłym sąsiedztwie Bielska i Białej. Ściśle przestrzegana przez stulecia endogamia wpłynęła na ukształtowanie się odrębnej grupy etnicznej Wilamowian posługującej się własnym językiem wilamowskim (zbliżonym do niemieckich gwar Śląska).
Wilamowice wchodziły w skład księstwa oświęcimskiego, które powstało w 1315 w wyniku podziału księstwa cieszyńskiego. Początkowo było jednym z księstw lennych Korony Czeskiej, ale w 1457 zostało sprzedane polskiemu królowi Kazimierzowi Jagiellończykowi. W 1564 jego obszar inkorporowano w skład Królestwa Polskiego i odtąd należał on do powiatu śląskiego województwa krakowskiego. Wilamowice były wsią szlachecką. Z okresu średniowiecza znani są tylko niektórzy właściciele z imienia, na przestrzeni XV, XVI i XVII wieku wymienia się natomiast rodziny Wilamowskich, Szaszowskich-Gierałtowskich, Korycińskich i Kalinowskich. 
Liczba ludności stopniowo rosła od około 390 mieszkańców w początkach istnienia miejscowości przez 884, jakie naliczono w spisie z 1662, po tysiąc dwieście w roku 1708. Ponieważ większość Wilamowian była nosicielami kilku powtarzających się nazwisk (do najpopularniejszych należały: Biba, Bies, Danek, Fox, Nik(i)el, Rosner), narodziła się tradycja nadawania dodatkowo charakterystycznych przydomków. Reformacja w Wilamowicach została zainicjowana około 1550 przez Jana z Gierałtowic Wilamowskiego (w innych źródłach jako: Jan Gierałtowski) i przyjęła oblicze kalwińskie. Nabożeństwa ewangelicko-reformowane odbywały się w miejscowym kościele do 1626, gdy kampanię rekatolizacyjną rozpoczął nowy właściciel wsi, Krzysztof Koryciński. Niemniej faktycznie aż do początków XVIII wieku wielu mieszkańców pozostawało protestantami, ostatnim był niejaki Matys Honkis.
W 1772, na skutek I rozbioru Polski, Wilamowice zostały włączone w skład Monarchii Habsburgów i weszły w skład Galicji. Według tzw. metryki józefińskiej z lat 80. XVIII wieku we wsi zamieszkiwało 1863 katolików i 29 żydów. 3 kwietnia 1808 podpisana została między gromadą wilamowską a ówczesnymi właścicielami Wilamowic, Karolem Bonawenturą Psarskim i jego żoną Salomeą, umowa o wykupieniu się miejscowych chłopów od świadczeń dworskich i poddaństwa za cenę 30 tysięcy złotych reńskich. Następnie rozpoczęto starania o podniesienie miejscowości do rzędu miasteczek, które sfinalizowano 17 lutego 1818. Bezpośrednio potem przystąpiono do wytyczenia rynku, na potrzeby którego przekazali swoje grunty gospodarze Jan Danek, Balcer Figwer, Józef Fox, Józef Danek i Maciej Nowak. W przeciągu XIX wieku wzniesiono przy nim szereg gmachów publicznych, m.in. w 1869 ratusz we wschodniej pierzei.
Zmiana statusu administracyjnego szła w parze z przemianami społeczno-ekonomicznymi. Głównym czynnikiem miastotwórczym był rozwijający się przemysł tkacki. W 1815 trudnił się nim co piąty mieszkaniec (336 osób). Charakterystycznym zajęciem Wilamowian stał się również wędrowny handel tkaninami produkowanymi w miasteczku. Wilamowscy kupcy docierali do wielu miast Europy, a w Wiedniu, Grazu czy Linzu posiadali swoje stałe składy. Liczba ludności sięgnęła 2040 osób w roku 1845, jednak po klęsce głodu oraz epidemiach tyfusu i cholery, jakie przetoczyły się przez Galicję w latach 1847–1848, spadła do około 1600. Administracyjnie Wilamowice były częścią cyrkułu wadowickiego, a po reformie administracyjnej przeprowadzonej w 1867 wraz z przekształceniem państwa w dualistyczne Austro-Węgry – powiatu bialskiego.
Według spisu ludności z 1880 miasteczko liczyło 1662 mieszkańców, spośród których 92% posługiwało się w kontaktach domowych językiem wilamowskim (oficjalnie klasyfikowanym jako „niemiecki”). Według różnych źródeł lokalna mowa była używana przez administrację, w kościele oraz w szkole do około 1875, po czym zastąpił ją język polski i w mniejszym stopniu standardowy niemiecki. Według spisu ludności z 1900 w 317 budynkach w Wilamowicach na obszarze 1039 hektarów mieszkało 1719 osób (gęstość zaludnienia 165,4 os./km²), z czego 1677 (97,6%) było katolikami a 42 (2,4%) wyznawcami judaizmu, 1152 (67%) było niemiecko- [= wilamowsko-], a 567 (33%) polskojęzycznych. Rozwój nowoczesnego włókiennictwa negatywnie wpłynął na sytuację wilamowskich tkaczy, niemniej ich tradycje były kontynuowane. W 1900 w zawodzie pracowało 150 osób. Od 1887 istniała w Wilamowicach szkoła tkacka z własną tkalnią mechaniczną w rejonie dzisiejszej ulicy Paderewskiego, a rok później powstało Towarzystwo Tkackie, którego celem było dostarczanie surowców swoim członkom, edukacja w zakresie nowych technologii oraz pośredniczenie w sprzedaży wyrobów. Na początku XX wieku wzrosło zainteresowanie wilamowską enklawą: powstała monografia miasteczka autorstwa Józefa Latosińskiego (1909), publikacja "Narzecze wilamowickie" Ludwika Młynka (1907) czy też pierwsze prawdziwie naukowe opracowania dotyczące języka autorstwa Adama Kleczkowskiego (1920–1921). Był to też okres, w którym tworzył najwybitniejszy dotąd wilamowski poeta, Florian Biesik.
Po upadku Austro Węgier w 1918 Wilamowice weszły w skład Polski. Należały do powiatu bialskiego w województwie krakowskim. W 1923 rozpoczęto budowę nowego kościoła parafialnego (obok starej drewnianej świątyni z początku XVIII wieku, która następnie spłonęła w 1957) trwającą ostatecznie ponad sześćdziesiąt lat. Wilamowska tkalnia została w 1920 zakupiona przez Kazimierza Krzyżanowskiego, który w kolejnych latach znacząco ją rozbudował jako Zakłady Przemysłu Lnianego „Wilamowice” zatrudniające trzysta osób. Powstała również filia w Kamienicy koło Bielska-Białej. W 1937 Krzyżanowski został burmistrzem Wilamowic. Drugim najważniejszym zakładem przemysłowym była cegielnia zbudowana w 1932 przy drodze do Dankowic. Na mocy reformy administracyjnej z 1934, która likwidowała odrębny status "miasteczek", Wilamowice stały się pełnoprawnym miastem.
Po wybuchu II wojny światowej Wilamowice wraz z całym powiatem bialskim przyłączone zostały do rejencji katowickiej, a następnie odtworzonej niemieckiej prowincji Górny Śląsk. Władze nazistowskie próbowały zinstrumentalizować odrębność języka, strojów i tradycji Wilamowian do swoich celów propagandowych jako dowód niemieckości okupowanych terytoriów. Mimo że w przedwojennych spisach ludności w miasteczku niedeklarowano narodowości niemieckiej (w 1921 uczyniło tak dwadzieścia jeden osób, a w 1931 jedynie trzy), podczas wojny większość ludności została przypisana do jednej z kategorii "Deutsche Volksliste". Według statystyk z 1945 spośród 1784 mieszkańców Wilamowic 1297 (72,7%) stanowili „folksdojcze”, a 487 (27,3%) „Polacy”.
Po wojnie pod pretekstem oskarżeń o kolaborację („podpisanie folkslisty”) wiele rodzin zostało wyrzuconych ze swoich gospodarstw i domostw przez mieszkańców okolicznych, etnicznie polskich wsi za przyzwoleniem miejscowych władz, kilkadziesiąt osób zesłano na roboty przymusowe do ZSRR, inni trafili do obozów pracy na terenie Polski i więzień polskiej bezpieki, dochodziło do licznych aktów przemocy. Używanie języka wilamowskiego i noszenie tradycyjnych strojów zostało w 1945 zakazane. Mimo że oba te zakazy przestały po kilku latach obowiązywać (najprawdopodobniej w 1950), doszło w okresie powojennym do zaniku przekazu międzypokoleniowego języka oraz stopniowej asymilacji Wilamowian z okoliczną ludnością polską. Intensywnie promowano w tym czasie mit o „flamandzkim” pochodzeniu społeczności. Szczególnie trudnym tematem był zwrot zagrabionych bezpośrednio po wojnie majątków rdzennych mieszkańców – procesy w tej sprawie ciagnęły się do początku lat 60.
Po likwidacji powiatu bialskiego w związku z połączeniem Bielska i Białej w 1951 Wilamowice weszły w skład nowo utworzonego powiatu oświęcimskiego w województwie krakowskim. Znacjonalizowane zakłady lniarskie Krzyżanowskiego stały się filią Andrychowskich Zakładów Przemysłu Bawełnianego ANDROPOL, a następnie Aleksandrowickich Zakładów Przemysłu Lniarskiego ALLEN w Bielsku-Białej. Fabryka została sprywatyzowana w 1998 i upadła w 2001. W okresie powojennym stopniowo rosła liczba ludności, na początku lat 70. sięgała dwóch i pół tysiąca, a w 2012 przekroczyła trzy tysiące. Wyraźny trend wzrostowy na początku XXI wieku związany jest z suburbanizacją niedalekiego Bielska-Białej. W latach 1975–1998 miasto należało do województwa bielskiego, następnie stało się częścią powiatu bielskiego w województwie śląskim.
Od lat 80. ponownie wzrosło zainteresowanie naukowe Wilamowicami jako enklawą etniczną i jej wymierającym teraz językiem. W pierwszej dekadzie XXI wieku podjęte zostały również aktywne działania na rzecz rewitalizacji języka wilamowskiego oraz promocji miejscowej kultury. Szczególną rolę odgrywa w nich Tymoteusz Król (* 1993, publicznie używa również wilamowskiego imienia i przydomka: Tiöma fum Dökter), który nauczył się wilamowskiego w dzieciństwie od swojej sąsiadki–opiekunki i już we wczesnym wieku poświęcił się nagrywaniu rodzimych użytkowników oraz popularyzacji wiedzy o języku, tradycjach i strojach, a dziś kontynuuje tę działalność jako profesjonalny etnolog i czołowy lokalny aktywista. Od 2013 rewitalizację języka i kultury wilamowskiej wspiera poprzez projekty grantowe Wydział „Artes Liberales” Uniwersytetu Warszawskiego, na miejscu z kolei najważniejszą organizacją zaangażowaną w te działania jest istniejące od 2000 Stowarzyszenie Na Rzecz Zachowania Dziedzictwa Kulturowego Miasta Wilamowice „Wilamowianie”.
Demografia.
31 grudnia 2021 liczba ludności Wilamowic wyniosła 3151 osób, w tym 1583 (50,2%) mężczyzn i 1568 (49,8%) kobiet. Oznacza to, że na 100 mężczyzn przypadało 99 kobiet. 59,5% mieszkańców Bielska-Białej była w wieku produkcyjnym, 21,1% w wieku przedprodukcyjnym, a 19,4% mieszkańców w wieku poprodukcyjnym. Populacja miasta stanowiła 17,65% populacji gminy Wilamowice oraz 1,89% populacji powiatu bielskiego. Gęstość zaludnienia wynosiła 304,2 osób na km².
Przyrost naturalny według danych za rok 2020 był lekko dodatni, wynosił +2 (+0,64 w przeliczeniu na tysiąc mieszkańców). W mieście urodziło się 48 dzieci i zarejestrowano 46 zgonów. Współczynnik dzietności na poziomie 1,48 był o nieco wyższy niż w skali województwa i całej Polski. Saldo migracji wewnętrznych wyniosło w 2020 +15, natomiast zagranicznych –1. Zawartych zostało 7 małżeństw. 27,5% mieszkańców była stanu wolnego, 60,1% żyła w małżeństwie, 3,5% było po rozwodzie, a 8,7% to wdowy i wdowcy.
Zmiany liczby ludności Wilamowic na przestrzeni lat:
Transport.
Wilamowice leżą na uboczu głównych tras komunikacyjnych. Przez miasto przechodzą drogi powiatowe:
Połączenia z sąsiednimi wsiami, a także z Bielskiem-Białą i Kętami zapewnia Komunikacja Beskidzka. Przez miasto kursują ponadto minibusy prywatnego przewoźnika Konkret Bus obsługujące trasę Bielsko-Biała – Oświęcim oraz Bielsko-Biała – Bielany. Główny przystanek autobusowy znajduje się na ulicy Paderewskiego przy kościele parafialnym ("Wilamowice Kościół"). Ponadto w kierunku Bielska-Białej, przy skrzyżowaniu dróg 4485S i 4488S, umiejscowiony jest przystanek "Wilamowice Skrzyżowanie"; w kierunku Bielan, na ulicy Jana III Sobieskiego, przystanek "Wilamowice Szkorla"; a w kierunku Oświęcimia, na ulicy Więźniów Oświęcimskich, przystanki "Wilamowice Kółko" oraz "Wilamowice Las".
Najbliższe dla Wilamowic przystanki kolejowe to Dankowice oraz Kęty Podlesie, oba znajdują się w odległości około 6 kilometrów.

</doc>
<doc id="67926" url="https://pl.wikipedia.org/wiki?curid=67926" title="Host">
Host

Host – dowolna maszyna (komputer, karta sieciowa, modem itp.) uczestnicząca w wymianie danych lub udostępniająca usługi sieciowe poprzez sieć komputerową za pomocą protokołu komunikacyjnego TCP/IP oraz posiadająca własny adres IP.
Powszechną praktyką jest współistnienie na jednym hoście wielu usług, tj. obok usług umożliwiających pracę terminalową, np. telnet i SSH, także usług typu klient-serwer, najczęściej WWW i FTP. W tym znaczeniu, pojęcie "host" oznacza to samo co serwer, tym bardziej że obecnie na większości tak rozumianych hostów, poza wewnętrznymi sieciami większych instytucji, usługi terminalowe, ze względów bezpieczeństwa, nie są dostępne.

</doc>
<doc id="67928" url="https://pl.wikipedia.org/wiki?curid=67928" title="Wilamowice (gmina)">
Wilamowice (gmina)

Wilamowice – gmina miejsko-wiejska w województwie śląskim, w powiecie bielskim. Leży w Kotlinie Oświęcimskiej i Pogórzu Beskidu Małego, pomiędzy Bielskiem-Białą, a Oświęcimiem. Wschodnią granicę wyznacza Soła, północno-zachodnią – dolina Wisły. W latach 1975–1998 gmina położona była w województwie bielskim. Jest gminą o charakterze rolniczo-przemysłowym.
Siedziba gminy to Wilamowice.
Według danych z 30 czerwca 2004 gminę zamieszkiwało 14 888 osób.
Struktura powierzchni.
Według danych z roku 2002 gmina Wilamowice ma obszar 56,72 km², w tym:
Gmina stanowi 12,41% powierzchni powiatu.
Demografia.
Dane z 30 czerwca 2004:
Sąsiednie gminy.
Bestwina, Bielsko-Biała, Brzeszcze, Kęty, Kozy, Miedźna

</doc>
<doc id="67929" url="https://pl.wikipedia.org/wiki?curid=67929" title="Ira (zespół muzyczny)">
Ira (zespół muzyczny)

Ira ( ‘gniew’), zapis stylizowany IRA, logotyp stylizowany iRA – polski zespół rockowy założony w 1987 w Radomiu przez gitarzystę Kubę Płucisza. Poza pop-rockiem i hard rockiem grał też łagodniejszą odmianę heavy metalu i glam metalu w latach 90. XX wieku, a od 2002 wykonuje m.in. rock alternatywny i post grunge.
Zespół debiutował fonograficznie w 1989 albumem pt. "Ira", który zdobył umiarkowane zainteresowanie słuchaczy. Kolejne płyty – "Mój dom" i "1993 rok" oraz koncertowa "Ira Live" – osiągnęły łączny nakład sięgający wielu tysięcy egzemplarzy, co pozwoliło grupie awansować do czołówki polskiego rocka. Zespół wystąpił na wielu największych festiwalach rockowych w kraju, m.in. trzykrotnie na Festiwalu w Jarocinie, na Przystanku Woodstock oraz na Festiwalu Odjazdy. Utwory z płyt zadebiutowały na Liście przebojów Programu III Polskiego Radia. W maju 1994 Ira supportowała Aerosmith podczas koncertu zespołu w Warszawie.
W drugiej połowie lat 90. zespół radykalnie zmienił stylistykę muzyczną, a płyta pt. "Znamię" z 1994 zawierała mocniejsze brzmienia, zahaczające m.in. o thrash metal. Materiał nie przypadł fanom do gustu, a zespół zaczął coraz mniej koncertować. Wydana we wrześniu 1995 płyta pt. "Ogrody", mimo że była powrotem do brzmień zbliżonych z płyty "Mój dom", również nie przekonała słuchaczy. 1 września 1996 z zespołu odszedł Kuba Płucisz, a parę miesięcy później grupa zawiesiła działalność.
Zespół powrócił na scenę muzyczną pod koniec 2001. Od tego momentu nagrał cztery albumy studyjne oraz jeden koncertowy, będący zapisem jubileuszowego koncertu z okazji 15-lecia istnienia zespołu, który odbył się w 2003 w MKO „Amfiteatr” w Radomiu. W 2002 został nominowany do Fryderyków za album "Tu i teraz", a dwa lata później za album "Ogień". W listopadzie 2003 supportował hardrockowy zespół Def Leppard podczas dwóch koncertów w Polsce.
Nazwa.
Pomysłodawcą nazwy zespołu był gitarzysta i założyciel zespołu Kuba Płucisz. Będąc jeszcze w liceum, uczył się języka łacińskiego, a nazwę „ira” (łac. gniew) wymyślił w 1981 dla swego ówczesnego zespołu. Chciał, aby nazwa składała się z trzech literek (gdyż w tamtym okresie był wielkim fanem heavymetalowego zespołu TSA) oraz żeby nazwę zespołu łatwo skandowało się na koncertach przez publiczność. Z początku zespół często podkreślał w wywiadach, że to właśnie gniew jest dla nich energią potrzebną do grania muzyki rockowej.
Zespół dość często był mylnie kojarzony z Irlandzką Armią Republikańską, której skrót brzmi dokładnie tak samo jak nazwa zespołu. Z tego powodu został odwołany koncert zespołu w Londynie, który miał się odbyć w 2006 w ramach „Polish Festival London 2006”. Obawiano się, że nazwa zespołu zostanie źle odebrana i wywoła niepokój.
Historia zespołu.
1987–1989: Początki.
Początki zespołu sięgają 22 maja 1987, kiedy to w radomskim klubie "Mewa" wokalistę Artura Gadowskiego występującego ze swym zespołem Landrynki dla Dziewczynki na „Przeglądzie Kapel Rockowych” wypatrzył Kuba Płucisz. W październiku Płucisz zaproponował wokaliście wspólne próby z jego zespołem, które odbywały się w domu kultury „Amfiteatr” w Radomiu. Poza Gadowskim i Płuciszem, w pierwszym składzie zespołu znaleźli się też perkusista Wojciech Owczarek, który grał w poprzednim zespole Płucisza, basista Dariusz Grudzień i klawiszowiec Grzegorz Wawrzeńczyk.W pierwszych tygodniach działalności napisali balladę „Zostań tu” oraz dwa inne utwory, z którymi zgłosili się do eliminacji miejskich do Ogólnopolskiego Młodzieżowego Przeglądu Piosenki w Łodzi. Pomyślnie przeszli przez kolejne okręgowe etapy, ostatecznie zakwalifikowali się do finałowej „dziesiątki”. W styczniu 1988 otrzymali wyróżnienie na przeglądzie, a podczas koncertu zauważył ich Kuba Wojewódzki, dziennikarz wówczas pracujący dla III Programu Polskiego Radia. W lutym zespół zrealizował pierwsze profesjonalne nagrania w Radiu Kielce, a w maju został laureatem „Złotej Dziesiątki” na finałach „OMPP” we Wrocławiu. Dzięki sukcesowi na łódzkim przeglądzie piosenki otrzymali możliwość występu w koncercie „Debiutów” podczas 25. Krajowego Festiwalu Piosenki Polskiej w Opolu, na którym wykonali piosenkę „Zostań tu”, a Gadowski otrzymał nagrodę ZAKR za debiut estradowy.
W sierpniu 1988 pod okiem Rafała Paczkowskiego nagrali w warszawskim Studiu S-4 dwa utwory: „Zostań tu” i „Twój cały świat”. W listopadzie zdobyli główną nagrodę na przeglądzie "Prezentacja-Estrada 88", którą wręczył ich prof. Aleksander Bardini. Jeszcze w tym samym miesiącu grupę opuścił Grzegorz Wawrzeńczyk, a nowym gitarzystą został Tomasz Bracichowicz. W grudniu w nowym składzie wyruszyli jako reprezentacja Radomskiego Ośrodka Kultury do ZSRR, gdzie zagrali kilka koncertów w Moskwie, Kownie oraz Wilnie w ramach Międzynarodowego Festiwalu Młodzieży Artystycznej Krajów Socjalistycznych „Moskwa 88” W kwietniu 1989 pod okiem Jarosława Regulskiego nagrali w Studiu S-4 utwory „Srebrne sny”, „Odsłoń twarz” i „Zostań tu”, które zarejestrowali na potrzeby programu "Premie i premiery". W czerwcu wystąpili z piosenką „Odsłoń twarz” na 26. KFPP w Opolu. Po festiwalu przyjęli propozycję nagrania debiutanckiej płyty od przedsiębiorstwa Pronit.
1989–1990: Pierwsza płyta.
Album zarejestrowany był w studiu CCS należącym do Waltera Chełstowskiego, który sfinansował nagrania. Zespół chciał, aby realizatorem nagrań był Jarosław Regulski, jednak właściciela studia nie stać było na jego opłacenie. Płyta nagrywana była w listopadzie 1989. Podczas nagrywania płyty sekcję perkusji zastąpiono automatem perkusyjnym. Muzycy pod koniec ostatniej sesji nagraniowej nie byli zadowoleni z efektów pracy.
Premiera albumu pt. "Ira" odbyła się w grudniu 1989. Płyta była zbiorem piosenek zdradzających fascynację zespołu komercyjną odmianą amerykańskiego heavy metalu spod znaku Bon Jovi i Mötley Crüe. Po zakończeniu sesji w zespole nastąpiła kolejna zmiana personalna: grupę opuścili basista Dariusz Grudzień i klawiszowiec Tomasz Bracichowicz, których miejsce zajęli Piotr Sujka i Jarosław Zarychta. Debiutancka płyta nie odniosła sukcesu i przeszła bez większego echa. Na początku 1990 muzycy nakręcili teledysk do utworu „Wszystko mogę mieć”, który nagrali również w wersji angielskiej. Na przełomie kwietnia i maja 1990 odbyli trasę koncertową po ZSRR, gdzie zostali wysłani przez Pagart. W sierpniu 1990 zatrudnili drugiego gitarzystę Pawła Matrackiego, z którym wystąpili na Festiwalu w Sopocie, gdzie zaprezentowali anglojęzyczne wersje utworów „Wszystko mogę mieć” i „Mów do mnie”.
Pod koniec 1990 zaczęli pisać piosenki na drugą płytę oraz regularnie grali w kawiarni muzycznej przy radomskim „Amfiteatrze”, a poza własnymi utworami grali covery artystów, takich jak Bryan Adams, The Beatles, Kiss, AC/DC czy Steviego Wondera.
1991–1993: "Mój dom", "1993 rok", "Live".
Materiał na drugi album zrealizowali w Studiu S4/6, nagrania zrealizował Leszek Kamiński. W tym czasie Kuba Płucisz spotkał Piotra Łukaszewskiego, ówczesnego gitarzystę zespołu Skawalker, który przyjął zaproszenie do gościnnego występu na albumie, a ostatecznie został nowym muzykiem Iry, zajmując miejsce Pawła Matrackiego. W styczniu 1991 zespół opuścili także klawiszowiec Jarosław Zarychta. Nagrania płyty trwały niecały miesiąc, a podczas sesji oprócz autorskiego materiału nagrany został cover zespołu The Beatles „Come Together” z gościnnym udziałem Grzegorza Kupczyka, Czesława Niemena, Grzegorza Skawińskiego i Janusza Pyzowskiego. Utwór miał się ukazać na płycie w formie bonusu, lecz ostatecznie nie znalazł się na płycie. Pod koniec kwietnia materiał na płytę był już gotowy. Kilka utworów z płyty pochodziło z niezarejestrowanej twórczości zespołów Łukaszewskiego, stąd na okładce płyty pojawiły się nazwiska Pyzowskiego czy Kraszewskiego. Grupę sponsorowało przedsiębiorstwo LUZ, dzięki czemu do piosenek z albumu mogły powstać teledyski; klip do utworu „Mój dom” zrealizował Kuba Wojewódzki.
Premiera płyty "Mój dom" odbyła się w połowie czerwca 1991. Album ukazał się nakładem radomskiego przedsiębiorstwa fonograficznego Kontakt, który jednak parę tygodni później zrezygnował z wydawania płyty, tłumacząc decyzję problemami z dystrybucją. Zespół nawiązał współpracę z krakowską wytwórnią Top Music, która wznowiła produkcję płyty oraz w 1992 wydała reedycję pierwszej płyty, która tym razem ukazała się także na CD. Album "Mój dom" sprzedał się w ponad 500 tys. egzemplarzy, zyskując najpierw miano złotej, a następnie platynowej płyty. Promujące płytę single „Mój dom”, „Nadzieja” i „Nie zatrzymam się” dotarły do czołowych miejsc Listy Przebojów Programu Trzeciego, odpowiednio do 6., 2. i 1. miejsca notowania. 3 sierpnia 1991 zespół zadebiutował na Festiwalu w Jarocinie, grając recital na małej scenie. Ira była pierwszym zespołem, który na początku lat 90. związał się ze sponsorami pomagającymi w zakupie dobrego sprzętu oraz finansowaniu trasy i nagrań. Głównym sponsorem grupy zostało przedsiębiorstwo Mustang Poland. W 1991 Ira zagrała ponad 100 koncertów.
Na początku 1992 wyruszyli w trasę koncertową promującą płytę. 7 marca w Sali Kongresowej w Warszawie odbyło się podsumowanie plebiscytu „Brum Top” – Ira znalazła się w trójce najlepszych zespołów. 1 maja zagrali koncert w klubie Fugazi w ramach imprezy „50 rock’n’roll”, a 11 lipca m.in. wraz z grupą Wilki wystąpili na warszawskiej Agrykoli w koncercie przeciwko piractwu fonograficznemu. 8 sierpnia ponownie zaprezentowali się na jarocińskim festiwalu, na którym zagrali własne utwory „Mój dom”, „Płonę”, „Bierz mnie”, i „Nadzieja”, jak też covery: „Oni zaraz przyjdą tu” Breakoutu, „Come Together” Beatlesów oraz „Hey Joe” Jimiego Hendriksa. 19 września zagrali podczas ostatniego dnia festiwalu „Klejnoty polskiego Rocka”. 7 listopada wystąpili jako support przed metalowym zespołem Paradise Lost oraz Tiamat; jak powiedział później w wywiadzie Gadowski, support tego pierwszego był „stylową pomyłką”. Łącznie zagrali ponad 100 koncertów w 1992.
3 stycznia 1993 wystąpili w warszawskim klubie Stodoła podczas koncertu w ramach pierwszego finału Wielkiej Orkiestry Świątecznej Pomocy. W trakcie wydarzenia ich piosenka „Nadzieja” stała się oficjalnym hymnem WOŚP. Zespół odbył też trasę koncertową WOŚP wraz z Proletaryatem oraz Kobranocką. Podczas trasy wzięli udział w nagraniu utworu „Wiara”, w którym poszczególne wersy zaśpiewali m.in. Czesław Niemen, Grzegorz Skawiński, Andrzej Krzywy, Maryla Rodowicz i Edyta Bartosiewicz. 20 stycznia zakończyli trasę koncertową, po czym rozpoczęli pracę nad materiałem na trzeci album. W okresie od 20 stycznia do 8 lutego napisali prawie wszystkie utwory, a od 8 lutego do końca marca nagrali je w studiu S-4. Produkcję i realizację albumu ponownie powierzono Leszkowi Kamińskiemu, a rolę naczelnego kompozytora przejął Piotr Łukaszewski. Początkowo album miał nosić nazwę "Sex" (od jednego z utworów), lecz ostatecznie zmieniono nazwę na "1993 rok". 7 marca wystąpili na gali podsumowującej plebiscyt „Brum-Top 93”, w którym zajęli drugie miejsce, ustępując jedynie zespołowi Wilki. Premiera kasety "1993 rok" odbyła się 16 kwietnia 1993, natomiast CD została wydana pod koniec maja. Album ukazała się nakładem przedsiębiorstwa Top Music. Brzmienie płyty było znacznie cięższe niż na poprzednim albumie, co jednak nie przeszkodziło w odniesieniu kolejnego wielkiego sukcesu, a utwory „Sen”, „Sex”, „Wiara”, „Deszcz” czy „Wyznanie” znalazły się na czołowych miejscach list przebojów. Po premierze albumu Ira ponownie wyruszyła w trasę koncertową. RMF FM z okazji urodzinowego koncertu Gadowskiego, który się odbył 1 czerwca w Krakowie, wydał kasetę, która zawierała materiał z płyty "1993 rok" oraz utwór „Wiara” nagrany razem z gośćmi w formie bonusu. 23 czerwca Ira wystąpiła podczas koncertu „Dzień rocka” w ramach 30. KFPP w Opolu. Koncert grupy cieszył się bardzo dużym zainteresowaniem, a publiczność chóralnie wraz z Gadowskim śpiewała utwory z repertuaru zespołu. 7 sierpnia po raz trzeci zaprezentowali się na Festiwalu w Jarocinie, gdzie zaprezentował utwory z dwóch ostatnich albumów; podczas wykonywania „Wiary” na scenie niespodziewanie wszedł Muniek Staszczyk, który towarzyszył im podczas występu. Jeszcze w 1993 Ira zagrała na Międzynarodowym Zlocie motocyklistów „Mountain Bike Festival” w Myślcu.
Jesienią 1993 zagrali koncert w warszawskim studiu telewizyjnym S-1. Występ został zarejestrowany i wydany 24 grudnia w formie albumu koncertowego pt. "Ira Live". Na płycie znalazło się 18 utworów, w tym cztery covery („Oni zaraz przyjdą tu” Breakoutu, „Come Together” Beatlesów, „Hey Joe” Jimiego Hendriksa i „Honky Tonk Woman” Rolling Stonesów). Podczas koncertu zagrano jeszcze m.in. „Highway to Hell” AC/DC i „Knocking on Heaven’s Door” Boba Dylana, ale te utwory nie zostały zamieszczone na płycie. Wydawcą płyty było przedsiębiorstwo Akar, którego współwłaścicielem był Kuba Płucisz. Płyta powtórzyła sukces poprzednich dwóch albumów, zyskując status platynowej płyty dzięki sprzedaży w nakładzie ponad 100 tys. egzemplarzy. 20 listopada wystąpili na corocznie odbywającym się festiwalu "Odjazdy" w katowickim Spodku. Oprócz występów festiwalowych, w 1993 zagrali ponad 150 koncertów w Polsce.
1994: "Znamię".
Rok 1994 Ira rozpoczęła kolejną serią koncertów. W styczniu zagrali dla WOŚP w łódzkim klubie West Side, następnie pojawili się w Radomiu na „Inwazji Mocy RMF”, a także z grupą Skawalker w koncercie „Remont” w warszawskiej Stodole. 23 kwietnia zagrali koncert z cyklu „Bez prądu” w studiu Polskiego Radia w Łodzi, wykonali utwory „Mój dom”, „Nie zatrzymam się”, „California”, „Ona”, „Deszcz” oraz „Nadzieję” w wersjach akustycznych. Gościnnie na koncercie w duecie z Gadowskim w dwóch utworach zaśpiewał Tomasz Olejnik z Proletaryatu. 6 maja wystąpili w koncercie „Dwa Światy” w Filharmonii Pomorskiej w Bydgoszczy, a wraz z orkiestrą symfoniczną Grzegorza Daronia wykonali utwory: „Deszcz”, „Bierz mnie” oraz „Mój dom” w nowej aranżacji. Był to pierwszy w Polsce oraz na świecie koncert, podczas którego grupy rockowe grały z orkiestrą symfoniczną, wykorzystując tylko instrumentarium akustyczne. 29 maja supportowali zespół Aerosmith podczas koncertu na stadionie Gwardii Warszawa. Ira pozostawiła po sobie dobre wrażenie, szczególnie na muzykach grupy Aerosmith.
Po zakończeniu trasy koncertowej cały lipiec oraz sierpień spędzili w warszawskim studiu S-4, nagrywając materiał na nowy album. Produkcje oraz realizację płyty powierzono ponownie Leszkowi Kamińskiemu. Album pt. "Znamię" ukazał się nakładem przedsiębiorstwa Top Music 1 września 1994, tego samego dnia odbył się koncert promocyjny w warszawskim klubie „Stodoła”. 9 września ukazał się singel, na który wybrano dwa utwory „Znamię” oraz „Nie wierzę”. Na płycie zespół odszedł od charakterystycznego hardrockowego stylu na rzecz cięższych brzmień z pogranicza hardcore’u i thrash metalu, co wzbudziło mieszane reakcje wśród odbiorców i krytyków. Na albumie znalazło się dziewięć premierowych kompozycji oraz dwa bonusy koncertowe z 1993. W utworze „Na zawsze” wykorzystano sample cyfrowej orkiestry smyczkowej pod batutą Macieja Świtońskiego. Jedną z głównych inspiracji muzycznych podczas nagrywania tej płyty były zespoły Metallica oraz Biohazard. W listopadzie 1994 zespół odebrał z rąk wytwórni złotą płytę za album "Znamię". Mimo sukcesu płyta nie miała już tak dużego powodzenia jak poprzednie. Obniżała ona znacznie wysoką dotychczas pozycję zespołu na rynku muzycznym. Na przełomie września i października zespół odbył trasę promującą płytę. Podczas tej trasy, we wrześniu zespół wystąpił gościnnie na obchodach 10-lecia istnienia grupy Piersi w Niemodlinie, a także zagrał podczas koncertu „Rewelacje 94” we Wrocławiu.
W tym samym okresie ukazał się film dokumentalny "Ira &amp; Ira", będący formą wywiadu z zespołem, w którym muzycy w formie monologów (przerywanych wypowiedziami ich współpracowników, przyjaciół i dziennikarzy muzycznych) opowiadali o dotychczasowej historii zespołu. Ślad po tym filmie pojawił się także w jednym z odcinków serialu "Radio Romans", w którym to Ira pojawia się w studiu radiowym i informuje „radiosłuchaczy” o tym, że nagrywa film o sobie. Płyta "Znamię" okazała się mało popularna, a zespół zaczął tracić na popularności. W tym samym roku Gadowski został nagrodzony przyznaniem mu tytułu „Symbol seksu 94” przez jeden z najpopularniejszych programów muzycznych „Rock Noc”.
1995–2001: "Ogrody", zawieszenie działalności.
W 1995 podpisali pięcioletni kontrakt z wytwórnią muzyczną Zic Zac. Od 12 czerwca do 30 lipca pracowali nad materiałem na piątą płytę, którą nagrali w warszawskim studiu S-4 przy współpracy z Leszkiem Kamińskim. 16 lipca zagrali na pierwszym Przystanku Woodstock w Czymanowie oraz wystąpili na „Marlboro Rock-in'95”. W sierpniu zagrali tylko trzy koncerty, a kiedy odpoczywali po sesji nagraniowej do płyty, Gadowski prowadził w telewizji program "Fiks".
Przed wydaniem płyty wydali singel zawierający piosenki „Światło we mgle” i „Jeden”, do pierwszej z nich nakręcili teledysk. Album pt. "Ogrody" miał premierę 28 września 1995. Muzycy na tej płycie próbowali wrócić do brzmienia zbliżonego z albumu "Mój dom", a utwory zostały zachowane w stylu grunge’owym. Koncert promujący płytę odbył się w warszawskim klubie „Tango”, następnie wyruszył w ogólnopolską trasę koncertową. Album zyskał średnie recenzje i przeszedł bez echa, nie odnosząc większego sukcesu, sam zespół przestał regularnie koncertować.
Na skutek nieporozumień w zespole, 1 września 1996 grupę opuścił jej założyciel, Jakub Płucisz. Od tego czasu Ira sporadycznie koncertowała w składzie wzbogaconym o Piotra Łukaszewskiego. 19 lipca do zespołu zaproszono Jacka Owczarka z zespołu Extravaganzy. Ostatecznie muzycy oficjalnie ogłosili zawieszenie działalności, po czym muzycy Iry imali się różnych prac dorywczych, by się utrzymać, a także angażowali się muzycznie w projekty innych artystów. Gadowski rozpoczął muzyczną karierę solową.
W maju 1998 Gadowski, Sujka, Płucisz i Owczarek oraz gitarzysta Tomasz Czyżewski na zaproszenie Owsiaka wystąpili w USA na festiwalu Polonijnym w Chicago dla WOŚP, ponadto zagrali koncerty w klubach w Nowym Jorku i New Jersey. 25 czerwca 1998 Gadowski wraz z zespołem wystąpił na 33. KFPP w Opolu, gdzie zaprezentował piosenki „Na kredyt” i „Szczęśliwego Nowego Jorku”. 6 września wykonali w programie "MDM po godzinach" akustyczną wersję Inwokacji. W 2000 Gadowski, Sujka i Owczarek ponownie wylecieli do USA, tym razem w celach zarobkowych – Sujka i Gadowski zatrudnili się jako malarze pokojowi, a Owczarek dorabiał jako szklarz. W wolnych chwilach ćwiczyli stary repertuar Iry i pisali nowe piosenki. Łukaszewski w tym czasie założył studio nagrań i zespół KarmaComa.
2001–2006: Reaktywacja, "Tu i teraz", "Ogień", "Live 15-lecie".
Podczas pobytu w USA Sujka, Owczarek oraz Gadowski ćwiczyli stary repertuar zespołu i pisali nowe piosenki. Latem 2001 do grupy dołączył gitarzysta Tomasz Ciastko, a wkrótce po tym zespół zaczął koncertować po kraju jako Artur Gadowski i Ira. Po powrocie do Polski wyruszyli w trasę pod hasłem „Wracamy!”, a jesienią 2001 przystąpili do pracy nad kolejną płytą, którą tym razem realizowali w Studiu im. Winicjusza Chrósta i Elektra Studio w Sulejówku. W nagraniach brali udział z nowym gitarzystą Iry, Zbigniewem Suskim. 21 marca 2002 wystąpili na „Zjeździe gwiazd” w warszawskiej „Stodole”. W kolejnych tygodniach zagrali własne koncerty w całym kraju. 25 kwietnia wydai singel z piosenką „Mocny”, z którą 9 maja 2002 wystąpili w konkursie "Premiery" na 39. KFPP w Opolu. 13 lipca w Żywcu miał miejsce pierwszy oficjalny zlot fanów Iry po reaktywacji grupy. Pięć dni później ukazał się drugi singel z piosenką „Bez ciebie znikam”. 12 sierpnia 2002 ukazała się płyta pt. "Tu i teraz", która miała spokojniejsze brzmienie w porównaniu do poprzednich płyt zespołu. Po wydaniu albumu Ira odbyła ogólnopolską trasę koncertową. 15 grudnia byli muzycznym gościem jednego z odcinków programu "Szansa na sukces".
Na początku 2003 zespół opuścił Zbigniew Suski, a nowymi gitarzystami grupy zostali Sebastian Piekarek, Maciej Gładysz i Marcin Bracichowicz. W lutym zespół został nominowany do nagrody Fryderyk w kategorii „Album roku rock”. W maju Gadowski z zespołem gościnnie wystąpili na debiutanckiej płycie Eweliny Flinty, śpiewając z nią w duecie utwór z repertuaru Iry „Nadzieja”. W utworze gościnnie na gitarze zagrał Piotr Łukaszewski. 20 lipca w Zawierciu odbył się kolejny zlot fanów zespołu. 25 września 2003 Ira zagrała koncert jubileuszowy z okazji 15-lecia istnienia zespołu w radomskim „Amfiteatrze”; w trakcie wydarzenia wykonali swoje największe przeboje oraz nowe utwory, które były przygotowywane na nową płytę, a także covery: „Highway to Hell” AC/DC, „Oni zaraz przyjdą tu” Breakoutu oraz „Venus” zespołu Shocking Blue. Na koncercie pojawiło się ok. 6-8 tysięcy fanów. 15 i 16 listopada Ira wystąpiła jako support przed zespołem Def Leppard w katowickim Spodku oraz na warszawskim Torwarze.
2 lutego 2004 zrealizowała w Gliwicach teledysk do piosenki „Ikar”, przy którego kręceniu byli obecni fani z fan clubu „FC Mocni”. Singel „Ikar” ukazał się 8 marca 2004. 29 marca ukazała się kolejna płyta Iry pt. "Ogień", na której zespół powrócił brzmieniem do swych rockowych początków. Jeszcze przed wydaniem płyty odbyli promocyjną trasę koncertową, po wydaniu albumu odbyli kolejne tournée. 21 czerwca ukazał się drugi singel z płyty, zawierający balladę „Nie ma niepotrzebnych”. 30 lipca w Toruniu miał miejsce kolejny oficjalny zlot fanów zespołu. 20 sierpnia Gadowski wystąpił z utworem Czesława Niemena „Włóczęga” na festiwalu w Sopocie. 9 października Ira ponownie wystąpiła w koncercie „Kotan Day” w Warszawie, a piosenka „Nie ma niepotrzebnych” stała się oficjalnym hymnem tego wydarzenia. 18 października premierę miał kolejny singel, na który wybrano cover „Venus”, który zarazem jest zapowiedzią płyty "Live" z okazji 15-lecia zespołu. 22 listopada 2004 ukazał się album z zapisem jubileuszowego koncertu, wydawnictwo zawierało dwie płyty CD oraz jedną DVD. W grudniu 2004 Ira zagrała na imprezie sylwestrowej w Radomiu.
9 stycznia 2005 Ira wystąpiła na koncercie WOŚP. W czerwcu 2005 zespół opuścili Sebastian Piekarek oraz Maciej Gładysz, których miejsce zajął Piotr Konca. Po zdobyciu przez polskie siatkarki tytułu mistrzyń Europy Artur Gadowski wraz z zespołem skomponowali dla nich nową wersję piosenki „Ona jest ze snu”, a kilka wersji tej piosenki zostało wykorzystanych w reportażu TVP „Złoty Sen”. 6 sierpnia w Sławie odbył się kolejny zlot fanów zespołu. 18 października Gadowski przeszedł pomyślnie operację tarczycy. W czasie, gdy wokalista przechodził rekonwalescencję, zespół komponował utwory na nową płytę.
W 2006 zespół zagrał kolejne koncerty w Polsce, poza tym wystąpił też m.in. na finale WOŚP, podczas trasy "Lato z Radiem", na festiwalu „Union of Rock” w Węgorzewie, w koncercie „Kotan Day” poświęconym pamięci Marka Kotańskiego oraz jako gwiazda wieczoru – na festiwalu „GISO Rock Festival” na stadionie w Dębnie. 14 października w krakowskim klubie „Studio” zespół świętował swoje 18. urodziny, a na scenie gościnnie wystąpili Ewelina Flinta i wcześniejsi gitarzyści: Maciej Gładysz i Sebastian Piekarek z utworzonym zespołem Seba. 11 listopada Ira zagrała z zespołem Püdelsi oraz Kobranocką podczas koncertu „Wolność nie jedno ma imię”, który odbył się w Krakowie, a 25 listopada wystąpiła na Międzynarodowym Festiwalu Camerimage w Łodzi. Ira zakończyła rok sylwestrowym koncertem w Rzeszowie.
2007–2008: "Londyn 08:15".
Od 22 stycznia 2007 intensywnie pracowali nad materiałem na nową płytę, która była nagrywana w radomskim studiu „K &amp; K Studio”. 21 kwietnia zagrali koncert podczas imprezy „Bieg ulicą Piotrkowską” w Łodzi. 5 maja zagrali na Majówce 2007 na Polach Marsowych we Wrocławiu, a 23 maja w Warszawie nakręcili teledysk do piosenki „Trochę wolniej”, która była pierwszym singlem promującym ich kolejną płytę. 1 czerwca zagrali koncert na szczycie 90-metrowego płonącego wieżowca we Wrocławiu. Koncert odbył się pod hasłem „Rock kruszy mury”, a jego organizatorem było Radio Wrocław. Po koncercie najwyższy budynek na Dolnym Śląsku przestał istnieć. 1 sierpnia wystąpili z piosenką „Nadzieja” na koncercie charytatywnym „Nadzieja to my” w Częstochowie. 11 sierpnia w Dąbrowie Górniczej odbył się kolejny oficjalny zlot fanów Iry.
W tym czasie muzycy podpisali umowę z wytwórnią fonograficzną Ql Music, która 31 sierpnia wydała płytę "". Album ma zdecydowanie lżejsze brzmienie w porównaniu do ostatniej płyty, ale mimo to utrzymany jest w melodyjnym rockowym klimacie. Po trzech dniach od premiery album był najlepiej sprzedawaną płytą w Empikach. 19 października zagrali koncert na Muzycznej Scenie Empiku w Warszawie, na którym zaprezentowali 14 utworów, w tym utwory z najnowszej płyty: „Gdyby tak”, „Głaz”, „Trochę wolniej” oraz „Czy nie ma już nic?”. 22 października odbyła się premiera drugiego singla, na który wybrano tytułowy „Londyn 08:15”.Rok 2008 rozpoczęli występem podczas finału WOŚP w Myszkowie, następnie 8 lutego koncertem w Zakopanem zainaugurował cykl koncertów „Żywiec na śniegu 2008”, latem zagrali szereg koncertów plenerowych, a 14 sierpnia wystąpili w koncercie „Solidarni z Gruzją”.
2009–2011: "9".
Na przełomie 2008 i 2009 zarejestrowali pierwsze partie na kolejną płytę. 11 stycznia 2009 zagrali podczas XVII Finału WOŚP w Kutnie i Kaliszu. 14 lutego z piosenką „Dobry czas” wystartowali w koncercie "Piosenka dla Europy 2009", wyłaniającym utwór reprezentujący Polskę w 54. Konkursie Piosenki Eurowizji. W finale selekcji zajęli piąte miejsce na 10 finalistów. 6 marca w Bielsku-Białej rozpoczęli trasę „Ira Akustycznie”, a 7 maja wyruszyli w trasę letnią. 8 lipca wystąpili na Polskich Dniach w Kaprun. Na przełomie września i października 2009 miała miejsce premiera singla „To co na zawsze”, pierwszego singla z płyty "9". Album ukazał się 30 października 2009, jego producentami byli Sebastian Piekarek i Marcin Trojanowicz. 17 listopada w warszawskim Hard Rock Cafe zagrali koncert inaugurujący trasę promującą płytę. 31 grudnia wystąpili w koncercie sylwestrowym w Częstochowie.
10 stycznia 2010 zespół wystąpił podczas XVIII Finału WOŚP w Warszawie. W styczniu radiową premierę miał utwór „Nie daj mi odejść”, będący drugim singlem z płyty pt. "9". Do piosenki został nakręcony teledysk, który ukazał się 12 lutego. Dwa dni później w warszawskim klubie Stodoła zespół zagrał akustyczny koncert walentynkowy. 20 marca w Poznaniu odbyła się inauguracja "Eska Rock Tour", wspólnej trasy Iry i Carrion. 29 marca zespół wziął udział w koncercie charytatywnym „Magia marzeń” w Teatrze Polskim w Warszawie. 1 maja koncertem w Muszynie muzycy rozpoczęli serię koncertów plenerowych. 18 czerwca zagrali w koncercie na rzecz powodzian, organizowanym przez TVP w Sandomierzu, a 26 czerwca wystąpili w koncercie "Siła muzyki" w Zielonej Górze. W czerwcu odbyła się radiowa premiera utworu „Dlaczego nic”, trzeciego singla z płyty "9". 11 września wzięli udział w 47. KFPP w Opolu, na którym zdobyli Superjedynki w kategoriach: Zespół roku i Płyta rock oraz odebrali Superjedynke Superjedynek. We wrześniu odebrali złotą płytę za sprzedaż albumu "9", a także wydali reedycję płyty, która została wzbogacona o płytę DVD, zawierającą kilka teledysków, nagranie koncertowe i film pt. „Czym jest dla ciebie Ira?”, będący zapisem ich występu z letniej trasy koncertowej. 31 grudnia wystąpili podczas „Sylwestrowej Mocy Przebojów”, noworocznego koncertu organizowanego w Warszawie i transmitowanego przez telewizję Polsat.
9 stycznia 2011 wzięli udział w Finale WOŚP w Gdańsku. 12 lutego muzycy zagrali w Toruniu koncert walentynkowy. 1 maja wzięli udział w koncercie „Wracam do Was – Błogosławiony Jan Paweł II”, a dzień później koncertem w Nędzy zapoczątkowali letnią trasę koncertową. 3 lipca wzięli udział w koncercie „Lato Zet i Dwójki”. 12 października brali udział w gali RMF FM z okazji 10. urodzin "Poplisty", z tej okazji nagrał nową wersję piosenki „Dlaczego nic”.
2012–2015: "X", "Ira The Best of Akustycznie".
12 lutego 2012 koncertem w Skrzyszowie rozpoczęli jubileuszową, ogólnopolską trasę koncertową pt. „25 Lat Tour”. Pierwszą turę koncertów zakończyli 20 kwietnia 2012 w radomskiej „Strefie G2”. Następnie świętowali 25-lecie istnienia zespołu, grając szereg koncertów plenerowych. W tym czasie rozpoczęli pracę nad kolejną płytą, a proces tworzenia albumu utrudniał konflikt muzyków z Marcinem Bracichowiczem. Album zapowiadali singlami „Taki sam” i „Szczęśliwa”. Po koncertach plenerowych ruszyli w drugą część jubileuszowej trasy, którą zakończyli 17 lutego 2013 koncertem w Lublinie. 16 kwietnia 2013 wydali płytę pt. "X". 19 czerwca wystąpili jako support przed koncertem zespołu Bon Jovi w PGE Arenie w Gdańsku. Jesienią rozpoczęli trasę koncertową promującą płytę "X".
1 października 2014 ruszyli w jesienną trasę "Ira The Best of Akustycznie", podczas której wykonali swoje przeboje w wersji akustycznej z towarzyszeniem kameralnej orkiestry symfonicznej, a także premierowy utwór „Miłość”. W trakcie jednego z koncertów zarejestrowali występy, a materiał ukazał się w 25 listopada w formie albumu koncertowego pt. "Akustycznie". 1 września 2015 zespół opuścił Marcin Bracichowicz, a jego miejsce zajął Sebastian Piekarek.
Od 2016: "My, Jutro".
W styczniu 2016 za "Akustycznie" odebrali złotą płytę. W maju wydali jedenasty album studyjny pt. "My", który promowali m.in. singlem „Wybacz”. Za singiel odebrali certyfikat podwójnej platynowej płyty, z kolei sam album uzyskał status złotej płyty.
W lutym 2021 zespół wydał singiel „Zimowa”, który zapowiada płytę pt. "Jutro". Album zawiera premierowe utwory, a także te, które grupa wydała jako single w 2020 – „W górę patrz” „Za późno już”, „Chciałbym”.
W kwietniu 2022 wraz z ukraińską grupą Okean Elzy i i Stokłosa Collective Orchestra nagrali utwór «Obejmij mnie/Обійми» - oryginał zarejestrowany został w 2013 roku na albumie «Земля» (Ziemia) .
Brzmienie zespołu.
W początkowej fazie istnienia zespołu Ira słychać wpływ oraz fascynację zespołami, takimi jak Bon Jovi czy Mötley Crüe. Sami muzycy często w wywiadach podkreślali, że w tamtych czasach muzyka z debiutanckiej płyty nie była zbyt popularna, bo słuchano wtedy głównie punka lub undergroundu. W grudniu 1989 zespół wydał debiutancką płytę, która zawierała zbiór piosenek inspirowanych komercyjną odmianą amerykańskiego heavy metalu znaną np. z twórczości Bon Jovi. Album nie odniósł żadnego spektakularnego sukcesu, cechowała go dość amatorska produkcja oraz realizacja.
W czerwcu 1991 zespół wydał album "Mój dom", który był zupełnie inny stylistycznie od debiutu. W brzmieniu słuchać inspirację m.in. Guns N’ Roses. Poprzez połączenie melodyjnego rock’n’rolla z amerykańskim rockiem oraz hard rockiem Ira wypracowała własny, charakterystyczny styl. Album cechuje duża różnorodność, od utworów brzmiących niemalże heavymetalowo po klasyczne rockowe ballady. Wkład w to miał gitarzysta grupy Piotr Łukaszewski, który wprowadził zespół w najnowszy styl techniki nagrywania. Trzeci album zespołu pt. "1993" nie przyniósł radykalnej zmiany stylu, brzmienie utworów stało się nieco cięższe w porównaniu do poprzedniej płyty, a utwory były ciekawiej rozbudowane. Podobnie jak na płycie "Mój dom", także i na tym albumie utwory cechuje duża różnorodność: od heavy metalowo brzmiącego „Szatana” skończywszy na rockowej balladzie „Wiara” połączonej z dźwiękami fortepianu.
Czwarty album grupy pt. "Znamię" przyniósł radykalną zmianę; zespół odszedł od dotychczasowego stylu, a utwory zyskały na ciężkości oraz drapieżności, zahaczając brzmieniem o thrash metal oraz hardcore. Zespół zrezygnował także z klasycznych rockowych ballad. W muzyce zespołu widać było fascynację zespołami, takimi jak Led Zeppelin, Biohazard czy Metallica. Płyta "Ogrody" wydana we wrześniu 1995 była próbą powrotu do sprawdzonych rozwiązań z albumu "Mój dom". Utwory stały się bardziej melodyjne, powróciły także klasyczne rockowe ballady. Płyta jednak sprzedawała się dość słabo, nie było na niej wyrazistych przebojów.
Wydana w 2002 płyta pt. "Tu i teraz" uznawana jest za najlżejszą płytę w historii Iry, a utwory utrzymane są w stylu popowym z melodyjnym rockiem. Płyta "Ogień" z 2004 była zwrotem w stronę muzycznych korzeni zespołu – utwory zawierały mocne gitarowe, niemalże hardrockowe brzmienie, dzięki czemu zyskały na ciężkości brzmienia. Pojawiły się też ballady, z których zespół zasłynął w pierwszej połowie lat 90. Po raz pierwszy w historii grupy ich płyta została nagrana z udziałem trzech gitarzystów. Utwory z płyty miały powodzenie na listach przebojów, a sama płyta zebrała pochlebne recenzje i cieszyła się dużą popularnością. Utwór „Parę chwil” był utworem przewodnim serialu "Egzamin z życia", a ballada "Nie ma niepotrzebnych" stała się oficjalnym hymnem akcji Kotan Day 2004.
Po trzech latach przerwy zespół wydał album pt. "", na którym brzmienie ponownie zostało złagodzone, a utwory zawarte na albumie były różnorodne. Zespół ponownie odszedł od mocnego brzmienia na rzecz utworów bliższych brzmieniu z kręgu pop oraz pop-rock. Album wzbudził mieszane uczucia wśród fanów: jedni zarzucali grupie komercjalizację, drudzy byli zadowoleni z płyty.
Muzycy.
Skład
Muzycy koncertowi.
Linia czasu
Interpretacje.
W repertuarze grupy Ira znajduje się 12 coverów różnych wykonawców, którzy inspirowali zespół. Jednym z pierwszych coverów, jaki zespół zaczął grać, był utwór „Rock and Roll All Nite” z repertuaru grupy Kiss. Ostatni raz na żywo został wykonany przez Irę w 2002 na festiwalu „Silmarile – Klejnoty Polskiego Rocka”. Podczas koncertów w latach 1991–1993 muzycy regularnie grali „Knockin' on Heaven’s Door” Boba Dylana, „Hey Joe” Jimiego Hendriksa, „Honky Tonk Woman” Rolling Stonesów, „Come Together” Beatlesów i „Highway to Hell” AC/DC. Zespół często grał także „Matyldę” grupy Test oraz „Oni zaraz przyjdą tu” Breakoutu.
Podczas koncertów solowych, w 2000 i 2001 Artur Gadowski często wykonywał utwór grupy Pink Floyd „Wish You Were Here”. Od 2003 na koncertach grany jest cover „Venus” grupy Shocking Blue. Parę razy sporadycznie pojawił się także utwór Dylana „Knockin' on Heaven’s Door”. Od 2005 zespół wznowił na swych koncertach granie „Come Together” i „Highway to Hell”. W ich repertuarze pojawił się także cover utworu Lenny’ego Kravitza „Fly Away”, lecz jest on sporadycznie grany na koncertach. Często pojawia się także „Autobiografia” Perfectu.

</doc>
<doc id="67930" url="https://pl.wikipedia.org/wiki?curid=67930" title="Zieluń">
Zieluń

Zieluń – wieś w Polsce położona w województwie mazowieckim w powiecie żuromińskim w gminie Lubowidz. Leży nad rzeką Wkrą.
Położenie geograficzne i administracyjne.
Zieluń znajduje się na skraju Górznieńsko-Lidzbarskiego Parku Krajobrazowego na Równinie Urszulewskiej pomiędzy Pojezierzem Mazurskim, Wysoczyzną Ciechanowską i Pojezierzem Dobrzyńskim.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. Wieś podzielona jest na dwa sołectwa. W latach 1975–1998 miejscowość położona była w województwie ciechanowskim. Do 1954 roku siedziba wiejskiej gminy Zieluń.
Czasy obecne.
Obecnie Zieluń liczy około 800 mieszkańców mieszkających przy kilku ulicach rozchodzących się od głównego placu 1 Maja. Od dawien dawna Zieluń podzielony jest na nieformalne dzielnice: Podruda (w stronę miejscowości Ruda – ulica Jagiellońska), Piaski (ulica Zygmuntowska i Polna), Zamost (za rzeką – ulica Piastowska), Batorówka (ulica Stefana Batorego), Łysa Góra (najdalej wysunięta część ulicy Stefana Batorego). Nazwy starszych ulic Zielunia pochodzą głównie od nazw dynastii i imion królów panujących w Polsce: Jagiellońska, Zygmuntowska, Piastowska, Stefana Batorego; poza tym występują ulice: Świętojańska (przy kościele), Szkolna (przy szkole), Polna i plac 1 Maja.
W miejscowości działa Ochotnicza Straż Pożarna a przy niej Mlodzieżowa Orkiestra Dęta, istniejąca od 1915 r. W 1995 r. zdobyła ona I miejsce w Wojewódzkim Przeglądzie Orkiestr Dętych w Strzegowie, koncertowała w kraju i za granicą.
W miejscowości istnieje Szkoła podstawowa i Gimnazjum, które w 2004 r. przyjęły imię Jana Pawła II.
W Zieluniu znajduje się stary ceglany młyn z początku XX wieku.
Parafia.
Zieluń jest miejscowością parafialną Kościoła katolickiego, należącą do dekanatu żuromińskiego diecezji Płockiej. Parafia Zieluń obecnie pod wezwaniem św. Jana Nepomucena (pierwotnie Św. Trójcy) została erygowana 8 maja 1588 r. przez bpa Piotra Dunina Wolskiego. Kościół parafialny wielokrotnie płonął i był odbudowywany, obecna murowana świątynia została wybudowana w latach 1872-1874 staraniem proboszcza ks. Stanisława Przetakiewicza i konsekrowana 5 maja 1885 r. przez bpa Henryka Kossowskiego. Tu otrzymał 21 lipca 1920 r. samodzielną placówkę ks. proboszcz Franciszek Giergielewicz (męczennik) i po 6 latach pracy w Zieluniu; 3 grudnia 1926 r. został mianowany proboszczem w Płocku-Radziwiu.
Obecnie proboszczem jest ks. mgr Sławomir Rosiński.
Historia.
Dawniej Zieluń był miejscowością nadgraniczną. Odbywały się tu targi. Tędy szły wojska Władysława Jagiełły na bitwę pod Grunwaldem. Mieszkańcy brali czynny udział w powstaniach narodowych, m.in. w powstaniu styczniowym i listopadowym. Pod Zieluniem rozegrała się jedna z bitew powstania styczniowego. Świadczą o tym zbiorowe mogiły, pomniki na miejscowym cmentarzu ufundowane przez lokalną społeczność.
Również podczas II wojny światowej istniał w Zieluniu ruch oporu i partyzantka. 6 października 1942 r. hitlerowcy spędzili okoliczną ludność i w akcie odwetu za odbicie z miejscowego aresztu działacza ruchu oporu Anastazego Kołodziejskiego pseudonim „Gromek” powiesili 20 mieszkańców.
Zieluń ma także swoje legendy. Jedna z nich mówi o tunelu, który rzekomo biegnie pod miejscowością od remizy strażackiej i kościoła aż do cmentarza.
Nazwę "Zieluń" przez krótki czas po wojnie nosiła też miejscowość Siechnice.
Osoby związane z Zieluniem.
Helena Pilejczyk, z domu Majcher, polska łyżwiarka szybka, multimistrzyni i rekordzistka Polski, srebrna medalistka mistrzostw świata, zdobywczyni brązowego medalu olimpijskiego w Squaw Valley w 1960 roku.

</doc>
<doc id="67931" url="https://pl.wikipedia.org/wiki?curid=67931" title="Kraftborn">
Kraftborn



</doc>
<doc id="67935" url="https://pl.wikipedia.org/wiki?curid=67935" title="Poeta">
Poeta



</doc>
<doc id="67937" url="https://pl.wikipedia.org/wiki?curid=67937" title="Weekend">
Weekend

Weekend ( „tydzień”, „koniec”) – okres wolny od pracy i nauki trwający od piątkowego popołudnia do niedzieli włącznie.
Gdy bezpośrednio przed piątkiem lub po niedzieli przypada jeden lub więcej dni ustawowo wolnych nazywane jest to długi weekend.
Dzisiejsza koncepcja dwudniowego "weekendu" pojawiła się na północy Wielkiej Brytanii na początku dziewiętnastego wieku i początkowo była dobrowolnym porozumieniem między właścicielami fabryk i pracownikami, dającym tym drugim wolne sobotnie popołudnie od godziny 14:00, w zamian za gotowość, że w poniedziałek przyjdą do pracy trzeźwi i wypoczęci. "Oxford English Dictionary" podaje pierwsze użycie terminu "weekend" w brytyjskim magazynie "Notes and Queries" w 1879 roku.
W 1908 roku pierwszy pięciodniowy tydzień pracy w Stanach Zjednoczonych został ustanowiony przez przędzalnię w Nowej Anglii, aby robotnicy żydowscy nie musieli pracować w szabat od zachodu słońca w piątek do zachodu w sobotę. W 1926 roku Henry Ford rozpoczął zamykanie fabryk motoryzacyjnych na całą sobotę i niedzielę. W 1929 roku "Amalgamated Clothing Workers of America" był pierwszym związkiem zawodowym, który domagał się pięciodniowego tygodnia pracy i udało mu się go uzyskać. Reszta Stanów Zjednoczonych powoli podążyła za nimi, ale dopiero w 1940 r., kiedy wszedł w życie "Fair Labor Standards Act" z 1938 r. nakazujący maksymalny 40-godzinny tydzień pracy, dwudniowy weekend został przyjęty w całym kraju.
W kolejnych dziesięcioleciach, szczególnie w okresie od lat 40. do 60. XX w., zwiększyła się liczba krajów, które przyjęły piątkowo – sobotni lub sobotnio – niedzielny "weekend", by dostosować się do rynków międzynarodowych.

</doc>
<doc id="67940" url="https://pl.wikipedia.org/wiki?curid=67940" title="Id">
Id

Id (pol. "to," niem. "Es," inaczej "ono") – pierwotny system organizacji psychicznej, źródło kształtowania się ego i superego.
Id jest zbiornikiem psychicznej energii, zawiera w sobie dziedziczne i wrodzone wyposażenie psychiczne z popędami włącznie, działa na zasadzie impulsów i natychmiastowej gratyfikacji zaspokojenia potrzeb. Energia id funkcjonuje według zasady przyjemności. Napięcie wprowadzane do świadomości przez id, usiłuje rozładować tzw. czynność odruchowa (natychmiastowa redukcja napięcia) i proces pierwotny (redukuje złożone reakcje psychiczne). 
Według Zygmunta Freuda id jest „prawdziwą rzeczywistością psychiczną”, dlatego reprezentuje wewnętrzny świat subiektywnych doznań i nie posiada żadnej wiedzy o rzeczywistości obiektywnej. Wyobrażenia w tym systemie spełniają pragnienia id, pozostając w oderwaniu od rzeczywistości fizycznej i empirycznej. Systemem który umożliwia konfrontowanie wyobrażeń z przedmiotami pragnień jest ego.
Id wraz z popędami wyrażają celowość życia indywidualnego organizmu.

</doc>
<doc id="67941" url="https://pl.wikipedia.org/wiki?curid=67941" title="Jaromira">
Jaromira

Jaromira - nienotowany w źródłach staropolskich żeński odpowiednik imienia Jaromir.
Imieniny obchodzi: 24 września.

</doc>
<doc id="67942" url="https://pl.wikipedia.org/wiki?curid=67942" title="Jaromír Jágr">
Jaromír Jágr

Jaromír Jágr (ur. 15 lutego 1972 w Kladnie) – czeski hokeista, reprezentant Czech, pięciokrotny olimpijczyk. Wychowanek i właściciel klubu HC Kladno.
Kariera klubowa.
Od 1994 występował w lidze NHL. Przez 13 lat gry reprezentował w niej barwy trzech drużyn i rozegrał w nich łącznie: 1273 spotkania zdobywając 646 goli, 953 asysty (sezon zasadniczy) oraz 169 mecze w fazie play-off, zaś w nich uzyskał 77 goli, 104 asysty.
4 lipca 2008 postanowił przerwać karierę w NHL i przeniósł się do rosyjskiego klubu KHL – Awangardu Omsk. W sezonach 2008/2009, 2009/2010 i 2010/2011 przewodził drużynie Obcokrajowców wzgl. Wschodu w Meczu Gwiazd KHL (drużynę Rosjan wzgl. Zachodu prowadził Aleksiej Jaszyn).
1 lipca 2011 po trzech latach występów w lidze rosyjskiej KHL postanowił wrócić do NHL i podpisać kontrakt z drużyną Philadelphia Flyers. Jaromír Jágr podpisał roczny kontrakt z klubem, który w tym czasie zapłaci mu 3,3 mln dolarów. Dotychczas zagrał w NHL 1273 meczów w 17 sezonach, w których zdobył 1599 punktów (646 goli i 953 asysty). Po zakończeniu sezonu złożono mu 21 ofert kontraktów z różnych klubów. Na początku lipca 2012 zawodnik podpisał roczną umowę z klubem Dallas Stars. Od września 2012 do stycznia 2013 na okres lokautu w sezonie NHL (2012/2013) związał się z macierzystym HC Kladno (wraz z nim inni wychowankowie klubu, Tomáš Plekanec i Jiří Tlustý). 2 kwietnia 2013 został zawodnikiem Boston Bruins i pozostawał nim do końca sezonu (z drużyną dotarł do finału rozgrywek). W lipcu 2013 został zawodnikiem New Jersey Devils. Pod koniec kwietnia 2014 przedłużył kontrakt o rok. Od końca lutego 2015 zawodnik Florida Panthers. W kwietniu przedłużył kontrakt z klubem o rok. Po dwóch sezonach w barwach tej drużyny odszedł z Floridy w połowie 2017. Na początku października 2017, w wieku 45 lat związał się rocznym kontraktem z pierwszym w swojej karierze klubem kanadyjskim, Calgary Flames. 29 stycznia 2018 ogłoszono jego wypożyczenie do macierzystego HC Kladno (występującego w 1. lidze), a wkrótce potem poinformowano o możliwości równoległych występów Jágra w zespole Oceláři Trzyniec (grającego w ekstralidze). Sam zawodnik przyznał, że w barwach Trzyńca jest skłonny grać dopiero w decydujących meczach sezonu. W pierwszym spotkania w barwach Kladna 3 lutego 2018 zaliczył trzy asysty.
Kariera reprezentacyjna.
Na początku swojej kariery reprezentował Czechosłowację. Następnie został reprezentantem Czech. Uczestniczył w turniejach mistrzostw świata w 1990, 1991, 1994, 2002, 2004, 2005, 2009, 2010, 2011, 2014, 2015, Canada Cup w 1991, Pucharu Świata 1996, 2004 oraz zimowych igrzysk olimpijskich 1998, 2002, 2006, 2010, 2014 (w 2010 był chorążym ekipy narodowej). Po turnieju mistrzostw świata 2014 w dniu 25 maja tego roku ogłosił zakończenie kariery reprezentacyjnej.
Sukcesy i osiągnięcia.
Został członkiem Triple Gold Club (tzw. Klub Potrójngo Złota; jako jeden z dwóch Czechów, obok Jiříego Šlégra). Obaj w swojej karierze zdobyli „trzy złota”, tj. Puchar Stanleya, Mistrzostwo Olimpijskie i Mistrzostwo Świata. Zajmuje drugie miejsce wśród aktywnych zawodników z największą liczbą goli, asyst i punktów. Często jest uważany za jednego z najlepszych graczy ofensywnych na świecie, a także za najlepszego europejskiego hokeistę w historii.

</doc>
<doc id="67943" url="https://pl.wikipedia.org/wiki?curid=67943" title="Jaromir Jagr">
Jaromir Jagr



</doc>
<doc id="67944" url="https://pl.wikipedia.org/wiki?curid=67944" title="Jan Baudouin de Courtenay">
Jan Baudouin de Courtenay



</doc>
<doc id="67946" url="https://pl.wikipedia.org/wiki?curid=67946" title="Ogr">
Ogr

Ogr – legendarne stworzenie z mitów Europy Północnej. Ogry to rasa człekokształtnych stworzeń, gwałtownych i okrutnych potworów jedzących ludzkie mięso. Ogry są, w przeciwieństwie do trolli, inteligentne, ale i tak ludziom zwykle udaje się je pokonać, nawet pomimo ich wielkiej siły.

</doc>
