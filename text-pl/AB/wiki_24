<doc id="67949" url="https://pl.wikipedia.org/wiki?curid=67949" title="Powiat toruński">
Powiat toruński

Powiat toruński – powiat w Polsce (województwo kujawsko-pomorskie), utworzony w 1999 roku w ramach reformy administracyjnej. Siedzibą powiatu jest Toruń, który jako miasto na prawach powiatu nie wchodzi w jego skład. Największe rzeki to Wisła oraz jej prawy dopływ Drwęca. Przez powiat przebiega trasa autostrady A1, a także Droga krajowa nr 91 Gdańsk-Katowice.
W skład powiatu wchodzą:
Historia.
Pierwszy powiat toruński powstał w 1807 roku, jako jednostka administracyjna Księstwa Warszawskiego i wchodził w skład departamentu bydgoskiego aż do 1815 roku. Drugi powiat toruński powstał 1 kwietnia 1818 roku jako jednostka podziału administracyjnego Państwa Pruskiego. Do 1900 roku obejmował także miasto Toruń, które 1 kwietnia stało się osobnym powiatem miejskim. Niemiecki urząd działał do dnia 17.01.1920 roku, kiedy to landrat toruński (pol. Starosta) przekazał swoje kompetencje na ręce delegata urzędu polskiego, Adama Czarlińskiego. W 1900 roku powiat składał się z 1 oficjalnego miasta – Chełmży oraz Podgórza, który pomimo nie przywrócenia praw miejskich utraconych w 1833 roku, od 1845 roku posiadał władze samorządowe zorganizowane na wzór miasta oraz 150 gmin. W 1910 roku liczba gmin zmalała do 134 (64 gminy wiejskie i 69 obszarów dworskich niem. Gutsbezirke). Powierzchnia powiatu wraz z miastem Toruń wynosiła 916 km² (do 1900 r.). W 1906 roku dokonano zmiany administracyjnej, kiedy to gminę Mokre włączono w granice miasta Torunia. Od tej daty powierzchnia powiatu wynosiła 884 km² i nie zmieniała się, aż do czasu zmian administracyjnych w podziale administracyjnym II Rzeczypospolitej w 1938 roku.
Po przyłączeniu Pomorza do Polski powiat toruński wchodził w skład województwa pomorskiego, będąc jego obszarem najbardziej wysuniętym na południe. Graniczył z powiatami chełmińskim i wąbrzeskim w tymże województwie oraz nieszawskim i lipnowskim w województwie warszawskim, inowrocławskim i bydgoskim w województwie poznańskim.
W roku 1930 powiat toruński składał się z: 2 miast (Chełmża, Podgórz), 69 gmin wiejskich oraz 57 obszarów dworskich. Na jego terenie istniało 443,864 km dróg, przebiegało przez niego 10 linii kolejowych. Na system edukacji składało się 76 szkół powszechnych (1-klasowych – 30; 2-klasowych – 31; 3-klasowych – 9; 4-klasowych – 3; 7-klasowych -3). Istniały również 2 przedszkola powiatowe w Lubiczu i Brąchnowie. Sprawy religijne reprezentowało 44 kościołów i kaplic w tym 19 kościołów i 7 kaplic katolickich oraz 15 kościołów i 3 kaplice ewangelickie. 
1 sierpnia 1934 roku z dotychczasowych jednostkowych gmin wiejskich utworzono gminy wiejskie zbiorowe, dzieląc tym samym powiat toruński na następujące gminy wiejskie: Smolno, Rzęczkowo, Łubianka, Chełmża, Zelgno, Turzno, Bielawy, Lulkowo, Podgórz i Popioły oraz miasta Chełmża i Podgórz. Kolejne zmiany administracyjne przyniósł rok 1938, kiedy to 1 kwietnia w granice Torunia włączone zostały tereny gromad Rudak, Stawki i wschodniej części Małej Nieszawki z gminy Podgórz, samo miasto Podgórz oraz część terenów z gminy Lulkowo (gromada Różankowo).
Warto zaznaczyć, że wchodzące dzisiaj w skład powiatu toruńskiego tereny z gmin Obrowo, Czernikowo i częściowo Lubicz leżące za Drwęcą, na dawnym terenie zaboru rosyjskiego należały do powiatu lipnowskiego w województwie warszawskim. Tereny te wchodziły w skład następujących gmin: Osówka, Mazowsze, Dobrzejewice (Obrowo) i Czernikowo. Dopiero w dniu 1 kwietnia 1938 roku powiat lipnowski wraz z innymi został przyłączony do województwa pomorskiego ze stolicą w Toruniu.
Wybuch II wojny światowej spowodował likwidację polskiej władzy w powiecie toruńskim. Na mocy dekretu inkorporacyjnego z 8.10.1939 roku, zachodnie i północne ziemie polskie zostały wcielone do III Rzeszy. Tereny wcielone do Rzeszy zostały podzielone pod względem administracyjnym na okręgi. Powiat toruński wszedł w skład Okręg Rzeszy Gdańsk-Prusy Zachodnie, a w jego ramach znajdował się na terenie rejencji bydgoskiej. 29 grudnia 1939 roku przywrócono wszystkim miejscowościom niemieckie nazwy obowiązujące przed 1920 rokiem. Jednocześnie do końca 1939 roku organizowano nowe władze. Na czele powiatu stał landrat – kierownik administracji państwowej i samorządu oraz równocześnie kierownik partii NSDAP. W czasie okupacji funkcję landrata sprawowały 3 osoby. Od 1939 roku do 1941 roku Kippke, w latach 1941–1943 Franz Böse, a ostatnim sprawującym funkcję w latach 1943-1945 był Dr Ernst Hild. Na dzień 1 stycznia 1945 roku Landkreis Thorn (obowiązująca nazwa powiatu) dzielił się na 1 miasto Kulmsee oraz 12 gmin w ramach których istniało 83 mniejszych jednostek – wspólnot (niem. Übrige Gemeinden).
Po wojnie ponownie odtworzono polski powiat toruński. Starostwo powiatowe zaczęto organizować w Toruniu od marca 1945 roku, jednak powołane zostało znacznie wcześniej, gdyż już dnia 23 listopada 1944 roku kiedy to PKWN wydał dekret o organizacji i zakresie działania samorządu terytorialnego, który znosił strukturę administracyjną wprowadzoną przez Niemcy i przywracał przedwojenny podział administracyjny Polski. Na jego czele stał starosta powiatowy do którego zadań należały wszystkie sprawy administracji państwowej na terenie powiatu, jeżeli nie były zastrzeżone właściwości władz naczelnych, wojewody i innych władz państwowych czy samorządowych. Równocześnie po wyzwoleniu terenów poszczególnych gmin odtwarzano samorząd lokalny, który reprezentowała Gminna Rada Narodowa wraz z Zarządem Gminnym na który składał wójt, podwójci i 3 członków. Organy te powstały na mocy ustawy Krajowej Rady Narodowej z dnia 11 września 1944 roku o organizacji i zakresie działania rad narodowych. Na podstawie tej samej ustawy powoływano Powiatowe Rady Narodowe, które stanowiły naczelny organ uchwałodawczy samorządu terytorialnego oraz planowania działalności publicznej i kontroli nad rządowymi i samorządowymi organami wykonawczymi. Organem wykonawczym PRN był Wydział Powiatowy, który decyzją Ministra Administracji Publicznej w lutym 1947 roku włączono do Starostw Powiatowych. Dualizm władzy w polskich powiatach zlikwidowano dopiero w 1950 roku na mocy ustawy o terenowych organach jednolitej władzy państwowej z dnia 20.03.1950 roku na mocy której powoływano Prezydium Powiatowej Rady Narodowej i Urząd Powiatowy (podobnie działo się w gminach gdzie zlikwidowano Zarząd Gminny z wójtem).
W latach 1945-1954 powiat toruński składał się z 1 miasta (Chełmża), 11 gmin (Chełmża, Grębocin, Lulkowo, Łubianka, Podgórz zs. Mała Nieszawka, Popioły zs. Otłoczyn, Rzęczkowo, Smolno, Turzno, Zelgno, Złotoria) i 94 gromad. Obszar powiatu wynosił 797 km². Według stanu na rok 1949 na terenie powiatu znajdowało się 866,5 km dróg kołowych, ludność zatrudniona była w 94 zakładach pracy (państwowych 5, samorządowych 7, spółdzielczych 82). Jednak powiat od początku swojego istnienia miał przede wszystkim charakter rolniczy.
Zaludnienie poszczególnych gmin wynosiło (październik 1949 rok):
Kolejne poważne zmiany administracyjne przyniósł rok 1954, kiedy to na miejsce dotychczasowych gmin wprowadzono nową jednostkę podziału administracyjnego – gromady. Zostały one wprowadzone ustawą z dnia 25 września 1954 roku, o reformie podziału administracyjnego wsi i powołaniu gromadzkich rad narodowych. Organem wykonawczym gromady była Gromadzka Rada Narodowa.
Z dotychczasowych gmin powiatu utworzono gromady Biskupice, Brzezinko, Dzwierzno, Głuchowo, Grębocin, Grzegorz, Grzywna, Lubicz, Lulkowo, Łubianka, Ostaszewo, Otłoczyn, Pędzewo, Pluskowęsy, Rozgarty, Rzęczkowo, Siemoń, Toporzysko, Turzno, Wielka Nieszawka, Wypcz i Złotoria.
1 stycznia 1955 roku w granice powiatu toruńskiego włączono Gromadę Mierzynek oraz Gromadę Głogowo, które dotychczas znajdowały się w powiecie lipnowskim. Rok później 1 stycznia 1956 roku, do powiatu toruńskiego również kosztem powiatu lipnowskiego włączono kolejne 3 gromady: Obrowo, Osiek i Łążyn. Po tych zmianach po raz pierwszy granice powiatu toruńskiego objęły tereny leżące w latach 1815-1920 w innym zaborze – rosyjskim, były to obszary znajdujące się na historycznej ziemi dobrzyńskiej. W tym samym czasie wieś Grabie przyłączono do powiatu aleksandrowskiego. W kolejnych latach dochodziło do zmian liczby gromad i ich terytorium, nie dochodziło jednak do przyłączeń całych obszarów gromad z innych powiatów. W 1958 roku zniesiono gromady Głuchowo i Pluskowęsy, a na ich miejsce stworzono Gromadę Chełmża. 31 grudnia 1959 roku zniesiono gromady Mierzynek (włączono do gromady Lubicz), Pędzewo i Rozgarty (z których stworzono gromadę Górsk), Siemoń (włączono do gromady Rzęczkowo), Brzezniko (włączenie do gromady Turzno) oraz Grzegorz i Dzwierzno, z których utworzono nową gromadę Zelgno. Kolejne zmiany przyniósł rok 1961, kiedy to 31 grudnia zniesiono gromady: Biskupice (włącznie do gromady Łubianka), Grzywna (włącznie do gromady Chełmża), Łążyn (włącznie do nowej gromady Dobrzejewice), Ostaszewo (teren oprócz wsi Sławkowo włączono do nowej gromady Łysomice), Wypcz (teren podzielono pomiędzy gromady Chełmża i Łubianka) oraz Otłoczyn, której teren podzielono pomiędzy gromadę Wielka Nieszawka oraz gromadę Wołuszewo w powiecie aleksandrowskim. Zmieniono również siedziby 2 Gromadzkich Rad Narodowych z Głogowa na Dobrzejewice oraz Lulkowa na Łysomice, co skutkowało również zmianą ich nazwy.
Następne zmiany wprowadzono 31 grudnia 1971 roku kiedy zlikwidowano kolejne gromady: Dobrzejewice (część terenu włączono do gromady Lubicz z części utworzono nową gromadę Kawęczyn), Obrowo (włączenie do gromady Kawęczyn), Złotoria (włączono do gromady Lubicz i Osiek nad Wisłą), połączono również gromady Toporzysko i Górsk tworząc, istniejącą już wcześniej gromadę Pędzewo.
Zmiany te nie przetrwały długo, gdyż już dokładnie rok później 1 stycznia 1973 roku w miejsce gromad przywrócono większe gminy. W chwili reformy na terenie powiatu toruńskiego istniało 12 gromad (Chełmża, Grębocin, Kawęczyn, Lubicz, Łubianka, Łysomice, Osiek nad Wisłą, Pędzewo, Rzęczkowo, Turzno, Wielka Nieszawka i Zelgno). Zgodnie z uchwałą Wojewódzkiej Rady Narodowej z dniem 1 stycznia 1973 roku utworzono następujące gminy: Chełmża – wieś, gmina Dobrzejewice (w październiku 1973 r. siedzibę gminy przeniesiono do Obrowa, tym samym zmieniono jej nazwę), Lubicz, Łubianka, Łysomice, Wielka Nieszawka, Zławieś Wielka. Z istniejących 12 gromad wiejskich utworzono 7 dużych gmin. Porównując to do stanu sprzed 1954 roku, czyli likwidacji gmin i wprowadzenia gromad, liczba gmin wiejskich uległa zmniejszeniu o 4. Jedynymi przywróconymi gminami wiejskimi były Łubianka oraz Chełmża-wieś.
Trzeba również zaznaczyć, że oprócz gmin wiejskich, których zmiany terytorialne opisano powyżej, przez cały ten okres istniała gmina miejska Chełmża, w której siedzibę miały również władze zarówno gminy wiejskiej, jak i gromady Chełmża-wieś.
Powiat toruński w związku z kolejną reformą administracyjną kraju został zlikwidowany w 1975 roku, w jego miejsce utworzono województwo toruńskie składające się z 13 miast (w tym 5 miast jako gminy miejsko-wiejskie) oraz 36 gmin wiejskich. Przywrócono go w 1999 roku, włączając w jego granice gminę Czernikowo, dotychczas znajdującą się w województwie włocławskim, a wcześniej (przed 1975 roku) w powiecie lipnowskim.
Z chwilą likwidacji powiatu charakterystyka poszczególnych gmin pod względem powierzchni i liczby mieszkańców przedstawiała się następująco:
Demografia.
Jedynym i największym miastem w powiecie jest Chełmża licząca 14 965 mieszkańców. Najludniejszą zaś jest gmina Lubicz, która liczy 19 123 mieszkańców. Pozostałymi gminami które liczą ponad 10 tys. mieszkańców są: Obrowo (14 536) i Zławieś Wielka (13 227). Najmniejszą zaś jest gmina Wielka Nieszawka licząca tylko 4920 mieszkańców. Według danych z 31 grudnia 2019 roku powiat zamieszkiwało 108 345 osób. Natomiast według danych z 30 czerwca 2020 roku powiat zamieszkiwało 108 938 osób.
Transport Lokalny w powiecie.
Transportem osobowym na terenie powiatu toruńskiego zajmuje się kilku przewoźników. Największym z nich jest prywatna spółka VEOLIA Transport Kujawy Sp. z o.o., która powstała 1 lipca 2004 roku po sprywatyzowaniu dawnego państwowego PKS Toruń powstałego 1 stycznia 1950 roku. Veolia dysponuje ponad 100 autokarami i busami. W powiecie są też inne prywatne firmy transportowe zajmujące się komunikacją w obrębie powiatu. Są to: Trans-Tur, Trans-Tom i Hanvan, zajmujący się transportem między Toruniem a Chełmżą.
W powiecie toruńskim funkcjonuje transport kolejowy. Obecnie na trasach w powiecie przewożeniem pasażerów zajmuje się dwóch operatorów: Przewozy Regionalne oraz Arriva RP. Spółka Przewozy Regionalne obsługuje 18 (odcinek Toruń Główny – Bydgoszcz Główna). Natomiast przewoźnik Arriva RP wozi pasażerów na liniach 18 (odcinek Toruń Główny – Kutno) oraz 27, 207, 209, 353.

</doc>
<doc id="67951" url="https://pl.wikipedia.org/wiki?curid=67951" title="Carole">
Carole

Carole ("carol", "Kronentanz") – średniowieczny, francuski taniec kołowy, wywodzący się z pogańskich obrzędów, związanych z zimowym przesileniem. 
Z niego wzięła początek pieśń ludowa zwana w Anglii carol, a w Polsce pastorałka i rotuła.
Termin "carole" pochodzi od greckiego "khoraules" (khoros = chór + auleo = grać na flecie). Rzymianie nazywali "choraules" flecistów towarzyszących chórowi. Owidiusz wymienia termin "chorea", którym określa taniec z towarzyszeniem śpiewu. W Prowansji "choreola" była zdrobnieniem od "chorea" i oznaczała taniec grupowy. Termin ten przeszedł do francuskiego jako "carole" a do włoskiego jako "carola" i oznaczał w obu wypadkach śpiew ze specyficznym rodzajem tańca. Odpowiada temu angielski termin "carol", który oznacza rodzaj śpiewu religijnego, prawie zawsze związanego z Bożym Narodzeniem.
Curt Sachs dowodził, że termin "carole" pochodzić może od łacińskiej "corolla", czyli mała girlanda, mała korona. Potwierdzać to może niemiecka nazwa tego tańca "Kronentanz", co oznacza taniec korony, a więc w kółko.
Carole jest bardzo prostym i starym tańcem, wykonywanym zespołowo. Jego schemat jest ciągle taki sam w różnych regionach Europy. Tańczy się go w kole, trzymając za ręce, poruszając się w prawo bądź w lewo. Czasami koło pęka i tworzy się wtedy korowód. 
Przez całe średniowiecze jego forma nie uległa zmianie, miała charakter rytualnej celebracji. Największą popularnością taniec cieszył się we Włoszech, Francji i Anglii. W niektórych regionach Wielkiej Brytanii jeszcze dziś jest praktykowany w czasie świąt religijnych i ludowych, związanych z zimowym przesileniem (22 grudnia). W czasie świąt "Muming Play" związanych z antycznymi kultami rolniczymi, w celu zapewnienia bogatych zbiorów, wzdłuż ulic i na placach, rolnicy śpiewając tańczą pewną odmianę "carol". 
Zmiana nastąpiła tam, gdzie do akompaniamentu śpiewem dodano muzykę, lub wręcz zastąpiono nią śpiew. Wtedy carole stała się tańcem wyłącznie świeckim. 
We Francji przez jakiś czas tańczono ją na bazie "rondeau" (ronda), muzyki początkowo liturgicznej, wykonywanej do końca XIII w. monodycznie. Po tym okresie zaczęto ją wykonywać polifonicznie, aż do końca XV w. Termin "rondeau" oznaczy okrąg i odnosi się tak do tańca wykonywanego w tej formie (łac. "rotundus"), jak i do akompaniamentu charakteryzującego się ciągłym powrotem refrenu.
Carole weszła w skład basse danse około połowy XIV w. i uzyskała status tańca artystycznego. W następnych wiekach spotyka się ją w przeróżnych kontekstach. Dotarła do naszych czasów także w dziecięcych zabawach w kółko graniaste. Swoją popularność zawdzięcza niezwykłej prostocie i trzymaniu się za ręce, co wynika ze spontanicznego odruchu solidarności. 
Carole przypomina także niektóre tańce plemienne wykonywane w kole. Najprostsze zaloty i związane z nimi tańce, krążenie chłopców dookoła dziewcząt ustawionych w kółko, posiadają te same cechy. Rytuały związane z płodnością i zapewnieniem dobrobytu, kult zmarłych i tańce wojenne niektórych regionów także przybierają formę tańca w kole i zazwyczaj towarzyszą im śpiewy.

</doc>
<doc id="67955" url="https://pl.wikipedia.org/wiki?curid=67955" title="Ewangelia Tomasza">
Ewangelia Tomasza

Ewangelia Tomasza (kopt. p.euaggelion p.kata Thomas) – starożytne pismo zaliczane do apokryfów Nowego Testamentu, powstałe prawdopodobnie przed końcem II wieku n.e. i znane dziś przede wszystkim w przekładzie na dialekt saidzki języka koptyjskiego. Tekst grecki zachował się we fragmentach; wskazuje się, że językiem oryginału mógł być syryjski. Dzieło znane było starożytnym Ojcom Kościoła, zaginęło, lecz zostało odnalezione w 1945.
Tekst apokryfu zawiera 114 powiedzeń (logiów) Jezusa Chrystusa, które miał zapisać Tomasz Apostoł. Znaczna ich część ma swoje odpowiedniki w Ewangeliach kanonicznych. Jest jednym z najważniejszych apokryfów, bywa nazywany piątą Ewangelią. Datowanie, pochodzenie, jak i struktura apokryfu nie zostały jeszcze całkowicie wyjaśnione.
Od wspomnianego dokumentu należy odróżnić inny IV-wieczny apokryf, Ewangelię Dzieciństwa Tomasza, która opisuje dziecięce lata Jezusa.
Rękopisy.
W roku 1897 Grenfell oraz Hunt odkryli pierwszy fragment apokryfu w języku greckim (P. Oxy. 1). Zauważyli, że fragment ten zawiera "Logia" Jezusa i wyrazili przypuszczenie, że oryginalny rękopis zawierał kolekcję mów Jezusa, które były niezależne od czterech Ewangelii kanonicznych w ich obecnej, znanej nam formie. Owe logia zaklasyfikowali do pism nieheretyckich i sądzili, że ich zbiór powstał przed rokiem 140. Odkrywcy zauważyli pewne paralele w dziełach Klemensa Aleksandryjskiego.
Grenfell i Hunt odkryli nieco później – dokładna data nieznana – również dwa inne greckie fragmenty tej ewangelii (P. Oxy. 654, P. Oxy. 655), oba pochodzące z III wieku. Teksty tych fragmentów opublikowali w roku 1904. Odkrywcy zauważyli pewne podobieństwa wszystkich trzech fragmentów, ale co do wspólnego pochodzenia fragmentów nie mieli pewności. Wyrazili jedynie przypuszczenie, że P. Oxy. 654 może pochodzić z Ewangelii Tomasza lub Ewangelii Filipa. P. Oxy. 655 uznali za niekanoniczną ewangelię, podobną do Synoptyków, zwłaszcza do Ewangelii Łukasza. Harnack uznał go za fragment Ewangelii Egipcjan. Odkrywcy zauważyli pewne podobieństwa zachodzące między P. Oxy. 654 a P. Oxy. 655.
Do połowy XX wieku znane były jedynie fragmenty greckiej wersji tego tekstu. Ewangelia Tomasza jest jednym z tekstów odkrytych w 1945 roku w Nag Hammadi w zbiorze trzynastu koptyjskich kodeksów papirusowych. Rękopis nosi numer II ("Nag Hammadi Codex II") i jest przechowywany w Kairze, w dziale rękopisów Muzeum Koptyjskiego ("Coptic Museum, Department of Manuscripts") Inv. 10544). Zawiera siedem dzieł literackich, Ewangelia Tomasza jest jego drugim dziełem). Spisana została w dialekcie saidzkim, jakkolwiek zawiera szereg nieregularności językowych, które wskazują na wpływy dialektu subachmimskiego. Jest to jedyny zachowany rękopis z pełnym tekstem apokryfu. Opublikowany został w roku 1959.
Odkryto ponadto dwa inne koptyjskie rękopisy CG XIII (dokładny odpowiednik dla CG II) oraz Or. 4926 (dialekt subachmimski). Oba zawierają logion 5 i zachowały się we fragmentarycznym stanie.
Tekst koptyjski nie zawsze jest zgodny z greckimi fragmentami (znalezionymi w Oxyrhynchus), największą różnicą jest umieszczenie partii 30 logionu według greckiego tekstu na końcu 77 logionu w tekście koptyjskim. Zachodzą też znaczące różnice pomiędzy tekstem koptyjskim a cytatami Hipolita. Według Nikefora z IX wieku Ewangelia Tomasza ma 1300 stychów, co jest zbyt dużą liczbą na znaną nam wersję tej ewangelii. Oznacza to, że Ewangelia Tomasza występowała w kilku formach i poddana została więcej niż jednej redakcji.
Autorstwo i czas powstania.
Według samego utworu jego autorem jest apostoł Tomasz Didymus wspomniany też kilkakrotnie w Ewangelii Jana.
Najbardziej prawdopodobnym miejscem powstania apokryfu jest Syria.
Greckie rękopisy P. Oxy. 1 i P. Oxy. 654 pochodzą z początku III wieku i wskazują, że tekst grecki istniał w końcu II wieku. Najstarszy koptyjski rękopis pochodzi z I poł. IV wieku.
Początkowo sądzono, że utwór został napisany w języku greckim, a w III wieku n.e. dokonano jego tłumaczenia na język koptyjski. Z czasem jednak zwrócono uwagę na liczne semityzmy i syriacyzmy, dlatego badacze dopuszczają możliwość, że pierwotnym językiem był syryjski (przynajmniej dla niektórych partii). Według De Conick 48 logionów (tj. 42%), zawiera substrat semicki. Craig A. Evans wskazał, że 54 logion bardziej przypomina syryjski przekład Mt 5,3 bądź Łk 6,20 niż ich greckie oryginały.
Myślano dawniej, że utwór powstał w II wieku, w środowisku gnostyckim, w wyniku dwóch redakcji, pierwsza miała miejsce przed rokiem 140, druga w końcu II wieku w Syrii. Luźne logia, z których został skomponowany utwór, istniały wcześniej, przekazywane ustnie i zapisywane w różnej kolejności, czego potwierdzeniem są fragmenty greckie odnalezione w Oksyrynchos (stosują inną kolejność).
Po publikacjach Helmuta Koestera (1957, 1968, 1971) powoli zaczął dochodzić do głosu pogląd, że niektóre partie dzieła pochodzą z połowy I wieku. Pogląd zwyciężał powoli, ponieważ przeciwstawiano mu jako kontrargument wpływy gnostyckie. Znaczna część logionów ma charakter bardziej pierwotny od Ewangelii kanonicznych, wyglądają na współczesne dla źródła Q i są od niego niezależne (brak charakterystycznych dla Q zapowiedzi powtórnego przyjścia Syna człowieczego). Logiony te zostały przeredagowane w II wieku w duchu wczesnognostyckim.
Ewangelia Tomasza powstała w dwóch redakcjach (stąd powtórzenia), pierwsza została dokonana w I poł. II wieku, druga ok. 170 roku. Badacze wskazują, że niektóre partie apokryfu mogą pochodzić z końca I wieku, natomiast inne jej teksty (np. logion 68) nie mogły powstać przed powstaniem Bar Kochby. Ewangelia cytowana jest przez Hipolita i Orygenesa. Według Harnacka Ireneusz znał Ewangelię Tomasza. Przyjmuje się, że koniec II wieku to "terminus ante quem". Helmut Koester twierdził, że tradycje zawarte w ewangelii pochodzą nawet z połowy I wieku i niejednokrotnie mają bardziej pierwotny charakter niż w Ewangeliach kanonicznych, jednak zostały później zredagowane przez gnostyckiego redaktora.
Według części badaczy niektóre partie apokryfu mają bardziej pierwotny charakter niż ich odpowiedniki w Ewangeliach kanonicznych. Stephen J. Patterson jako przykład podaje przypowieść "O dzierżawcach winnicy" (logion 65–66), opisaną przez wszystkich trzech synoptyków, w Ewangelii Tomasza zachowuje najbardziej pierwotny charakter. W Ewangelii Marka przypowieść ta nosi już cechy alegoryczne, których brak w Ewangelii Tomasza. John Dominic Crossan uważa (powołując się przy tym na innych badaczy), że Ewangelia składa się z dwóch warstw, pierwsza powstała w latach pięćdziesiątych I wieku, natomiast druga w latach sześćdziesiątych lub siedemdziesiątych I wieku. Według Crossana Ewangelia Tomasza jest niezależna od ewangelii kanonicznych. Bart D. Ehrman, posługując się kryterium prostoty („w toku przekazywania tego typu treści ulegają zwykle wydłużeniu i wysubtelnieniu”), sugeruje że Ewangelia Tomasza przekazuje niektóre wypowiedzi Jezusa w formie starszej niż Ewangelie synoptyczne. Argumentuje to analizą porównawczą poszczególnych logionów z ich odpowiednikami w ewangeliach synoptycznych – logionu 8 z Mt 13,47-50, logionu 20 z Mk 4,30-32 oraz logionu 34 z Łk 6,39. Ponadto Ehrman uważa, że Ewangelia Tomasza jest niezależna od innych zachowanych tekstów źródłowych.
Według J.P. Meiera redaktor musiał znać Ewangelie kanoniczne, a użycie ich materiału w mniej więcej takich samych proporcjach jak w większości literatury chrześcijańskiej II wieku, potwierdza pogląd o wtórnym pochodzeniu tego apokryfu. Według niego dzieło jest bardzo ważnym świadectwem i źródłem informacji o wczesnym chrześcijańskim gnostycyzmie, ale nie może być traktowane jako niezależne źródło informacji o historycznym Jezusie.
Nicholas Perrin jest zwolennikiem późniejszego datowania i utrzymuje, że "Tomasz" jest zależny od "Diatessaronu", który został skomponowany na krótko po 172 roku przez Tacjana w Syrii.
Treść i teologia.
Nazwa zbioru, „Ewangelia”, nie nawiązuje do formy literackiej ewangelii, a raczej do treści. Ewangelia Tomasza praktycznie nie zajmuje się męką, śmiercią i zmartwychwstaniem Chrystusa, co stanowczo odróżnia ją od ewangelii kanonicznych i zbliża do gnostycyzmu. Tematem ewangelii jest Królestwo Boże i uczniostwo Jezusa. Koptyjski przekład porównany z greckimi fragmentami redukuje częstotliwość występowania terminu „Królestwo Boże” i zamienia je na „Królestwo”, np. w logionie 27 (por. P. Oxy. 1) oraz w logionie 3 (por. P. Oxy. 654). Królestwo Boże uzyskuje inne znaczenie niż w źródle Q (zorientowane eschatologicznie) i jest najbliższe sposobowi, w jaki je postrzega Ewangelia Jana. W niektórych przypadkach koptyjski tłumacz mógł dokonywać modyfikacji w oparciu o tekst ewangelii kanonicznych.
Znaczna część logionów znajduje swoje odpowiedniki w Ewangeliach synoptycznych, ale również i w Ewangelii Jana (logiony 13, 19, 24, 38, 49, 92). Niektóre z logionów znajdują swoje odpowiedniki w apokryficznych ewangeliach, jak np. w Ewangelii Hebrajczyków oraz Ewangelii Egipcjan, jednak zależność Tomasza od pozakanonicznych ewangelii jest wysoce nieprawdopodobna. Zawiera około piętnastu przypowieści, z których jedenaście ma swoje odpowiedniki w Ewangeliach kanonicznych.
Jezus określany jest tytułami „Chrystus”, „Syn Boży”, „Pan”, „Syn człowieczy”. Chrystologia Ewangelii Tomasza nie reprezentuje tego poziomu co szczytowe punkty nowotestamentowej chrystologii, takie jak Flp 2,6–11 oraz J 1,1–18.
Ewangelia Tomasza zawiera wypowiedzi Jezusa z Nazaretu, z których prawie połowa przypomina wypowiedzi Jezusa zawarte w ewangeliach synoptycznych. Każda z wypowiedzi wprowadzana jest formułą: „I Jezus rzekł” (ΠЄϪЄ ІС ϪЄ).
Niektóre mają formę odpowiedzi na pytania uczniów Jezusa i zaczynają się od przytoczenia pytania. W ewangelii pojawiają się motywy panteistyczne i gnostyckie, takie jak zastrzeżenie tajemnicy tekstu (które nie mają miejsca w ewangeliach kanonicznych). Niektóre fragmenty nie znajdują się w ewangeliach synoptycznych, np.
Ewangelia Tomasza zawiera szereg dubletów:
Ewangelia Tomasza nie jest typowym dziełem gnostyckim. Słowa Jezusa są wyrwane z ram historycznych i okoliczności towarzyszących życiu Jezusa (cuda, męka, zmartwychwstanie). Autor był bardziej kolekcjonerem niż redaktorem. Antropologia Ewangelii Tomasza opiera się na kluczowych terminach starożytnej filozofii greckiej (σῶμα, ciało i ψυχή, dusza). Ciało jest zapisywane w formie ⲥⲱⲙⲁ. Ewangelia nosi ślady platonizmu, przy czym zależność od platoników jest większa niż od Platona. Ciało przeciwstawiane jest duszy i traktowane jest jako grób duszy. Świat zestawia z ciałem. Ewangelia Tomasza jest zależna od tradycji platońskiej, prowadzi jednak raczej dialog z platonizmem, akceptując jedne jego idee, a odrzucając drugie.
Znaczenie.
W opinii niektórych, np. badaczy związanych z kręgiem The Jesus Seminar nazywających Ewangelię Tomasza „piątą ewangelią” jest to tekst równie ważny dla poznania historycznego Jezusa co pozostałe cztery ewangelie kanoniczne. Staraniem członków Jesus Seminar w 1993 roku ukazała się książka „The five Gospels. The Search for Authentic Words of Jesus” („Pięć Ewangelii. Poszukiwanie autentycznych słów Jezusa”), w której twierdzono, że w Ewangelii Tomasza znajduje się więcej autentycznych wypowiedzi Jezusa niż w Ewangeliach synoptycznych i w Ewangelii Jana. Greckie synopsy czterech Ewangelii umieszczają ją na końcu w Apendyksie.
Z drugiej strony, odkrycie Ewangelii Tomasza wzmocniło hipotezę o istnieniu źródła Q, gdyż jej odkrycie udowodniło, iż we wczesnym chrześcijaństwie istniał gatunek ewangelii złożonej z samych powiedzeń (logiów) Jezusa, za jaki uważa się właśnie źródło Q. Odkrycie pokazało, że rekonstrukcja źródła Q jest przedsięwzięciem, które posiada naukowe podstawy. Dopuszcza się możliwość, że Ewangelia Tomasza mogła korzystać ze źródła Q.
Ewangelia Tomasza w kulturze współczesnej.
Apokryf ten występuje w filmie "Stygmaty", gdzie został przedstawiony w sposób typowy dla spiskowej teorii dziejów. Zdaniem twórców filmu Kościół katolicki miał ukrywać jego treść, jako burzącą podstawy wiary. W kilku epizodach filmu cytowane są następujące słowa przypisywane Ewangelii Tomasza: "„Jezus rzekł: Królestwo Boże jest w was i wokół was. Nie w domach z drewna i kamienia. Rozłup kawałek drewna, a będę tam, podnieś głaz, a znajdziesz mnie”". W rzeczywistości cytat jest kompilacją fragmentów z apokryfu 3 i 77, które nie zawierają słów „Nie w domach z drewna i kamienia” i brzmią trochę inaczej:
Ewangelia Tomasza wykorzystana została w książce "Kod Leonarda da Vinci" Dana Browna. Bart D. Ehrman zarzucił, że książka zawiera liczne błędy, także głupie wpadki, niepotrzebne z punktu widzenia fabuły. Według Ewangelii Tomasza Maria Magdalena nie jest ani żoną, ani kochanką Jezusa. Brown przemilczał kontrowersyjną tezę apokryfu, iż pierwiastek kobiecy musi przekształcić się w męski, aby uzyskać zbawienie.
Ewangelia Tomasza pojawia się również w książkach:

</doc>
<doc id="67956" url="https://pl.wikipedia.org/wiki?curid=67956" title="Jaromír Nohavica">
Jaromír Nohavica

Jaromír Nohavica (ur. 7 czerwca 1953 w Ostrawie) – czeski bard, kompozytor i poeta.
Piosenki Nohavicy mają bardzo różny charakter. Są wśród nich zarówno poetyckie, pełne zadumy ballady, jak i wesołe, wręcz rubaszne pieśni. W 2009 roku polscy artyści nagrali dwupłytowy album "Świat według Nohavicy" z piosenkami Nohavicy we własnych interpretacjach i tłumaczeniach Antoniego Murackiego. Zaśpiewał piosenkę do programu Rozmówki Polsko-Czeskie emitowanego w TVP Wrocław i TVP Polonia oraz ČT24.
Jego nazwiskiem została nazwana planetoida (6539) Nohavica.
Życiorys.
Początkowo pisał teksty dla innych wykonawców, pracował m.in. w bibliotece w Czeskim Cieszynie. Zasłynął w tamtych czasach głównie piosenką "Lásko, voníš deštěm" (Miłości, pachniesz deszczem) dla Marii Rottrovej. Dopiero od 1982 roku, namówiony przez przyjaciół, zaczął sam wykonywać swoje utwory. Od tej pory stał się popularnym wykonawcą, a od lat 90. jest stale w czołówce najpopularniejszych czeskich pieśniarzy.
Poza Czechami i Słowacją sporą popularnością cieszy się również w Polsce, gdzie regularnie koncertuje od 1997 roku. Twórczość Nohavicy, mieszkającego na pograniczu kultur na Śląsku Cieszyńskim, przesiąknięta jest również polskimi akcentami, a artysta swobodnie mówi po polsku (prowadzi konferansjerkę swoich koncertów po polsku, choć twierdzi, że nigdy się nie uczył tego języka). Niektóre piosenki, zwłaszcza na koncertach, wykonuje w polskim tłumaczeniu. W 2009 roku ukazał się dwupłytowy album "Świat według Nohavicy", z piosenkami Nohavicy w polskim tłumaczeniu i wykonaniu polskich artystów. Na początku 2013 roku jego utwór „Minulost” (w języku czeskim) trafił na pierwsze miejsce Listy Przebojów Programu III Polskiego Radia i pozostawał tam przez kilka tygodni. W październiku 2013 Nohavica został uhonorowany nagrodą Diament Trójki.
Napisał ponad 400 piosenek. Gra na gitarze i akordeonie () lub występuje z zespołem. Pisze własne teksty, ale także tłumaczy utwory innych wykonawców (Okudżawa, Wysocki, Cohen, Vian i inni), śpiewa też utwory Karela Kryla. Jego płyty, należące do gatunku poezji śpiewanej, należały do najlepiej sprzedających się płyt w Czechach. Płyta "Divné století" z 1996 uzyskała status platynowej płyty oraz tytuł "Płyty roku 1996" w czeskiej ankiecie muzycznej "Gramy". W 2002 roku wystąpił w roli głównej w filmie Petra Zelenki "Rok diabła". Jest autorem czeskiego przekładu libretta oper Così fan tutte, Wesele Figara, Don Giovanni.
Mieszka w Ostrawie, jest kibicem miejscowego klubu piłkarskiego Baník. Wraz z fanami nagrał oficjalny hymn Baník Ostrawa pt. "Baníčku my jsme s tebou" (ale nie jest jego autorem, jak często podają media).
Kontrowersje.
Od 1986 był współpracownikiem czechosłowackiej służby bezpieczeństwa ("Státní bezpečnost") o kryptonimie "Mirek". Przekazywał informacje na temat swoich spotkań z Karelem Krylem, jednak twierdzi, że nie powiedział nic, co mogłoby komukolwiek zaszkodzić. Nohavica przyznał się do tej współpracy w roku 2006.
Po rosyjskiej agresji na Ukrainę w 2022 roku w licznych polskich miastach odwołano planowane koncerty Nohavicy gdy okazało się, że muzyk nie zamierza zwrócić Medalu Puszkina. Występy Nohavicy odwołano również w niektórych miastach w Czechach. Sam artysta w sposób jednoznaczny potępił wojnę i odżegnał się od popierania Władimira Putina, jednocześnie zapowiadając w rozmowie z dziennikarzami serwisu iDnes.cz, że nie zamierza zwracać odznaczenia otrzymanego w 2018 roku z rąk Putina, gdyż „dostał go za śpiewanie, a nie za działania wojenne”. W wywiadzie udzielonym „Gazecie Wyborczej” zwrócił uwagę na fakt, że zostało wielu Europejczyków, a samą nagrodę ustanowiono jeszcze w czasach prezydentury Borysa Jelcyna.
Życie prywatne.
Żonaty z Martiną, z którą ma dwoje dzieci: syna Jakuba i córkę Lenkę. 
W 1997 roku Nohavica zdobył tytuł mistrza Czech w scrabble. 
Jaromír Nohavica jest niepijącym alkoholikiem. Mówi o tym otwarcie, ostrzegając tym samym innych przed konsekwencjami. Podczas pogadanek z publicznością przybliża swoją „Nohavicową teorię góry alkoholowej”, która zawarta została również w fabule filmu "Rok diabła".
Dyskografia.
Tylko płyty długogrające (LP) – w nawiasie polskie tłumaczenia tytułów:

</doc>
<doc id="67957" url="https://pl.wikipedia.org/wiki?curid=67957" title="Park Narodowy Doliny Śmierci">
Park Narodowy Doliny Śmierci

Park Narodowy Doliny Śmierci (ang. "Death Valley National Park") – park narodowy położony w hrabstwie Inyo stanu Kalifornia i częściowo w hrabstwie Nye stanu Nevada. Zajmuje powierzchnię 13 628 km², obejmując kamienną pustynię z najniżej położonym miejscem na półkuli zachodniej. Cechą charakterystyczną doliny jest niezwykle wysoka temperatura powietrza dochodząca do 50 °C (sporadycznie rejestruje się kilka stopni więcej). W okresie letnim w środku dnia piasek rozgrzewa się do nawet 201 °F (94 °C). Dolina Śmierci wypełniona jest popękaną, zasoloną skorupą. Na terenie całej doliny jest kilka bardzo ciekawych formacji skalnych, wąwozów i pagórków. Woda występująca w Dolinie Śmierci jest bardzo zasolona i niezdatna do picia.
Klimat zwrotnikowy, wybitnie suchy. Jest to najgorętsze miejsce na Ziemi, niemal całkowicie pozbawione cienia i wody. Średnia ilość opadów wynosi poniżej 50 mm rocznie, a wilgotność względna poniżej 1%.
Historia.
Obszar Doliny Śmierci od 1933 roku stanowił Pomnik Przyrody, a 31 października 1994 został podniesiony do rangi Parku Narodowego. W przeszłości wydobywano tutaj cenne kruszce: złoto, srebro i miedź. Nazwa doliny została nadana przez osadników, którzy w 1849 roku ogarnięci gorączką złota zmierzali do terenów złotonośnych i cudem udało im się przeżyć mimo wyczerpania zapasów wody.
Fauna.
Na terenie Parku Narodowego Doliny Śmierci występuje wiele dzikich gatunków, wśród których można wymienić: kojota preriowego, owcę kanadyjską, pumę, mulaka, rysia rudego.

</doc>
<doc id="67958" url="https://pl.wikipedia.org/wiki?curid=67958" title="Park Narodowy Denali">
Park Narodowy Denali

Park Narodowy Denali (ang. "Denali National Park and Preserve") – jeden z największych parków narodowych w USA, w południowej części stanu Alaska. Nazwa parku pochodzi od znajdującego się na jego terytorium szczytu Denali (McKinley) o wysokości 6190 m n.p.m.
Historia.
W 1917 roku ustanowiono park narodowy obejmujący ten szczyt, który nosił nazwę "Mount McKinley National Park". Obowiązująca do 2015 roku nazwa góry, Mount McKinley, upamiętniała prezydenta USA, Williama McKinleya i została nadana po jego zabójstwie. Nazwa parku stała się przedmiotem sporu zażegnanego w 1980 roku, gdy połączono park z osobnym obszarem ochrony, "Denali National Monument", tworząc Park Narodowy Denali. Ostatecznie w 2015 roku także góra oficjalnie odzyskała rdzenną atapaskańską nazwę.
Geografia.
Denali stanowi najwyższy szczyt Ameryki Północnej i wchodzi w skład tzw. Korony Ziemi. Masyw Denali zbudowany jest głównie z granitów i łupków krystalicznych, około połowy masywu pokrywa lodowo-śnieżną warstwa o grubości kilkuset metrów.
Park zajmuje powierzchnię ponad 6 milionów hektarów. Na jego terenie znajdują się czynne wulkany. Największy lodowiec dolinny parku nosi nazwę Muldrow, ma długość ok. 50 km. Po parku jeździ się busikami, kursującymi po jedynej drodze między jednym a drugim końcem rezerwatu (ponad 150 km). Na terenie parku istnieje możliwość uprawiania narciarstwa i snowboardingu.
Klimat.
W obszarze parku panują surowe warunki klimatyczne. Temperatura w okresie letnim waha się w granicach kilkunastu stopni, zimą natomiast wynosi ona ok. –30 °C. W partiach szczytowych temperatura nierzadko spada poniżej –50 °C. Na terenie parku występują silne wiatry. Zima trwa tam ok. 9 miesięcy.
Gleba ulega silnemu przemarznięciu. Występuje wieloletnia zmarzlina. W okresie letnim gleba ulega płytkiemu odmarznięciu.
Flora i fauna.
Występująca na terenie parku roślinność jest typowa dla tej szerokości geograficznej, tj. świerk, osika, olcha. Także przedstawiciele fauny reprezentują ekosystem typowy dla Alaski i ogólnie północnych obszarów kontynentu. Należą do nich:

</doc>
<doc id="67959" url="https://pl.wikipedia.org/wiki?curid=67959" title="Park Narodowy Dry Tortugas">
Park Narodowy Dry Tortugas

Park Narodowy Dry Tortugas (ang. "Dry Tortugas National Park") – park narodowy położony w USA w stanie Floryda. Został utworzony w 1992 roku na powierzchni 261,83 km².

</doc>
<doc id="67960" url="https://pl.wikipedia.org/wiki?curid=67960" title="Rodzaje literackie">
Rodzaje literackie



</doc>
<doc id="67961" url="https://pl.wikipedia.org/wiki?curid=67961" title="Rodzaj literacki">
Rodzaj literacki

Rodzaj literacki – podstawowy w literaturoznawstwie polskim (także rosyjskim i niemieckim) sposób klasyfikacji dzieł literackich. Jest to podział ze względu na formę wypowiedzi, a jednocześnie budowę utworu. Współczesny podział na rodzaje literackie wywodzi się z tradycji literackiej antycznej Grecji, ale nie jest identyczny z tym przyjętym w starożytności. Umożliwia ogólny podział struktury utworów literackich od strony formalnej, niezależnie od epoki i miejsca, w jakich powstało dane dzieło. Podziału tego praktycznie nie stosuje się w literaturoznawstwie francuskim i anglosaskim, choć jest tam znany.
Podział na rodzaje literackie jest podziałem pierwotnym i dalej dzieli się na gatunki literackie. Wyróżnia się trzy główne rodzaje literackie:

</doc>
<doc id="67962" url="https://pl.wikipedia.org/wiki?curid=67962" title="Kolegacja">
Kolegacja

Kolegacja – spółka chłopów andrychowskich składające się z tzw. kolegów – udziałowców czerpiących zyski w zależności od wielkości zainwestowanego kapitału. Na czele kolegacji stał pryncypał. Kolegacja zatrudniała furmanów, domokrążców i pracowników prowadzących składy w odległych miastach. Raz do roku chłopi dokonywali rozliczenia. Spółki działały w XVIII i XIX wieku. Chłopskie kolegacje były właścicielami składów w Stambule, Smyrnie, Aleksandrii, Wenecji, Marsylii, Barcelonie, Lubece, Hamburgu, Moskwie. Andrychowianie odwiedzali jarmarki w Dubnie, Łęczycy, Lublinie, Warszawie, Lwowie, Tarnopolu, Gdańsku, a także w miastach śląskich. Pomimo iż powstały wyspecjalizowane organizacje wypierające z rynku kolegacje chłopskie, w XIX w. istniało jeszcze kilka z nich. Najbardziej znana była kolegacja Kotlarczyków w Sułkowicach. Rozprowadzała ona swoje wyroby na Śląsku, w Czechach i na Morawach. W Wieprzu działała kolegacja Józefa Hermy, która we Lwowie miała swój hurtowny magazyn dla całej Małopolski wschodniej. Inną kolegacją prowadzącą handel również we wschodniej Małopolsce, a także i na Bałkanach była kolegacja Cholewków z Inwałdu.

</doc>
<doc id="67963" url="https://pl.wikipedia.org/wiki?curid=67963" title="Radzieje">
Radzieje

Radzieje (litw. "Radzijai", niem. "Rosengarten", "Rozgart", "Rozengard", "Różanka" (1946), "Rożengart" (1947)) – wieś w Polsce położona w województwie warmińsko-mazurskim, w powiecie węgorzewskim, w gminie Węgorzewo. Radzieje znajdują się nad rzeczką Radzieją.
Przez Radzieje przechodzi linia kolejowa Kętrzyn – Węgorzewo (w sezonie letnim prowadzony jest ruch turystyczny pociągów). Wieś położona jest ok. 2 km na zachód od Jeziora Dobskiego. W Radziejach jest szkoła podstawowa, przedszkole, OSP, cmentarz.
Historia.
Wieś lokowana była 6 września 1437 r. na 58 włókach, w tym były 4 włóki dla sołtysa i 4 na uposażeniu parafii. W przywileju lokacyjnym chłopi byli zobowiązani do szarwarków na rzecz folwarku krzyżackiego w Dobie. Sołtysem wsi był Mikołaj ze wsi Plaswik na Warmii.
W roku 1600 właścicielem karczmy w Radziejach był Jan Cholewa, a w roku 1781 Krzysztof Bużełło. Dokupił on drugą karczmę od Kozanowskiego.
Według statystyk niemieckich w parafii Radzieje w 1806 r. było 1147 Polaków i 363 Niemców. Nabożeństwa w języku polskim, obok niemieckiego, odprawiano jeszcze w 1890 r.
Radzieje były siedzibą gminy Radzieje od 18 listopada 1945 r., a od 1954 r. siedzibą gromady Radzieje.
W latach 1975–1998 miejscowość administracyjnie należała do województwa suwalskiego.
Demografia.
W roku 1540 w Radziejach mieszkało 28 rodzin pochodzenia pruskiego.
Liczba mieszkańców: w roku 1858 – 798 osób, w 1939 – 1139.
Kościół parafialny pw. Chrystusa Króla.
Kościół w Radziejach przed reformacją był pw. św. Mikołaja i należał do archiprezbiteratu w Reszlu. Obecnie parafia należy do diecezji ełckiej i dekanatu węgorzewskiego.
Na miejscu pierwotnego, zrujnowanego kościoła nowy wybudowany został w Radziejach w roku 1673 dzięki finansowemu wsparciu Ahasvera von Lehndorffa. Przywilejem Fryderyka Wilhelma z 4 listopada 1683 Ahasver von Lehndorff uzyskał dziedziczne prawo patronackie nad kościołem w Radziejach.
Obecny kościół wybudowano w 1827 r. Jest to budowla na planie foremnego ośmioboku (długość jednego boku 8,5 m) z ostrosłupowym dachem zakończonym latarnią. Projektantem kościoła miał być następca tronu Fryderyk Wilhelm IV. W centralnej części kościoła znajduje się naturalnej wielkości figura Chrystusa na krzyżu, wykonana z polichromowanego betonu. Z dawnego wyposażenia kościoła zachowały się dwa niderlandzkie obrazy z pierwszej połowy XVII w.: "Pojmanie Chrystusa" i "Chrystus przed Piłatem". Z tego okresu jest również barokowy anioł chrzcielny, amorek i figury ewangelistów. Drewniana wolno stojąca dzwonnica wybudowana w pierwszej połowie XVIII w. jest starsza od obecnego kościoła. Z trzech dzwonów ufundowanych w 1727 r. przez patrona kościoła Lehndorffa pozostał tylko jeden najmniejszy z jego herbem. Zaginione w 1945 r. dzwony zastąpiły nowe w 1972 r. Z istniejącego niegdyś kościelnego cmentarza zachowały się kamienne nagrobki żołnierzy z I wojny światowej. W 2012 roku wyremontowano dach, elewację oraz fundamenty kościoła. Rok później wykonano obejście kościoła.
Bunkry z II wojny światowej.
W lesie, kilka kilometrów na północ od Radziej, znajdują się dobrze zachowane schrony sztabowe, schrony przeciwlotnicze, bunkry ochrony, elektrownia, peron i bocznica kolejowa oraz betonowa droga dojazdowa, wybudowane w latach 1940–42. Swoją kwaterę polową o kryptonimie „Wendula” miał tutaj minister, szef kancelarii III Rzeszy – SS-Obergruppenführer Hans Lammers, współautor aktów prawnych godzących w Żydów i Polaków, ceniony przez Hitlera za umiejętność nadawania nieludzkim decyzjom formy przepisów prawa.

</doc>
<doc id="67964" url="https://pl.wikipedia.org/wiki?curid=67964" title="Andrzej Niedzielan">
Andrzej Niedzielan

Andrzej Zbigniew Niedzielan (ur. 27 lutego 1979 w Żarach) – polski piłkarz, wychowanek Promienia Żary.
Kariera juniorska.
Karierę juniorską, Niedzielan rozpoczął w wieku jedenastu lat w lokalnym klubie Promień Żary, w którym to grał do 1997 roku.
Kariera seniorska.
1997–2001.
Karierę klubową seniorską, Niedzielan rozpoczął w 1997 roku, w trzecioligowym klubie Promień Żary. W następnym sezonie reprezentował Zagłębie Lubin. W najwyższym poziomie klubowych rozgrywek w Polsce, zadebiutował 23 września 1998 roku, w meczu Zagłębia przeciwko Ruchowi Chorzów. Niedzielan wszedł z ławki rezerwowych w 76. minucie, a jego klub przegrał 0–2. W meczu 11. kolejki, Niedzielan ponownie wszedł z ławki rezerwowych (w 74. minucie). Pięć minut później, strzelił pierwszego gola w Ekstraklasie, a w 89. minucie strzelił następnego, dzięki czemu Zagłębie pokonało Stomil Olsztyn 3–1. W trakcie całego sezonu, Niedzielan zawsze wchodził z ławki rezerwowych. Łącznie wystąpił w ośmiu meczach, w których strzelił trzy gole.
W sezonie 1999/2000, Niedzielan reprezentował klub Odra Opole. W całym sezonie strzelił trzy gole, występując w 22 meczach. W rundzie jesiennej sezonu następnego, przeniósł się do Zagłębia Lubin, jednak nie wystąpił w żadnym meczu. W rundzie wiosennej, grał na wypożyczeniu w drugoligowym klubie z Głogowa. Wystąpiwszy w 16 meczach, strzelił pięć goli.
2001–2003.
W rundzie jesiennej sezonu 2001–2002, Niedzielan ponownie reprezentował Zagłębie Lubin. W siedmiu spotkaniach, zdobył jedną bramkę (w meczu przeciwko Górnikowi Zabrze). Jednak w rundzie wiosennej reprezentował Górnik Zabrze, w którym to strzelił trzy gole (w ośmiu meczach).
W następnym sezonie Niedzielan reprezentował Górnika już tylko w rundzie jesiennej. W 14 meczach, zdobył aż 15 goli. W rundzie wiosennej, przeniósł się do Dyskobolii, w której to strzelił 6 goli (wystąpiwszy w 14 meczach). Łącznie, w tamtym sezonie zdobył 21 goli, a dzięki temu był jednym z najskuteczniejszych zawodników ligi.
W rundzie jesiennej sezonu 2003/2004 rozegrał 12 spotkań w barwach Dyskobolii, w której strzelił 4 gole.
2004–2007.
W rundzie wiosennej Niedzielan reprezentował holenderski klub NEC Nijmegen, z którym był związany do sezonu 2006/2007. Przez cały ten okres, polski piłkarz zdobył 20 goli, występując w 87 meczach.
Od 2007.
W dwóch następnych sezonach piłkarz był związany z Wisłą Kraków, z którą dwukrotnie zdobył tytuł Mistrza Polski. Łącznie reprezentował ten klub w 24 meczach, strzelając tylko jednego gola (zdobył go 10 sierpnia 2007 roku w meczu przeciwko Koronie, który Wisła wygrała 4–0).
W sezonie 2009/2010 reprezentował barwy Ruchu Chorzów. Wystąpiwszy w 18 meczach, Niedzielan strzelił 7 goli. Jednak 6 marca 2010 roku w meczu przeciwko Zagłębiu Lubin, doznał kontuzji głowy, po starciu z Łukaszem Hanzelem.
W sezonie 2010/2011 reprezentował Koronę Kielce, w której strzelił 12 goli. W rundzie jesiennej sezonu 2011/2012 piłkarz ten grał w Cracovii. Wystąpił w 14 meczach, a jedynego gola w barwach tego klubu strzelił w meczu przeciwko Górnikowi Zabrze.
W latach 2012–2014 Niedzielan był zawodnikiem Ruchu Chorzów. 8 kwietnia 2014 rozwiązał kontrakt z klubem i zakończył karierę sportową.
Życie prywatne.
Niedzielan jest żonaty od 2005 roku. Razem z żoną Kamilą (która również pochodzi z Żar), mają troje dzieci: Zuzannę (ur. 3.12.2006), Zofię (ur. 8.03.2009) i Marię (ur. 10.12.2018). Na jego weselu, obecni byli także niektórzy piłkarze NEC Nijmegen.

</doc>
<doc id="67967" url="https://pl.wikipedia.org/wiki?curid=67967" title="Puchar Polski w piłce nożnej (2004/2005)">
Puchar Polski w piłce nożnej (2004/2005)

Puchar Polski w piłce nożnej mężczyzn 2004/2005 – 51. edycja rozgrywek mających na celu wyłonienie zdobywcy Pucharu Polski, który uzyskał tym samym prawo gry w II rundzie kwalifikacyjnej Pucharu UEFA w sezonie 2005/2006.
Finałowy dwumecz wygrała Dyskobolia Grodzisk Wielkopolski. W 2020 roku PZPN odebrał Dyskoboli Puchar w związku z tzw. "oszustwem sportowym" (efekt ówczesnej afery korupcyjnej w polskiej piłce nożnej). Pucharu Polski nie przyznano innemu klubowi.
W tym sezonie nastąpiła zmiana formuły rozgrywek. W rundzie wstępnej zagrało 16 finalistów PP na szczeblu wojewódzkim. Wyznaczone poprzez losowanie pary rozegrały tylko jeden mecz, a zwycięzcy awansowali do pierwszej rundy. W pierwszej rundzie zmierzyło się ośmiu zwycięzców rundy wstępnej, 16 zdobywców PP na szczeblu wojewódzkim, 16 drużyn z drugiej ligi z sezonu 2003/2004 oraz cztery drużyny z ekstraklasy, które w sezonie 2003/2004 zajęły miejsca 11-14. Razem: 44 zespoły. W losowaniu zostało rozstawionych 20 drużyn (z I i II ligi). Do fazy grupowej (drugiej rundy) awansowali zwycięzcy 22 meczów.
W drugiej rundzie 32 zespoły zostały podzielone na osiem grup po cztery drużyny. Udział wzięło 22 zwycięzców pierwszej rundy oraz 10 zespołów z pierwszych dziesięciu miejsc ekstraklasy sezonu 2003/2004. Osiem pierwszych drużyn I ligi sezonu 2003/2004 było rozstawionych i każda z nich trafiła do innej grupy. Na tym etapie PP obowiązywała zasada mecz i rewanż. Do 1/8 finału awansowały po dwa najlepsze zespoły z każdej grupy. Od tego momentu obowiązywał system play-off (dwumecz). W finale rozegrane zostały dwa spotkania, na stadionach obu finalistów.
Do Pucharu UEFA kwalifikuje się tylko zdobywca PP, a nie jak dotychczas w przypadku, kiedy zdobywca trofeum wygrywał także ligę – finalista PP.
Runda wstępna.
Mecze zostały rozegrane 24 lipca 2004.
Lechia Gdańsk – Jagiellonia II Białystok 2:2, k. 4:2 &lt;BR&gt;
Burza Gręboszów – Gawin Królewska Wola 0:2 ""&lt;BR&gt;
Polonia Słubice – Odra Chojna 1:2 dogr. ""&lt;BR&gt;
Warta Poznań – Raków Częstochowa 0:2 ""&lt;BR&gt;
Chemik Bydgoszcz – Huragan Morąg 3:1 ""&lt;BR&gt;
Przebój Wolbrom – LZS Turbia 2:1 ""&lt;BR&gt;
Łada Biłgoraj – WKS Wieluń 1:0 ""&lt;BR&gt;
MG MZKS Kozienice – Pogoń Staszów 3:0 (vo)
I runda.
Mecze zostały rozegrane 3 sierpnia 2004.
Lechia Gdańsk – Szczakowianka Jaworzno 3:3, k. 0:2 ""&lt;BR&gt;
MG MZKS Kozienice – Świt Nowy Dwór Mazowiecki 0:4 ""&lt;BR&gt;
Gawin Królewska Wola – Zagłębie Lubin 1:2 ""&lt;BR&gt;
Odra Chojna – Arka Gdynia 0:1 ""&lt;BR&gt;
Raków Częstochowa – GKS Bełchatów 2:3 ""&lt;BR&gt;
Chemik Bydgoszcz – KSZO Ostrowiec Świętokrzyski 0:3 ""&lt;BR&gt;
Przebój Wolbrom – Górnik Polkowice 1:4 ""&lt;BR&gt;
Łada Biłgoraj – Piast Gliwice 2:2, k. 2:4 ""&lt;BR&gt;
Warmia Grajewo – Polonia Warszawa 1:4 ""&lt;BR&gt;
Olimpia Sztum – Jagiellonia Białystok 2:0 ""&lt;BR&gt;
Mazowsze Grójec – RKS Radomsko 1:1, k. 2:1 ""&lt;BR&gt;
Skalnik Gracze – Cracovia 2:1 ""&lt;BR&gt;
Korona Kielce – Widzew Łódź 3:0 dogr. ""&lt;BR&gt;
Stal Mielec – Aluminium Konin 2:1 ""&lt;BR&gt;
Promień Żary – Podbeskidzie Bielsko-Biała 0:4 ""&lt;BR&gt;
Koszarawa Żywiec – Polar Wrocław 3:0 ""&lt;BR&gt;
Warta Sieradz – ŁKS Łódź 0:5 ""&lt;BR&gt;
Drwęca Nowe Miasto Lubawskie – Ruch Chorzów 4:1 ""&lt;BR&gt;
Stal Kraśnik – Tłoki Gorzyce 1:2 dogr. ""&lt;BR&gt;
Wisła II Kraków – Kujawiak Włocławek 1:2 ""&lt;BR&gt;
Victoria Września – Kotwica Kołobrzeg 0:4 ""&lt;BR&gt;
Sparta Świdnica – Pogoń Szczecin 2:3 ""&lt;BR&gt;
Faza grupowa.
Mecze zostały rozegrane pomiędzy wrześniem a grudniem 2004.
Grupa 1.
1 kolejka&lt;BR&gt;
Tłoki Gorzyce - Wisła Kraków 0:3 ""&lt;BR&gt;
Szczakowianka Jaworzno - Koszarawa Żywiec 0:0&lt;BR&gt;
2 kolejka&lt;BR&gt;
Tłoki Gorzyce - Koszarawa Żywiec 1:2 ""&lt;BR&gt;
Szczakowianka Jaworzno - Wisła Kraków 1:2 ""&lt;BR&gt;
3 kolejka&lt;BR&gt;
Szczakowianka Jaworzno - Tłoki Gorzyce 9:2 ""&lt;BR&gt;
Koszarawa Żywiec - Wisła Kraków 0:2 ""&lt;BR&gt;
4 kolejka&lt;BR&gt;
Wisła Kraków - Tłoki Gorzyce 2:0 ""&lt;BR&gt;
Koszarawa Żywiec - Szczakowianka Jaworzno 1:1 ""&lt;BR&gt;
5 kolejka&lt;BR&gt;
Koszarawa Żywiec - Tłoki Gorzyce 2:0 ""&lt;BR&gt;
Wisła Kraków - Szczakowianka Jaworzno 4:0 ""&lt;BR&gt;
6 kolejka&lt;BR&gt;
Tłoki Gorzyce - Szczakowianka Jaworzno 1:1 ""&lt;BR&gt;
Wisła Kraków - Koszarawa Żywiec 4:0 ""
Grupa 2.
1 kolejka&lt;BR&gt;
Świt Nowy Dwór Mazowiecki - Legia Warszawa 0:1 ""&lt;BR&gt;
Pogoń Szczecin - Mazowsze Grójec 8:1 ""&lt;BR&gt;
2 kolejka&lt;BR&gt;
Legia Warszawa - Mazowsze Grójec 1:0 ""&lt;BR&gt;
Świt Nowy Dwór Mazowiecki - Pogoń Szczecin 2:0 ""&lt;BR&gt;
3 kolejka&lt;BR&gt;
Pogoń Szczecin - Legia Warszawa 3:0 ""&lt;BR&gt;
Mazowsze Grójec - Świt Nowy Dwór Mazowiecki 3:1 ""&lt;BR&gt;
4 kolejka&lt;BR&gt;
Legia Warszawa - Świt Nowy Dwór Mazowiecki 4:0 ""&lt;BR&gt;
Mazowsze Grójec - Pogoń Szczecin 1:0 ""&lt;BR&gt;
5 kolejka&lt;BR&gt;
Mazowsze Grójec - Legia Warszawa 1:2 ""&lt;BR&gt;
Pogoń Szczecin - Świt Nowy Dwór Mazowiecki 3:0 ""&lt;BR&gt;
6 kolejka&lt;BR&gt;
Legia Warszawa - Pogoń Szczecin 1:3 ""&lt;BR&gt;
Świt Nowy Dwór Mazowiecki - Mazowsze Grójec 1:0 ""
Grupa 3.
1 kolejka&lt;BR&gt;
Amica Wronki - Kotwica Kołobrzeg 5:1 ""&lt;BR&gt;
Zagłębie Lubin - Górnik Polkowice 2:2 ""&lt;BR&gt;
2 kolejka&lt;BR&gt;
Kotwica Kołobrzeg - Górnik Polkowice 3:1 ""&lt;BR&gt;
Amica Wronki - Zagłębie Lubin 2:1 ""&lt;BR&gt;
3 kolejka&lt;BR&gt;
Zagłębie Lubin - Kotwica Kołobrzeg 4:1 ""&lt;BR&gt;
Górnik Polkowice - Amica Wronki 0:3 ""&lt;BR&gt;
4 kolejka&lt;BR&gt;
Kotwica Kołobrzeg - Amica Wronki 1:2 ""&lt;BR&gt;
Górnik Polkowice - Zagłębie Lubin 0:2 ""&lt;BR&gt;
5 kolejka&lt;BR&gt;
Górnik Polkowice - Kotwica Kołobrzeg 4:0 ""&lt;BR&gt;
Zagłębie Lubin - Amica Wronki 1:2 ""&lt;BR&gt;
6 kolejka&lt;BR&gt;
Kotwica Kołobrzeg - Zagłębie Lubin 1:6 ""&lt;BR&gt;
Amica Wronki - Górnik Polkowice 1:1 ""
Grupa 4.
1 kolejka&lt;BR&gt;
Dyskobolia Grodzisk Wielkopolski - Olimpia Sztum 3:2 ""&lt;BR&gt;
GKS Bełchatów - Piast Gliwice 2:1 ""&lt;BR&gt;
2 kolejka&lt;BR&gt;
Olimpia Sztum - Piast Gliwice 4:2 ""&lt;BR&gt;
GKS Bełchatów - Dyskobolia Grodzisk Wielkopolski 1:2 ""&lt;BR&gt;
3 kolejka&lt;BR&gt;
GKS Bełchatów - Olimpia Sztum 9:1 ""&lt;BR&gt;
Piast Gliwice - Dyskobolia Grodzisk Wielkopolski 0:2 ""&lt;BR&gt;
4 kolejka&lt;BR&gt;
Olimpia Sztum - Dyskobolia Grodzisk Wielkopolski 1:4 ""&lt;BR&gt;
Piast Gliwice - GKS Bełchatów 0:4 ""&lt;BR&gt;
5 kolejka&lt;BR&gt;
Piast Gliwice - Olimpia Sztum 1:1 ""&lt;BR&gt;
Dyskobolia Grodzisk Wielkopolski - GKS Bełchatów 1:1 ""&lt;BR&gt;
6 kolejka&lt;BR&gt;
Olimpia Sztum - GKS Bełchatów 0:4 ""&lt;BR&gt;
Dyskobolia Grodzisk Wielkopolski - Piast Gliwice 3:0 ""
Grupa 5.
1 kolejka&lt;BR&gt;
Wisła Płock - Kujawiak Włocławek 3:2 ""&lt;BR&gt;
ŁKS Łódź - Odra Wodzisław Śląski 1:1 ""&lt;BR&gt;
2 kolejka&lt;BR&gt;
Kujawiak Włocławek - Odra Wodzisław Śląski 1:1 ""&lt;BR&gt;
Wisła Płock - ŁKS Łódź 2:1 ""&lt;BR&gt;
3 kolejka&lt;BR&gt;
ŁKS Łódź - Kujawiak Włocławek 5:2 ""&lt;BR&gt;
Odra Wodzisław Śląski - Wisła Płock 1:1 ""&lt;BR&gt;
4 kolejka&lt;BR&gt;
Kujawiak Włocławek - Wisła Płock 1:5 ""&lt;BR&gt;
Odra Wodzisław Śląski - ŁKS Łódź 3:0 ""&lt;BR&gt;
5 kolejka&lt;BR&gt;
Odra Wodzisław Śląski - Kujawiak Włocławek 3:0 (vo)&lt;BR&gt;
ŁKS Łódź - Wisła Płock 2:3 ""&lt;BR&gt;
6 kolejka&lt;BR&gt;
Kujawiak Włocławek - ŁKS Łódź 0:3 (vo)&lt;BR&gt;
Wisła Płock - Odra Wodzisław Śląski 1:1 ""
Grupa 6.
1 kolejka&lt;BR&gt;
Lech Poznań - KSZO Ostrowiec Świętokrzyski 2:0 ""&lt;BR&gt;
Arka Gdynia - Drwęca Nowe Miasto Lubawskie 2:1 ""&lt;BR&gt;
2 kolejka&lt;BR&gt;
KSZO Ostrowiec Świętokrzyski - Drwęca Nowe Miasto Lubawskie 1:1 ""&lt;BR&gt;
Lech Poznań - Arka Gdynia 4:1 ""&lt;BR&gt;
3 kolejka&lt;BR&gt;
Arka Gdynia - KSZO Ostrowiec Świętokrzyski 1:1 ""&lt;BR&gt;
Drwęca Nowe Miasto Lubawskie - Lech Poznań 2:0 ""&lt;BR&gt;
4 kolejka&lt;BR&gt;
KSZO Ostrowiec Świętokrzyski - Lech Poznań 1:0 ""&lt;BR&gt;
Drwęca Nowe Miasto Lubawskie - Arka Gdynia 1:1 ""&lt;BR&gt;
5 kolejka&lt;BR&gt;
Drwęca Nowe Miasto Lubawskie - KSZO Ostrowiec Świętokrzyski 0:1 ""&lt;BR&gt;
Arka Gdynia - Lech Poznań 0:0&lt;BR&gt;
6 kolejka&lt;BR&gt;
KSZO Ostrowiec Świętokrzyski - Arka Gdynia 1:0 ""&lt;BR&gt;
Lech Poznań - Drwęca Nowe Miasto Lubawskie 5:0 ""
Grupa 7.
1 kolejka&lt;BR&gt;
Podbeskidzie Bielsko-Biała - Górnik Zabrze 3:2 ""&lt;BR&gt;
GKS Katowice - Skalnik Gracze 3:0 ""&lt;BR&gt;
2 kolejka&lt;BR&gt;
Podbeskidzie Bielsko-Biała - Skalnik Gracze 4:1 ""&lt;BR&gt;
Górnik Zabrze - GKS Katowice 1:0 ""&lt;BR&gt;
3 kolejka&lt;BR&gt;
Podbeskidzie Bielsko-Biała - GKS Katowice 1:1 ""&lt;BR&gt;
Skalnik Gracze - Górnik Zabrze 0:5 ""&lt;BR&gt;
4 kolejka&lt;BR&gt;
Górnik Zabrze - Podbeskidzie Bielsko-Biała 3:1 ""&lt;BR&gt;
Skalnik Gracze - GKS Katowice 2:5 ""&lt;BR&gt;
5 kolejka&lt;BR&gt;
Skalnik Gracze - Podbeskidzie Bielsko-Biała 0:3 ""&lt;BR&gt;
GKS Katowice - Górnik Zabrze 1:2 ""&lt;BR&gt;
6 kolejka&lt;BR&gt;
GKS Katowice - Podbeskidzie Bielsko-Biała 1:2 ""&lt;BR&gt;
Górnik Zabrze - Skalnik Gracze 2:1 ""
Grupa 8.
1 kolejka&lt;BR&gt;
Górnik Łęczna - Stal Mielec 2:1 ""&lt;BR&gt;
Polonia Warszawa - Korona Kielce 1:3 ""&lt;BR&gt;
2 kolejka&lt;BR&gt;
Stal Mielec - Korona Kielce 2:4 ""&lt;BR&gt;
Górnik Łęczna - Polonia Warszawa 0:0&lt;BR&gt;
3 kolejka&lt;BR&gt;
Polonia Warszawa - Stal Mielec 1:1 ""&lt;BR&gt;
Korona Kielce - Górnik Łęczna 2:2 ""&lt;BR&gt;
4 kolejka&lt;BR&gt;
Stal Mielec - Górnik Łęczna 0:1 ""&lt;BR&gt;
Korona Kielce - Polonia Warszawa 1:3 ""&lt;BR&gt;
5 kolejka&lt;BR&gt;
Korona Kielce - Stal Mielec 4:0 ""&lt;BR&gt;
Polonia Warszawa - Górnik Łęczna 1:0 ""&lt;BR&gt;
6 kolejka&lt;BR&gt;
Stal Mielec - Polonia Warszawa 0:3 ""&lt;BR&gt;
Górnik Łęczna - Korona Kielce 0:2 ""
1/8 finału.
Mecze zostały rozegrane pomiędzy 5 a 24 marca 2005, a rewanże pomiędzy 22 marca a 13 kwietnia 2005.
Koszarawa Żywiec – Korona Kielce 2:2 ""&lt;BR&gt;
Korona Kielce – Koszarawa Żywiec 2:1 ""&lt;BR&gt;
-&lt;BR&gt;
Legia Warszawa – Górnik Zabrze 1:0 ""&lt;BR&gt;
Górnik Zabrze – Legia Warszawa 2:1, k. 2:3 ""&lt;BR&gt;
-&lt;BR&gt;
Zagłębie Lubin – KSZO Ostrowiec Świętokrzyski 1:0 ""&lt;BR&gt;
KSZO Ostrowiec Świętokrzyski – Zagłębie Lubin 2:2 ""&lt;BR&gt;
-&lt;BR&gt;
GKS Bełchatów – Wisła Płock 0:1 ""&lt;BR&gt;
Wisła Płock – GKS Bełchatów 3:1 ""&lt;BR&gt;
-&lt;BR&gt;
Odra Wodzisław Śląski – Dyskobolia Grodzisk Wielkopolski 1:2 ""&lt;BR&gt;
Dyskobolia Grodzisk Wielkopolski – Odra Wodzisław Śląski 2:1 ""&lt;BR&gt;
-&lt;BR&gt;
Lech Poznań – Amica Wronki 2:1 ""&lt;BR&gt;
Amica Wronki – Lech Poznań 1:1 ""&lt;BR&gt;
-&lt;BR&gt;
Podbeskidzie Bielsko-Biała – Pogoń Szczecin 1:1 ""&lt;BR&gt;
Pogoń Szczecin – Podbeskidzie Bielsko-Biała 1:0 ""&lt;BR&gt;
-&lt;BR&gt;
Wisła Kraków – Polonia Warszawa 5:0 ""&lt;BR&gt;
Polonia Warszawa – Wisła Kraków 2:2 ""&lt;BR&gt;
Ćwierćfinały.
Pierwsze mecze zostały rozegrane 11 maja 2005, a rewanże 18 maja 2005.
Lech Poznań – Legia Warszawa 0:0&lt;BR&gt;
Legia Warszawa – Lech Poznań 2:1 ""&lt;BR&gt;
-&lt;BR&gt;
Korona Kielce – Dyskobolia Grodzisk Wielkopolski 2:4 ""&lt;BR&gt;
Dyskobolia Grodzisk Wielkopolski – Korona Kielce 2:2 ""&lt;BR&gt;
-&lt;BR&gt;
Pogoń Szczecin – Wisła Kraków 0:0&lt;BR&gt;
Wisła Kraków – Pogoń Szczecin 1:0 ""&lt;BR&gt;
-&lt;BR&gt;
Wisła Płock – Zagłębie Lubin 1:1 ""&lt;BR&gt;
Zagłębie Lubin – Wisła Płock 3:0 ""
Półfinały.
Pierwsze mecze zostały rozegrane 6 czerwca 2005, a rewanże 15 czerwca 2005.
Legia Warszawa – Dyskobolia Grodzisk Wielkopolski 1:1 ""&lt;BR&gt;
Dyskobolia Grodzisk Wielkopolski – Legia Warszawa 1:1, k. 4:1 ""&lt;BR&gt;
-&lt;BR&gt;
Wisła Kraków – Zagłębie Lubin 1:0 ""&lt;BR&gt;
Zagłębie Lubin – Wisła Kraków 3:1 ""
Finał.
Rewanż.
2 września 2020 roku Dyskobolia straciła trofeum w wyniku afery korupcyjnej i trofeum nie zostało przyznanie żadnej drużynie.

</doc>
<doc id="67971" url="https://pl.wikipedia.org/wiki?curid=67971" title="Piotr Dubiela">
Piotr Dubiela

Piotr Dubiela (ur. 13 czerwca 1971 w Kołobrzegu) – polski piłkarz grający na pozycji pomocnika.
Życiorys.
Jest wychowankiem Kotwicy Kołobrzeg. Następnie występował w Gwardii Koszalin, ponownie w Kotwicy, Amice Wronki, Pogoni Szczecin, jako grający trener w Kotwicy, austriackim USV Leitzersdorf, a od 2006 do 2008 był zawodnikiem oraz asystentem trenera Wojciecha Polakowskiego w Redze-Meridzie Trzebiatów.
W I lidze zadebiutował w barwach Amiki 29 lipca 1995, w meczu z Rakowem Częstochowa (3-1).
Ogółem rozegrał na najwyższym szczeblu rozgrywek 147 spotkań i zdobył 10 goli.

</doc>
<doc id="67972" url="https://pl.wikipedia.org/wiki?curid=67972" title="Peloponez">
Peloponez

Peloponez ("Półwysep Peloponeski", nwgr. "Πελοπόννησος", "Peloponnisos", w średniowieczu znany jako Morea, gr. "Μωρέας" lub "Μωριάς") – półwysep i kraina historyczna w południowej Grecji o powierzchni 21 549 km², pomiędzy Morzem Jońskim, a Egejskim. Stanowi najdalej na południe wysuniętą część Półwyspu Bałkańskiego i kontynentalnej Grecji. Z lądem połączony jest Przesmykiem Korynckim, przeciętym Kanałem Korynckim. Od północy ograniczony Zatoką Koryncką i Patraską. Silnie rozczłonkowana linia brzegowa tworzy liczne mniejsze półwyspy: Argolidzki, Lakoński, Mani, Mesyński i zatoki: Sarońską, Argolidzką, Meseńską, Kiparysyjską.
Warunki naturalne.
Półwysep jest silnie pofałdowany (najwyższy szczyt w paśmie Tajget wznosi się na 2407 m n.p.m.). Roślinność śródziemnomorska – makia, frigana, a także pozostałości lasów liściastych (dąb wieczniezielony). Na Peloponezie leży Jezioro Stymfalijskie.
Historia.
Na Peloponezie znajdują się krainy historyczne: Achaja, Arkadia, Argolida, Elida, Mesenia i Lakonia.
W II tysiącleciu p.n.e. greckie plemiona, określane jako Achajowie wyparli ludność niegrecką. Około XIII i XII w. p.n.e. opanowany przez Dorów. Od VII w. p.n.e. na Peloponezie dominowała Sparta (założycielka Związku Peloponeskiego), aż do klęski zadanej jej przez Teby pod Leuktrami w roku 371 p.n.e. 
W roku 146 p.n.e. Peloponez został włączony do Republiki rzymskiej, następnie znalazł się we władzy Bizancjum. W latach 1204-1283 był zajęty przez krzyżowców, po czym wrócił pod władzę Bizancjum. Utworzono wówczas bizantyjski Despotat Morei. W 1460 półwysep podbili Turcy, utracili go jednak przejściowo w latach 1680-1710 na rzecz Wenecjan. Od 1830 roku Peloponez należy do niepodległej Grecji (zob. Wojna o niepodległość Grecji.)
Miasta o znaczeniu historycznym.
Na Półwyspie Peloponeskim zlokalizowane są lub w przeszłości znajdowały się miasta o dużym znaczeniu dla historii Grecji: Argos, Bassaj, Epidauros, Korynt, Mistra, Mykeny, Nauplion, Nemea, Olimpia, Pylos, Sparta, Tegea, czy Tyryns.
Współczesność.
Peloponez zamieszkany jest przez 1,1 miliona osób. Główne miasta: Patras, Korynt, Sparta, Nauplion, Kalamata, Pirgos i Tripolis. Mieszkańcy utrzymują się z turystyki, pasterstwa (na terenach wyżyn i gór) oraz uprawy zbóż, winorośli, oliwek i owoców cytrusowych (na nizinach).
Administracyjnie obszar Peloponezu podzielony jest między trzy jednostki. Największa część to region Peloponez ze stolicą w Tripoli. Północno-zachodnią część włączono do regionu Grecja Zachodnia (nomos Achaja i nomos Elida), a niewielki wschodni skrawek na Półwyspie Argolidzkim do regionu Attyka.

</doc>
<doc id="67973" url="https://pl.wikipedia.org/wiki?curid=67973" title="Półwysep Peloponeski">
Półwysep Peloponeski



</doc>
<doc id="67975" url="https://pl.wikipedia.org/wiki?curid=67975" title="Luwr">
Luwr

Luwr (fr. "Louvre", "Musée du Louvre" []) – dawny pałac królewski w Paryżu, obecnie muzeum sztuki. Jedno z największych muzeów na świecie, jest też najczęściej odwiedzaną placówką tego typu na świecie. Stanowi jeden z ważniejszych punktów orientacyjnych stolicy Francji. Luwr położony jest między rue de Rivoli i prawym brzegiem Sekwany oraz ogrodami Tuileries i rue du Louvre w obrębie 1. dzielnicy. W kompleksie budynków o całkowitej powierzchni wynoszącej 60 600 metrów kwadratowych znajdują się zbiory liczące około 350 000 dzieł sztuki od czasów najdawniejszych po połowę wieku XIX, dzieła światowego dziedzictwa o największej sławie takie jak np. stela z kodeksem Hammurabiego, Nike z Samotraki, Wenus z Milo, Mona Lisa Leonarda da Vinci.
Muzeum znajduje się w Pałacu Luwru (Palais du Louvre) znanym już w średniowieczu. U schyłku XII wieku, król Filip II August wzniósł w tym miejscu zamek warowny. W drugiej połowie XIV wieku Karol V Mądry uczynił z zamku rezydencję królewską. W XVI wieku Franciszek I zamienił tę budowlę w monumentalny renesansowy pałac. Autorem barokowej przebudowy pałacu był Jacques Lemercier. W 1672 Ludwik XIV przeprowadził się do Wersalu, natomiast w Luwrze zostawił bogatą kolekcję dzieł sztuki antycznej. W 1692 gmach został siedzibą "Académie des Inscriptions et Belles Lettres" oraz "Académie Royale de Peinture et de Sculpture", w roku 1699 Akademia zorganizowała pierwszy Salon wystawowy. Podczas rewolucji francuskiej 8 września 1793 r. Konwent Narodowy wydał dekret o zamienieniu pałacu w muzeum.
Muzeum zostało otwarte 10 sierpnia 1793 r. Ekspozycja liczyła 537 obrazów. Lwią część stanowiły konfiskaty dóbr kościelnych i królewskich. Ze względu na problemy związane ze stanem budynku muzeum zamknięto na lata 1796–1801. Kampania napoleońska wpłynęła na duży wzrost kolekcji, przy czym większość stanowiły łupy ze zbiorów na terenach podbitych przez Napoleona I Bonaparte, po porażce wojsk dyktatora pod Waterloo dzieła zwrócono prawowitym właścicielom. Za czasów panowania Ludwika XVIII i Karola X oraz Drugiego Cesarstwa nastąpił wzrost kolekcji, która przekroczyła 20 tysięcy dzieł. Kolejny wzrost kolekcji to owoc licznych nabytków muzeum i darów prywatnych kolekcjonerów dzieł sztuki. W 2008 roku zbiory Luwru podzielono na osiem kategorii, każdej z nich przypada odrębny dział. Są to Działy: Starożytnego Egiptu, Starożytnego Bliskiego Wschodu, Starożytnej Grecji, Starożytnego Rzymu, Sztuki Islamu, Rzeźby, Malarstwa, Rzemiosła Artystycznego, Rysunku i Grafiki.
Położenie.
Luwr to jedno z najstarszych i największych muzeów na świecie. Położony w centrum historycznym Paryża – między prawym brzegiem Sekwany a ulicą Rivoli oraz ogrodami Tuilerie a kościołem Saint Germain l’Auxerrois. Luwr położony jest na jednej linii z Champs-Élysées, wchodząc w skład tzw. osi historycznej Paryża. Po zniszczeniu podczas Komuny Paryskiej, a następnie zburzeniu Pałacu Tuileries, oś uległa wydłużeniu.
Dzieje Luwru.
Rys historyczny.
Dzieje Luwru jako budowli i muzeum nie stanowią w pełni integralnej całości. Jednakże świadomość artystyczna królów francuskich w kontekście Luwru ma początki już w dobie gotyku, kiedy Karol V Mądry kontynuował zapoczątkowaną na szeroką skalę przez Ludwika IX tradycję sztuki dworskiej, znany był z licznych fundacji artystycznych, z których część stanowi zbiory Luwru. Mecenat królewski w sztuce francuskiej odgrywał priorytetową rolę, podobnie jak kolekcjonerstwo dawnych dzieł, preferowane niemalże przez wszystkich Walezjuszów i Burbonów, z Franciszkiem I i Ludwikiem XIV na czele. Zbiory królewskie stanowiły asumpt do otworzenia dla odbiorców sztuki przestrzeni muzealnej z dziełami sztuki dawnej, co ostatecznie dokonano podczas Rewolucji Francuskiej. Następnie liczba dzieł wzrosła dzięki francuskim ekspedycjom na terenach starożytnych cywilizacji, a także dzięki docenieniu Luwru przez prywatnych kolekcjonerów itp.
Luwr w czasach Kapetyngów, Walezjuszów i Burbonów.
Pałac Luwru ("Palais du Louvre"), który jest siedzibą muzeum ma metrykę sięgającą XII wieku. Za panowania Filipa II Augusta wzniesiono zamek warowny z centralnym donżonem w celu zabezpieczenia Paryża od północnego zachodu, gdzie spodziewano się ataku wojsk rywalizujących z Kapetyngami Plantagenetami, którzy wówczas zajmowali większość zachodniej Francji, w tym Normandię. Fragmenty zamku widoczne są w podziemiach, które stanowią dziś rezerwat archeologiczny stanowiący część ekspozycji poświęconej historii Luwru. Nie jest wykluczone, iż król wzniósł zamek na zrębie wcześniejszej budowli obronnej.
W XIV wieku, po włączeniu Luwru w obręb miasta, Karol V Mądry rozbudował zamek, przemieniając go w rezydencję, która jest znana z miniatury w Bardzo bogatych godzinkach księcia de Berry (miniatura miesiąca października). Pamiątką po fundacjach króla są m.in. "figury pary królewskiej" zdobiącej wejście do zamku. Za panowania Franciszka I do 1546 r. przebudowano zamek w stylu francuskiego renesansu. Franciszek nabył szereg dzieł sztuki, które stały się rdzeniem muzeum, ponadto nabył dzieła Leonarda w tym "La Giocondę". Tenże artysta był malarzem nadwornym Franciszka I. Jego następca Henryk II otrzymał od papieża Pawła IV rzymską kopię "Artemidy z jeleniem" wzorowanej na greckim dziele Leocharesa. Dla wystawienia tej figury monarcha polecił wznieść tzw. Salę Kariatyd. Za rządów Ludwika XIV Luwr przestał pełnić funkcję rezydencji królewskiej, którą został od 1682 pałac w Wersalu, i został przekazany artystom.
Około połowy XVIII wieku postulowano i proponowano monarchom utworzyć galerię publiczną. W roku 1750 Ludwik XV zaakceptował i zaprezentował publiczności ekspozycję złożoną z części królewskich zbiorów. Sala została otworzona dla publicznego oglądania w środy i soboty. Prezentowano w niej dzieła antyczne i nowożytne, w tym dzieła Andrea del Sarto i Rafaela. Utworzenie królewskiego muzeum stanowiło część programu politycznego Ludwika XVI. Charles-Claude Flahaut rozszerzył kolekcję, ponadto w 1776 proponował zaadaptowanie "Grande Galerie" na salę ekspozycyjną będącą główną częścią "Muzeum Francji". Ponadto zaoferowano liczne propozycje adaptacji części pałacu na muzeum ze stałą ekspozycją, jednakże żadna nie spotkała się z aprobatą królewską.
Rewolucja francuska.
Podczas Rewolucji Francuskiej dawny pałac królewski oddano społeczeństwu, odtąd Luwr stał się muzeum. W maju 1791, Zgromadzenie Narodowe zadeklarowało, iż Luwr zostanie „miejscem przynoszącym razem świadectwa wszystkich nauk i sztuk”. Dnia 10 sierpnia 1792, Ludwik XVI został uwięziony, natomiast królewskie zbiory stały się własnością narodową. Z powodu obaw przed rosnącymi aktami wandalizmu albo kradzieży z rąk rewolucjonistów, dnia 19 sierpnia Zgromadzenie Narodowe ogłosiło nakaz zabezpieczenia zbiorów przed wszelkim zaprzepaszczeniem francuskiego dziedzictwa. Po ustaniu społecznych rewolt w październiku, w celu „zachowania narodowej pamięci” komitet nakazał udostępnienie zbiorów narodowi i urządzenie ekspozycji.
Otwarcie muzeum.
Inauguracja otwarcia muzeum które otrzymało nazwę "Museum Central des Arts" (Centralne Muzeum Sztuk Pięknych) przypadła na dzień 10 sierpnia 1793, z okazji pierwszej rocznicy końca monarchii francuskiej. Publiczności dano wolny wstęp przez trzy dni w tygodniu, który był „spostrzeżony jako główne osiągnięcie i ogólnie zostały doceniony”. Zbiory początkowo liczyły 537 obrazy i 184 dzieła rzeźby i rzemiosła artystycznego. Trzy czwarte zbiorów stanowiły skonfiskowane przez rewolucjonistów dobra królewskie i kościelne. W celu rozwoju i organizacji muzeum władze nowo ustanowionej Republiki ofiarowały 100,000 liwrów rocznie. W 1794 r. rewolucyjne armie Francji zaczęły sprowadzać do Luwru dzieła z Europy często metodą rabunków i konfiskat, w ten sposób sprowadzono m.in. "Grupę Laokoona" i "Apolla Belwederskiego", w celu założenia Luwru jako muzeum i jako „znak społecznej suwerenności”.
Pierwsze dni otwarcia muzeum były gorące; to wielkie wydarzenie wykorzystali artyści żyjący w pozostałych pomieszczeniach, prezentując nawet nieobramione dzieła „od ściany do ściany, od podłogi po sufit”. Ze względu na zły stan budowli w maju 1796 r. nakazano zamknąć muzeum aż do odwołania. W dwunastą rocznicę zdobycia Bastylii dnia 14 lipca 1801, otwarto ponownie Luwr, którego zbiory ułożono w porządku chronologicznym, ponadto zaaranżowano nowe oświetlenie sal ekspozycyjnych ściśle zaadaptowanych na potrzeby muzealne.
Luwr za Napoleona I.
Za panowania Napoleona I, północne skrzydło budynku równoległe do "Grande Galerie" zaczęto wyposażać w zbiory dzieł pochodzących ze splądrowanych przez wojska francuskie muzeów i zbiorów prywatnych. W wyniku kampanii egipskiej w latach 1798–1801, Napoleon wyznaczył na dyrektora muzeum Dominique Vivant Denona. W hołdzie dla Pierwszego Konsula Denon zaproponował w 1803 nazwę „Musée Napoléon”, a do sal muzeum sprowadzano również dzieła malarstwa hiszpańskiego, austriackiego, holenderskiego i włoskiego. Część tych zbiorów pochodziła z kontrybucji wojennych, część (np. Kolekcja Borghese) została zakupiona przez samego Napoleona. Po francuskiej porażce pod Waterloo dawni właściciele dzieł ubiegali się o ich odzyskanie. Administracja Luwru negatywnie przyjmowała żądania, część zbiorów została ewakuowana i ukryta w zbiorach prywatnych władz muzeum i urzędników. W odpowiedzi na to poszkodowane przez kampanię napoleońską państwa posłały swoich emisariuszy do Londynu w celu ich wsparcia oraz ewentualnej interwencji brytyjskiej we Francji. Ostatecznie Luwr przyjął prawa obcych państw i lwia część łupów powróciła na swoje miejsce, lecz nie wszystkie. Wśród dzieł, które podarował Napoleon I była "Psyche budzona przez pocałunek Kupidyna", z 1787 r. dłuta Antonio Canovy.
Restauracja Burbonów i Drugie Cesarstwo.
W okresie Restauracji (1814–30), Ludwik XVIII i Karol X wzbogacili Luwr o kolejne 135 dzieł o ówczesnej wartości 720,000 franków. Spektakularnym wydarzeniem było nabycie przez Luwr "Wenus z Milo". Jednakże mecenat królewski skupił się przede wszystkim na restauracji pałacu w Wersalu, przez co Luwr ucierpiał w stosunku do innych paryskich inwestycji. Po utworzeniu Drugiej Republiki w 1848, nowy rząd zainwestował dwa miliony franków na konserwację zbiorów i gmachu, zlecił ukończenie prac nad "Galerią Apollina", "Salonu Carré", oraz "Wielką Galerią". Dnia 2 grudnia 1851, prezydent Napoleon III dokonał w 1851 "coup d’état", ustanawiając II Cesarstwo Francuskie. W latach 1852–1870 w wyniku wzrostu gospodarczego Francji; muzeum wzbogaciło się o kolejne 20,000 dzieł, oraz Pavillon de Flore. "Grande Galerie" została przekształcona według projektu architektów Louisa Viscontiego i Hectora Lefuel.
Luwr w okresie Trzeciej Republiki.
W dobie Trzeciej Republiki pomimo osłabienia państwa w wyniku konsekwencji przegranej wojny francusko-pruskiej, a następnie walk w czasie Komuny Paryskiej (planowano zniszczyć Luwr) zbiory Luwru rozrastały się dzięki zakupom i darom. Działające przy muzeum Towarzystwo Miłośników Luwru ("Société des Amis du Louvre") ofiarowało gotycki obraz Mistrza Piety z Avignon znany jako "Pieta of Villeneuve-les-Avignon". Francuska ekspedycja działająca w rejonie Morza Egejskiego odkryła w 1846 r. słynną "Nike z Samotraki", którą wystawiono w Luwrze po konserwacji dopiero w roku 1884. Ze spektakularnych zdarzeń należy zanotować nabycie ponad 7,000 dzieł z wielkich zbiorów prywatnych, takich jak kolekcje Campany, Duranda, Salta, i Drovettiego. Ponadto nabyto 389 dzieł sztuki z "Kolekcji Lacaze", z dziełami m.in. "Batszeba w kąpieli" Rembrandta. W 1881 r. powstała Ecole du Louvre kształcąca pracowników muzealnych.
21 sierpnia 1911 miała miejsce głośna kradzież Mona Lisy, której dokonał pracownik Luwru, Vincenzo Peruggia, dzieło ukrył pod płaszczem, wynosząc je po zamknięciu muzeum. Złodziej został aresztowany po usiłowaniu sprzedaży "Mona Lisy" do florenckiej Uffizi. Zanim dzieło powróciło do Luwru w 1913 miał miejsce cykl wystaw w kilku włoskich muzeach.
Pomimo zwycięstwa w I wojnie światowej Luwr zanotował spadek w nabywaniu zbiorów, jednakże na okres międzywojenny przypada podarowanie w spadku po Baronie Edmondzie de Rothschild (1845–1934) 4,000 miedziorytów, 3,000 rysunków oraz 500 ksiąg ilustrowanych. Miało to miejsce w 1935 r. Z dzieł malarstwa przybyły m.in. "Święty Tomasz" pędzla Georges’a de La Tour.
Wcześniej, w 1931 r. przy Luwrze powstał Institut Mainini, jednostka naukowa, skupiająca badaczy z różnych dziedzin; w 1932 r. muzeum zmodernizowano i podzielono na sześć działów: Sztuki Starożytnego Wschodu, Sztuki Starożytnego Egiptu, Sztuki Starożytnej Grecji i Rzymu, Rzemiosła Artystycznego (której podlegało Musée de Cluny), Rzeźby oraz Malarstwa.
Dnia 27 sierpnia 1939 po dwóch dniach pakowania wywieziono najważniejsze zbiory z Paryża. Generalna ewakuacja Luwru trwała do 28 grudnia 1939 r. Aż do wyzwolenia Francji spod okupacji hitlerowskiej Luwr był niemalże pusty.
Czasy współczesne.
Po wyzwoleniu Paryża i zakończeniu II wojny światowej zbiory stopniowo przywracano według obowiązującego z 1932 r. podziału, przy czym w dziale Sztuki Starożytnego Wschodu w 1945 r. wyodrębniono sekcję sztuki islamskiej, zaś w Dziale Sztuki Starożytnej Grecji i Rzymu w 1945 r. wyodrębniono sekcję sztuki starochrześcijańskiej. Musée de Cluny stało się niezależną od Luwru jednostką muzealną.
W 1983 prezydent François Mitterrand przedstawił projekt renowacji pałacu oraz stworzenia podziemnego kompleksu pod głównym dziedzińcem w celu usprawnienia ruchu turystycznego. Realizacja trwała do 15 października 1988 – kiedy to uroczyście otwarto nowe wejście, które przykrywa budząca kontrowersje szklana Piramida Luwru. Szybko stała się jednak kolejną osobliwością Luwru.
Obecnie paryskie "Musée du Louvre" gromadzi ponad 380 000 dzieł, z których 35 000  tworzą stałe ekspozycje zajmujące sale o łącznej powierzchni 60 600 metrów kwadratowych. Muzeum mieści znaleziska archeologiczne, detale architektoniczne, dzieła wszystkich sztuk plastycznych (rzeźba, malarstwo, rysunek, grafika, rzemiosło artystyczne). Ponadto Luwr mieści wielką bibliotekę, archiwum, pracownie konserwatorskie, instytucje naukowe o charakterze badawczym i dydaktycznym.
Luwr jest najczęściej odwiedzanym muzeum na świecie; około 15 000 zwiedzających dziennie, 65 procent z nich stanowią turyści.
Muzeum jest częstym tematem w literaturze i kinematografii, zarówno w zakresie sztuki, jak popkultury. Przed 2006 roku filmowano sale Luwru do filmu "Kod da Vinci" opartego na bestsellerze Dana Browna. Za kręcenie kadrów w Luwrze muzeum zarobiło 2,5 miliona $.
W 2008 roku dokonano kolejnych zmian administracyjno-kuratorskich, kolekcję Luwru podzielono na osiem działów: Sztuki starożytnego Egiptu, Bliskiego Wschodu (mieszczący sztukę Mezopotamii, Persji oraz sztukę akadyjską i syryjską), Starożytnej Grecji i Rzymu (w tym sztuka etruska i starochrześcijańska), Sztuki Islamu, Rzeźby, Malarstwa, Rzemiosła Artystycznego, Rysunku i Grafiki.
Nowoczesna filia Luwru powstała w niewielkim mieście Lens w dawnym regionie górniczym Nord-Pas-de-Calais na północy Francji.W grudniu 2009 uroczystej inauguracji budowy dokonał minister kultury Frederic Mitterrand.
Nowe muzeum nosi nazwę Louvre-Lens i składa się z kompleksu sześciu czworokątnych budynków zwieńczonych szklanym dachem. Autorami projektu są japońscy architekci z agencji "Sanaa". Koszt muzeum wyniósł 150 milionów euro, a jego otwarcie nastąpiło 4 grudnia 2012. W 2013 roku przyciągnęło 700 tysięcy odwiedzających.
Budowę innego oddziału Luwru rozpoczęto w 2007 w Abu Zabi w Zjednoczonych Emiratach Arabskich według projektu słynnego architekta Jeana Nouvela. Muzeum zostało otwarte w 2017.
Etymologia nazwy.
Luwr jest spolszczoną wersją oryginalnej nazwy "Louvre" której źródło jest niepewne; istnieje kilka hipotez, pierwsza z nich odwołuje się do wielkości i bogactwa XII-wiecznego zamku (z francuskiego "L’Ouvre", arcydzieło), druga wiąże się z położeniem zamku na terenie dawnej dębiny (z francuskiego "rouvre" – dąb); trzecia, według Larousse’a, oznacza wilczy dół (z łacińskiego: "lupus", galijskiego: "lupara"-wilk).
Struktura muzeum.
Obecnie Luwr podzielony jest na trzy sekcje odpowiadające trójdzielnemu układowi przestrzennemu budowli. Punktem wyjścia jest Hall Napoleona położony poniżej szklanej piramidy. Mieszczą się tam informacja, kasy biletowe, kawiarnie, butiki z pamiątkami oraz wejścia do trzech pawilonów którymi są:
Pawilon Sully, dedykowany Maximilienowi de Béthune de Sully (1560–1641) – mieści ekspozycję otwierającą poświęconą historii Luwru, następnie rezerwat archeologiczny z resztkami średniowiecznego zamku Karola V i przejście do parteru otwierające ekspozycję sztuki egipskiej, która mieści się w obrębie parteru. Ponadto na parterze ekspozycje Działów Sztuki Starożytnego Bliskiego Wschodu (Sztuka Iranu i Lewantu) oraz Sztuki Starożytnej Grecji, Etrurii i Rzymu (sztuka grecka). Na pierwszym piętrze dalszy ciąg zbiorów egipskich oraz greckich (okres przedklasyczny, oraz kolekcje ceramiki i terakoty). Ponadto ekspozycje Działu Rzemiosła Artystycznego. Na drugim piętrze mieści się część Działu Malarstwa – kolekcja malarstwa francuskiego od XVII do XIX stulecia.
Pawilon Denon, dedykowany Dominique Vivantowi, baronowi Denon (1747–1825)- w przyziemiach mieści zbiory egipskie z okresu rzymskiego i sztukę grecką przedklasyczną oraz rzeźbę europejską XI-XVI w. z dziełami niemieckimi, hiszpańskimi i włoskimi na czele. Na parterze rzeźba europejska XVII-XIX wieku, zbiory sztuki etruskiej i rzymskiej. W zachodniej części powstaje ekspozycja dzieł sztuki Azji, Afryki, Oceanii oraz obu Ameryk. Na pierwszym piętrze Galeria Apollina z insygniami koronacyjnymi Burbonów, obok klatka schodowa z Nike z Samotraki. Pozostałą część Denon zajmują galerie malarstwa włoskiego, hiszpańskiego oraz francuskiego (dzieła wielkoformatowe). Drugie piętro Denon nie mieści żadnych stałych ekspozycji.
Pawilon Richelieu, dedykowany Armandowi Jeanowi Richelieu (1585–1642) – mieści w przyziemiu ekspozycję rzeźby francuskiej, której główna część mieści się powyżej na parterze. Wschodnie pomieszczenia zajmuje Dział Sztuki Starożytnego Bliskiego Wschodu (sztuka Mezopotamii i Lewantu). Pierwsze piętro pawilonu Richelieu jest w całości użytkowane przez Dział Rzemiosła Artystycznego (dzieła francuskie i europejskie od średniowiecza do XIX w.). Na drugim piętrze ekspozycje Działu Malarstwa; malarstwo Francji i Niemiec XIV-XVI w., Niderlandów XV-XVI w., XVII-wieczne malarstwo flamandzkie i holenderskie, ponadto malarstwo europejskie XIX stulecia (gł. Niemcy).
Zbiory.
"Musée du Louvre" zawiera ponad 380 000 , z których prezentowane jest około 35 000 dzieł sztuki. Zbiory podzielono na osiem sekcji.
Dział Sztuki Bliskiego Wschodu.
Dział Sztuki Bliskiego Wschodu jest drugą najnowszą po Dziale Sztuki Islamu sekcją Luwru, pierwsze zbiory zaczęto gromadzić od 1881, a kolekcja poszerza się do dnia dzisiejszego. Zbiory stanowią szeroki przegląd świadectwa starożytnych cywilizacji Bliskiego Wschodu, od najstarszych cywilizacji po ostatni okres przed ekspansją islamu na obszarach Lewantu, Mezopotamii i Iranu. Rozwój zbiorów sztuki bliskowschodniej zawdzięcza się intensywnym ekspedycjom i badaniom archeologicznym, działali tacy odkrywcy i badacze jak Paul-Émile Botta, który w 1843 odkrył zabytki z czasów panowania Sargona II, przede wszystkim pozostałości z rezydencji królewskiej w Khorsabad, takie jak brama z rzeźbionymi hybrydami, czy reliefy z przedstawieniami orszaku królewskiego. Znaleziska stały się asumptem do utworzenia Muzeum Kultury Asyryjskiej, które było zalążkiem obecnego Działu.
Muzeum prezentuje bogatą kolekcję dzieł związanych z Sumerami, zabytki z miasta Akkad, wśród nich dzieła takie jak Stela sępów Eanatuma władcy miasta Lagasz z 2450 r. p.n.e., czy też "Stela zwycięstwa króla Naramsina" fundowana przez Naram-Sina, króla akadyjskiego, na cześć zwycięstwa nad Lulubejami z gór Zagros. Odkryta w 1901, wynosząca wysokość 2,25 m stela z kodeksem Hammurabiego jest najcenniejszym zabytkiem historii prawa babilońskiego. Z zabytków irańskich wyróżniają się m.in. "Głowa pogrzebowa" z okresu archaicznego oraz zabytki perskie m.in. malowany fryz z przedstawieniem "Łuczników Dariusza I".
Dział Sztuki Starożytnego Egiptu.
Dział zawiera ponad 50 000 dzieł datowanych od 4000 p.n.e. do IV w. n.e., stanowiących dziedzictwo cywilizacji zamieszkujących deltę i dolinę dolnego Nilu.
Kolekcja dzieł sztuki egipskiej w Luwrze wyróżnia się oprócz największej tego typu kolekcji na świecie swoim przeglądowym charakterem, obejmuje ona wszystkie epoki historyczne Starożytnego Egiptu; Starego Państwa, Średniego Królestwa, Nowego Państwa, Ptolemeuszy, Egiptu rzymskiego Koptów i Bizancjum.
Punktem wyjścia dla rozwoju zbiorów była kolekcja królewska, aczkolwiek już w okresie napoleońskim kolekcja gwałtownie wzrosła, dzięki wyprawie ekspedycyjnej Napoleona wraz z Dominique Vivant, późniejszym dyrektorem Luwru.
Odtąd dzięki szeroko zakrojonym badaniom i odkryciom archeologicznym zbiory egipskie wzrastały. Jean-François Champollion, egiptolog, odkrywca m.in. kamienia Rosetty, zainicjował kampanię nabywania dzieł sztuki, w tym trzech wielkich kolekcji: Duranda, Salta i Drovettiego; liczących ponad 7000 wyrobów artystycznych. Król Karol X zarządził dekret o utworzeniu specjalnego działu obejmującego zbiory egipskie, które wciąż wzrastały m.in. przez nabytki Augusta Mariettego, założyciela Muzeum Egipskiego w Kairze. Mariette, przeprowadził liczne odkrycia na terenie Memphis i Sakkary, co zaowocowało m.in. odkryciem "Siedzącego skryby".
„Strzeżona” przez "Wielkiego Sfinksa" z ok. 2000 p.n.e., kolekcja zbiorów sztuki egipskiej mieści się w 20 salach ekspozycyjnych. Są to dzieła malarstwa na papirusie, mumie, malowane stele nagrobne, narzędzia, odzież, biżuterię, gry, instrumenty muzyczne oraz militaria.
Przykładami okresu archaicznego i Starego Państwa są m.in. "Nóż z Dżebel el-Arak" z ok. 3400 r. p.n.e., "Siedzący Skryba", oraz "Głowa króla Djedefre". Sztukę Średniego Państwa, „znaną z jej złotych dzieł i posągów”, charakteryzującą się pewną idealizacją egzemplifikują łupkowa figura Amenemhatankh oraz drewniany "Ofiarujący". Sztukę Nowego Państwa i sztukę koptyjską reprezentują m.in. figura bogini Neftydy i piaskowcowe przedstawienie bogini Hathor, które są świadectwem prosperity i bogactwa Nowego Państwa.
Dział Sztuki Starożytnej Grecji, Etrurii i Rzymu.
Dział Sztuki Starożytnej Grecji, Etrurii i Rzymu prezentuje dzieła sztuki z basenu Morza Śródziemnego datowane od neolitu do VI wieku n.e. Zakres zbiorów obejmuje zabytki z okresu cykladzkiego do upadku Imperium rzymskiego. Część ta należy do najstarszych zbiorów, wchodziła w skład kolekcji królewskiej, część z nich została nabyta przez Franciszka I.
Początkowo, zakres zbioru oscylował wokół rzeźb z marmuru, z „Wenus z Milo” na czele. Wiele dzieł takie jak „Apollo Belwederski” przybyły w okresie kampanii napoleońskiej, lecz po Kongresie Wiedeńskim lwia część zdobyczy została zwrócona prawowitym właścicielom i muzeom. W XIX wieku, nabyto greckie dzieła z Kolekcji Duranda czy Francuskiej Biblioteki Narodowej, głównie dzieła malarstwa wazowego – naczynia ceramiczne i brązy m.in. „Waza Borghese”.
Okres archaiczny reprezentują dzieła jubilerskie i rzeźba m.in. wapienna "Dama z Auxerre", z 640 r. p.n.e.; oraz "Hera z Samos", ok. 570–560 p.n.e. Liczne rzeźby figuralne w tym "Szermierz Borghese" są przykładami wzrostu zainteresowania ludzką anatomią proporcjami i pięknem, nacisk na to miał miejsce po IV wieku p.n.e. Bogaty zbiór sztuki doby hellenistycznej, egzemplifikują słynne "Nike z Samotraki" (190 r. p.n.e.) oraz "Wenus z Milo".
Starożytność zamyka bogata kolekcja sztuki etruskiej i rzymskiej. Przykładem sztuki etruskiej jest m.in. sarkofag pary małżeńskiej z III w. p.n.e. Świadectwem grecko-rzymskich relacji artystycznych są liczne rzymskie kopie dzieł greckich głównie z okresu klasycznego. Sztukę rzymską reprezentuje bogaty zbiór rzeźby portretowej; popiersia władców i dostojników rzymskich m.in. Augusta, Tyberiusza oraz Agryppy i Anniusza Verusa; oprócz marmurów wyroby z brązu takie jak "Apollo z Piombino".
Dział Sztuki Islamu.
Zbiory sztuki islamskiej są najnowszą ekspozycją w Luwrze, jej bogaty zakres z „trzynastu wieków i trzech kontynentów”. Ekspozycja ta prezentuje głównie dzieła rzemiosła artystycznego, ponieważ inne sztuki plastyczne jak rzeźba czy malarstwo w krajach islamskich nie rozwijały się na szeroką skalę w stosunku do innych kultur, są to dzieła ceramiki, szkła, metaloplastyki, drewna, kości słoniowej, ponadto tekstylia i dywany, oraz malarstwo miniaturowe. Zbiory liczą ponad 5000 dzieł. Z dzieł sztuki wyróżniają się m.in. "Pyxis al-Mughira", z X w.  wyrób z Andaluzji; tzw. "Chrzcielnica Świętego Ludwika" – grawerowana brązowa misa z XIII lub XIV w. wykonana w kręgu sułtanatu mameluckiego (dolny Egipt); pochodzący z X w. "Całun Jossego" z Iranu. Ponadto m.in. trzy strony "Szahname" – eposu pióra Ferdousiego napisanego w języku perskim oraz "Waza Barberini", wyrób syryjskiej metaloplastyki.
Dział Rzeźby.
Dział Rzeźby zawiera dzieła wykonane przed 1850 z wyjątkiem rzeźby antycznej, która jest prezentowana w odrębnych działach. Ze względu na zainteresowanie monarchów prym w kolekcji wiodła rzeźba antyczna, której dzieła Ludwik XIV przeniósł do Wersalu, a następnie w 1824 przeniesiona ponownie do Luwru wraz z rzeźbami Michała Anioła "Umierający jeniec" i "Zbuntowany jeniec". Początkowo kolekcja zawierała około 100 dzieł, reszta królewskiej kolekcji znajdowała się w Wersalu. W taki stan był do 1847, potem za dyrekcji Léona Laborde dział rzeźby wzbogacił się o dzieła sztuki średniowiecznej, m.in. dzieła takie jak figura króla Childeberta. Zbiory początkowo podlegały Działowi Antyków, w 1871 za dyrekcji Louisa Courajod nabyto cenne dzieła rzeźby francuskiej. W 1986, wszystkie dzieła po roku 1850 przeniesiono do Musée d’Orsay. Na skutek projektu Grand Louvre rzeźby podzielono na dwie sekcje; rzeźba francuska prezentowana jest w Pawilonie Richelieu, zaś rzeźba europejska w Pawilonie Denon.
Kolekcję francuskiej rzeźby zaczynają dzieła sztuki romańskiej od XI wieku, m.in. "Daniel w jaskini lwa" and the 12th century "Madonna i Dzieciątko z Auvergne". Przykładem gotyku są liczne figury Madonny z Dzieciątkiem, figury z nagrobka Filipa Pięknego i Joanny d’Évreux czy naturalnej wielkości posągi Karola V i Joanny de Bourbon. Przykładami z XVI wieku, są renesansowe dzieła Jeana Goujona czy Germaina Pilon "Pomnik z urną na serce Henryka II", "Zdjęcie z krzyża" i "Zmartwychwstanie", ponadto nieznanego artysty "Fontanna Diany". Przykładami z XVII i XVIII są dzieła Étienne Maurice Falconeta "Kąpiąca się" i "Amour menaçant" oraz obeliski François Anguiera. Z klasycyzmu m.in. dzieła Antonio Canovy z "Kupidynem i Psyche" na czele (1787).
Rzeźbę europejską tworzą dzieła, autorów takich jak Martin Hoffmann, Tilman Riemenschneider, Gregor Erhart ("Maria Magdalena"), Johan Tobias Sergel, Adriaan de Vries ("Merkury i Psyche") ponadto m.in. popiersie kardynała Richelieu dłuta Gianlorenzo Berniniego, ponadto liczne dzieła anonimowe, głównie romańskie i gotyckie.
Dział Rzemiosła Artystycznego.
Kolekcja "Objets d’art" zawiera dzieła od wieków średnich do XIX  stulecia. Bazuje ona na dawnych kolekcjach królewskich, oraz kościelnych, w tym ze skarbca bazyliki Saint-Denis, ponadto dzieła wydobyte z grobów monarchów francuskich i insygnia królewskie w tym miecz koronacyjny królów Francji Wśród obiecujących zbiorów należą naczynia brązowe i wykonane w technice Pietra dura. Lwią część działu tworzy Kolekcja Duranda, która w Luwrze znajduje się od 1825, zawierająca ceramikę, emalie i witraże, ponadto 800 wyrobów które przekazał Pierre Révoil. Kolejne nabytki miały miejsce w okresie romantyzmu, przekazano liczne dzieła średniowieczne i renesansowe. Kolejnym zbiorowym nabytkiem było przekazanie Luwrowi kolekcji Sauvageot liczącej 1500  dzieł gł. średniowiecznych oraz wyrobów z fajansu. W 1862 r. przekazano muzeum Kolekcję Campana którą tworzy złota biżuteria i majoliki głównie z XV i XVI w.
Zbiory są prezentowane na pierwszym piętrze w Pawilonie Richelieu oraz w Galerii Apollona, nazwanej tak przez malarza Charles’a Le Bruna, który udekorował tę cześć Luwru na zlecenie króla Ludwika XIV (Króla Słońce). Ekspozycję otwierają dzieła sztuki bizantyjskiej, głównie plastyki z kości słoniowej z Tryptykiem Harbaville z X w. na czele. Sztukę średniowieczną tworzą m.in. pamiątki po opacie Sugerze, korona relikwiarzowa z klasztoru Dominikanów w Liège, berło Karola V Mądrego, pozłacana Madonna z Dzieciątkiem Joanny d’Évreux, wyroby z emalii limuzyjskiej i kości słoniowej (m.in. "Koronacja Marii", "Zdjęcie z krzyża" z około 1260-80, Madonna z Dzieciątkiem z Sainte-Chapelle, Poliptyk z Marią i Dzieciątkiem Jezus z ok. 1340 r.) Przykładami rzemiosła renesansowego są dzieła plastyki brązowej Giambologny "Nessus i Dejanira" i tapiserie flamandzkie i francuskie m.in. "Maksymilian na polowaniu". Do ważnych przykładów z późniejszych epok należą wazy z Sevres z kolekcji Madame de Pompadour oraz wielkie apartamenty Napoleona III.
Dział Malarstwa.
Kolekcja malarstwa liczy ponad 6000 dzieł datowanych od XIII wieku do roku 1848 i jest zarządzana przez 12  kuratorów opiekujących się poszczególnymi zbiorami. Niemalże dwie trzecie dzieł malarstwa reprezentują artyści francuscy, reszta dzieł licząca ponad 1,200 dzieł jest autorstwa artystów europejskich. Malarstwo włoskie w większości stanowią dawne kolekcje królów Franciszka I oraz Ludwika XIV, pozostałe z dzieł włoskich są resztkami kolekcji z kampanii napoleońskiej oraz późniejsze dary i zakupy. Kolekcję dzieł włoskiego renesansu nabył król Franciszek I w tym dzieła Rafaela i Michała Anioła, którą przywiózł do monarchy sam Leonardo da Vinci Po wybuchu rewolucji francuskiej, Kolekcja Królewska została w całości zaadaptowana na cele muzealne, stanowi rdzeń zbiorów Luwru. Późniejsze dzieła sztuki, głównie francuskie datowane po roku 1848 znajdujące się w Luwrze zostały podzielone i przekazane do Musée d’Orsay w 1986 r. Dzieła malarstwa francuskiego i północnoeuropejskiego znajdują się w skrzydle Richelieu oraz "Cour Carrée"; natomiast malarstwo hiszpańskie i włoskie zajmują pomieszczenia pierwszego piętra w pawilonie Denon.
Wczesne malarstwo francuskie reprezentują dzieła gotyckiego malarstwa tablicowego wśród nich słynna "Pieta z Villeneuve-les-Avignon" przypisywana Enguerrandowi Quartonowi; "Król Jan Dobry" (ok. 1360), dzieło anonimowego twórcy, przypuszczalnie najstarszy portret w zachodnim malarstwie;. Ze Styl piękny reprezentuje "Komunia święta i męczeństwo św. Dionizego". Nowożytność egzemplifikuje "Ludwik XIV" pędzla Hyacinthe Rigaud, bogaty cykl obrazów Nicolasa Poussina w tym "Cztery Pory Roku", "Natchnienie poety", "Et in Arcadia Ego"; dzieła Georga de la Tour, "Oszust z asem karo" i "Pokutująca Maria Magdalena" Dziełami klasycyzmu są "Koronacja Napoleona", "Przysięga Horacjuszy", "Sabinki" pędzla Jacques’a L. Davida czy "Łaźnia turecka" i "Wielka odaliska" Jeana A.D. Ingres. Przykładami romantyzmu są monumentalne dzieła Eugene Delacroix, "Śmierć Sardanapala", "Wolność wiodąca lud na barykady" oraz chef d’oeuvre Théodora Géricault "Tratwa Meduzy". Malarstwo północnoeuropejskiej reprezentują późnośredniowieczne dzieła niderlandzkie i niemieckie: gotyckie obrazy artystów z Kolonii (Mistrz Świętego Bartłomieja, Mistrz Świętego Seweryna), "Autoportret z kwiatem mikołajka" Albrechta Dürera, "Statek szaleńców" Hieronima Boscha, "Bankier z żoną" Quentina Massysa; oraz obrazy nowożytne artystów z Niemiec, Flandrii i Holandii: Jana Vermeera "Koronczarka" i "Astronom"; liczne obrazy Rubensa w tym "Historia Marii Medycejskiej" ; Rembrandta "Archanioł Rafał opuszczający Tobiasza", "Wieczerza w Emaus", "Batszeba w kąpieli", "Ćwierć wołu", ponadto liczne pejzaże, przedstawienia rodzajowe i martwe natury.
Spośród dzieł malarstwa włoskiego wyróżniają się obrazy wczesnego i dojrzałego renesansu, m.in. obrazy Andrea Mantegna ("Triumf cnoty", "Matka Boska Zwycięska") i Giovanni Bellini. Największa kolekcja malarstwa z "oeuvre" Leonarda da Vinci znajduje się w Luwrze w tym "Mona Lisa", "Święta Anna Samotrzeć", "Święty Jan Chrzciciel", oraz "Madonna w grocie". Spośród obrazów Rafaela m.in. "Piękna Ogrodniczka", "Portret Baldassare Castiglionego", "Święty Michał pokonuje szatana". Manieryzm reprezentują dzieła Guido Reniego zaś barok przede wszystkim Carravaggia: "Wróżenie z ręki" i "Śmierć Marii". Przykładami malarstwa weneckiego są dzieła Paolo Veronese w tym monumentalne "Gody w Kanie Galilejskiej", liczne obrazy Tycjana, m.in. "Madonna z króliczkiem", "Złożenie do grobu" i "Cierniem Koronowanie".
Z dzieł pochodzących z kolekcji prywatnych za największą w dziejach Luwru uznaje się Kolekcja La Caze, przekazaną w 1869 przez Louisa La Caze. Ofiarodawca podarował 584 obrazów w tym dzieła francuskich malarzy z Antoine Watteau na czele. W roku 2007, kolekcję wykorzystano do wielkiej wystawy poświęconej Louisowi La Caze zatytułowanej „1869: Watteau, Chardin... entrent au Louvre. La collection La Caze”.
Dział Rysunku i Grafiki.
Dział Rysunku i Grafiki gromadzi dzieła wykonane na papierze. Zbiór tego typu dzieł powstała na bazie 8600 rysunków i grafik z Kolekcji Królewskiej ("Cabinet du Roi"), który wzbogacił się przez asygnacje państwowe, darowizny i zakupy, m.in. w 1806 r. zakupiono 1,200  prac z kolekcji Fillipo Baldinucciego. W marcu 1856 roku Luwr nabył liczący 386 rysunków Codex Vallardi Antonia di Puccio Pisana, zawierający m.in. liczne portrety, rysunki roślin i zwierząt.
Cabinet des Dessins otwarto publiczności 5 sierpnia 1797, wraz 415 dziełami, które były prezentowane w "Galerie d’Apollon". Obecnie zbiory podzielono na trzy sekcje: "Cabinet du Roi", rdzeń działu z 14 000 odbitkami graficznymi i rysunkami; Kolekcja Edmonda de Rothschild, z 40 000  grafikami, 3000  rysunkami oraz kolekcję dawnych ksiąg i manuskryptów złożona z 5000  dzieł. Część z dzieł prezentowane są w Pawilonie Flory; ze względu na słabą wytrzymałość materiału ekspozycja jest często wymieniana.
Najstarsze rysunki sięgają późnego gotyku, m.in. Mistrza Antependium z Narbonny, Mistrza E. S. czy Hieronima Boscha m.in. liczne studia chłopów, czarownic i demonów, a także rysunkowa wersja "Statku szaleńców". Cennym rysunkiem jest portret Erazma z Rotterdamu Albrechta Dürera, z jego innych rysunków i grafik w Luwrze znajdują się m.in. studia hełmów rycerskich. Kolekcja posiada bogaty zbiór rysunków włoskich, prócz wspomnianego Codex Vallardi prezentowane są rysunki m.in. Francesca Primaticcia, Francesca Salviatiego, Giovanniego Morandiego oraz mistrzów dojrzałego renesansu – Leonarda da Vinci (m.in. "Portret Isabelli d’Este") Michała Anioła (liczne studia postaci) i Rafaela (portrety i Madonny z Dzieciątkiem). Ważnym pod względem ikonicznym przykładem są przerysy jednego z niedokończonych dzieł Leonarda da Vinci – "Bitwy pod Anghiari" wykonane przez Petera Paula Rubensa. Spośród mistrzów holenderskiego złotego wieku wyróżniają się rysunki i grafiki Rembrandta, m.in. "Widok na most Grimnessesluis, w Amsterdamie". Pluralizm treści, technik i form egzemplifikują dzieła artystów francuskich XVII-XIX wieku, m.in. szkice Charles’a le Bruna, cykl pastelowych portretów starców Jeana Chardina, rysunkowe tonda Jeana Fragonarda, rysunki i akwarele Eugène’a Delacroix etc.

</doc>
<doc id="67976" url="https://pl.wikipedia.org/wiki?curid=67976" title="Półwysep Iberyjski">
Półwysep Iberyjski

Półwysep Iberyjski (Półwysep Pirenejski, hiszp. i port. "Península Ibérica", kat. "Península Ibèrica", bask. "Iberiar penintsula"; w starożytności i średniowieczu "Hiszpania") – półwysep znajdujący się w południowo-zachodniej części Europy. Od pozostałej części kontynentu oddzielają go Pireneje na północnym wschodzie, od zachodu i częściowo północy i południa otacza go Ocean Atlantycki, a od wschodu i południowego wschodu Morze Śródziemne. Od Afryki oddziela go Cieśnina Gibraltarska. Powierzchnia półwyspu wynosi 583 254 km². Jest drugim co do wielkości półwyspem w Europie.
Geografia.
Topografia.
Linia brzegowa półwyspu jest słabo rozwinięta, z wybrzeżem północno-zachodnimi typu riasowego. Większość powierzchni półwyspu zajęta jest przez wyżyny i góry. Ponad 60% powierzchni to Meseta Iberyjska od wschodu ograniczona Górami Iberyjskimi, a na południe ciągną się Góry Betyckie, z najwyższym szczytem Półwyspu Iberyjskiego — Mulhacén 3478 m. Kotlina Aragońska oddziela Pireneje od Gór Iberyjskich. Na południowych wybrzeżach nadmorskich występują wąskie pasy nizin.
Geologia.
Półwysep Iberyjski zawiera skały ze wszystkich okresów geologicznych, i reprezentowany jest prawie każdy rodzaj skały. Rdzeń Półwyspu Iberyjskiego składa się z hercyńskiego bloku kratonicznego - Masywu Iberyjskiego. Na północnym wschodzie graniczy on z pirenejskim pasem fałdowym, a na południowym wschodzie z systemem Gór Betyckich. Te podwójne łańcuchy są częścią pasma alpejskiego. Od zachodu granica kontynentalna utworzona jest przez ubogie w magmę otwarcie Oceanu Atlantyckiego. Natomiast Pas Hercyński jest w większości zakopany przez mezozoiczne i trzeciorzędowe skały pokrywające na wschodzie, ale na powierzchnię wysuwają się i tak Góry Iberyjskie i system kataloński.
Największe miasta.
Metropolie mające powyżej 1'go miliona mieszkańców w zespole miejskim wraz z liczbą mieszkańców danego miasta:

</doc>
<doc id="67977" url="https://pl.wikipedia.org/wiki?curid=67977" title="Półwysep Pirenejski">
Półwysep Pirenejski



</doc>
<doc id="67978" url="https://pl.wikipedia.org/wiki?curid=67978" title="Wilbur Wright">
Wilbur Wright



</doc>
<doc id="67982" url="https://pl.wikipedia.org/wiki?curid=67982" title="Hobbit (powieść)">
Hobbit (powieść)



</doc>
<doc id="67988" url="https://pl.wikipedia.org/wiki?curid=67988" title="Taniec w średniowieczu">
Taniec w średniowieczu

W okresie średniowiecza można wyróżnić kilka typów tańca: rytualny, religijny, dworski i epicki.
Taniec rytualny.
Taniec rytualny towarzyszył niektórym ceremoniom religijnym. Najlepiej znane są tradycje z terenów Hiszpanii. Tańce przed Świętym Sakramentem, w dniu Corpus Dei (Bożego Ciała), odbywały się w kościołach Toledo, Walencji czy Sewilli. Tańczono w tym czasie tzw. "farsas santas y piadosas" (obchody święte i pobożne), były to wczesne odmiany intermezzo wystawiane w kościołach i klasztorach. W hiszpańskiej Galicji tańczono "Pela" w formie procesji.
Chór chłopięcy w katedrze w Sewilli, zwany "Seises", odgrywał regularnie rodzaj świętego baletu. Arcybiskup Don Jaime de Palafax, chciał go zabronić, wtedy chór pod dowództwem dyrygenta pojechał do samego Rzymu, odtańczył swój spektakl przed papieżem Eugeniuszem IV i otrzymał autoryzację na wykonywanie go nadal. Jeszcze w 1439 chór uzyskał przedłużenie tego zezwolenia. Dziś jeszcze w Sewilli, w czasie obchodów Bożego Ciała tańczone są te tańce przed Świętym Sakramentem. Stanowią one fenomen paraliturgii rytualnej.
Wśród kleru istniał jednak silny opór przeciw tego rodzaju pobożności, przywodzącej na myśl rytuały pogańskie, szczególnie protestowano przeciw tańcom na cmentarzach, w Kościołach i w czasie procesji. Zakazywano ich wielokrotnie, lecz często bezskutecznie. Pobożność ludowa była silniejsza. Biskupi więc posuwali się do nakładania kar, na winnych wykonywania takich tańców, szczególnie w czasie pogrzebów. Niektórzy historycy wiążą ich istnienie z tradycją tańców śmierci i danse macabre.
Taniec religijny.
Taniec religijny typu (fr.) "baladoires" lub (wł.) "ambulatori" stanowi grupę tańców świeckich o wyraźnym zabarwieniu religijnym. We Francji w Prowansji, w 1462 król René d'Anjou, w wigilię Bożego Ciała organizował procesję zwan "Lou Gou", rodzaj baletu, bogatego w sceny alegoryczne, mimiczne i tańczone. Sam król komponował do niego muzykę i niektóre pieśni, z tego też powodu nazywano go "monarcha poeta". Tradycja ta zachowała się przez trzy wieki.
Sceny alegoryczne "entremets" i "divertissements" towarzyszyły wystawnym zabawom i bankietom, na dworach, były wystawiane w przerwach między jednym a drugim daniem. Później zaczęto je nazywać
"intermedes" i w końcu intermezzi. Znamy opis jednego z takich spektakli na dworze księcia Urbino. Miał następujący scenariusz: faun na skrzydlatym koniu wjeżdżał na czele grupy rycerzy odzianych w zbroje; za nimi wjeżdżali książę i księżna na dwóch osiołkach; dalej grupa postaci mitologicznych, Minerwa, Mars, Pan, Selene, Pluton, Proserpina, otoczeni tańczącymi faunami, nimfami i trytonami, grającymi na fletach, piszczałkach, fujarkach i tamburynach; zamykał pierwszą część orszaku wóz olimpijski z Jowiszem, Junoną, Wenerą, Amorem i Parkami. W drugiej części maszerowali Żydzi tańczący dookoła Złotego Cielca, królowa Saby z dworem, Magowie podążający za gwiazdą zawieszoną na długiej tyczce, za nimi postacie odtwarzające rzeź niewiniątek. Po nich wkraczały postacie z Nowego Testamentu, Jezus z krzyżem na plecach w towarzystwie Apostołów, tancerzy i żołnierzy, i na końcu Śmierć z ogromnym sierpem, która przegania wszystkich.
W Portugalii z okazji kanonizacji świętego Karola Boromeusza, na wiele lat później, bo w 1610, w czasie odbywających się świąt, miała miejsce podobna procesja.
W średniowieczu taniec zajął poczesne miejsce w zabawach związanych z karnawałem, hucznymi fetami ulicznymi, eksplozją powszechnej radości i swobody. Ale taniec wyzwalał także inne zachowania, często patologiczne. W 1373 we Francji i Flandrii rozprzestrzeniła się choroba zwana "szałem tańca". Chorzy zrzucali z siebie odzienie, wychodzili na ulicę i ciągle tańcząc i śpiewając przebiegali ulice i place miasta. Brali się za ręce, tworzyli długie korowody i wkraczali do kościoła. W końcu wycieńczeni padali na podłogę. Wkrótce epidemia się rozszerzyła, udzielała się nawet postronnym widzom. Do historii przeszła pod nazwą "tańca świętego Jana". W tym czasie powstała także sekta biczowników, którzy w pewnego rodzaju tańcu przemierzali ulice biczując się do krwi.
Wiele lat później w Nowej Anglii, ok. 1800 zrodziła się herezja, którą wyznawali tzw. "Jumpers" (skoczkowie). Wierzyli, że taniec jest zasadą religijności, dlatego też śpiewając "Psalmy" tańczyli. Godzinami krążyli, aż do wycieńczenia, padali na ziemię w konwulsjach, poprzez które pragnęli osiągnąć ekstazę. Kronikarze ówcześni opowiadali, że niektórzy z nich zdrowieli po wykonaniu egzorcyzmów.
Taniec dworski.
Taniec dworski był jedną z form spędzania wolnego czasu w środowisku elit społecznych. Początkowo pierwszymi tancerzami byli linoskoczkowie i akrobaci, wywodzący swój rodowód jeszcze z etruskich "histrionów". Tancerze na linie byli bardzo popularni i swymi powietrznymi wirtuozeriami zabawiali gości na wielu dworach. Później z nich wywiodą się akrobaci cyrkowi. Obok linoskoczków pojawili się kuglarze i w końcu dość ważna postać nadwornego błazna, który poruszał się najczęściej tanecznym krokiem.
Elity dość szybko z widzów przemieniły się w wykonawców. Zabawy i maskarady stały się na dworach obowiązkowe. Królowie i wielcy tego świata gustowali w tych rozrywkach, stali się wymagający i żądali ciągłych nowości, czasami wręcz posuwali się do nierozwagi i lekkomyślności. Wydany w 1398 przez księżnę di Berry "Bal Płonących", zakończył się tragedią. Król Karol VI o mało nie stracił życia, kiedy jego kostium zapalił się przez przypadek. "Bal Płonących", został tak nazwany właśnie z tego powodu, że niektórzy jego uczestnicy, poprzebierani w łatwopalne kostiumy, zginęli w płomieniach, podczas wykonywania "tańca pochodni". Między nimi byli: Hrabia Jouy, bękart de Foix i kilku innych panów.
Taniec epicki.
Całość zachowanych z okresu średniowiecza tanców składa się dziś z 46 utworów muzycznych, z których 15 pochodzi z Francji, 23 z Włoch, 6 z Anglii i 2 z Czech. Większość z nich to tańce kołowe lub tańce korowodowe. Opisy ich układów choreograficznych są zbyt ubogie by dały się odtworzyć w sposób jednoznaczny. Wyobrażenie o tym jak wyglądały można przybliżyć na podstawie zachowanej ikonografii, głównie kilku fresków, obrazów, miniatur i płaskorzeźb pochodzących z tego okresu. Adam de la Halle w "Jeu de Robin i Marion" (1283) wymienia taniec (fr.) "tress" (wł.) "tresca". Utwór ten po raz pierwszy był wystawiany na francuskim dworze Karola d'Angio w Neapolu. Później z tańca "tresca" powstanie toskański "trescone". Johannes de Grocheo w swoim traktacie o muzyca wspomina o trzech tańcach: rondzie, estempie i ductii:
"Aut enim dicimus cantum aut cantilenam. Cantum autem et cantilenam triplici differentia distinguimus. Aut enim cantum gestualem aut coronatum aut versiculatum et cantilenam aut rotundam aut stantipedem aut ductiam appellamus."
Wśród znanych w średniowieczu tańców są:
W XII w. we Francji w Prowansji i później w Hiszpanii w Katalonii, pojawiła się pierwsza, prymitywna faranadola, zwana wówczas carole, grupowy taniec pochodzenia ludowego, w którym tancerze trzymali się za ręce tworząc korowody i koła, raz otwarte innym razem zamknięte. Początkowo nie było instrumentów muzycznych i nikt tańczącym nie akompaniował, więc sami sobie podśpiewywali i klaszcząc wybijali rytm. Ten śpiewany akompaniament dał początek słynnym carolom, wspominanym wielokrotnie w średniowiecznych romansach i poematach. Później zaczęto sobie akompaniować na instrumentach strunowych i bębenkach. O tego typu tańcach mówi Thoinot Arbeau w swoim traktacie.

</doc>
<doc id="67989" url="https://pl.wikipedia.org/wiki?curid=67989" title="Nawahowie">
Nawahowie

Nawahowie, Nawaho (, w ) – największa grupa etniczna Indian Ameryki Północnej w Stanach Zjednoczonych, licząca w 2021 roku 399 494 osoby.
Najwięcej z nich (około 173 tys.) zamieszkuje rezerwat położony na terenie stanów Arizona, Nowy Meksyk oraz Utah. Rezerwat Navajo Nation ma powierzchnię ponad 70 000 km², czyli porównywalną np. do powierzchni Czech. "Diné Bikéyah", czyli Kraj Nawahów jest większy niż 10 z 50 stanów USA. Siedziba władz Kraju Nawaho znajduje się w Window Rock.
Historia.
W 1923 roku (jeszcze przed przyznaniem wszystkim tubylczym Amerykanom w 1924 roku obywatelstwa USA i przed uchwaleniem w 1934 roku obowiązującej do dziś "ustawy o reorganizacji Indian"), Nawahowie powołali za zgodą Komisarza do spraw Indian i Biura do spraw Indian władze samorządowe (radę plemienną), które odpowiadają za wszystkie sprawy na terenie rezerwatu. Było to konieczne m.in. w związku ze zmianami tradycyjnego stylu życia (opartego m.in. na chowie owiec) oraz odkryciem na pustynnych indiańskich terenach Południowego Zachodu złóż ropy naftowej, węgla i innych surowców naturalnych – za ich eksploatację Nawahowie pobierają odtąd od koncernów górniczych opłaty z tytułu dzierżawy, finansując własne inwestycje i rozwój plemienia. Od 1991 roku rząd Nawahów zachowuje trójpodział władzy i jest największym oraz najbardziej złożonym tubylczym samorządem w Stanach Zjednoczonych.
Podczas II wojny światowej meldunki kodowane przez szyfrantów z plemienia Nawahów (około 450), a także Indian z kilku innych plemion, za pomocą nieznanego Japończykom własnego języka pozwoliły Amerykanom na zachowanie tajności kluczowych operacji wojskowych na Pacyfiku. W 1982 roku prezydent Ronald Reagan ustanowił z tego powodu 14 sierpnia Dniem Nawajskiego Szyfranta (ang. "Navajo Code Talkers Day"), a w 2001 roku George W. Bush przyznał złote i srebrne "Medale Kongresu" grupie kilkudziesięciu tubylczych weteranów-szyfrantów (głównie Nawahów).
Liczebność.
Według danych U.S. Census Bureau podczas spisu powszechnego w 2000 roku 269 202 obywateli USA zadeklarowało, że ma pochodzenie "wyłącznie Nawaho", zaś 298 197 oświadczyło, że ma pochodzenie "wyłącznie lub między innymi Nawaho".

</doc>
<doc id="67991" url="https://pl.wikipedia.org/wiki?curid=67991" title="Nawaho">
Nawaho



</doc>
<doc id="67992" url="https://pl.wikipedia.org/wiki?curid=67992" title="Puchar Polski w piłce nożnej (2003/2004)">
Puchar Polski w piłce nożnej (2003/2004)

Puchar Polski w piłce nożnej mężczyzn 2003/2004 – 50. edycja rozgrywek mających na celu wyłonienie zdobywcy Pucharu Polski, który uzyskał tym samym prawo gry w II rundzie kwalifikacyjnej Pucharu UEFA w sezonie 2004/2005. Odbyły się dwa mecze finałowe, na stadionach obu finalistów.
Tytuł zdobył Lech Poznań, dla którego był to czwarty tryumf w tych rozgrywkach.
Runda wstępna.
Do rozgrywek przystąpiły kluby drugoligowe wg stanu z poprzedniego sezonu, z miejsc 15-18. Mecz został rozegrany 16 lipca 2003.
Ruch Radzionków – Hetman Zamość 3:2 
Śląsk Wrocław – Stomil Olsztyn 3:0 (vo)
I runda.
Do rozgrywek dołączyły kluby drugoligowe wg stanu z poprzedniego sezonu, z miejsc 1-14, oraz zwycięzcy Pucharu Polski na szczeblu ZPN. Mecze zostały rozegrane 29 lipca 2003.
Gryf Wejherowo – Arka Gdynia 1:5 ""
Chemik/Zawisza Bydgoszcz – Górnik Polkowice 0:3 ""
Flota Świnoujście – ŁKS Łódź 1:0 ""
Lech II Poznań – Aluminium Konin 1:3 ""
Raków Częstochowa – Podbeskidzie Bielsko-Biała 1:1, k. 4:2 ""
Promień Żary – Śląsk Wrocław 1:0 dogr. ""
Karkonosze Jelenia Góra – Ruch Radzionków 1:0 ""
Odra II Opole – Polar Wrocław 3:3, k. 4:3 ""
Pogoń Siedlce – Pogoń Szczecin 1:7 ""
Ceramika Paradyż – Świt Nowy Dwór Mazowiecki 2:2, k. 4:3 ""
Jagiellonia Białystok – Stasiak Opoczno 1:0 ""
Polonia/Olimpia Elbląg – GKS Bełchatów 0:5 ""
Sandecja Nowy Sącz – Stal Stalowa Wola 0:1 ""
Korona Kielce – Górnik Łęczna 3:1 ""
Strug Tyczyn – RKS Radomsko 1:3 dogr. ""
Lublinianka Lublin – Tłoki Gorzyce 0:1 ""
1/16 finału.
Do rozgrywek dołączyły kluby pierwszoligowe wg stanu z poprzedniego sezonu. Mecze zostały rozegrane 2 sierpnia 2003.
Arka Gdynia – Wisła Kraków 2:0 ""
Górnik Polkowice – KSZO Ostrowiec Świętokrzyski 6:0 ""
Flota Świnoujście – Widzew Łódź 2:1 dogr. ""
Aluminium Konin – Szczakowianka Jaworzno 2:0 ""
Promień Żary – Górnik Zabrze 2:7 ""
Karkonosze Jelenia Góra – Lech Poznań 0:3 ""
Odra II Opole – Wisła Płock 2:1 ""
Pogoń Szczecin – Dyskobolia Grodzisk Wielkopolski 1:0 dogr. ""
Ceramika Paradyż – Odra Wodzisław Śląski 0:4 ""
Jagiellonia Białystok – Zagłębie Lubin 2:1 dogr. ""
GKS Bełchatów – Amica Wronki 1:3 ""
Stal Stalowa Wola – GKS Katowice 1:3 ""
Korona Kielce – Ruch Chorzów 2:0 ""
RKS Radomsko – Polonia Warszawa 1:4 ""
Tłoki Gorzyce – Legia Warszawa 1:3 ""
Raków Częstochowa – Pogoń Szczecin 3:0 (vo)
1/8 finału.
Mecze zostały rozegrane 17 września 2003.
Górnik Zabrze – Legia Warszawa 0:2 ""
Jagiellonia Białystok – Pogoń Szczecin 1:0 dogr. ""
Odra II Opole – Górnik Polkowice 1:2 ""
Polonia Warszawa – Lech Poznań 1:2 ""
Arka Gdynia – GKS Katowice 0:1 ""
Flota Świnoujście – Amica Wronki 3:4 ""
Raków Częstochowa – Aluminium Konin 2:1 ""
Korona Kielce – Odra Wodzisław Śląski 1:0 ""
Ćwierćfinały.
Pierwsze mecze zostały rozegrane 30 września 2003, a rewanże 21 października 2003.
GKS Katowice – Amica Wronki 3:0 ""
Amica Wronki – GKS Katowice 1:1 ""
Jagiellonia Białystok – Raków Częstochowa 3:0 ""
Raków Częstochowa – Jagiellonia Białystok 1:5 ""
Korona Kielce – Legia Warszawa 1:1 ""
Legia Warszawa – Korona Kielce 2:0 ""
Górnik Polkowice – Lech Poznań 0:0
Lech Poznań – Górnik Polkowice 4:1 ""
Półfinały.
Pierwsze mecze zostały rozegrane 7 i 14 kwietnia 2004, a rewanże 13 i 22 kwietnia 2004.
GKS Katowice – Lech Poznań 1:2 ""
Lech Poznań – GKS Katowice 4:2 ""
Jagiellonia Białystok – Legia Warszawa 0:3 (w.o.), na boisku 0:2 ""
Legia Warszawa – Jagiellonia Białystok 0:0

</doc>
<doc id="67994" url="https://pl.wikipedia.org/wiki?curid=67994" title="Alanis Morissette">
Alanis Morissette

Alanis Nadine Morissette (ur. 1 czerwca 1974 w Ottawie) – kanadyjska wokalistka, muzyk, kompozytorka, autorka tekstów, producentka muzyczna i okazjonalnie aktorka. Gra na harmonijce ustnej, instrumentach klawiszowych, flecie i gitarze. Jej skala głosu to mezzosopran.
Karierę muzyczną rozpoczęła wydając w 1991 album pt. "Alanis" a następnie rok później jego kontynuację "Now Is the Time". Oba wydawnictwa ukazały się jedynie na terenie Kanady i nie odniosły sukcesu komercyjnego. Jest najlepiej debiutującą artystką na świecie, jej pierwsza międzynarodowa płyta (trzecia łącznie) "Jagged Little Pill" sprzedała się w ponad 33 milionach sztuk (dane Billboardu z 2013 roku). Wielki sukces debiutu otworzył drzwi dla wszelkiej maści artystek prezentujących na muzycznym rynku ambitny, kobiecy pop-rock, na stałe też zapisał się jako jeden z najlepiej rozpoznawalnych albumów lat 90.
Po wydaniu dwóch najbardziej kasowych w swojej karierze płyt, przejęła większą kontrolę nad produkcją następnych. Jej albumy sprzedały się w nakładzie ponad 75 milionów sztuk na całym świecie. W 2017 magazyn Rolling Stone nazwał ją „królową rocka alternatywnego”. Do 2020 wydała dziewięć albumów studyjnych "Alanis" (1991), "Now Is the Time" (1992), "Jagged Little Pill" (1995), "Supposed Former Infatuation Junkie" (1998), "Under Rug Swept" (2002), "So-Called Chaos" (2004), "Flavors of Entanglement" (2008), "Havoc and Bright Lights" (2012) i "Such Pretty Forks in the Road" (2020).
Wczesne życie.
Alanis Morissette przyszła na świat 1 czerwca 1974 roku w Ottawie w Kanadzie, jako córka Alana i Georgii Morissette. Ma dwóch braci – starszego Chada oraz brata-bliźniaka, Wade’a. Już w dzieciństwie Alanis wykazywała talent do śpiewania i pisania piosenek. W wieku 9 lat odwiedziła dom piosenkarki Olivii Newton-John, jednej ze swoich największych idolek. Przez domofon przy bramie wejściowej przedstawiła się w następujący sposób: „Hi... I’m Alanis... I want to meet you one day and I want to be famous, just like you!” („Cześć... Mam na imię Alanis... Chciałabym poznać cię pewnego dnia i być tak sławną jak ty!”). Również w wieku 9 lat napisała swoją pierwszą piosenkę – utwór "Fate Stay with Me".
Z pomocą mentora – Leslie Howe’a – Alanis wydała "Fate Stay with Me", mając zaledwie 11 lat. Rok później Morissette zgłosiła się do dziecięcego programu „You Can’t Do That on Television”. Udało jej się zdobyć w nim niewielką rolę, zrezygnowała jednak z udziału w programie po jednym sezonie. Wspierana przez rodziców, ciągle marząc o odniesieniu sukcesu, udała się wraz z Howe’em do Nowego Jorku na spotkanie z producentami nagraniowymi. Przeżycie to opisała później w utworze „UR” („Jesteś”), z płyty "Supposed Former Infatuation Junkie".
Będąc w Los Angeles Morissette spróbowała swoich sił w popularnym w Stanach programie „Star Search”, odpadła jednak już w pierwszej rundzie.
Kariera muzyczna.
W 1990 roku w końcu udało się jej zawrzeć umowę z MCA Records w Kanadzie. Rok później światło dziennie ujrzała płyta "Alanis", zbiór chwytliwych i tanecznych kawałków, przez wielu uważanych za kanadyjską wersję popu w stylu Tiffany, Pauli Abdul czy Debbie Gibson. Pierwszy singel z płyty, utwór „Too Hot” dostał się na kanadyjską listę Top 10.
Morissette została nominowana do nagrody Juno (kanadyjski odpowiednik Nagród Grammy) w trzech kategoriach: Singel roku, Najlepszy album dance i Najlepiej zapowiadający się artysta (zdobyła nagrodę w tej ostatniej). Dość szybko wydała kontynuację, płytę "Now Is the Time". Okazała się ona ogromnym niewypałem, Morissette straciła kontrakt ze swoją wytwórnią i ponownie znalazła się na lodzie.
Artystka zaczęła coraz częściej odwiedzać Los Angeles, by pracować tam z wieloma różnymi muzykami. W tym czasie spotkała się z producentem Glenem Ballardem. Według Ballarda błyskawicznie okazało się, że są pokrewnymi duszami i po 30 minutach znajomości oboje przenieśli się do domowego studio Ballarda, żeby poeksperymentować z różnymi dźwiękami. Pomimo młodego wieku, Alanis wydawała się Ballardowi kobietą mądrą ponad swój wiek.
Punktem kulminacyjnym ich sesji było stworzenie piosenki „Perfect” („Idealne”), która została napisana i nagrana w przeciągu 20 minut – Morissette zaimprowizowała słowa do delikatnego, gitarowego akompaniamentu Ballarda. Wersja, która ukazała się na "Jagged Little Pill" była jedyną, jaką dwójka kiedykolwiek nagrała. Napisanie „Perfect” przełamało barierę i Morissette rozpoczęła przelewać swoje emocje i myśli na papier.
O swojej przeprowadzce Morissette napisała później w utworze „Unprodigal Daughter” („Niemarnotrawna córka”), z albumu "Feast on Scraps".
Według Morissette, Ballard był pierwszym producentem, który zachęcał ją do dzielenia się w pełni emocjami, bez żadnego strachu przed wstydem czy zażenowaniem. W rezultacie, Morissette pisała dosłownie o wszystkim, zaczynając od jej pogodnej miłości do życia („You Learn” – „Uczysz się”), poprzez przyjacielskie zauroczenia („Head Over Feet” – „Do góry nogami”), kończąc zaś na ponurych, bezwzględnych fantazjach o zemście („You Oughta Know” – „Powinieneś wiedzieć”). Morissette czerpała natchnienie wyłącznie ze swoich osobistych przeżyć; dla przykładu, po spotkaniu się z kilkoma przedstawicielami muzycznymi, napisała i nagrała „Right Through You” („Przejrzałam cię”), utwór traktujący o patriarchacie, jaki napotkała w muzycznym światku.
Słowo "shake" (uścisk) odnosi się do uścisku dłoni menedżerów muzycznych, które nie były ciepłe czy stanowcze, lecz zimne i śliskie. Mimo wielu wcześniejszych rozczarowań, wiosną 1995 roku Morissette udało się podpisać kontrakt z wytwórnią płytową Maverick Records, która wydała jej album "Jagged Little Pill". Wydawnictwo odniosło ogromny sukces na świecie. Łączny nakład wyniósł 33 mln kopii, dzięki czemu Alanis jest najlepiej sprzedającą się artystką lat 90. Ostre brzmienie pierwszego singla – hitu „You Oughta Know” – zaowocowało zaklasyfikowaniem Alanis jako „pierwszej damy gniewu”, choć na całej płycie odnaleźć można tak naprawdę tylko dwie piosenki epatujące tak mocno złością i rozżaleniem.
W 1998 wydała kolejny album "Supposed Former Infatuation Junkie". Wcześniej nagrała także piosenkę „Uninvited” na ścieżkę dźwiękową do filmu "Miasto aniołów". Nowy album był całkowicie inny, eksperymentalny i zupełnie niepodobny do międzynarodowego debiutu. Fani i krytycy byli zawiedzeni. Mimo to płyta nieźle się sprzedawała, a sama artystka uzyskała ponownie nominacje do Nagrody Grammy w 1999. Alanis nagrywając "Supposed Former Infatuation Junkie", wiedziała, że jeśli przygotuje materiał w stylu "Jagged Little Pill" zostanie posądzona o zostawanie przy tych samych, sprawdzonych dźwiękach, podobających się publiczności. Stąd decyzja o utworzeniu płyty zupełnie innej. Choć fani i krytycy z początku uznali go za niezbyt udany, dziś wielu fanów uważa, że jest to najlepszy album w jej dotychczasowym dorobku. Tego samego roku nagrała też album akustyczny "MTV Unplugged".
Kolejna płyta "Under Rug Swept" ukazała się po czteroletniej przerwie w 2002. Po raz pierwszy artystka wcieliła się także w rolę producenta płyty. Krążek sprzedał się w Stanach Zjednoczonych w nakładzie około 1 mln kopii. Czwarty longplay wydany w 2004 roku to "So-Called Chaos". Piosenki z tej płyty są o wiele bardziej spokojne niż z poprzednich albumów. Płyta została przyjęta dość przychylnie przez krytyków. W 2005 roku z okazji dziesięciolecia wydania debiutu Alanis, ukazała się reedycja płyty zawierająca oryginalny materiał jak i krążek z akustycznymi wersjami utworów "Jagged Little Pill Acoustic".
W listopadzie tego samego roku ukazała się składanka "The Collection", która podsumowuje lata 1995–2005. Promował ją singel "Crazy", kompozycja Seala. Alanis nagrała też piosenkę "Wunderkind" na ścieżkę dźwiękową filmu "Opowieści z Narnii: Lew, Czarownica i Stara Szafa", za którą otrzymała nominację do nagrody Grammy.
Lata 2005–2008 Alanis poświęciła na nagranie nowego albumu z Guyem Sigsworthem. Już w marcu 2005 roku powiedziała „jestem bardzo płodna piosenkami”. 1 kwietnia Alanis zaprezentowała parodię piosenki „My Humps” The Black Eyed Peas, która stała się sensacją na serwisie YouTube (ponad 6 mln widzów w ciągu tygodnia). Na koncercie Rage Against the Machine Alanis zaśpiewała ich utwór „Guerilla Radio” oraz nową piosenkę „Not as We”, która znajduje się na nowej płycie. W październikowym (2007) wywiadzie z serii „Integral Naked” dla portalu Holons Alanis podała nazwę nowej płyty "Flavors of Entanglement". Podczas sesji nagrano 24 utwory. Płyta miała premierę 30 maja (Niemcy, Włochy), 2 czerwca (pozostałe kraje), 4 czerwca (Japonia), 10 czerwca (USA, Kanada, Ameryka Płn.) Płyta promowana była utworami „Underneath” oraz „Moratorium”. Według wielu krytyków oraz fanów była to najlepsza płyta kanadyjskiej wokalistki od czasów "Supposed Former Infatuation Junkie", według niektórych najlepsza od czasu premiery "Jagged Little Pill".
Tytuł płyty pochodzi z „Moratorium”: „I do need a breather from the flavors of entanglement”. Oficjalna data wydania płyty to 2 czerwca 2008. Znalazło się na niej 11 piosenek. Warto dodać, że „Asylum” i „Separate” nigdy nie były wymienione przez Morissette i Sigswortha jako piosenki, które miały się znaleźć na tej płycie. Znalazły się jednak na liście piosenek do FOE uwzględnionej przez ASCAP. Bardzo prawdopodobne jest, że podobnie jak „Break” również „Wounded Leading Wounded” i „I Am” znajdą się na kolejnym singlu („Not As We”).
Od 2005 roku ma swoją gwiazdę na Kanadyjskiej Alei Gwiazd w Toronto (Canada's Walk of Fame).
W 2015 roku została włączona do Canadian Music Hall of Fame, a w 2022 roku także do Canadian Songwriters Hall of Fame.
Kariera aktorska.
Od 1999 Alanis Morissette pojawia się także na ekranie. Zagrała m.in. rolę Boga w filmach "Dogma" i "Jay i Cichy Bob kontratakują" Kevina Smitha, w serialach "Seks w wielkim mieście" i "Trawka" oraz w sztuce "Monologi waginy". W 2008 roku ruszyły przygotowania do ekranizacji książki SF „Radio wolne Albemuth” autorstwa Philipa K. Dicka, Alanis zagra rolę Sylvii.
Życie osobiste.
Morissette wychowywała się w Kanadzie w religijnej rodzinie wyznania rzymskokatolickiego. W 2005 uzyskała obywatelstwo Stanów Zjednoczonych Ameryki.
W okresie nastoletnim i po dwudziestym roku życia, zmagała się z depresją i zaburzeniami odżywiania. Poddała się leczeniu i zaczęła zdrowo się odżywiać.
Przez okres siedmiu lat współpracy z menadżerem biznesowym Jonathanem Schwartzem, artystka została okradziona na sumę 5 mln dolarów. Schwartz przyznał się do winy w kwietniu 2017 i został skazany na sześć lat pozbawienia wolności.
W październiku 2019 w wywiadzie dla stacji CBS wyznała, że przez niemal dziesięć lat zmagała się z depresją poporodową.
Na początku lat 90. przez krótki okres, spotykała się z aktorem i komikiem Daveʼem Coulierem. W 2008 roku mężczyzna wyjawił, że był dla niej inspiracją podczas tworzenia tekstu piosenki „You Oughta Know” z albumu "Jagged Little Pill". Artystka nie odniosła się do tych słów.
W 2002 związała się z Ryanem Reynoldsem, którego poznała podczas przyjęcia urodzinowego Drew Barrymore. W czerwcu 2004 ogłosili swoje zaręczyny, jednak w rozstali się w lutym 2007.
22 maja 2010, podczas prywatnej ceremonii w domu w Los Angeles, poślubiła rapera Souleye. Para ma troje dzieci; dwóch synów (ur. 2010 i 2019) oraz córkę (ur. 2016).

</doc>
<doc id="67995" url="https://pl.wikipedia.org/wiki?curid=67995" title="Halucynogeny">
Halucynogeny



</doc>
<doc id="67996" url="https://pl.wikipedia.org/wiki?curid=67996" title="Rzyki">
Rzyki

Rzyki – wieś w Polsce, położona w województwie małopolskim, w powiecie wadowickim, w gminie Andrychów.
W latach 1975–1998 wieś położona była w województwie bielskim.
Położenie.
Pola i zabudowania miejscowości Rzyki znajdują się w dolinie potoku Rzyczanka, oraz na stokach wznoszących się nad nią gór Beskidu Małego. Od południa jest to północno-wschodni grzbiet Potrójnej (Czarnego Gronia) i Pasmo Łamanej Skały, od wschodu odchodzący od Gronia Jana Pawła II jego boczny, północno-zachodni grzbiet. Komunikację zapewnia MZK, PKS oraz busy.
Pochodzenie nazwy.
Nazwa wsi pochodzi od licznie spływających potoków. Pierwotnie Rzyki określano jako "Nową Wieś". Później pojawiły się: "Rzeczki", "Rzyczki".
Po osadnikach wołoskich pozostały ślady w postaci nazw przysiółków np. "Praciaki" (od słowa "proc" – człowiek zajmujący się hodowlą świń).
Historia.
Rzyki powstały mniej więcej w latach 1558–1560. Po raz pierwszy wzmiankowane zostały w 1564 jako "Nowa Wieś", w 1569 jako "Nowa Wieś Zagorniki" a w 1580 jako "Rzeczki". Zostały zasiedlone ludnością wołoską na prawie wołoskim. Były siedzibą wojdy dla okolic Beskidu Małego.
Słynęły z wyrobu gontów zwanych regionalnie "pascekami". Mieszkańcy zajmowali się również tkactwem i wyrobem szkła. W XVIII w. na stokach Turonia (683 m) funkcjonowała niewielka huta szkła. W 1789 r. powołano tutaj sąd kupiecki, który rozpatrywał sprawy osadników klucza zatorskiego.
Według danych z 31 grudnia 2014 roku miejscowość miała 3171 mieszkańców. Na terenie wsi działalność duszpasterską prowadzi Kościół Rzymskokatolicki (parafia św. Jakuba).
Sport.
W Rzykach istnieje futbolowy Ludowy Klub Sportowy Leskowiec Rzyki który został założony w 1957 roku. Największym sukcesem klubu jest dwukrotny awans do ligi okręgowej.
Turystyka.
Rzyki leżą u podnóża Leskowca. Przez wieś przebiegają szlaki turystyczne:
We wsi znajduje się Całoroczny Ośrodek Wypoczynkowy „Czarny Groń” (z rozbudowaną bazą noclegową i wypoczynkową), SKI-Centrum Pracica (stoki narciarskie z niezbędną infrastrukturą) oraz kilka gospodarstw agroturystycznych.

</doc>
<doc id="67999" url="https://pl.wikipedia.org/wiki?curid=67999" title="Bronisław Malinowski (sportowiec)">
Bronisław Malinowski (sportowiec)

Bronisław Malinowski (ur. 4 czerwca 1951 w Nowem n. Wisłą, zm. 27 września 1981 w Grudziądzu) – polski lekkoatleta, biegacz średnio- i długodystansowy. Największe sukcesy odnosił w biegu na 3000 metrów z przeszkodami, zdobywając w tej konkurencji dwa medale olimpijskie.
Życiorys.
Urodził się jako syn Anastazego i Irene (z domu Dovell) Malinowskich. Matka była z pochodzenia Szkotką. Od 1958 uczęszczał do szkół w Buśni i Warlubiu. W 1968 rozpoczął naukę w ZSZ w Grudziądzu i jeszcze w tym samym roku przeniósł się do wieczorowego Samochodowego Technikum Mechanicznego w Grudziądzu, które ukończył w 1971. W 1968 rozpoczął również treningi w GKS „Olimpia” w Grudziądzu, a w 1977 uzyskał tytuł absolwenta AWF w Poznaniu.
Był mistrzem (1980 Moskwa) i wicemistrzem (1976 Montreal) olimpijskim, a także zdobywcą czwartego miejsca na igrzyskach w Monachium 1972 w biegu na 3000 m z przeszkodami. Najbardziej spektakularne zwycięstwo odniósł podczas Igrzysk w 1980, kiedy to Tanzańczyk Filbert Bayi w połowie dystansu wyraźnie przyśpieszył i uzyskał nad Polakiem około 70 metrów przewagi. Malinowski jednak nie załamał się i nie zmieniając swego tempa dogonił i wyprzedził przeciwnika, prześcigając go na ostatnich 400 m o 6 sekund.
Dwukrotny mistrz Europy (1974 Rzym i 1978 Praga) na tym dystansie. 10-krotny mistrz Polski (cztery tytuły na 3000 metrów z przeszkodami, po trzy na 5000 metrów oraz w przełajach), w 1973 został halowym mistrzem kraju na 3000 metrów. 10 sierpnia 1972 wyrównał rekord Europy podczas mityngu w Warszawie na dystansie 3000 m z przeszkodami (8:22,2 s). Był również wicemistrzem świata w biegach przełajowych (1979). 23 razy reprezentował Polskę w meczach międzynarodowych. Do dziś do niego należą rekordy Polski na dystansach: 3000 m, 5000 m, 1 milę, 2 mile oraz 3000 m z przeszkodami.
Jego starszy brat, również lekkoatleta, Robert Malinowski, w latach 2006-2018 pełnił funkcję prezydenta miasta Grudziądza.
Śmierć i upamiętnienie.
27 września 1981 poniósł śmierć w wypadku samochodowym na moście w Grudziądzu. Około godziny 20:20 prowadzony przez niego samochód Audi 80 został uderzony przez nadjeżdżający z naprzeciwka samochód ciężarowy marki KAMAZ (jadący w kierunku szosy E16), który chwilę wcześniej ominął podążający w tym samym kierunku autobus PKS, lecz zatrzymany przed barierką sygnalizującą zwężenie jezdni. Most został nazwany imieniem Bronisława Malinowskiego.
Po śmierci został wyróżniony nagrodą Fair Play, medalem za zasługi dla miasta Grudziądza, Złotymi Kolcami, tytułem Honorowego Mistrza Sportu, Krzyżem Kawalerskim Orderu Odrodzenia Polski. 18 września 1996 Rada Miejska w Grudziądzu nadała Bronisławowi Malinowskiemu tytuł Honorowego Obywatela Miasta Grudziądza. Jego imię nosi most w Grudziądzu. Od 1982 organizowane są biegi uliczne jego imienia. W niższych kategoriach biegów, biorą udział nawet dzieci. W latach 1982-2003 organizowano w Grudziądzu Memoriał Bronisława Malinowskiego.
Istnieje Klub Szkół im. Bronisława Malinowskiego w całej Polsce. Jest patronem: Zespołu Szkół Publicznych w Osinie, Zespołu Szkół Ogólnokształcących w Grudziądzu, Szkoły Podstawowej nr 47 w Bydgoszczy, Szkoły Podstawowej nr 12 w Tczewie, zespołu szkół samorządowych nr 2 w Boguszowie-Gorcach, Szkoły Podstawowej w Warlubiu, Zespołu Szkół w Bystrzycy k. Oławy, Szkoły Podstawowej nr 3 w Ścinawie (woj. dolnośląskie), Szkoły Podstawowej nr 3 w Działdowie, Szkoły Podstawowej nr 7 w Grudziądzu, Szkoły Podstawowej Nr 107 w Warszawie, Szkoły Podstawowej nr 1 w Woli k. Pszczyny, Szkoły Podstawowej w Małych Łunawach (gm. Chełmno), Szkoły Podstawowej nr 19 w Kędzierzynie-Koźlu oraz Szkoły Podstawowej w Chrustowie (woj. wielkopolskie), Szkoły Podstawowej w Chmielinku (woj. Wielkopolskie).

</doc>
<doc id="68001" url="https://pl.wikipedia.org/wiki?curid=68001" title="Substancje halucynogenne">
Substancje halucynogenne



</doc>
<doc id="68004" url="https://pl.wikipedia.org/wiki?curid=68004" title="Inwałd">
Inwałd

Inwałd – wieś w Polsce, położona w województwie małopolskim, w powiecie wadowickim, w gminie Andrychów. Znajduje się tutaj jedno ze stanowisk Skałek Andrychowskich.
Położenie.
Wieś znajduje się na pograniczu Beskidu Andrychowskiego (wschodnia część Beskidu Małego) i Pogórza Śląskiego, u podnóża góry Ostry Wierch. Leży na wschód od miasta Andrychowa, przy drodze krajowej nr , w zlewni strumienia Stawki.
Nazwa.
Miejscowość ma metrykę średniowieczną i istnieje co najmniej od XIV wieku. Wymieniona w 1317 w dokumencie zapisanym w języku łacińskim jako "Hoyenewaldt", 1326 "Helwand", 1348 "Henwald", 1430 "Hynwald", 1441 "Himwald", 1477 "Hymwald", 1529 "Hinwalth, Hynwalt, Huwalth".
Historia.
W okolicy miejscowości odkryto po raz pierwszy gatunek kopalnej rośliny z okresu dolnego dewonu z rodzaju "Konioria", której nadano nazwę "Konioria andrychoviensis", na cześć gminy Andrychów, do której przynależy również miejscowość Inwałd. "Konioria andrychoviensis", klasyfikowana jest w botanice światowej w podgrupie zosterophyllophytina, obok roślin z rodzaju Zosterophyllum, Sciadophyton, oraz Sawdonia.
Z 1318 roku pochodzą pierwsze historyczne wzmianki o osadzie. Mieszkańcy żyli z tkactwa (działała tu samodzielna filia andrychowskiego cechu). Około 1747 roku Franciszek Czerny-Szwarzenberg ufundował utrzymany w stylu późnego baroku kościół (zakończenie budowy: 1760 roku), wewnątrz którego znalazło się epitafium fundatora. Kościół zasłynął obrazem „Matki Bożej Inwałdzkiej z Dzieciątkiem”, któremu przypisywane były cuda.
W 1860 założono szkołę parafialną przeznaczając na nią 130 złr. z funduszów na organistę i gromadzkich.
W 1939 roku wieś zajął Wehrmacht. 12 grudnia 1940 roku nastąpiło pierwsze wysiedlenie miejscowej ludności, które objęło 50 rodzin. Na miejsce wysiedlonych sprowadzono osadników niemieckich ze wschodu, którzy stanowili podczas wojny 84% ludności Inwałdu. 27 stycznia 1945 roku do wsi wkroczyła Armia Czerwona.
W latach 1954–1972 wieś należała i była siedzibą władz gromady Inwałd. W latach 1975–1998 miejscowość administracyjnie należała do województwa bielskiego.
Religia.
Na terenie wsi działalność duszpasterską prowadzi Kościół Rzymskokatolicki (parafia Narodzenia NMP).
W latach 20. XX wieku w Inwałdzie działał zbór Badaczy Pisma Świętego.
Turystyka.
We wsi znajduje się Park Miniatur „Świat Marzeń” usytuowany na powierzchni 45 000 m² (uruchomiony 28 kwietnia 2007 – oficjalnie otwarty miesiąc później). Można w nim oglądać miniatury najsławniejszych budowli architektonicznych świata – między innymi Big Bena, Krzywą Wieżę w Pizie, Łuk triumfalny, Statuę Wolności i Plac św. Piotra.
Na terenie Parku znajduje się wiele atrakcji lunaparkowych – Zielony Labirynt, Auto Scooter, Koło Młyńskie, Pirat, Egipt Horror Show, Kino 5D, Symulator.
Park Miniatur pełen jest imponującej architektury ogrodowej i przepięknych kompozycji kwiatowych, wśród których funkcjonują punkty gastronomiczne i pamiątkowe.
26 sierpnia 2009 roku obok „Parku Miniatur” został otwarty „DINOLAND Park Rozrywki”. W otoczeniu realistycznych replik dinozaurów można tam zagrać w minigolfa, w Pétanque (gra w bule/boule, gra w kule, petanka) oraz spróbować swych sił w parku linowym zjeżdżając i przechodząc wśród replik dinozaurów na wysokości około 7 metrów. Na terenie parku działa restauracja oraz sklepik, gdzie można kupić artykuły związane z dinozaurami.
Bazę noclegową stanowi Park Hotel Łysoń oraz gospodarstwa agroturystyczne.
W Inwałdzie mają początek następujące szlaki turystyczne:

</doc>
<doc id="68005" url="https://pl.wikipedia.org/wiki?curid=68005" title="Nevermind">
Nevermind

Nevermind – drugi album studyjny amerykańskiego zespołu grunge'owego Nirvana, wydany 24 września 1991 roku przez wytwórnię Geffen Records. Był to pierwszy album grupy wydany przez tę wytwórnię i wyprodukowany przez Butcha Viga. Album nagrano i zmiksowano w Sound City Studios w Van Nuys w Kalifornii.
Pomimo iż wytwórnia miała niskie oczekiwania co do komercyjnego powodzenia albumu, "Nevermind" odniósł sukces, w głównej mierze dzięki piosence „Smells Like Teen Spirit”, która była pierwszym singlem albumu. Pozostałe single z albumu to: „Come as You Are”, „Lithium” i „In Bloom”. "Nevermind" został sprzedany w 26 milionach egzemplarzy, z czego 10 milionów sprzedano w samych Stanach Zjednoczonych. Pismo "Rolling Stone" umieściło go na 17. miejscu rankingu 500 najlepszych albumów muzycznych wszech czasów.
Album w Polsce uzyskał status trzykrotnie platynowej płyty.
Wszystkie utwory zostały skomponowane wspólnie przez członków grupy, zaś autorem niemal wszystkich tekstów jest Kurt Cobain.

</doc>
<doc id="68013" url="https://pl.wikipedia.org/wiki?curid=68013" title="Cmentarz na Skałce">
Cmentarz na Skałce



</doc>
<doc id="68014" url="https://pl.wikipedia.org/wiki?curid=68014" title="Kościół na Skałce">
Kościół na Skałce



</doc>
<doc id="68016" url="https://pl.wikipedia.org/wiki?curid=68016" title="Ogień (album Iry)">
Ogień (album Iry)

Ogień – siódmy album studyjny w dorobku rockowego zespołu Ira. Sesja nagraniowa odbyła się po raz pierwszy w „K&amp;K Studio Professional” w rodzinnym Radomiu. Prace nad albumem trwały od sierpnia 2003 do lutego 2004 roku. Zespół na krążek postanowił wybrał dwanaście premierowych kompozycji. W wybieraniu kompozycji na krążek udział mieli również fani grupy.
Tym razem grupa postanowiła radykalnie wrócić do swoich muzycznych korzeni, prezentując na płycie ostrą i melodyjną hardrockową muzykę gitarową, gdzie nie zabrakło również miejsca dla klasycznych rockowych ballad z których zespół zasłynął w pierwszej połowie lat dziewięćdziesiątych. Pojawiły się także po raz pierwszy od płyty "Ogrody" gitarowe solówki.
Zespół zamieścił na płycie także nagrany już dużo wcześniej cover holenderskiego zespołu rockowego Shocking Blue, „Venus”. W wykonaniu Iry utwór ma zdecydowanie cięższe hardrockowe brzmienie. Po raz pierwszy w swej historii zespół nagrał płytę z trzema gitarzystami, Maciejem Gładyszem znanym z rockowego zespołu „Human”, Sebastianem Piekarkiem oraz Marcinem Bracichowiczem. Płyta zawiera dodatkowo prezentację multimedialną z teledyskiem do utworu "Ikar", reportażem z planu, oraz fragmentem koncertu z okazji 15-lecia grupy. Zamieszczono także krótką wypowiedź muzyków wypowiadających się na temat najnowszej płyty. Krążek promowały cztery single.
Tym razem na płycie zespół w swoich tekstach dotyka takich tematów jak problemy jednostki, niezależność i pragnienie samorealizacji w życiu każdego człowieka, zazdrość panująca wśród ludzi ("Ikar")
Miesięcznik "Teraz Rock" w pierwszej kolejności zauważa, że „dopiero teraz nastąpił prawdziwy renesans Iry. Poprzednią płytę "Tu i teraz" możemy dziś z czystym sumieniem potraktować jako kolejną pozycję w solowej dyskografii Artura Gadowskiego. Album "Ogień" nie pozostawia żadnych wątpliwości: to dopiero prawdziwa Ira. Tak jak za najlepszych lat poczynania grupy można oddać w dwóch słowach: ostro i melodyjnie. Do łask wróciły kąśliwe riffy gitar, które niosą prawie każdą kompozycję. Już tytuł płyty dobrze odkreśla jej charakter. A ten Ogień na pewno ani przez chwilę nie jest słomiany. W pewnym sensie historia zespołu zatoczyła koło, jednak też trzeba powiedzieć, że najnowszą płytę i album "Mój dom" dzieli cała epoka, jeśli chodzi o produkcję. Ira idzie z duchem czasów, zachowując jednocześnie własny styl.”
Płyta "Ogień" szybko trafiła na polską listę bestsellerów, ciesząc się dużym powodzeniem, zarówno wśród fanów jak i krytyków muzycznych. Producentami płyty byli gitarzysta grupy Sebastian Piekarek oraz Marcin Trojanowicz. Premiera krążka odbyła się 29 marca 2004. Utwory takie jak „Ogień”, „Walcz”, „Ikar” czy „Venus” były zaprezentowane publiczności już wcześniej, podczas koncertu z okazji 15-lecia istnienia grupy we wrześniu 2003 roku w radomskim amfiteatrze.
Po premierze albumu zespół wyruszył w trasę koncertową promując swój najnowszy album. Patronat mediowy nad krążkiem objęli: „Teraz Rock”, „TVP1” oraz portal cgm.pl
Twórcy.
Ira
Muzycy sesyjni
Produkcja

</doc>
<doc id="68034" url="https://pl.wikipedia.org/wiki?curid=68034" title="Hipoteza mimicznego sprzężenia zwrotnego">
Hipoteza mimicznego sprzężenia zwrotnego

Hipoteza mimicznego sprzężenia zwrotnego ("facial feedback hypothesis") głosi, że własny wyraz mimiczny może wpływać na aktualnie doświadczane emocje. Została sformułowana w ramach teorii spostrzegania siebie, zgodnie z którą informacje na temat siebie (swoich postaw, preferencji, emocji i innych stanów wewnętrznych) uzyskujemy przez obserwację własnego zachowania i sytuacji, w jakich się ono pojawia.
Na poparcie hipotezy mimicznego sprzężenia zwrotnego przytacza się zwykle wyniki eksperymentu przeprowadzonego w 1988 roku przez Fritz Stracka i jego współpracowników, w którym badani trzymali w ustach ołówek, posługując się albo zębami albo wargami. Chodziło o zaangażowanie mięśnia odpowiedzialnego za wyrażanie radości (ołówek w zębach - mięsień jarzmowy większy) lub mięśni zaangażowanych przy robieniu "smutnej miny" (ołówek w wargach). Następnie uczestnicy oceniali, jak bardzo śmieszą ich prezentowane im zabawne rysunki. Okazało się, że badani trzymający ołówek w zębach (a więc zmuszeni do uśmiechu) ocenili rysunki znacznie wyżej (w porównaniu z drugą grupą) - ruchy swoich mięśni, spowodowane przez trzymany w zębach ołówek, interpretowali bowiem jako objaw tego, że są weseli, z czego wnioskowali, że rysunki ich śmieszą. Na osoby, które trzymały ołówki wargami napięcie mięśni wpływ miało odwrotny (interpretowali napięcie swojej twarzy jako objaw tego, że rysunki im się nie podobają).
Zobacz też: dwuczynnikowa teoria emocji, wyraz mimiczny

</doc>
<doc id="68039" url="https://pl.wikipedia.org/wiki?curid=68039" title="Kościół Świętych Apostołów Piotra i Pawła w Krakowie">
Kościół Świętych Apostołów Piotra i Pawła w Krakowie

Kościół Świętych Apostołów Piotra i Pawła – zabytkowy parafialny kościół rzymskokatolicki położony przy ulicy Grodzkiej 52a w Krakowie.
Znajduje się po wschodniej stronie placu św. Marii Magdaleny, obok kościoła św. Andrzeja. Od 1830 roku służy parafii Wszystkich Świętych.
Historia.
Jest to pierwsza budowla architektury barokowej w Krakowie. Ufundowana została dla jezuitów przez króla Zygmunta III Wazę. Plan kościoła wykonał prawdopodobnie Giovanni de Rossis, plan ten był realizowany od 1597 roku – najpierw przez Józefa Britiusa (Giuseppe Brizio), a następnie modyfikowany przez Giovanniego Marię Bernardoniego. Ostateczny kształt kościołowi nadał w latach 1605–1619 Giovanni Trevano, będący autorem projektów fasady, kopuły i wystroju wnętrza.
Uroczystej konsekracji kościoła dokonano 8 lipca 1635 roku. Po kasacie zakonu jezuitów w 1773 roku kościół i kolegium znalazły się w gestii Komisji Edukacji Narodowej, która przekazała te budowle uniwersytetowi krakowskiemu, a później, w roku 1786 oo. cystersom z Mogiły. W latach 1809–1815 świątynia funkcjonowała jako cerkiew prawosławna. Od 1830 roku służy parafii Wszystkich Świętych. Po restauracji kopuły w latach 1822–1825 prowadzonej z budżetu Wolnego Miasta Krakowa, przeniesiona została do kościoła parafia Wszystkich Świętych (uroczystość odbyła się 8 sierpnia 1830 r.). W roku 1899 rozpoczęta została kompleksowa konserwacja kościoła, którą prowadził architekt Zygmunt Hendel. Objęto nią: kopułę z latarnią (1899–1901, 1906–1907), fasadę (1901–1907), dachy (1900, 1902–1908), wnętrze kościoła (1907–1916), schody przy ogrodzeniu. Około roku 1890 posługę wikarego sprawował w nim św. Józef Bilczewski.
Architektura.
Kościół ma szeroki, jednonawowy korpus z nawami bocznymi o charakterze kaplic, transept z kopułą na skrzyżowaniu oraz prostokątne (krótkie) prezbiterium zamknięte półkolistą apsydą.
Fasada.
Dwukondygnacyjna fasada z dolomitu przypomina rzymski kościół Santa Susana Carla Maderny, ale są w niej też echa fasady głównego kościoła jezuickiego Il Gesù w Rzymie.
W niszach znajdują się posągi świętych jezuickich: św. Ignacego Loyoli, św. Franciszka Ksawerego, św. Alojzego Gonzagi oraz św. Stanisława Kostki dłuta Dawida Heela, a nad portalem głównym godło zakonu jezuitów; w górnej kondygnacji św. Zygmunt i św. Władysław. Fasadę wieńczy herb fundatora, króla Zygmunta III (wizerunek Orła ze Snopem na piersi).
Ogrodzenie placu z rzeźbami apostołów zostało zaprojektowane przez Kacpra Bażankę, a wykonane w roku 1722 przez Dawida Heela z wapienia pińczowskiego. Dziś, na miejscu XVIII-wiecznych, bardzo zniszczonych oryginałów, znajdują się ich współczesne kopie (także z wapienia pińczowskiego), wykonane przez Kazimierza Jęczmyka. Przyczyną tego stanu są kwaśne deszcze wymywające twarze rzeźb.
Wnętrze.
Stiukowa dekoracja, umieszczona głównie na sklepieniach, została wykonana przez kilka warsztatów sztukatorskich. W apsydzie prezbiterium znajdują się sceny z życia św. Piotra i św. Pawła oraz posągi patronów Polski – św. Wojciecha i św. Stanisława wykonane przez sztukatora Jana przed 1619 rokiem. Jego warsztat ozdobił również sklepienie kopuły. W nawach bocznych motywy zdobnicze stają się bardziej swobodne – pojawiają się tam postacie puttów wplecionych w ornamentalne kompozycje i kartusze dekorowane polichromiami. Dekoracje stiukowe kaplic wykonał m.in. warsztat Giovanniego Battisty Falconiego w latach 30. i 40. XVII wieku. Prace nad zdobieniem sklepienia ostatniej nieudekorowanej jeszcze kaplicy p.w. św. Franciszka Borgiasza, prowadzone przez warsztat Kazimierza Kaliskiego, zakończono dopiero w 1698 roku.
Późnobarokowy ołtarz główny z roku 1735 z rzeźbami Antoniego Frączkiewicza zaprojektowany został prawdopodobnie przez Kacpra Bażankę. Obraz w ołtarzu – "Wręczenie kluczy św. Piotrowi" – namalował około 1820 roku Józef Brodowski (wzorując się na niezachowanym XVIII-wiecznym obrazie Szymona Czechowicza).
Prezbiterium.
Przy północnej ścianie prezbiterium znajduje się nagrobek biskupa Andrzeja Trzebickiego z końca XVII wieku ufundowany wujowi przez dziekana krakowskiego Kaspra Cieńskiego, a przy południowej – obraz przedstawiający Wszystkich Świętych pędzla Szymona Czechowicza z 1763 roku przeniesiony z dawnego kościoła Wszystkich Świętych.
Transept.
Ramię północne:
Ramię południowe:
Nawy boczne.
Nawy boczna północna składa się z kaplic: Męki Pańskiej, Matki Boskiej Loretańskiej, św. Ignacego Loyoli.
Nawa boczna południowa składa się z kaplic: Wieczerzy Pańskiej, Michała Archanioła, Trójcy Świętej.
W kaplicy Wieczerzy Pańskiej znajduje się nagrobek Brzechffów (projekt: Kacper Bażanka, 1716)
Oświetlenie wnętrza zostało podporządkowane teatralizacji sprawowania liturgii w baroku: światło miało skupiać się na księdzu odprawiającym mszę świętą, a boczne filary wspierające kopułę miały stwarzać wrażenie kulis teatralnych.
W 1638 roku przy kościele Jezuici założyli największą w ówczesnej Polsce kapelę muzyczną. Śpiewało w niej od 80 do 100 osób.
Krypty.
W podziemiach kościoła pochowany jest ks. Piotr Skarga, biskup Andrzej Trzebicki oraz Witold Szeliga Bieliński.
Od stycznia 2010 r. trwają prace nad utworzeniem w podziemiach Panteonu Narodowego. Po jego utworzeniu w podziemiach zostali pochowani: Sławomir Mrożek (2013), Karol Olszewski (2018), Tadeusz Pieronek (2019), Adam Zagajewski (2021), Krzysztof Penderecki (2022). 
Wahadło Foucaulta.
W kościele jest zawieszone najdłuższe w Polsce wahadło Foucaulta (46,5 m). Co czwartek odbywają się demonstracje, pozwalające zaobserwować (pośrednio) ruch obrotowy Ziemi wokół własnej osi.

</doc>
<doc id="68055" url="https://pl.wikipedia.org/wiki?curid=68055" title="Nō">
Nō

 – jeden z głównych gatunków klasycznego teatru japońskiego. 
Teatralna forma sztuki, przekazywana przez pokolenia. Uznana za jedną z najstarszych sztuk scenicznych na świecie, a przez UNESCO za „niematerialne dziedzictwo kulturowe”. Składa się z elementów dramatu, muzyki i tańca. 
Wyjaśnienie nazwy.
W przewodnikach, tekstach, czy książkach można spotkać czasami także zapis noh lub Noh (np. National Noh Theatre) w wyniku tradycyjnego stosowania dawnej transkrypcji, dziś już nie używanej. Zarówno "ō" w "nō", jak i "h" w "Noh" mają znaczenie przedłużenia samogłoski "o". 
Czasami nazwa "nō" jest używana zamiennie z nōgaku (能楽), ale ten drugi termin obejmuje zarówno "nō", jak i interludia "kyōgen". Tradycyjnie pełny program "nōgaku" obejmuje pięć sztuk "nō" z komediowymi "kyōgen" pomiędzy nimi. Ze względu na bardzo rozciągnięty w czasie spektakl tradycyjny, współcześnie skrócono program do dwóch, trzech sztuk "nō" z "kyōgen" trwającymi około pół godziny. Z okazji ceremonialnych, świątecznych (Nowego Roku) na samym początku spektaklu prezentowany jest – zachowany od X wieku – święty rytuał "okina" (翁, dosł.: czcigodny starzec; inaczej: "shiki-sanban"). Jest to rodzaj śpiewanej modlitwy shintō (z towarzyszeniem tańca) o pokój, bezpieczeństwo kraju, długie życie i obfite żniwa. Wykonawca tej roli musi przygotować swoje ciało i umysł do przedstawienia, dokonując rytualnego oczyszczenia przed wejściem na scenę.
Historia.
Teatr nō w pełni ukształtował się na przełomie XIV i XV wieku, mając u podstaw różne formy widowiskowe od końca VI do XII wieku. W połowie XIV wieku profesjonalny teatr działał głównie na terenie Kioto i Nary. Spektakle służyły propagandzie doktryn i rozrywce, ale także zbieraniu datków na remonty i budowę nowych obiektów sakralnych. Niektóre grupy prezentowały dengaku, inne sarugaku. Ich maski wywodziły się ze starożytnej sztuki dramatów tanecznych gigaku, a muzyka z rytualnych tańców o nazwie kagura i bugaku. Z upływem czasu sztuką dominującą, popularniejszą stała się sarugaku.
Twórcami przekształcenia sarugaku w nō w formę zbliżoną do dzisiejszej byli dramatopisarze i aktorzy okresu Muromachi: Kan’ami i jego syn Zeami. Nad ich działalnością sprawowali patronat siogunowie z rodu Ashikaga: Yoshimitsu i Yoshimochi. 
Wojna Ōnin (1467–1477) i cały okres Sengoku (do 1573) wypełniony walkami na terenie całego kraju ograniczył zainteresowanie siogunatu teatrem. Jednakże wśród społeczeństwa spragnionego rozrywki i kultury skutek był odwrotny. Dlatego też stały się popularne występy amatorskie. Nauka muzyki i tańca teatru nō rozpowszechniła się nie tylko wśród arystokratów, ale także kapłanów, samurajów, szerokich mas ludności. Potrzebowali oni jednak zawodowej pomocy, którą otrzymali za opłatą od zespołów zawodowych. Poprzez rozpowszechnienie tego rodzaju przedstawień w całym kraju, walki wewnętrzne paradoksalnie uczyniły z teatru nō integralną część kultury narodowej. 
W następnych latach Hideyoshi Toyotomi (1537–1598) i Ieyasu Tokugawa (1543–1616) przywrócili zainteresowanie nō swoim patronatem, a ten drugi zatrudnił wszystkie zespoły zawodowe w Edo (ob. Tokio). Teatr ten stał się oficjalną własnością i ceremonialną sztuką rodu Tokugawa. W 1647 roku siogun Iemitsu Tokugawa wydał przepisy dotyczące zarządzania nim równie ostre, jak te, przy pomocy których rządził krajem. Przez następne 200 lat działalność artystyczna nō była ustawicznie kodyfikowana, co doprowadziło do przekroczenia wyrafinowanej sztuki Zeamiego pod kątem celebracji i powagi.
Scena.
Przestrzeń sceniczna obejmuje:
Z tyłu sceny głównej znajduje się drugie wejście, o wysokości ok. 1 m, przeznaczone dla chóru ("jiutai") i asystentów ("kōken").
Nad pomostem i sceną główną wznosi się okap i dach wsparty na filarach ("hashira") mających znaczenie symboliczne i które – wraz z trzema niskimi sosnami przed pomostem od strony widowni – są punktami orientacyjnymi dla aktora grającego w masce i innych wykonawców. Na panelu akustycznym ("kagami-ita") z tyłu sceny widnieje stylizowana sosna jako jedyny element dekoracyjny.
Cała konstrukcja sceny – wykonana z polerowanego cyprysu ("hinoki") – znajduje się obecnie wewnątrz budynku, a spadzisty dach nad sceną, pokryty korą cyprysu, jest pozostałością z czasów (sprzed XVII wieku), gdy widownia znajdowała się na otwartej przestrzeni, a tylko scenę osłaniano dachem.
Wykonawcy.
Wykonawcy głównych ról w przedstawieniu nō występują w maskach. Ta forma teatru łączy mimikę, taniec, śpiew oraz muzykę (flet i trzy rodzaje bębenków). Maski i kostiumy nō cenione są obecnie jako dzieła sztuki o wysokiej wartości.
Znacząca większość aktorów teatru nō to mężczyźni. Do XX wieku udział kobiet w przedstawieniach nō był zakazany, na początku XX wieku zezwolono im na amatorskie praktykowanie tej sztuki, jednak dopiero po II wojnie światowej kobiety uzyskały prawo do wykonywania zawodu aktora teatru nō. Obecnie zawód ten praktykuje ok. 250 kobiet.
Typ przedstawianej postaci (nie zaś jej cechy indywidualne) określają bogato zdobione, kolorowe kostiumy oraz peruki. Współcześnie różne style gry w teatrze nō prezentują przedstawiciele pięciu rodów – szkół aktorskich: Kanze, Kongō, Komparu, Hōshō i Kita. Pełne przedstawienie pokazuje pięć dramatów nō, pomiędzy którymi są wystawiane cztery farsy ("kyōgen").
Teksty sztuk.
Sztuki teatru "nō" w wersji tradycyjnej dzielą się na pięć części (kolejno według kategorii) tworzących program ("goban-date") spektaklu:
Większość granych obecnie sztuk (ok. 240) pochodzi z XV wieku. Wiele z nich zostało napisanych przez Kan’amiego i jego syna Zeamiego
Maski, kostiumy, rekwizyty.
Maski ("nō-men", "omote") określają typ głównej postaci i dzięki wieloletniej pracy aktora „grają” one podobnie, jak jego własna twarz. Do określonych typów masek dobierane są odpowiednie peruki. 
Kiedy powstały pierwsze maski, nie jest do końca jasne. Uważa się jednak, że te używane do dziś powstawały od połowy do końca okresu Muromachi (1392–1573). Początkowo miały one znaczenie religijne, ale stopniowo nabrały ludzkich cech. Uważa się, że w miarę jak wykonawcy zaczęli myśleć o wykorzystaniu "yūgen" ('tajemniczości piękna') i głębi, poczuli, że muszą ukryć nieatrakcyjność własnych twarzy i skoncentrować się na wzmocnieniu piękna nō. Od końca okresu Muromachi do dnia dzisiejszego kontynuowana jest rodzinna tradycja wytwarzania masek. Dwa przykłady to rodzina Deme z dawnej prowincji Echizen (ob. prefektura Fukui) i rodzina Iseki z Ōmi (ob. prefektura Shiga). 
Kostiumy ("shōzoku") są wzorowane na strojach dworskich z XV–XVI wieku, ale opracowane w szczegółach w XVIII i XIX wieku, gdy wzory, kolory i materiały dla poszczególnych postaci zostały usystematyzowane. Mają one dużą wartość artystyczną. Stwarzają poczucie elegancji i wielkości bohatera oraz świata, do którego należy. Kostiumy składają się z wielu (min. pięciu) warstw ubrań wykonanych z materiałów o różnych fakturach (bogato zdobiony adamaszek, brokat, cienki jedwab haftowany). Tworzą one nie tylko efekt olśniewającej prezencji, ale także masywnej, „scenicznie widocznej” sylwetki głównej postaci. Ich kolory określają typy postaci: czerwień oznacza młodość, zdrowie i szczęście, biel – dostojność, zieleń i brąz – niższe godności.
Z rekwizytów najważniejszą i wszechstronną funkcję symboliczną pełni wachlarz "ōgi". Jest bardzo ważny zarówno dla nō, jak i kyōgen. Ma go każdy z wykonawców, w tym "jiutai" i "kōken". "Ōgi" dzielą się na "chūkei", które pozostają w połowie otwarte, używane w "nō" i "shizume-ōgi", które zamykają się całkowicie – w "kyōgen". Wachlarze wzmacniają ekspresję i spełniają różne funkcje. Mogą reprezentować dowolny obiekt (np. sztylet lub latarnię), w oparciu o swój kształt i sposób posługiwania się nim przez aktora.
W teatrze nō nie stosuje się dużych, realistycznych rekwizytów, scenografii, obrotowych scen. Używa się natomiast "tsukuri-mono" (dosł. rzeczy zrobione), prostych łatwych w konstruowaniu i rozkładaniu, rekwizytów o charakterze symbolicznym. Mogą one służyć np. jako: skała, łódź, studnia, zamek, ogrodzenie. Ich konstrukcja składa się głównie z bambusowej ramy owiniętej pasami materiału.

</doc>
<doc id="68056" url="https://pl.wikipedia.org/wiki?curid=68056" title="Muzeum Biograficzne Władysława Orkana „Orkanówka” w Porębie Wielkiej">
Muzeum Biograficzne Władysława Orkana „Orkanówka” w Porębie Wielkiej

Muzeum Biograficzne Władysława Orkana (Orkanówka, Dom Władysława Orkana) – muzeum w Porębie Wielkiej (w Gorcach) gromadzące i przechowujące pamiątki związane z pisarzem Władysławem Orkanem.
Dom znajduje się przy zielonym szlaku z Niedźwiedzia na Turbacz, 3,5 km od wsi, w przysiółku Zagronie na zboczu Pustki (760 m n.p.m.). Muzeum znajduje się na Szlaku architektury drewnianej województwa małopolskiego, regionu Pogórza Beskidzkiego.
Historia Orkanówki.
Rodzinna chałupa Orkana wciśnięta była jeszcze bardziej w północny grzbiet Pustki, tak że zimą w ogóle nie dochodziło do niej słońce. Dwuizbowa, bez komina, z klepiskiem, z czasem znalazła się w katastrofalnym stanie. Kiedy więc pisarz w 1903 roku otrzymał niewielkie honorarium za powieść "W Roztokach", rozpoczął stawianie nowego siedliska. Pierwsze listy z werandy Orkanówki pisał już latem 1905 roku, spędził w niej zimę, ale ostatecznie dom został ukończony wiosną 1906.
Orkanówka zbudowana została w modnym wówczas stylu witkiewiczowskim (zakopiańskim) według projektu generała Andrzeja Galicy z Zakopanego, przyjaciela Orkana z czasów Legionów. Do budowy domu Orkan zatrudnił swego sąsiada, cieślę Wincentego Klimka, którego specjalnie zawiózł do Zakopanego, aby ten zobaczył wille w „nowym stylu”. Snycerkę i ciesiołkę we wnętrzach wykonał zaprzyjaźniony z pisarzem Jan Bulas, absolwent krakowskiej Akademii Sztuk Pięknych, również pochodzący z Poręby.
Postawiony na wilgotnym terenie, budowany niestarannie, dom wymagał ciągle poprawek i remontów. Z powodu kłopotów finansowych nigdy nie zostało wykończone piętro, nie był ocieplony, a piece kamyczkowe nie zdały egzaminu w surowym gorczańskim klimacie. Dlatego ostre zimy cała rodzina spędzała u przyjaciół, a później u siostry Orkana, Marii, w Zakopanem. Niemal każdej wiosny trzeba było usuwać szkody spowodowane śniegiem i zawiejami.
Orkanówka po śmierci pisarza pozostała w rękach rodziny drugiej żony Orkana, Bronisławy Folejewskiej. Prawie w nienaruszonym stanie przetrwała II wojnę światową. Mieszkali w niej wówczas pasierb Orkana, Witold Folejewski (profesor Uniwersytetu w Poznaniu), i jego żona Wilhelmina. Dawali schronienie partyzantom, za co Niemcy, mający siedzibę we dworze we wsi, chcieli spalić willę. Anegdota podaje, że ocalała tylko dlatego, że pani Wilhelmina dobrze znała język niemiecki.
Po wojnie nieremontowana, z roku na rok znajdowała się w coraz gorszym stanie. Była wówczas letniskowym domem Witolda i Wilhelminy. Kiedy przebywali w Porębie, udostępniali zwiedzającym gabinet Orkana. Było to nawiązanie do zamysłów Orkana, aby po jego śmierci Orkanówka stała się dobrem społecznym – pisarz pragnął, aby przeznaczyć dom na kolonie letnie dla miejskich dzieci z biednych rodzin albo by powstał tu dom pracy twórczej. Folejewskich nie stać było na kosztowne remonty. W 1973 roku sprzedali Orkanówkę gminie Niedźwiedź. W czerwcu 1979 dom został przekazany Muzeum im. Władysława Orkana w Rabce, gdzie do 2004, kiedy to ponownie został przekazany gminie Niedźwiedź, był filią muzeum rabczańskiego.
Budynek, odbiegający architekturą od typowej zabudowy wiejskiej, przypomina jednak o swoich związkach ze wsią: otoczenie Orkanówki, ze stodołą i studnią zamykającą przestrzeń podwórka, ma charakter zagrody. Dom wznosi się w starym sadzie. Jeszcze i teraz rosną w nim drzewa sadzone ręką Orkana. W stodole, zaadaptowanej na cele ekspozycyjne, organizowane są czasowe wystawy artystów pochodzących z regionu.
Do Orkanówki prowadzi aleja z dziesięcioma jaworami zasadzonymi przez pisarza w podziękowaniu za szczęśliwy powrót z I wojny światowej. Początek alei zdobi kapliczka wotywna, z figurką Matki Bożej z Lourdes, ufundowana w tym samym czasie przez jego matkę.
Drewniana rzeźba naturalnej wielkości, umieszczona przed wejściem do muzeum, przedstawia postać siedzącego Orkana. Dłuta Zdzisława Kościelniaka, artysty z Mszany Dolnej, stanęła w tym miejscu w stulecie obchodów urodzin pisarza, jakie miały miejsce w Orkanówce w 1975 r.
Pomieszczenia.
Kuchnia.
Kuchnia została pomyślana jako część etnograficzna muzeum. Zgromadzono tu przedmioty, które wprawdzie nie należały do rodziny Orkana, ale są typowe dla regionu zagórzańskiego. W ekspozycji znajdują się dawne narzędzia do obróbki lnu (rafa, szczeć, cierlica), kołowrotki do przędzenia wełny, niecki, stępy do tłuczenia kaszy oraz soli, ślajzownik (rodzaj struga, którym "szczypano" wiórki bukowe do lamp, zamiast nafty), prasa do wyciskania sera. Rzędem na listwie nad okienkiem do jadalni stoją zdobione gliniane misy i talerze. Jeszcze w latach trzydziestych wyroby garncarskie były powszechnie używane w domach w Porębie, kupowano je od rabczańskich garncarzy we wtorkowe jarmarki w Mszanie Dolnej.
W kuchni na uwagę zasługuje prosty w konstrukcji zdobiony kredens góralski z 1867 roku, wykonany bez użycia gwoździ. Natomiast z czasów współczesnych pochodzi piec z nieczynnym już paleniskiem.
"Na śniadanie w Orkanówce zwykle bywały kluski z razowej mąki z masłem lub mlekiem. Latem, gdy był pogodny poranek, czekały ciepłe na piecu, aż domownicy wrócą z grzybobrania. Obiady w letnie miesiące podawano na werandzie. Były smakowite pierogi z borówkami i śmietaną, grzyby, kompoty z owoców z sadu za domem. W szabaśniku wyrastały pachnące ciasta."
Źródło: Gorce z okna Orkanówki
Pokój matki.
Autentyczny wystrój wnętrza został zachowany w przylegającym do kuchni pokoju matki. Był to najmniejszy pokój w Orkanówce. Ciemne, mieszczańskie meble zakupione przez Orkana kiedyś znajdowały się w całym domu. Przetrwał również piec kamyczkowy układany na glinie. Podobne były niegdyś we wszystkich pokojach.
Ozdobą surowego wystroju izby jest oprawiony w ramy bardzo misterny haft ze stylizowanymi makami, sprawiający wrażenie malowidła. Jest to przypuszczalnie prezent dla pisarza, ale nigdy nie udało się ustalić jego ofiarodawcy ani autorki. Wzdłuż ściany nad łóżkiem wiszą malowane na płótnie obrazy świętych pochodzące z połowy XIX wieku. Zastąpiły one znajdujące się tu kiedyś oleodruki zakupione przez Katarzynę. Wśród płócien obraz Matki Boskiej Gidelskiej, której kult w Porębie przetrwał do czasów obecnych.
Ze zdjęcia na ścianie spoglądają oczy prostej kobiety, Katarzyny Smreczyńskiej. Umiała czytać, co w tamtych czasach należało do rzadkości, miała też niezwykły dar opowiadania. Odegrała wielką rolę w zdobyciu wykształcenia przez synów. Do dziś w Porębie jest symbolem matczynej miłości.
Weranda.
Główne wejście do Orkanówki prowadziło dawniej przez werandę i hol. Pierwotnie była nieoszklona (werandy w stylu witkiewiczowskim pozostawiano otwarte), co widoczne jest na przedwojennych zdjęciach Orkanówki. Widokowa, doświetlona słońcem, była ulubionym miejscem Orkana latem; tu odpoczywał, tu przyjmował gości.
Na werandzie ustawiony jest jak dawniej komplet mebli wiklinowych zakupionych do domu przez drugą żonę pisarza, Bronisławę Folejewską. Nad nim zawisły dwa zdjęcia zrobione przy tymże właśnie stoliku: Orkan grający z żoną w szachy i Orkan z przyjacielem, Antonim Broszem, znanym tłumaczem i bibliofilem z Krakowa. Pozostałe fotogramy przedstawiają: pierwszą żonę, Marię Zwierzyńską (zmarłą na gruźlicę); matkę, Katarzynę Smreczyńską z Zosią (jedynym dzieckiem Orkana) i Orkana siedzącego na ławce w ogrodzie pod jaworem, widocznym z okna werandy, ze zrekonstruowaną pod nim ławeczką.
Pokój przejściowy.
Z pokoju przejściowego schody prowadzą na piętro domu, na którym miały znajdować się pokoje gościnne (nie tylko dla przyjaciół, ale i dla letników). Wykończeniu domu stał jednak na przeszkodzie ciągły brak pieniędzy, a długi zaciągnięte na budowę Orkanówki oraz niewypłacane honoraria pogarszały z roku na roku trudną sytuację materialną pisarza.
Przyjaciele, których gościł, spali na pięterku na siennikach rozłożonych na podłodze. Wśród odwiedzających dom pod Pustką byli pisarze, poeci, malarze związani z Młodą Polską, między innymi Kazimierz Przerwa-Tetmajer, Jan Kasprowicz, Kornel Makuszyński, Leopold Staff, Juliusz Osterwa, Jan Wiktor, Tadeusz Pini, Tymon Niesiołowski.
W pokoju przejściowym warto zwrócić uwagę na snycerkę na schodach. W stylowe motywy zdobione są również "tragarze" (belki stropowe); w całym domu jest ich 36 i każda jest inaczej rzeźbiona.
W holu znajduje się również stała ekspozycja fotograficzna zatytułowana "Sąsiedzi Orkana", zorganizowana w latach osiemdziesiątych z inicjatywy zaprzyjaźnionych z Orkanówką krakowskich fotografików. Są na nich ci, o których dziadkach lub rodzicach Orkan pisał na kartach swych powieści, czy w "Listach ze wsi".
Gabinet.
Z holu drzwi na wprost prowadzą do gabinetu Orkana. Wyposażenie pokoju jest prawie w całości autentyczne. Proste, niemal ascetyczne wnętrze, odzwierciedla sytuację materialną pisarza. Na biurku stoi jego kałamarz, lampa naftowa, przy której pisał, oraz medal, który przywiózł z Krakowa, będący pamiątką z uroczystości sprowadzenia do Polski prochów Adama Mickiewicza. Przy tym biurku Orkan napisał swoje późniejsze powieści "Pomór" i "Drzewiej" oraz wiele spośród wierszy i opowiadań. Często stawiał krzesło z drugiej strony, aby widzieć masyw Witowa naprzeciw (z zarysowanym pośrodku wierzchołkiem Ćwilina) i dolinę. Pośród pól i dziś można dostrzec kępę drzew wyrosłą na dawnym cmentarzu cholerycznym, o którym pisał w „Pomorze”.
W zasięgu ręki, z prawej strony biurka, stoi biblioteczka z książkami i czasopismami. Wśród wielu znanych ówczesnych tytułów, do których Orkan posyłał swoje opowiadania i wiersze, znajduje się kilka roczników bardzo popularnego w Galicji "Ilustrowanego Kuryera Codziennego" wydawanego przez Krakowski Koncern Prasowy IKC.
Orkan nie tylko pisał, ale i wiele malował. Nie przywiązywał do tej twórczości specjalnej wagi, stąd większość jego obrazów jest niesygnowanych. Najczęściej ofiarowywał je w podarunku gościom opuszczającym Orkanówkę. W domu pozostało zaledwie kilka: widok z Pustki na Wasielkę ("Basielkę"), cykl miniatur akwarelowych namalowanych dla Zosi, które przywiózł z podróży nad Adriatyk, i wiszący nad pianinem nocny pejzaż z Giewontem.
Pianino marki "Petroff" było najdroższym sprzętem w domu. Niegdyś stało nie w gabinecie, ale w przylegającym doń saloniku. Orkan otrzymał je w prezencie od przyjaciela z lat szkolnych, Emila Bobrowskiego, cenionego później lekarza krakowskiego. Wcześniej, w krakowskim saloniku Bobrowskich, grywała na nim Dagny Przybyszewska. Powodem dumy Orkana był fakt, że było to w tym czasie najwyżej położone pianino w Europie. Sam grał słabo. Na pianinie leży cytra, którą przywiózł kiedyś z Krakowa. Grywała na niej Zosia. Często grywali razem, ona na cytrze, on na pianinie.
Pokój narożny.
Na futrynie drzwi prowadzących do niegdysiejszego salonu widocznych jest kilka kresek, którymi znaczono wzrost Zosi. Nie zachowały się sprzęty, które kiedyś wypełniały ten największy pokój w domu. Wiadomo, że były one bardzo skromne. Ściany saloniku zdobiły malowidła autorstwa Jana Bulasa, nawiązujące do motywów podhalańskich. Widoczne są ich fragmenty na przedwojennych zdjęciach z Orkanówki.
Najprzyjemniej w salonie było latem, kiedy o zmroku otwierano okna do ogrodu, stąd dobiegał zapach jaśminu i muzyka świerszczy. W rogu znajdowała się otomana, a na stole, dookoła którego stało kilka drewnianych krzeseł, zwykle leżały albumy z reprodukcjami malarstwa i rodzinnymi fotografiami.
Obecnie urządzono tu stałą ekspozycję ukazującą etapy rozwoju literackiego Orkana. W gablotach znajdują się rękopisy jego utworów, listy, zdjęcia rodzinne, pierwsze wydania książek (w przeważającej części dar dla Orkanówki Antoniego Brosza), wycinki z prasy.
Na ścianie wisi wieniec laurowy, który pisarz otrzymał w 1927 roku podczas obchodów 30-lecia pracy twórczej. Obok fotografia przedstawiająca tłumy, jakie witały go wówczas na rynku w Nowym Targu, dyplomy ofiarowane przez czytelników, relacje prasowe z tego wydarzenia. Tuż przy drzwiach do dawnej jadalni Smreczyńskich zdjęcie pisarza wykonane w kilka godzin po jego śmierci i nekrologi, które opublikowało wiele znanych czasopism.
Jadalnia.
W jadalni kiedyś znajdował się prosty stół i kilka krzeseł. Przez okienko łączące z kuchnią wydawano posiłki. Obecnie urządzono ekspozycję dokumentującą wkład pisarza w ideę regionalizmu podhalańskiego, dążenie do ocalenia i pielęgnowania tradycji góralszczyzny. W egzemplarzach "Gazety Podhalańskiej", której współzałożycielem był Orkan, eksponowane są jego artykuły i przemówienia pisane dla Związku Podhalan. Ponadto zgromadzone są sprzęty pochodzące z zakopiańskiego domu Piwowarczyków, wnuczki Katarzyny Smreczyńskiej, w którym matka pisarza mieszkała w ostatnich latach swego życia.
Przy drzwiach wiszą obrazy Juliusza Pieniążka: kapliczka wotywna Katarzyny i drewniany, nieistniejący już (spłonął w 1992), kościół w Niedźwiedziu, w którym były chrzczone wszystkie dzieci Smreczyńskich.
Majówki.
Od 2002 w ostatnią sobotę maja "na Orkanówce" odbywają się uroczyste majówki przygotowane przez miejscowy oddział Związku Podhalan. Impreza rozpoczyna się odśpiewaniem Litanii do Najświętszej Marii Panny przy kapliczce Katarzyny Smreczyńskiej, a następnie barwny pochód, na czele z kapelą, przechodzi wzdłuż alei jaworowej do ogrodu Orkanówki. Tam odbywają się prezentacje kultury regionu zagórzańskiego.

</doc>
<doc id="68058" url="https://pl.wikipedia.org/wiki?curid=68058" title="Stanisław Sojka">
Stanisław Sojka

Stanisław Joachim Sojka, występujący także jako Soyka i Stanisław Soyka (ur. 26 kwietnia 1959 w Żorach) – polski wokalista jazzowy i popowy, pianista, gitarzysta, skrzypek, kompozytor, aranżer.
Kariera zawodowa.
Początki.
Zaczął występować już w wieku siedmiu lat, kiedy to śpiewał w sopranach w chórze kościelnym. Będąc uczniem klasy skrzypiec w Podstawowej Szkole Muzycznej I stopnia w Gliwicach, w wieku 14 lat został kościelnym organistą. Naukę kontynuował w Liceum Muzycznym w Katowicach, po czym studiował na Akademii Muzycznej im. K. Szymanowskiego w Katowicach, na kierunku aranżacji i kompozycji. W czasie studiów był wokalistą uczelnianego big-bandu "Puls", z którym dokonał kilku nagrań dla Polskiego Radia w Katowicach.
Pod koniec lat 70. współpracował z jazzowym zespołem Extra Ball. Dyrektor wytwórni płytowej PolJazz zaproponował mu prestiżowy koncert, który miał być jednocześnie zarejestrowany na potrzeby jego pierwszej płyty. W ten sposób Sojka solowo zadebiutował na scenie w listopadzie 1978, recitalem w Filharmonii Narodowej w Warszawie, w ramach cyklu „Jazz w Filharmonii”. Przedstawił wówczas własne interpretacje standardów jazzowych, soulowych, r&amp;b, a także polskich pieśni ludowych i kolęd. W następnym roku koncert ukazał się na jego pierwszej płycie "Don't You Cry". Ponadto zdobył wtedy I nagrodę na Lubelskich Spotkaniach Wokalistów Jazzowych. W tym samym roku zaczął nagrywać popowe nagrania, m.in. zaśpiewał cover przeboju „You’re the One That I Want” w duecie z Anną Jantar
Lata 80..
W 1980 wystąpił w śpiewogrze Katarzyny Gärtner „Pozłacany warkocz” u boku Maryli Rodowicz i Andrzeja Zauchy. Doczekał się wtedy także pierwszego solowego hitu, „Śliczna różdżkareczka”. W 1981 wydał swój drugi album pt. "Blublula", który został okrzyknięty przez dziennikarzy najlepszym jazzowym albumem roku i osiągnął status złotej płyty. Wspólnie z triem Wojciecha Karolaka zaprezentował własne interpretacje kolejnych standardów jazzowych i soulowych. Przebywający wówczas na festiwalu Jazz Jamboree krytyk jazzowy Willis Conover, okrzyknął Sojkę „najlepiej strzeżonym sekretem polskiej muzyki”. Wokalista zaczął występować w całej Europie. Początkowo z triem Karolaka i Michałem Urbaniakiem rezydował w popularnym jazzowym klubie Quasimodo w Berlinie Zachodnim. W 1982 wystąpił na międzynarodowych festiwalach jazzowych w Norymberdze i Stambule. W tym samym roku Sojka nagrał przebój Grażyny Łobaszewskiej „Czas nas uczy pogody”. W 1984 wystąpił jako support przed koncertem koncertu Raya Charlesa we Francji. W latach 1983–1988 co rok był wybierany przez czytelników magazynu „Jazz Forum” najlepszym wokalistą jazzowym. W tym samym okresie nagrywał kolejne popowe piosenki dla Polskiego Radia, ale tym razem już własne kompozycje. Nagrania te zebrano na jednej płycie, wydanej dopiero w 1989.
W 1983 wydał album ze standardami Duke’a Ellingtona "Soyka Sings Ellington" oraz płytę "Matko, która nas znasz..." z muzyką religijną. W 1985 ukazał się album "W piwnicy na Wójtowskiej" z koncertem, na którym zaśpiewał następne covery jazzowe i soulowe. Stworzył swój własny, bardzo charakterystyczny styl kompozycji oraz wykonania ze specyficznym synkopowanym frazowaniem w grze fortepianowej.
W 1984 został wokalistą efemerycznej formacji Svora, z którą nagrał trzy piosenki dla Polskiego Radia: „Dokąd idziesz”, „Co ty na to” oraz „Madame schizofrenia”. W tym samym roku wziął udział w nagraniu pierwszej solowej płyty Tadeusza Nalepy. W 1985 śpiewał w kolejnej efemerycznej grupie WooBooDoo, z którą wylansował dwa przeboje: „Atak na głowę” oraz „Nie wiem”.
W 1986 podpisał dwuletni kontrakt płytowy z zachodnioniemieckim oddziałem wytwórni RCA i nagrał tam swój pierwszy popowy i jedyny międzynarodowy album, zatytułowany po prostu "Stanisław Sojka". W jego powstawaniu uczestniczył m.in. światowej sławy producent muzyczny Harold Faltermeyer, z którym wspólnie przygotowali także utwór „The Spirit of the West”, wykorzystany w kampanii reklamowej papierosów West. Sama płyta przepadła na rynkach zagranicznych, ale na początku 1987 przyniosła Sojce popularność w Polsce, za sprawą przeboju „Love Is Crazy”.
W 1988, po powrocie z Niemiec, nagrał tytułową piosenkę do filmu "Piłkarski poker". W tym samym roku założył duet z gitarzystą jazzowej formacji Tie Break, Januszem „Yaniną” Iwańskim. Razem występowali aż do zawieszenia działalności w 1995. W 1989 ukazała się płyta "Radioaktywny", na której zebrano radiowe nagrania Sojki, dokonane na przestrzeni lat 1983–1988, w tym przebój „Absolutnie nic”. Większość tego repertuaru zaprezentował pięć lat później w wersji koncertowej na płycie "Live", nagranej z Yaniną.
Na przełomie dekad uczestniczył też gościnnie w sesjach nagraniowych płyt zespołów Maanam i De Mono oraz Kayah, Izabeli Trojanowskiej i Urszuli, śpiewając w chórkach i grając na fortepianie. W tym czasie został też laureatem nagrody im. Krzysztofa Komedy w 1989 oraz Nagrody Artystycznej Młodych im. Stanisława Wyspiańskiego w 1990. Skomponował także muzykę do kilku krótkometrażowych filmów.
Lata 90..
W 1990 zaczął występować pod nazwiskiem Soyka i wylansował przeboje „Cud niepamięci” i „Play It Again”, zapowiadające jego album pt. "Acoustic". Współproducentem płyty był Dieter Meier z zespołu Yello. Album, wydany w 1991, odniósł nie tylko ogromny sukces zarówno artystyczny, zostając uznanym przez dziennikarzy za najlepszy album roku, jak i komercyjny, przynosząc jeszcze hity „Tak jak w kinie” i „Hard to Part”. Płyta wyprzedziła również światową modę na koncerty „bez prądu”, zapoczątkowaną w 1991 przez MTV.
Na początku 1991 wylansował przebój „Tolerancja (na miły Bóg)”, który powstał z okazji koncertu „Tolerancja” na rzecz chorych na AIDS, zorganizowany w lutym 1991 w Warszawie. Sojka był jednym z jego inicjatorów i udało mu się zaprosić takie legendy muzyki, jak Czesław Niemen, Marek Grechuta, Kora, Tomasz Stańko i Krzysztof Penderecki. Jednak na płycie piosenka ta ukazała się dopiero rok później, gdy trafiła na następny autorski album artysty, "Neopositive". Tym samym powtórzył on komercyjny sukces swojego poprzednika, lansując dodatkowo przebój „Kiedy jesteś taka bliska”. Zanim jednak ukazał się album "Neopositive", w 1991 ukazała się kaseta, a w następnym także płyta, ze świątecznym materiałem "Kolędy polskie". W 1991 Soyka ponadto skomponował piosenkę „Wszystko co złe omija mnie” Grażynie Łobaszewskiej, za co otrzymał I nagrodę w konkursie „Premiery” 28. Krajowego Festiwalu Piosenki Polskiej w Opolu. W tym samym roku ukazał się jeszcze zbiór wierszy artysty – „Fracha”. W 1992 Soyka został uhonorowany tytułem krajowej „Gwiazdy roku” w plebiscycie czytelników młodzieżowego magazynu „Popcorn”, a na międzynarodowym festiwalu piosenki w Sopocie zdobył nagrodę główną, czyli Bursztynowego Słowika.
Rok 1993 przyniósł kolejną koncertową płytę Soyki i Yaniny, "Live". Rok później wydał album pt. "Radical Graża", który przyniósł mu przebój „Fa na na na”. Muzą albumu była aktorka Grażyna Trela, z którą w tym czasie Soyka związał się w życiu prywatnym. W 1995 wziął udział w nagraniu jej inspirowanej muzyką reggae debiutanckiej płyty, firmowanej przez nią jako Graża T. Po zainaugurowaniu w 1995 nagród polskiego przemysłu muzycznego Fryderyk Soykę już podczas pierwszej edycji wyróżniono statuetką dla najlepszego wokalisty 1994.
Również w 1995 wydał dwa albumy. Pierwszy, "retrospekcja. koncert. Kraków", był albumem koncertowym, ale zawierał dodatkowo dwa premierowe nagrania studyjne, w tym hit „Są na tym świecie rzeczy”. Był to ostatni album firmowany z Yaniną. Na drugim Soyka przedstawił swoje nowe muzyczne oblicze, bo związane z nurtem muzyki poetyckiej. Nagrał album "Sonety Shakespeare", na który skomponował muzykę do wybranych sonetów Williama Shakespeare’a i zaśpiewał je w języku polskim. Płytę promował przebój „Im mocniej cię kocham, tym na pozór słabiej”. Jeden egzemplarz osobiście podarował w 1996 goszczącej w Polsce angielskiej królowej Elżbiecie II. Za album był nominowany do Fryderyków jako wokalista roku i za najlepszy album z muzyką poetycką. Cztery lata po polskiej wersji, ukazała się również anglojęzyczna wersja tego albumu, "Soyka Sings Shakespeare's Sonnets". W 1997 wystąpił z utworem „Uciekaj moje serce” w koncercie „Zielono mi” w hołdzie Agnieszce Osieckiej podczas 35. KFPP w Opolu.
W międzyczasie, w 1998 wydał kolejny album z popowym materiałem – "Nr 17", który przyniósł przeboje „Nie ma drugiej takiej” oraz „Tango Memento Vitae”. W 1999 otrzymał za niego kolejną nominację do Fryderyka, dla najlepszego wokalisty roku. Jeden z promujących go koncertów został wydany w 2006 na pierwszej w karierze artysty płycie DVD, "Koncert w klubie Blue Note". W 1999 ukazała się także składanka jego największych przebojów, "Złota kolekcja – Cud niepamięci", wyróżniona „Złotą Płytą”. W 2004 doczekała się drugiej części, "Złota kolekcja, Vol. 2 – Życie to krótki sen". W 1999 nagrał z Grzegorzem Turnauem piosenkę „Soplicowo”, do filmu "Pan Tadeusz", która wydłużyła listę jego przebojów.
Lata 2000–2010.
W 2000 jako pianista wspólnie z trębaczem Andrzejem Przybielskim wydał instrumentalny album "Sztuka błądzenia". W 2001 zwrócił się ku muzyce religijnej i wydał płytę "Polskie pieśni wielkopostne". W 2003 postanowił uczcić 25-lecie pontyfikatu Jana Pawła II i wydał płytę z utworami, które skomponował do jego poematu "Tryptyk rzymski". Wystąpił nawet w Watykanie na koncercie z okazji imienin papieża, śpiewając przed nim część z nich. Album z tym materiałem został nagrodzony statuetką Fryderyk za najlepszy album 2003 z muzyką poetycką i zdobył status złotej płyty. W międzyczasie przygotował ponadto popowy album "Soykanova", wydany w 2002, który zaowocował przebojem „Życie to krótki sen”. Soyka sięgnął na nim również po poezję Leopolda Staffa, Bolesława Leśmiana oraz Federico Garcii Lorki.
W 2004 nagrał płytę z wybranymi przez siebie miłosnymi standardami, zatytułowaną "Soyka Sings Love Songs". Był to pierwszy album, na którym Soyka jedynie zaśpiewał. Promowała go nowa wersja „Odkąd jesteś” Marka Grechuty. W 2005 zaangażował się politycznie, wspierając kampanię wyborczą partii Prawo i Sprawiedliwość poprzez uczestnictwo w cyklu koncertów „Wiosna Polaków”. W 2007 zaczął koncertować z nowo powstałą formacją Soyka Sextet Plus.
W 2008 powrócił na rynek z premierowymi nagraniami, gościnnie zrealizowanymi na potrzeby płyt innych artystów i wybranymi na pierwsze single promujące. Przedstawiły one zupełnie nowe muzyczne oblicze artysty. Singiel „Duże miasto” był nagraniem hip-hopowym rapera Gorzkiego, nagranym z udziałem innych raperów, Teki, Craiga G. i Jerome’a XL. Z Gorzkim artysta nagrał także utwór „Zwycięstwo”, w którym rapował ponadto Bizarre ze składu D12. Na singlu wydano ponadto utwór „Waluta”, utrzymany w konwencji reggae, a nagrany z Krakowskim, czyli producentem Piotrem Krakowskim z zespołu Milkshop. W tym samym roku Soyka wydał aż trzy wydawnictwa podsumowujące jego dotychczasową, trzydziestoletnią karierę: album koncertowy "Solo Recital", wydany także na płycie DVD, oraz szesnastopłytowy box z niemal kompletną dyskografią "Rocznik 59", zawierający jego wszystkie albumy studyjne z wyjątkiem jazzowych.
W 2008 dostał pierwszą kinową rolę, zagrał policjanta w polsko-japońskim filmie Doroty Kędzierzawskiej "Jutro będzie lepiej". Premiera filmu odbyła się dopiero w maju 2010, podczas Festiwalu Polskich Filmów Fabularnych w Gdyni.
W kwietniu 2009 na szczecińskim festiwalu „Kontrapunkt” odbyła się premiera radiowej sztuki teatralnej autorstwa Krzysztofa Czeczota "Jeszcze się spotkamy młodsi", do której Soyka skomponował muzykę. Otrzymał za to nagrodę za najlepszą oryginalną muzykę podczas Festiwalu Teatru Polskiego Radia i Teatru Telewizji Polskiej „Dwa Teatry” w Sopocie. Natomiast w maju w łódzkim Klubie Wytwórnia oficjalnie zainaugurowano cykl o nazwie „Wytwórnia Kina Niemego”, łączący pokazy filmów niemych z muzyką na żywo. Wśród zaproszonych gości znalazł się Soyka, który muzycznie zilustrował nakręcony 80 lat wcześniej film "Szlakiem hańby".
3 maja 2009 został odznaczony przez Prezydenta RP Lecha Kaczyńskiego Krzyżem Kawalerskim Orderu Odrodzenia Polski. W tym samym roku uczcił jubileusz 30-lecia solowej działalności artystycznej dwoma koncertami: 3 kwietnia we wrocławskim Teatrze Muzycznym Capitol i 17 czerwca w warszawskim Centrum Promocji Kultury. Również w 2009 ukazał się pierwszy od pięciu lat premierowy album Soyki pt. "Studio Wąchock", firmowany z formacją Sextet Plus. Gościnnie zaśpiewały na nim Paulina i Natalia Przybysz z zespołu Sistars. Obok autorskich utworów artysta zaśpiewał na niej także wiersze Czesława Miłosza, Zbigniewa Herberta i Leopolda Staffa oraz ukraińsko-białoruską piosenkę ludową. Płytę promował przebój „Każdy kochać się chce”. Za ten album Soyka został nominowany do Fryderyków jako wokalista roku i za najlepszy album z muzyką poetycką.
Równolegle z premierą tej płyty Soyka wystąpił z zespołem Kwintet Plus jako gwiazda koncertu galowego konkursu „Pamiętajmy o Osieckiej”, w którym amatorzy i profesjonaliści śpiewali piosenki z tekstami Agnieszki Osieckiej. Artysta skomponował na tę okazję muzykę do jej dziewięciu, mniej znanych tekstów. Repertuar ten wypełnił rok później jego następny album, "...Tylko brać – Osiecka znana i nieznana". Zapoczątkował on cykl albumów stanowiących hołd Soyki dla twórczości wybranych poetów czy artystów.
Lata 2011–2020.
W 2011 został jednym z kompozytorów w Teatrze im. L. Solskiego w Tarnowie. W marcu tego samego roku wystąpił jako główna gwiazda II edycji Ogólnopolskiego Festiwalu Piosenki Poetyckiej „Nastroje” w Katowicach. W kwietniu w Szczecinie premierę miało widowisko "Jesteś tym, kim będziesz jutro – Pasja Szczecińska", do którego muzykę napisał Soyka. To utwór pasyjny powstały w oparciu o teksty Romana Brandstaettera, polskiego poety o żydowskich korzeniach. Ich adaptacją i reżyserią koncertu zajął się Krzysztof Czeczot. Oprócz Soyki, jego zespołu i kwartetu smyczkowego Altra Volta, wystąpili w nim także Jerzy Trela, Danuta Stenka i Kamila Baar.
We wrześniu 2010 zebrał na albumie "...Tylko brać – Osiecka znana i nieznana" utwory zaprezentowane rok wcześniej podczas galowego koncertu konkursu „Pamiętajmy o Osieckiej”, na który specjalnie skomponował muzykę do rzadkich tekstów tytułowej bohaterki. Album promowany był utworem „Tango Warszawo”. Materiał uzupełniły znane już wcześniej z innych wykonań kompozycje Andrzeja Zielińskiego z grupy Skaldowie oraz księdza Franciszka Leśniaka. Za album został uhonorowany złotą płytę oraz uzyskał nominacje do Fryderyków jako wokalistę roku i za najlepszy album z muzyką poetycką.
Do końca tego samego roku wziął udział w nagraniu dwóch charytatywnych wydawnictw. Pierwszym był album "Cudowny świat", dedykowany pamięci profesora Zbigniewa Religi. Miał on na celu wsparcie projektu „Z Sercem dla Serca”, zmierzającego do budowy sztucznej komory serca dla dzieci. Soyka przygotował tu własną interpretację przeboju Marka Grechuty „Dni, których nie znamy”. Pozostałe przeróbki znanych hitów wykonali obok niego: Marek Piekarczyk, Maciej Maleńczuk, Mieczysław Szcześniak, Andrzej Piaseczny, Krzysztof Kiljański, Janusz Radek, Małgorzata Walewska, Łukasz Zagrobelny, Kasia Wilk oraz aktorki Stanisława Celińska i Małgorzata Kożuchowska. Wszyscy wspólnie zaśpiewali ponadto ulubiony standard prof. Religi, „What A Wonderful World” Louisa Armstronga. Drugim wydawnictwem był minialbum "Idą Święta 4 – Akcja Charytatywna Trójki", wspierający Fundusz Edukacyjny dla Rodzinnych Domów Dziecka. Soyka nagrał tu wspólnie z Antoniną Krzysztoń utwór „Matka Boża na osiołku”. W projekcie wzięli też udział Wojciech Waglewski, Muniek Staszczyk, Adam Nowak, Grzegorz Turnau, Aga Zaryan, Magda Umer oraz tradycyjnie dziennikarze radiowej Trójki.
W kwietniu 2011 wydał album "W blasku światła", z muzyką do poematów Jana Pawła II, nagrany wspólnie z Andrzejem Piasecznym. Muzykę obok Soyki skomponował też Seweryn Krajewski. A już w maju ukazał się album przygotowany z okazji uchwalonego przez Sejm RP Roku Miłosza. Soyka skomponował muzykę i zaśpiewał wybrane przez siebie wiersze polskiego noblisty, Czesława Miłosza, na płycie "Stanisław Soyka śpiewa 7 wierszy Czesława Miłosza", w listopadzie uzupełnionej o dwa kolejne utwory. Promował ją przebój „Na cześć księdza Baki”, nagrany w duecie z Czesławem Mozilem. W czerwcu został uhonorowany nagrodą Grand Prix 48. Krajowego Festiwalu Piosenki Polskiej w Opolu za całokształt twórczości, a także odsłonił swoją gwiazdę w opolskiej Alei Gwiazd. W sierpniu wziął udział w nagraniu charytatywnej piosenki „Mama Afryka”, wspólnie z Beatą Kozidrak, Mieczysławem Szcześniakiem, Anną Marią Jopek, Arturem Gadowskim, Majką Jeżowską i Anną Jurksztowicz. Utwór wspomógł akcję pomocy UNICEF i Polskiej Akcji Humanitarnej dla głodujących w Somalii.
W kwietniu 2012 wydał album "Stanisław Soyka w hołdzie Mistrzowi", zawierający własne interpretacje wybranych utworów Czesława Niemena. Przygotowania do tego projektu trwały 12 lat, a nagranie zaledwie pięć dni. Album promował utwór „Wiem, że nie wrócisz”, nagrany z jego udziałem. W maju znalazł się w prestiżowej dziesiątce gwiazd koncertu Top na festiwalu TOPtrendy, gdzie występowali wykonawcy odnoszący w minionym roku największy sukces komercyjny. W lutym 2013 na rynek trafił koncertowy album z płytami CD i DVD "Stanisław Soyka w hołdzie Mistrzowi – Live", z repertuarem ostatniej płyty. W kwietniu ukazała się dwupłytowa kolekcja największych przebojów artysty, wydana w cyklu „Poeci polskiej piosenki”, zatytułowana "Absolutnie nic...". Również w 2013 wziął udział w nagraniu piosenki „Orzeł może” promującej akcję promocyjną radiowej Trójki.
W 2014 ponownie sięgnął po twórczość Bolesława Leśmiana i wspólnie z Adamem Strugiem nagrał album "Strug. Leśmian. Soyka", wydany w maju. Kompozycje do wierszy stworzył Strug, a Soyka opracował je na fortepian i zaśpiewał z nim w duecie. Płytę promował utwór „Tam na rzece”. W tym samym czasie artysta wziął udział w muzycznym projekcie Pusz Pawła Osickiego z zespołu Pogodno, który przygotował alternatywne aranżacje polskich pieśni powstańczych i legionowych. W czerwcu ukazały się one na albumie "Pąki białych róż", wydanym nakładem Muzeum Powstania Warszawskiego. W sierpniu 2014 podczas międzynarodowego Sopot Festival Soyka otrzymał statuetkę Bursztynowy Słowik za całokształt twórczości.
W 2015 na albumie "Swing Revisited" zaprezentował własne interpretacje swingowych standardów z lat 30. i 40. XX wieku, głównie Duke’a Ellingtona. Album został wydany w kwietniu, a w wersji rozszerzonej w listopadzie. Płyta została nagrana ze szwedzko-duńską orkiestrą bigbandową Rogera Berga, a promował ją cover „Let The Good Times Roll” z repertuaru Louisa Jordana. Album uzyskał status platynowej płyty. W sierpniu wydał dwupłytowy album "Shakespeare a cappella", nagrany wspólnie z zespołem wokalnym Cracow Singers śpiewającym w 16-głosowej harmonii, na którym przypomniał swoje kompozycje do sonetów Williama Shakespeare’a, tym razem w nowej aranżacji a cappella. Sonety zostały nagrane zarówno w oryginalnym angielskim języku, jak też w języku polskim. W tym samym roku Soyka wziął udział w nagraniu koncertowego albumu Krzysztof Kobyliński Ethnojazz Orchestra "KK Pearls, Aukso &amp; Moś, Soyka – live", który ukazał się we wrześniu.
Wiosną 2017 jako skrzypek wydał album "Action Direct Tales" z wiodącym udziałem Buby Badjie Kuateha (ur. 1982), wirtuozem kory z Gambii, którego poznał podczas wspólnych muzykowań na ulicy Francuskiej w Warszawie.
Życie prywatne.
Stanisław Sojka rozwiódł się ze swoją żoną Iwoną, z którą ma czterech synów. Jego obecną żoną jest Ewa Żmijewska-Sojka.

</doc>
<doc id="68059" url="https://pl.wikipedia.org/wiki?curid=68059" title="Kwas lizergowy">
Kwas lizergowy

Kwas lizergowy – organiczny związek chemiczny, kwas karboksylowy zawierający szkielet ergoliny. Jest składnikiem alkaloidów ergolinowych (np. ergotaminy) występujących w przetrwalnikach buławinki czerwonej znanych jako sporysz. Uzyskuje się go zwykle poprzez hydrolizę jego amidów, ale może także zostać otrzymany w syntezie totalnej. Monohydrat kwasu lizergowego krystalizuje w układzie heksagonalnym, w postaci bardzo cienkich listków. Cząsteczka tego kwasu jest chiralna – ma dwa centra asymetrii, wskutek czego występuje w postaci dwóch par diastereoizomerów.
Amidy kwasu lizergowego, np. LSD mają szerokie zastosowanie w medycynie oraz jako psychodeliki.
Kwas lizergowy jest prekursorem narkotykowym kategorii 1 według "Rozporządzenia (WE) nr 273/2004".

</doc>
<doc id="68060" url="https://pl.wikipedia.org/wiki?curid=68060" title="Soyka">
Soyka



</doc>
<doc id="68061" url="https://pl.wikipedia.org/wiki?curid=68061" title="Sporysz">
Sporysz

Sporysz – przetrwalnik pasożytniczego grzyba buławinki czerwonej ("Claviceps purpurea") z rodziny "Clavicipitaceae". Grzyb ten atakuje około 400 gatunków roślin z rodziny wiechlinowatych ("Poaceae") wywołując chorobę zwaną sporyszem zbóż i traw.
Sporysz zawiera wiele alkaloidów – ergotaminę, ergotynę, ergokrystynę, ergobazynę, aminokwasy: tyrozynę, tryptofan, histydynę, leucynę, kwas asparaginowy, betainę i aminy biogeniczne: histaminę i tyraminę, i inne.
Dawniej domieszka sklerot (przetrwalników) sporyszu w ziarnach zbóż i dalej w mące stosowanej do spożycia była przyczyną halucynacji, przykurczów mięśni, prowadzących z powodu niedokrwienia do martwicy tkanek (w szczególności kończyn). Zatrucie sporyszem, czyli ergotyzm, było dawniej określane jako „ogień świętego Antoniego” lub „święty ogień” i prowadziło wielokrotnie do masowych halucynacji i zgonów, np. w 994 r. w Akwitanii zmarło z tego powodu ok. 40 tys. ludzi, a w roku 1951 u wielu mieszkańców francuskiej wsi Pont-Saint-Esprit wystąpiły halucynacje, a śmierć poniosło 7 osób. Był i jest również stosowany jako środek wczesnoporonny i przeciwmigrenowy. Obecnie sporysz prawie nie występuje w zbożach dzięki programom ochrony roślin i oczyszczeniu materiału siewnego.
W dawnej farmacji i zielarstwie sporysz był nazywany "Secalis mater", "Secale cornutum" i "Calcar". Wykorzystywano go szeroko w ginekologii i położnictwie. W postaci proszków leczniczych używano go w leczeniu krwawień z dróg rodnych, a w postaci ekstraktów płynnych i nalewek na mięśniaki macicy. Przy pomocy przetworów z przetrwalników buławinki czerwonej przeprowadzano również aborcję. 
Dziś wykorzystuje się go przy produkcji LSD, jako źródło ergotaminy.

</doc>
<doc id="68065" url="https://pl.wikipedia.org/wiki?curid=68065" title="Ergotamina">
Ergotamina

Ergotamina (łac. "Ergotaminum") – organiczny związek chemiczny, złożony amid kwasu lizergowego; alkaloid sporyszu. , powoduje skurcz mięśni gładkich macicy i naczyń krwionośnych.
Strukturalnie jest bardzo zbliżona do innego alkaloidu ze sporyszu – dihydroergotaminy, od której różni się obecnością dodatkowego wiązania podwójnego w piperydynowym pierścieniu reszty ergolinowej.
Znalazła zastosowanie w medycynie jako lek powstrzymujący krwawienie z dróg rodnych; stosowana jest również w połączeniach z innymi lekami w leczeniu migreny.

</doc>
<doc id="68066" url="https://pl.wikipedia.org/wiki?curid=68066" title="Kwas lizerginowy">
Kwas lizerginowy



</doc>
<doc id="68072" url="https://pl.wikipedia.org/wiki?curid=68072" title="Nagroda Muzyczna „Fryderyk”">
Nagroda Muzyczna „Fryderyk”

Nagroda Muzyczna „Fryderyk” – nagrody muzyczne przyznawane w Polsce od 1995. Od 1999 przyznaje je powołana przez Związek Producentów Audio-Video Akademia Fonograficzna. W jej skład wchodzi ponad 1000 artystów, dziennikarzy muzycznych i profesjonalistów z polskiej branży fonograficznej. Nazwa nagrody nawiązuje do imienia polskiego kompozytora Fryderyka Chopina.
W latach 2007–2018 współorganizatorem plebiscytu była Agencja Marketingu Muzycznego STX Jamboree. Od 2018 współorganizatorem jest Stowarzyszenie Autorów ZAiKS.
Przyznawanie nagrody.
Głosowanie odbywa się w dwóch turach. W pierwszej członkowie Akademii głosują na wybrane przez siebie pozycje z listy wydawnictw fonograficznych danego roku, która powstaje na podstawie zgłoszeń nadsyłanych przez wytwórnie fonograficzne. Po tym głosowaniu w każdej kategorii wyłaniane są nominacje (zazwyczaj jest ich pięć). W drugiej turze członkowie Akademii ponownie oddają głos – tym razem tylko na jedną z nominacji w każdej kategorii. Głosowanie jest tajne, a podsumowania wyników dokonuje niezależna firma audytorska. Nagrody przyznawane są w marcu każdego roku.
Statuetka.
Oryginalnie statuetka przypominała karykaturę Fryderyka Chopina z kolczykiem w uchu, białym frakiem i dużą głową. Obecna statuetka Fryderyka została zaprojektowana w 1996 roku i wykonana przez Dorotę Dziekiewicz-Pilich. Jest wzorowana na postaci męża artystki – Marcina Pilicha.
Podsumowanie liczby edycji Fryderyków transmitowanych przez telewizję.
Pozostałe 4 edycje Fryderyków w latach 2003-2006 miały informacje o nominowanych i laureatach w internecie.

</doc>
<doc id="68073" url="https://pl.wikipedia.org/wiki?curid=68073" title="Fryderyki 1994">
Fryderyki 1994

Fryderyki 1994 – pierwsza edycja polskiego plebiscytu muzycznego Fryderyki, organizowanego przez Związek Producentów Audio-Video w celu nagrodzenia dokonań przemysłu muzycznego za rok 1994. Ceremonia wręczenia nagród odbyła się 19 marca 1995 w Teatrze Polskim w Warszawie. Galę poprowadzili piosenkarka Kora i dziennikarz muzyczny Marek Niedźwiecki, a jej emisja na żywo odbyła się w TVP1.

</doc>
<doc id="68074" url="https://pl.wikipedia.org/wiki?curid=68074" title="Srokowo">
Srokowo

Srokowo (do 1950 "Dryfort", niem. "Drengfurth") – wieś w Polsce, położona w województwie warmińsko-mazurskim, w powiecie kętrzyńskim, w gminie Srokowo, na Mazurach. Siedziba gminy Srokowo. Dawniej miasto; uzyskało lokację miejską w 1405 roku, zdegradowane w 1945 roku. W latach 1975–1998 miejscowość położona była w województwie olsztyńskim.
Przez Srokowo biegnie droga wojewódzka nr 650 oraz przepływa rzeka Omet. Za miastem znajduje się duże wzniesienie moreny czołowej – Diabla Góra (157 m n.p.m.). Jest to dogodny punkt widokowy. Na terenie gminy znajdują się dwa rezerwaty przyrody: Kałeckie Błota i Bajory przy granicy gminy położony jest Rezerwat Siedmiu Wysp.
Toponimia.
Miejscowość nazwę Srokowo uzyskało w 1950 r. dla upamiętnienia Stanisława Srokowskiego (1872–1950) – geografa, autora licznych prac naukowych na temat Prus Wschodnich. W latach 1945–1950 był przewodniczącym Państwowej Komisji Ustalania Nazw Miejscowości, zajmującej się nazewnictwem na ziemiach zachodnich.
Historia.
Pierwsza wzmianka o miejscowości pochodzi z 1397 r. a prawa miejskie nadał jej 4 lipca 1405 roku wielki mistrz krzyżacki Konrad V von Jungingen. Zasadźcami miasta na prawie chełmińskim byli dwaj bracia Seyfart i Piotr Wolfowie. Srokowo lokowane było obok już istniejącej wsi na 114 włókach, z czego 4 włóki przeznaczone były na uposażenie kościoła. Parafia przed reformacją należała do archiprezbiteratu w Sępopolu. Miasto wybudowane zostało według określonego planu. Kościół farny ulokowany został w północno-zachodniej części miasta. Srokowo nie posiadało murów miejskich, a otoczone było fosami i wałami ziemnymi z palisadą drewnianą. Do miasta prowadziły trzy bramy: Nordenborska, Węgoborska i Rastemborska.
Miasto w czasie wojny trzynastoletniej 19 czerwca 1454 złożyło hołd komisarzowi króla Kazimierza Jagiellończyka w Królewcu. Od połowy XVI wieku Polacy posiadali w mieście oddzielną gminę kościelną i oddzielny kościół, który istniał do połowy XVIII wieku. Pomiędzy 1569 a 1900 siedemnastu srokowskich proboszczów było z pochodzenia Polakami. W Srokowie już w 1592 r. była szkoła parafialna, księgi kościelne w tym okresie były prowadzone w języku polskim. Srokowo zostało zniszczone w 1657 r. przez Tatarów w ramach polskich represji nad elektorem za pomoc udzieloną Szwedom.
W roku 1877 hrabina Anna Lehndorff ze Sztynortu założyła w Srokowie dom dziecka. Pod koniec XIX w. były w nim 54 dziewczęta. Dziećmi opiekowały się ewangelickie diakonisy.
Srokowo uległo zniszczeniu w czasie ostatnich dwóch wojen. W czasie I wojny światowej zniszczone zostały podcieniowe kamieniczki przy rynku. Miasto nie rozwijało się, w 1939 zamieszkiwało je 2280 osób. Odbudowana miejscowość uległa ponownemu zniszczeniu w 1945 r., podczas zajmowania przez Armię Czerwoną. Miasto utraciło 60% zabudowy. 
Po II wojnie światowej 1 września 1945 rozpoczęła się nauka w szkole powszechnej zorganizowanej przez Zofię Folejewską.
W 1946 miejscowość została włączona do nowo powstałego województwa olsztyńskiego na terenie powojennej Polski i została zakwalifikowana, ze względu na zniszczenia i niewielkie rozmiary, do rzędu wsi. Niemieckojęzyczna ludność miasta została wysiedlona do Niemiec.
W 1950 r. historyczną nazwę "Dryfort" zastąpiono nazwą "Srokowo", upamiętniając w ten sposób Stanisława Srokowskiego (1872–1950) – geografa, autora licznych prac naukowych na temat Prus Wschodnich. W latach 1945–1950 był przewodniczącym Państwowej Komisji Ustalania Nazw Miejscowości, zajmującej się nazewnictwem na ziemiach zachodnich.
W ostatnim okresie funkcjonowania PGR w Srokowie była siedziba wielozakładowego przedsiębiorstwa o nazwie Państwowe Przedsiębiorstwo Gospodarki Rolnej w Srokowie. W skład PPGR Srokowo wchodziły następujące zakłady role: Brzeźnica, Pniewo Solanka, Srokowski Dwór, Stawiska i Tarławki. Srokowo jest siedzibą gminy i Nadleśnictwa Srokowo.
Demografia.
Liczba mieszkańców: w roku 1885 – 1693 osoby, w 1910 – 2182, w 1933 – 2233, w 1939 – 2293.

</doc>
<doc id="68075" url="https://pl.wikipedia.org/wiki?curid=68075" title="Fryderyki 1995">
Fryderyki 1995

Fryderyki 1995 – druga edycja polskiego plebiscytu muzycznego Fryderyki, organizowanego przez Związek Producentów Audio-Video w celu nagrodzenia dokonań przemysłu muzycznego za rok 1995. Ceremonia wręczenia nagród odbyła się 19 marca 1996 w Sali Kongresowej w Warszawie. Galę poprowadzili piosenkarka Kora i dziennikarz muzyczny Marek Niedźwiecki, a jej emisja na żywo odbyła się w TVP1.

</doc>
<doc id="68076" url="https://pl.wikipedia.org/wiki?curid=68076" title="Fryderyki 1996">
Fryderyki 1996

Fryderyki 1996 – trzecia edycja polskiego plebiscytu muzycznego Fryderyki, organizowanego przez Związek Producentów Audio-Video w celu nagrodzenia dokonań przemysłu muzycznego za rok 1996. Ceremonia wręczenia nagród odbyła się 5 kwietnia 1997 w Sali Kongresowej w Warszawie. Galę poprowadził dziennikarz muzyczny Artur Orzech, a jej emisja na żywo odbyła się w TVP1.

</doc>
<doc id="68077" url="https://pl.wikipedia.org/wiki?curid=68077" title="Fryderyki 1997">
Fryderyki 1997

Fryderyki 1997 – czwarta edycja polskiego plebiscytu muzycznego Fryderyki, organizowanego przez Związek Producentów Audio-Video w celu nagrodzenia dokonań przemysłu muzycznego za rok 1997. Ceremonia wręczenia nagród odbyła się 18 kwietnia 1998 w Sali Kongresowej w Warszawie. Galę poprowadził dziennikarz muzyczny Artur Orzech, a jej emisja na żywo odbyła się w TVP1.

</doc>
<doc id="68078" url="https://pl.wikipedia.org/wiki?curid=68078" title="Fryderyki 1998">
Fryderyki 1998

Fryderyki 1998 – piąta edycja polskiego plebiscytu muzycznego Fryderyki, organizowanego przez Związek Producentów Audio-Video w celu nagrodzenia dokonań przemysłu muzycznego za rok 1998. Ceremonia wręczenia nagród odbyła się 10 kwietnia 1999 w Sali Kongresowej w Warszawie. Galę poprowadziła piosenkarka Basia, a jej emisja na żywo odbyła się w TVN.

</doc>
<doc id="68082" url="https://pl.wikipedia.org/wiki?curid=68082" title="Fryderyki 1999">
Fryderyki 1999

Fryderyki 1999 – szósta edycja polskiego plebiscytu muzycznego Fryderyki, organizowanego przez Akademię Fonograficzną (powołaną przez Związek Producentów Audio-Video) w celu nagrodzenia dokonań przemysłu muzycznego za rok 1999. Ceremonia wręczenia nagród odbyła się 24 maja 2000 w Sali Kongresowej w Warszawie. Galę poprowadził dziennikarz muzyczny Artur Orzech, a jej emisja na żywo odbyła się w TVP1.

</doc>
<doc id="68083" url="https://pl.wikipedia.org/wiki?curid=68083" title="Pawiak">
Pawiak

Pawiak – nieistniejące więzienie przy ul. Dzielnej 24/26 w Warszawie wzniesione w latach 1830–1835 według projektu Henryka Marconiego między ulicami Dzielną, Pawią i Więzienną.
Kompleks więzienia składał się z oddziału męskiego oraz oddziału kobiecego, nazywanego Serbią.
W latach 1939–1944 Pawiak był największym niemieckim więzieniem politycznym na terytorium okupowanej Polski. Według szacunków historyków od 2 października 1939 do 21 sierpnia 1944 przez Pawiak przeszło ok. 100 tys. osób, z czego ok. 37 tys. zostało zamordowanych, a ok. 60 tys. wywieziono w 95 transportach do obozów koncentracyjnych, innych miejsc odosobnienia lub do pracy przymusowej.
Więzienie zostało zniszczone przez Niemców podczas powstania warszawskiego w sierpniu 1944. Nie zostało odbudowane, a w latach 50. przez jego teren przeprowadzono aleję Juliana Marchlewskiego (obecnie aleja Jana Pawła II).
Początki Pawiaka.
Kompleks więzienny wzniesiono w latach 1830–1835 według projektu Henryka Marconiego pomiędzy ulicami Dzielną, Pawią i nieistniejącą ulicą Więzienną. Od nazwy ulicy Pawiej pochodzi jego zwyczajowa nazwa. Było to pierwsze nowoczesne więzienie w Warszawie.
Od 1863 Pawiak był więzieniem politycznym z oddziałami męskim i kobiecym. W latach zaborów więzieni tu byli członkowie Rządu Narodowego, powstańcy 1863 r., tysiące działaczy partii robotniczych, narodowych i ludowych. 
W czasie rewolucji 1905 roku Pawiak był, obok Cytadeli Warszawskiej, głównym więzieniem politycznym dla jej uczestników. Szerokim echem w całej Polsce odbiło się wówczas brawurowe uwolnienie 24 kwietnia 1906 przez członków Organizacji Bojowej PPS pod dowództwem Jana Gorzechowskiego ps. „Jur” 10 więźniów Pawiaka zagrożonych karą śmierci.
W 1931, na podstawie wspomnień pułkownika Jur-Gorzechowskiego, został zrealizowany film fabularny „Dziesięciu z Pawiaka”. 24 kwietnia 1936 Prezydent RP Ignacy Mościcki przyjął delegację Stowarzyszenia Byłych Więźniów Politycznych, która wręczyła mu zaproszenie na uroczystą akademię z okazji 30. rocznicy uprowadzenia 10 więźniów z Pawiaka. Delegacja przedstawiła prezydentowi czterech żyjących uczestników tego czynu: płk. Jana Jur-Gorzechowskiego, Edwarda Dąbrowskiego, Franciszka Łagowskiego i Antoniego Kollę, którzy wręczyli prezydentowi akt, na którego podstawie więźniowie z Pawiaka zostali uprowadzeni.
Więzieniem śledczym, zarówno kryminalnym, jak i politycznym, był Pawiak do końca panowania rosyjskiego w Królestwie.
Taki też charakter Pawiak zachował w Polsce niepodległej.
Prostokątny plac pod więzienie zajmował obszar o powierzchni 1,5 ha. Otoczony był murem z dwiema zwyżkami strażniczymi od strony ulicy Dzielnej i jedną od ulicy Pawiej. Gmach główny mieszczący więzienie męskie, o długości ok. 150 m i szerokości 12 m, składał się z czterech kondygnacji (suterena, parter, pierwsze i drugie piętro). Budynek oddziału kobiecego, nazywanego Serbią, mieścił się w dwupiętrowym budynku dawnego szpitala wojskowego w zachodniej części kompleksu.
Mieszkańcy Warszawy zwyczajowo określali Pawiakiem cały kompleks więzienia, tj. zarówno właściwy Pawiak (oddział męski), jak i oddział kobiecy (Serbię).
Pojemność Pawiaka, wraz z oddziałem kobiecym, wynosiła ok. 1000 więźniów. Oprócz budynków z celami dla więźniów znajdowały się tam także powstałe w różnym czasie zabudowania pomocnicze, mieszczące m.in.: magazyny, warsztaty więzienne, garaże, kuchnię, łaźnię, pralnię i kartoflarnię.
Okres II wojny światowej.
Pierwszych Polaków osadzano w Pawiaku od 2 października 1939. Byli to więźniowie aresztowani na podstawie niemieckich list proskrypcyjnych tzw. "Sonderfahndungsbuch Polen", na których znajdowali się działacze polityczni i samorządowi, przedstawiciele kultury, przedsiębiorcy i członkowie różnych polskich organizacji. Aresztowania te przeprowadzano w ramach akcji represji na polskiej inteligencji tzw. "Intelligenzaktion" przeprowadzanej przez grupy operacyjne Einsatzgruppen działające w czasie kampanii wrześniowej w Polsce. W początku października 1939 roku do Warszawy przybyli funkcjonariusze Einsatzgruppe IV i natychmiast przystąpili do realizacji swoich zadań operacyjnych, dokonując licznych rewizji oraz masowych aresztowań.
29 kwietnia 1940 więzienie wizytował Reichsführer-SS Heinrich Himmler. 2 maja 1940 roku ponad ośmiuset więźniów po raz pierwszy wysłano do niemieckiego obozu koncentracyjnego Sachsenhausen. 14 sierpnia 1940 z Pawiaka odszedł pierwszy transport więźniów do obozu Auschwitz-Birkenau.
W listopadzie 1940 więzienie znalazło się w obrębie warszawskiego getta.
W pierwszym okresie funkcjonowania Pawiaka do marca 1940 r. więzienie podlegało Wydziałowi Sprawiedliwości Urzędu Generalnego Gubernatorstwa. W marcu tego roku Pawiak stał się więzieniem śledczym Policji Bezpieczeństwa i Służby Bezpieczeństwa Dystryktu Warszawskiego a szczególnie jej Wydziału IV Tajnej Policji Państwowej – Gestapo, największym więzieniem politycznym na terenie okupowanej Polski. Funkcje pomocnicze dla Pawiaka spełniało więzienie mokotowskie.
Egzekucje więźniów politycznych z Warszawy Niemcy przeprowadzali zazwyczaj w tajemnicy, w okolicach niedostępnych dla osób postronnych. Miejscami kaźni stały się m.in.: ogrody sejmowe przy ul. Wiejskiej; Las Kabacki; Szwedzkie Góry na terenie Bemowa; Las Sękociński koło Magdalenki; Lasy Chojnowskie koło Stefanowa; Laski, Wydmy Łuże i Wólka Węglowa na obrzeżach Kampinosu; a przede wszystkim – Palmiry.
Latem 1942 roku załoga Pawiaka uczestniczyła w wielkiej akcji deportacyjnej mieszkańców getta do obozu zagłady w Treblince. Na terenie więzienia gromadzono część mienia po wywożonych Żydach, m.in. w dawnej kaplicy na oddziale męskim zorganizowano skład leków z aptek getta.
31 grudnia 1943 strażnik więzienny Wippenbeck powiesił w celi zbiegłego z obozu jenieckiego Stalag VIII B brytyjskiego lotnika Geofreya Hickmanna; jako przyczynę śmierci oficjalnie podano samobójstwo.
Podczas powstania w getcie Pawiak był stale ochraniany przez straż ogniową z uwagi na pożary kamienic otaczających kompleks więzienia. Po stłumieniu powstania w maju 1943, więźniów zaczęto rozstrzeliwać w ruinach dawnej „żydowskiej dzielnicy mieszkaniowej” – zwłaszcza na posesjach sąsiadujących z Pawiakiem ulic: Dzielnej, Gęsiej, Zamenhofa, Lubeckiego i Nowolipki. Częstym miejscem egzekucji były m.in. kamienice przy ul. Dzielnej 25 i 27, znajdujące się naprzeciwko głównej bramy więzienia. 11 czerwca 1943 Heinrich Himmler wydał rozkaz, na mocy którego Pawiak miał zostać przekształcony w obóz koncentracyjny. Ostatecznie pomysł ten został jednak zarzucony, a obóz koncentracyjny KL Warschau został zorganizowany w pobliżu Pawiaka – w rejonie ul. Gęsiej na obszarze byłego getta.
Masowe zbrodnie na Pawiaku w maju 1943 wstrząsnęły Warszawą. Na murach domów, tablicach ogłoszeniowych oraz chodnikach pojawiły się napisy „Pawiak pomścimy”. Od października 1943 r. w Warszawie odbywały się natomiast jawne egzekucje na ulicach miasta mające na celu zastraszenie mieszkańców stolicy. Na Pawiak przywożono wówczas masę ludzi złapanych w ulicznych łapankach i obławach. Egzekucje więźniów od 16 października 1943 r. do 15 lutego 1944 r. odbywały się codziennie, a nawet kilka razy w ciągu dnia. Nazwiska rozstrzelanych umieszczano na obwieszczeniach lub ogłaszano przez megafony uliczne („szczekaczki”).
Na Pawiaku przebywało stale ok. 3000 więźniów, z czego ok. 2200 na oddziale męskim i ok. 800 na oddziale kobiecym (Serbii).
Około 60 tys. więźniów wywieziono do obozów koncentracyjnych, najwięcej do Auschwitz-Birkenau, a także do Ravensbrück, Groß-Rosen, Majdanka, Stutthof, Sachsenhausen, obozu pracy w Treblince i do Buchenwaldu. Więźniowie Pawiaka po wcześniejszym pobycie w tych obozach osadzani byli także m.in. w Mauthausen-Gusen, Dachau, Flossenbürgu i Bergen-Belsen. Ustalono szczegółowe dane o 95 takich transportach w okresie funkcjonowania obozu.
Na Pawiaku działał szpital więzienny, składający się z dwóch oddzielnych oddziałów – męskiego i kobiecego. Każdy z nich liczył ok. 40 łóżek. Były one dobrze wyposażone. Do kwietnia 1944 w szpitalu oprócz lekarzy-więźniów zatrudniano także polskich lekarzy z miasta.
Konspiracja rozwinęła się w oparciu o dwie siatki – zewnętrzną i wewnętrzną. Już w 1939 r. rozpoczęła działalność komórka więzienna SZP (Służba Zwycięstwu Polski), a następnie ZWZ-AK (Związek Walki Zbrojnej – Armia Krajowa). Pod koniec 1942 r. powstała komórka więzienna Delegatury Rządu. Kontakty zewnętrzne utrzymywane były przez polskich funkcjonariuszy więziennych, lekarzy z miasta oraz delegatkę i pracownice Patronatu. Z siatką wewnętrzną współpracowali więźniowie funkcyjni – lekarze, pracownicy administracji więziennej i kolumny sanitarnej oraz więźniowie, którzy pracowali w warsztatach.
Wynikiem współdziałania komórki więziennej na Pawiaku z wolnością były słynne akcje zapoczątkowane odbiciem 26 marca 1943 r. przez specjalny Oddział Grup Szturmowych Szarych Szeregów w akcji pod Arsenałem Jana Bytnara „Rudego” dowódcy Hufca „Południe” oraz 20 innych więźniów przewożonych z siedziby Gestapo w al. Szucha 25 na Pawiak. W następstwie współpracy komórki więziennej z Armią Krajową Kierownictwo Walki Podziemnej wydawało wyroki śmierci na gestapowców i katów z Pawiaka i Szucha. 7 września 1943 u zbiegu ulic Marszałkowskiej i Litewskiej wykonano wyrok na znanym oprawcy więźniów Pawiaka SS-Oberscharführerze Franzu Bürklu, a 1 października 1943 na Erneście Weffelsie, wachmajstrze na Serbii. 15 czerwca 1944 w akcji przeprowadzonej przez żołnierzy oddziału „A” Kedywu na ulicy Krasińskiego zginął SS-Obersturmführer Herbert Junk, komendant więzienia Pawiak od marca 1942 do marca 1943.
Wobec zbliżającego się frontu, 23 lipca 1944 Niemcy rozpoczęli przygotowania do likwidacji więzienia. 30 lipca 1944 wysłano dwa ostatnie transporty więźniów z Pawiaka: do KL Gross-Rosen ok. 1400 mężczyzn, a do KL Ravensbrück ok. 400 kobiet. 31 lipca zwolniono niewielką grupę więźniarek z małymi dziećmi, jak również lekarki i lekarzy. Już podczas powstania warszawskiego, w dniach 13 i 18 sierpnia, w ruinach getta odbyły się ostatnie egzekucje więźniów Pawiaka. 20 sierpnia nastąpiła ewakuacja niemieckiej załogi więzienia, zaś 21 sierpnia 1944 Pawiak oraz sąsiadujące z więzieniem budynki zostały wysadzone w powietrze.
Masowe zbrodnie popełniane na Pawiaku wywierały ogromne wrażenie na mieszkańcach Warszawy. Napisy „Pawiak pomścimy” pojawiały się aż do wybuchu powstania warszawskiego.
Personel Pawiaka.
Od listopada 1940 Pawiak objął personel Gestapo. Pierwszym komendantem był Otto Gottschalk, pod którego rozkazami pozostawało pięćdziesięciu wachmajstrów. W czasie II wojny światowej w skład personelu Pawiaka wchodzili:
Osądzenie zbrodni.
Zbrodnie dokonane na Pawiaku były jednym z elementów wielowątkowego powojennego procesu SS-Standartenführera Ludwiga Hahna, który toczył się przed Sądem Krajowym w Hamburgu od maja 1972 roku do 5 czerwca 1973. Prokurator zażądał dla Hahna kary dożywotniego pozbawienia wolności. Mimo licznych dowodów oraz zeznań szeregu świadków sąd uznał jednak, że Hahnowi można udowodnić jedynie rozstrzelanie grupy więźniów Pawiaka w lipcu 1944 i wymierzył mu za wydanie rozkazu wymordowania wszystkich więźniów Oddziału III Pawiaka karę 12 lat pozbawienia wolności. Od wyroku odwołały się zarówno prokuratura motywująca, że wyrok jest niewspółmiernie niski w stosunku do wagi czynu, jak również obrona, która domagała się uniewinnienia. Wraz z Hahnem sądzono również strażnika więziennego z Pawiaka, SS-Rottenführera Thomasa Wippenbecka (zwanego „wieszatielem”), którego sąd uznał winnym pomocnictwa w mordzie, lecz na podstawie par. 47 rozdz. 2 wojskowego kodeksu karnego odstąpił od wymierzenia kary.
Powojenna historia Pawiaka.
Ocalał prawy słup bramy i wiąz szypułkowy, który rósł tuż obok niej po wewnętrznej stronie muru więziennego. Do drzewa tego rodziny pomordowanych przez Niemców więźniów mocowały tabliczki z ich nazwiskami. Wiąz jednak usechł w 2004 r., dlatego pracownicy Gliwickich Zakładów Urządzeń Technicznych (GZUT) wycięli go, zdjęli z niego formę i wykonali odlew brązowy, ustawiony na tym samym miejscu w 2005 roku (tzw. Pomnik Drzewa Pawiackiego).
Obecnie na terenie Pawiaka znajduje się Muzeum Więzienia Pawiak, działające jako oddział Muzeum Niepodległości. Placówka została otwarta 28 listopada 1965.
18 czerwca 1983 w czasie swojej drugiej podróży do Polski na terenie Pawiaka zatrzymał się Jan Paweł II oddając hołd pomordowanym.

</doc>
<doc id="68085" url="https://pl.wikipedia.org/wiki?curid=68085" title="Fryderyki 2000">
Fryderyki 2000

Fryderyki 2000 – siódma edycja polskiego plebiscytu muzycznego Fryderyki, organizowanego przez Akademię Fonograficzną (powołaną przez Związek Producentów Audio-Video) w celu nagrodzenia dokonań przemysłu muzycznego za rok 2000. Ceremonia wręczenia nagród odbyła się 18 marca 2001 w Sali Kongresowej w Warszawie. Galę poprowadzili aktor Maciej Stuhr i dziennikarz Bogusław Kaczyński, a jej emisja na żywo odbyła się w TV Puls.
Podczas imprezy wystąpili na żywo: Brathanki, Arka Noego, Kobiety, Teatr Muzyczny Roma (z fragmentem musicalu "Miss Saigon"), Kasia Kowalska, Ronan Keating i Roxette.

</doc>
<doc id="68086" url="https://pl.wikipedia.org/wiki?curid=68086" title="Grajcar">
Grajcar



</doc>
<doc id="68087" url="https://pl.wikipedia.org/wiki?curid=68087" title="Albuquerque">
Albuquerque

Albuquerque – miasto w Stanach Zjednoczonych, w stanie Nowy Meksyk, ośrodek administracyjny hrabstwa Bernalillo, położone nad rzeką Rio Grande, u podnóża pasma górskiego Sandia (na wschodzie). Największe miasto w Nowym Meksyku, główny ośrodek gospodarczy oraz węzeł transportowy tego stanu. W 2020 roku miasto zamieszkane było przez 564 559 mieszkańców; obszar metropolitalny – 916 528.
Historia.
Założone w 1706 przez Hiszpanów na szlaku Camino Real. Nazwa pochodzi od jednego z tytułów wicekróla Nowej Hiszpanii, Francisca Fernándeza de la Cueva, księcia Alburquerque.
Obecnie największe miasto i główny ośrodek przemysłowy stanu. Przemysł elektroniczny, odzieżowy, metalowy, chemiczny i drzewny; rzemiosło indiańskie. Węzeł komunikacyjny; 2 uniwersytety; ośrodek turystyczny.
W okresie II wojny światowej w tym mieście była leczona żona Richarda Feynmana (późniejszego laureata Nagrody Nobla), która zmarła w 1945. W tym czasie Feynman uczestniczył w Los Alamos w pracach nad bombą atomową. Od 1972 co roku w październiku rozgrywane są w okolicach miasta międzynarodowe zawody balonowe pod nazwą Albuquerque International Balloon Fiesta. Jest to największy tego typu festiwal na świecie.
W tym mieście rozgrywa się akcja seriali "Breaking Bad" oraz "Zadzwoń do Saula".
Gospodarka.
W Albuquerque rozwinął się przemysł elektroniczny, odzieżowy, metalowy, chemiczny, drzewny oraz filmowy. W mieście rozwinęło się rzemiosło indiańskie.
Swoją siedzibę ma tutaj wojskowy instytut badawczy Sandia National Laboratories.
Transport.
W mieście znajduje się Port lotniczy Albuquerque.
Sport.
W mieście rozgrywany jest kobiecy turniej tenisowy, pod nazwą "Coleman Vision Tennis Championships", zaliczany do rangi ITF, z pulą nagród 80 000 $.
Miasto było wielokrotnie gospodarzem prestiżowych zawodów balonowych o Puchar Gordona Bennetta. Zawody zostały zorganizowane w 1993, 1999, 2005, 2008.
Miasta partnerskie.
Miasta partnerskie Albuquerque:
Kościoły i związki wyznaniowe.
Spis na 2010 rok, obejmuje aglomeracje miasta:

</doc>
<doc id="68089" url="https://pl.wikipedia.org/wiki?curid=68089" title="Związek Socjalistycznych Sowieckich Republik">
Związek Socjalistycznych Sowieckich Republik



</doc>
<doc id="68090" url="https://pl.wikipedia.org/wiki?curid=68090" title="Robert Donat">
Robert Donat

Friedrich Robert Donat (ur. 18 marca 1905 w Withington, zm. 9 czerwca 1958 w Londynie) – angielski aktor polskiego pochodzenia.
Filmografia.
Nagrody i nominacje

</doc>
<doc id="68091" url="https://pl.wikipedia.org/wiki?curid=68091" title="Willem de Kooning">
Willem de Kooning

Willem de Kooning (ur. 24 kwietnia 1904 w Rotterdamie, zm. 19 marca 1997 w Nowym Jorku) – amerykański malarz pochodzenia holenderskiego, przedstawiciel abstrakcyjnego ekspresjonizmu.
Życiorys.
Willem de Kooning urodził się w Rotterdamie. Gdy miał 5 lat, jego rodzice rozwiedli się – od tej pory wychowywali go matka i ojczym. W 1916 r. przyjęto go na praktykę w firmie zajmującej się dekoracją wnętrz. W tym samym roku rozpoczął studia wieczorowe w rotterdamskiej Akademii Sztuk Pięknych. Po ośmioletnich studiach podjął pracę jako dyrektor artystyczny w dużym domu towarowym. W 1926 r. przepłynął jako pasażer na gapę do USA. Najpierw zamieszkał w Hoboken w stanie New Jersey, gdzie utrzymywał się z prac dekoratorskich. W 1927 osiadł w Nowym Jorku na Manhattanie. Zaprzyjaźnił się z artystą, koneserem i krytykiem sztuki Johnem Grahamem oraz z malarzem Arshilem Gorkym.
W 1938 r. de Kooning poznał Elaine Fried, która najpierw była jego uczennicą. Elaine Fried była uznaną malarką, tworzącą w duchu abstrakcyjnego ekspresjonizmu, malowała także portrety. Willem de Kooning poślubił ją w 1943 r. Istnieje opinia, że Fried jako wzięta krytyczka sztuki przyczyniła się swymi pochlebnymi recenzjami do wzrostu popularności de Kooninga.
W latach 80. u artysty wykryto chorobę Alzheimera i sądownie uznano go za niezdolnego do zarządzania swym majątkiem (został on przekazany w ręce kuratorów). W związku z coraz gorszą jakością tworzonych prac, jego pierwsze dzieła znacznie zyskały na wartości, osiągając zawrotne ceny na aukcjach. „Różowa dama” z 1944 r. została sprzedana za 3,6 mln dolarów w 1987, a za „Zamianę” ("Interchange") z 1955 zapłacono w 1989 20,6 mln.
Twórczość.
Od mniej więcej roku 1928 de Kooning zaczął malować martwe natury i kompozycje figuratywne pod wpływem szkoły paryskiej i meksykańskiej. Z początkiem lat 30. zainteresował się abstrakcją – biomorficznymi i geometrycznymi kształtami, na wzór twórczości swych przyjaciół Grahama i Gorky’ego oraz takich młodych artystów jak Pablo Picasso czy surrealista Joan Miró.
W październiku 1935 r. poprzez organizację "Works Progress Administration", zajmującą się zatrudnianiem bezrobotnych, zaangażował się w tzw. "Federal Art Project" (projekt wykorzystujący bezrobotnych artystów do tworzenia tzw. sztuki publicznej – plakatów, malowideł ściennych i obrazów mających ozdabiać miejsca publiczne). W lipcu 1937 musiał zrezygnować z zatrudnienia, z powodu statusu imigranta. Owe dwa lata dały mu jednak szansę na pełnowymiarowe poświęcenie się pracy twórczej – zajmował się zarówno malarstwem sztalugowym, jak i malowidłami ściennymi.
Prawdopodobnie pod wpływem Gorky’ego, w 1938 r. powstał cykl obrazów przedstawiających smutne męskie sylwetki (m.in. „Dwaj stojący mężczyźni”, „Siedząca postać”), a równolegle – abstrakcyjne obrazy o lirycznej kolorystyce („Różowy pejzaż”, „Elegia”).
Ta dwoistość twórcza trwała aż do lat 40., gdy powstały najbardziej znane obrazy „Kobieta” i „Stojący mężczyzna” oraz seria niezatytułowanych abstrakcji z wybijającymi się na pierwszy plan biomorficznymi kształtami. Obie tendencje zlały się w malowidle „Różowe anioły” z ok. 1945 r. W roku 1946, gdy de Kooning nie mógł sobie pozwolić na kupno profesjonalnych farb, przeszedł do stosowania zwyczajnej, taniej białej i czarnej farby. W tych właśnie kolorach powstał cykl abstrakcji (m.in. „Światłość w sierpniu”, „Czarny piątek”, „Zurich”, „Skrzynka pocztowa”). Na bazie tych dzieł wyrosły kolejne, z ponownym użyciem koloru, poruszające i złożone abstrakcje („Asheville”, „Attyka”, „Wykopalisko”), podsumowujące długoletnią walkę artysty o wypracowanie kompozycji opartej na wolnych skojarzeniach.
W latach 40. de Kooninga zaczęto identyfikować z ekspresjonizmem artystycznym, a w następnym dziesięcioleciu uznano go za jednego z najważniejszych przedstawicieli tego nurtu. Pierwsza indywidualna wystawa, złożona ze wspomnianych biało-czarnych kompozycji, miała miejsce w galerii Charlesa Egana w Nowym Jorku w 1948 roku. W tym czasie zaczął też wykładać w szkole artystycznej "Black Mountain College" w Karolinie Północnej, a w latach 1950–1951 w "Yale School of Art".
Lata 50. przyniosły zwrot w twórczości de Kooninga. Przeszedł wtedy do malowania wyłącznie kobiet (choć pojawiające się wcześniej biomorficzne kształty z jego obrazów również można interpretować jako postaci kobiece). Latem 1950 rozpoczął pracę nad obrazem „Kobieta I”, który po wielu poprawkach i zmianach ukończył w 1952 r. W tym czasie namalował także inne obrazy przedstawiające kobiety – wystawiono je w "Sidney Janis Gallery" w 1953, co spowodowało dużą sensację. Obok nietypowej dla ekspresjonizmu abstrakcyjnego figuratywności, emanowały odważną techniką i symboliką. Dzikie barwy, wyszczerzone zęby, obwisłe piersi, tępe spojrzenia – wszystko to ukazywało lęki seksualne nowoczesnego mężczyzny i najciemniejsze aspekty teorii Freuda. Tak właśnie przedstawiały się dzieła „Kobieta II” do „VI”, powstałe w latach 1952–1953, „Kobieta i rower” (1953) i „Dwie kobiety na wsi” (1954).
Około roku 1955 de Kooning zafascynował się symbolicznym aspektem kobiecości, co sugeruje tytuł obrazu z tamtego okresu – „Kobieta jako pejzaż”, na którym pionowa postać kobieca wtapia się w abstrakcyjne tło. Później powstała seria pejzaży („Gazeta policyjna”, „Gotham News”, „Podwórko na Dziesiątej Ulicy”, „Park Rosenberg”, „Przedmieścia Hawany”, „Drzwi do rzeki”, „Różanopalcy świt w Louse Point”), ukazująca ewolucję od kompozycyjno-kolorystycznej złożoności do prostoty.
Około roku 1963 przeniósł się na stałe do East Hampton na Long Island, gdzie nadal malował kobiety („Sielanka”, „Poławiacze małży”); ponownie zagłębił się w tę tematykę w połowie lat 60. – powstałe wtedy obrazy były równie kontrowersyjne jak wcześniejsze „Kobiety”. Odebrano je jako satyryczny atak na kobiecą anatomię – artysta malował bez zahamowań, z krzykliwą lubieżnością
prezentując temat. Późniejsze dzieła („Której imię zapisano w wodzie”, „Bez tytułu III”) są bardziej liryczne, emanujące grą światła odbijającego się w wodzie. W ostatnim okresie de Kooning tworzył także gliniane rzeźby.
Oddzwięk w kulturze.
Willem de Kooning stał się inspiracją dla walijskiej grupy rockowej Manic Street Preachers, która poświęciła mu trzy piosenki: "Interiors (Song For Willem de Kooning)", "His Last Painting" (o artyście cierpiącym na chorobę Alzheimera) i "Door to the River" (utwór zatytułowany jak jeden z obrazów de Kooninga).

</doc>
<doc id="68093" url="https://pl.wikipedia.org/wiki?curid=68093" title="John Dingell">
John Dingell

John David Dingell Jr. (ur. 8 lipca 1926 w Colorado Springs, Kolorado, zm. 7 lutego 2019 w Dearborn) – amerykański polityk. Mandat w Izbie Reprezentantów obejmował przez ponad 59 lat – najdłużej ze wszystkich kongresmenów.
Działacz Partii Demokratycznej, razem z ojcem Johnem D. Dingellem (1894–1955) przez 82 lata reprezentowali zamieszkane głównie przez Polaków przedmieścia Detroit.
W czasie II wojny światowej Dingell służył w Armii Stanów Zjednoczonych, a następnie ukończył studia na Uniwersytecie Georgetown w Waszyngtonie. Po śmierci ojca w 1955, Dingell Jr., w wyniku wyborów uzupełniających, objął po nim miejsce w Kongresie. Od 1956 do 2012 był wybierany do Kongresu 29 razy i jest jedną z czterech osób, które zasiadały w Izbie Reprezentantów Stanów Zjednoczonych ponad 50 lat. Po jego odejściu w Izbie Reprezentantów zastąpiła go żona Debbie.

</doc>
<doc id="68095" url="https://pl.wikipedia.org/wiki?curid=68095" title="Helen Frankenthaler">
Helen Frankenthaler

Helen Frankenthaler (ur. 12 grudnia 1928 w Nowym Jorku, zm. 27 grudnia 2011 w Darien) – amerykańska malarka, przedstawicielka ekspresjonizmu abstrakcyjnego i color field painting; odznaczona Narodowym Medalem Sztuk.
Życiorys.
Jej kariera rozpoczęła się w 1952 wystawieniem obrazu "Mountains and Sea" ("Góry i morze"), w którym zastosowała charakterystyczną technikę „wsiąkającej plamy”, czyli malowania bezpośrednio na niezagruntowanym płótnie, absorbującym farbę. Mimo że jej obrazy to abstrakcje, często odbierane są przez widzów jako pejzaże. Styl ten naśladowali inni artyści, w tym Morris Louis i Kenneth Noland.
Frankenthaler przez pewien czas pozostawała pod wpływem twórczości Jacksona Pollocka, stosując podobną malarską technikę gestu. Nalewała farbę olejną na rozłożone na podłodze płótno i rozprowadzała ją cienką warstwą, jak akwarelę. Techniką tą zapoczątkowała szkołę malarską zwaną color field painting. W 1962 roku przeszła z farby olejnej na akrylową, co pozwoliło jej osiągnąć bogatsze nasycenie kolorystyczne.
W latach 80. XX wieku kolorystyka jej obrazów stała się spokojniejsza, ciemniejsza i bardzie stonowana. Od 1960 roku wykonywała również akwatinty, litografie i drzeworyty. W 1964 roku rozpoczęła pracę w ceramice, a w 1972 roku zrobiła swoją pierwszą rzeźbę.
W latach 1958–1971 była żoną malarza Roberta Motherwella.

</doc>
<doc id="68096" url="https://pl.wikipedia.org/wiki?curid=68096" title="Arshile Gorky">
Arshile Gorky

Arshile Gorky, właśc. Wostanik Manug Adoyan (, ur. 15 kwietnia 1904 w Chorkom k. Wan w Armenii, zm. 21 lipca 1948 w Sherman w stanie Connecticut) – amerykański malarz pochodzenia ormiańskiego, przedstawiciel ekspresjonizmu abstrakcyjnego.
Życiorys.
Gorky urodził się we wsi Chorkom, niedaleko miasta Wan w zachodniej Armenii, wchodzącej wówczas w skład Imperium Osmańskiego. Gdy miał cztery lata, jego ojciec wyemigrował do Ameryki, aby uniknąć długów, zostawiając syna. W 1915, gdy rozgrywało się tureckie ludobójstwo narodu ormiańskiego, uciekł do miasta Wan. Matka Gorky’ego zmarła z głodu na jego rękach podczas ludobójstwa. Gorky połączył się z ojcem, gdy przyjechał do Ameryki w 1920, w wieku 16 lat. Mając 31 lat, ożenił się.
W 1922 Gorky wstąpił do New School of Design w Bostonie, zostając tam później nauczycielem. We wczesnych latach 20. znajdował się pod wpływem impresjonizmu, choć pod koniec dekady tworzył prace, które były bardziej postimpresjonistyczne. W tym czasie mieszkał w Nowym Jorku, a inspiracją była dla niego twórczość Paula Cézanne’a. Wśród godnych uwagi prac z tego okresu warto wymienić "Landscape in the Manner of Cézanne" (1927) i "Landscape, Staten Island" (1927–1928). Na przełomie lat 20. i 30. eksperymentował z kubizmem, wreszcie przechodząc do surrealizmu. "Nighttime, Enigma, Nostalgia" (1930–1934) to zwarta seria prac, które charakteryzują ten okres jego twórczości. W 1927 Gorky poznał Ethela Kremera Schwabachera, amerykańskiego ekspresjonistę, z którym przyjaźnił się do końca życia, i który był jego pierwszym biografem.
Pierwszą indywidualną wystawę miał w filadelfijskiej Mellon Galleries w 1931 r.
W latach 30. zaprzyjaźnił się m.in. z Johnem D. Grahamem, Stuartem Davisem i Willemem de Kooningiem (z którym również dzielił studio) podczas uczestnictwa w rządowym programie Federal Art Project. W tamtym okresie jego twórczości patronowały Katherine S. Drier i filantropka Abby Rockeffeler, członkini rodu Rockeffelerów. Jego pracę zaczęto wystawiać w najbardziej znanych amerykańskich galeriach sztuki m.in. w Muzeum Of Modern Art, Whitney Museum of American Art, San Francisco Museum of Modern Art czy w muzeum Guggenheima. W 1939 r. uzyskał obywatelstwo Stanów Zjednoczonych.
W listach do sióstr Gorky często pogrążał się w melancholii i wyrażał tęsknotę i pustkę, nostalgię za ojczyzną, przywoływał też okoliczności śmierci matki.
Dwa lata przed śmiercią przeżył serię katastrof. Jego studio spłonęło, zmagał się z rakiem. W wypadku samochodowym złamał szyję i dotknięty został przejściowym paraliżem ręki, którą malował. Po siedmiu latach małżeństwa odeszła od niego żona, zabierając ze sobą ich dzieci. Gorky odebrał sobie życie w 1948 – powiesił się w wieku 44 lat.
Gorky jako postać fikcyjna.
Jako ocalały z Rzezi Ormian, Gorky pojawia się w filmie Atoma Egoyana "Ararat".

</doc>
<doc id="68099" url="https://pl.wikipedia.org/wiki?curid=68099" title="Kakaowiec">
Kakaowiec

Kakaowiec ("Theobroma" L.) – rodzaj niewysokich drzew rosnących w niższej warstwie drzewostanów lasów Ameryki Środkowej i Południowej. Należy do rodziny ślazowatych "Malvaceae", dawniej zaliczany do zatwarowatych "Sterculiaceae". Obejmuje 20 gatunków. 
Kakaowiec właściwy ("Theobroma cacao") ma największe znaczenie użytkowe – jego nasiona zwane kakao stanowią surowiec do wyrobu wielu produktów spożywczych. 
Naukowa nazwa rodzajowa nadana została przez Karola Linneusza, który zastąpił nazwę wcześniej stosowaną – "Cacao", jako barbarzyńską, wywodzącą się z języka nahuatl ("cacahoaquahuitl"). Wprowadzona przez niego nazwa rodzajowa wywodzi się z greckich słów θεoς ("theos" = bóg) oraz βρῶμα ("broma" = pożywienie).
Systematyka.
Po odkryciu polifiletycznego charakteru zatwarowatych i podziale ich na kilka linii rozwojowych w randze podrodzin w obrębie ślazowatych "Malvaceae", rodzaj kakaowiec znalazł się wraz z plemieniem "Theobromateae" w podrodzinie "Byttnerioideae", tworzącej wraz z "Grewioideae" klad bazalny ślazowatych "Malvaceae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rutanae" Takht., rząd ślazowce ("Malvales" Dumort.), rodzina zatwarowate ("Sterculiaceae" (DC.) Bartl.), plemię "Theobromateae" A. Stahl, rodzaj kakaowiec ("Theobroma" L.)

</doc>
<doc id="68102" url="https://pl.wikipedia.org/wiki?curid=68102" title="Napoleon Buonaparte">
Napoleon Buonaparte



</doc>
<doc id="68103" url="https://pl.wikipedia.org/wiki?curid=68103" title="Nabulione Buonaparte">
Nabulione Buonaparte



</doc>
<doc id="68104" url="https://pl.wikipedia.org/wiki?curid=68104" title="Felix Mendelssohn Bartholdy">
Felix Mendelssohn Bartholdy



</doc>
<doc id="68105" url="https://pl.wikipedia.org/wiki?curid=68105" title="Feliks Mendelssohn-Bartholdy">
Feliks Mendelssohn-Bartholdy



</doc>
<doc id="68106" url="https://pl.wikipedia.org/wiki?curid=68106" title="Feliks Mendelssohn Bartholdy">
Feliks Mendelssohn Bartholdy



</doc>
<doc id="68107" url="https://pl.wikipedia.org/wiki?curid=68107" title="Prokarionty">
Prokarionty

Prokarionty, prokarioty, organizmy prokariotyczne (Prokaryota, Procaryota) – mikroorganizmy, w większości jednokomórkowe, których komórka nie zawiera jądra komórkowego oraz organelli komórkowych charakterystycznych dla eukariontów. Nazwa pochodzi od greckich słów "pros" („przed”) i "karyon" („orzech”, „jądro”). Pozostałe synonimy to: akariobionty, akariota, organizmy akariotyczne, anukleobionty, bezjądrowce, bezjądrowe, prokariota, protokarionty, przedjądrowce. 
Nazwa Prokaryota została zaproponowana przez Édouarda Chattona w 1925. Jednak w sensie taksonomicznym Chatton nie zdefiniował tego terminu, tzn. nie postawił diagnozy taksonomicznej. Pomimo tego w klasyfikacjach biologicznych zaproponowany przez niego podział organizmów na prokariotyczne i eukariotyczne utrzymał się do lat 90. XX wieku. Początkowo pod nazwą prokarionty łączono uważane za odrębne grupy bakterie i sinice. Następnie sinice uznano za grupę bakterii, a inną gałąź bakterii zaczęto wyodrębniać jako tzw. archebakterie (obecnie archeony lub archeowce). Czasem słów „bakterie” i „prokarionty” używano zamiennie.
W końcu XX wieku badania molekularne przyniosły kluczowe informacje dla zrozumienia przeszłości ewolucyjnej prokariontów i dowiodły parafiletycznego charakteru tej grupy organizmów. Okazało się, że odkryte w latach 70. XX wieku archeowce są równie odległe od bakterii, jak od eukariontów, a pod pewnymi względami nawet bliższe tym ostatnim (patrz intron). Obecnie taksonomowie wydzielają w ślad za propozycją Woesego (1990): bakterie, archeowce i eukarionty w odrębne taksony, przy czym dwa ostatnie tworzą wspólny klad, tj. zakłada się, że posiadały wspólnego przodka.
Budowa komórki.
Komórka organizmu prokariotycznego jest zazwyczaj znacznie mniejsza od komórki eukariotycznej i nie zawiera jądra, wakuoli, siateczki endoplazmatycznej, aparatu Golgiego, centrioli, wrzeciona podziałowego, mitochondriów i chloroplastów, czyli struktur charakterystycznych dla eukariontów. DNA prokariontów nie jest połączony z histonami i występuje w postaci długiej podwójnej nici zwanej genoforem (czasem określanej też mianem pojedynczego chromosomu), splątanej w kłębek w obszarze jądrowym (nukleoid), który nie jest ograniczony i oddzielony od cytoplazmy błoną jądrową.
W cytoplazmie prokariontów znajdują się rybosomy, a u form fotosyntetyzujących dodatkowo jeszcze chromatofory lub tylakoidy. W cytoplazmie mogą występować koliste struktury zbudowane z DNA i zwane plazmidami. Dodatkowymi elementami, w które mogą być zaopatrzone powłoki komórek bakteryjnych, są rzęski i fimbrie (inaczej "pile"); u większości występuje też mureinowa ściana komórkowa, zazwyczaj otoczona z zewnątrz warstwą śluzu. 
Prokarionty rozmnażają się bez udziału procesu płciowego, przez podział komórki, jednakże obserwuje się u nich procesy o charakterze paraseksualnym, w których trakcie dochodzi do wymiany lub transferu DNA (koniugacja, transdukcja i transformacja).
Metabolizm.
Oddychanie wewnątrzkomórkowe.
Prokarionty mogą uzyskiwać energię przydatną metabolicznie poprzez oddychanie z udziałem tlenu lub innych substancji (związki azotu, siarki, żelaza itp.). Część mikroorganizmów stale lub okresowo żyjących w warunkach beztlenowych produkuje ATP jedynie na drodze fermentacji.
Procesy biochemiczne związane z utlenianiem związków organicznych przebiegają w cytoplazmie oraz na błonach komórkowych. Fermentacje i oddychanie substancjami innymi niż tlen są prawdopodobnie ewolucyjnie starsze, ze względu na brak tlenu w pierwotnej atmosferze Ziemi.
Prokarionty, które do uzyskania energii potrzebują tlenu, określa się nazwą aeroby. Produktami reakcji oddychania komórkowego u tych organizmów są woda i dwutlenek węgla. Prokarionty stale lub okresowo żyjące bez tlenu to względne, lub bezwzględne anaeroby. W przypadku oddychania substancjami innymi niż tlen produktem oddychania jest CO2 oraz związki zredukowane. Fermentacje, które są najmniej wydajnym sposobem produkcji energii metabolicznej, prowadzą do powstawania wielu różnych związków organicznych.
Wiązanie azotu cząsteczkowego (N2).
Prokarionty, jak wszystkie organizmy, potrzebują azotu, gdyż wchodzi on w skład m.in. aminokwasów i nukleotydów. Największym rezerwuarem azotu jest atmosfera, także w wodzie większość azotu to rozpuszczony gaz. Ta postać azotu jest jednak dla większości organizmów niedostępna, jedynie niektóre prokarionty potrafią ją przyswajać. Umiejętność ta, czyli diazotrofia, wymaga dużych nakładów energii i jest przeprowadzana przy użyciu nitrogenazy jako katalizatora. Posiada ją kilka grup bakterii i archeanów, tzw. bakterie azotowe. Są wśród nich m.in. bakterie glebowe tlenowe (np. "Azotobacter"), beztlenowe (np. "Clostridium"), symbionty roślin (np. "Rhizobium") i liczne wodne sinice, zwłaszcza z rzędu "Nostocales".
Dzięki zdolności do asymilacji wolnego azotu organizmy takie mogą żyć w środowiskach bardzo ubogich w łatwo przyswajalne związki azotowe. Obumierając zaś, stają się źródłem przyswajalnego azotu dla pozostałych organizmów, uczestnicząc w obiegu tego pierwiastka w przyrodzie. Wiele diazotroficznych organizmów żyje w bliskiej symbiozie z innymi organizmami, np. roślinami motylkowatymi, paprociami z rodzaju azolla, grzybami tworzącymi porosty i in., które mogą być wykorzystywane jako nawozy zielone.
Systematyka prokariontów.
Metody klasyfikacji.
Prokarionty są organizmami bardzo mało zróżnicowanymi, dlatego też ich klasyfikacja powoduje sporo trudności. Wydawałoby się, że najlepszym kryterium podziału byłby kształt komórki. Okazuje się jednak, że nie jest on odzwierciedleniem naturalnych linii filogenetycznych tych organizmów. Także ogólne funkcje życiowe, takie jak sposób oddychania, odżywiania się, poruszania itp., nie pozwalają na prawidłowe naturalne sklasyfikowanie bakterii.
Jedną z pierwszych metod naukowej klasyfikacji bakterii wprowadził w roku 1884 Hans Gram – jest to tak zwana metoda Grama. Za pomocą barwienia ustalił on dwie główne grupy bakterii: Gram–dodatnie (G+) - barwiące się na niebiesko oraz Gram–ujemne (G-) - barwiące się na czerwono.
Dzięki późniejszym badaniom mikroskopowym wiadomo dziś, że sposób barwienia zależy od budowy ściany komórkowej – bakterie (G+) mają grubą ścianę mureinową, zaś bakterie (G-) cienką, ale za to występuje u nich podwójna błona komórkowa. Rozwój biologii molekularnej w XX i XXI wieku umożliwił bardziej precyzyjny podział prokariontów. Powstanie stosowanego do dziś systemu stało się możliwe dzięki badaniu podobieństwa sekwencji DNA (stopnia homologii) oraz obecności określonych enzymów i szlaków metabolicznych.
Występowanie i znaczenie.
Nie ma w zasadzie środowiska, w którym nie występowałyby jakieś organizmy prokariotyczne. Nie odstraszają ich gorące źródła ani głębinowe kominy hydrotermalne, wyrzucające wrzątek i związki siarki. Zasiedlają wszelkiego typu wody, glebę, a nawet ciała organizmów wyższych, spełniając ważne funkcje biologiczne i gospodarcze.
Bakterie glebowe i wodne, których liczba może przekraczać 3 miliony w 1 g gleby i 100 milionów w 1 g mułu dennego zbiorników, najczęściej są saprofitami. W ekosystemach tworzą wraz z innymi organizmami poziom troficzny reducentów (przykładem mogą być tu liczne grupy promieniowców). Same są jednocześnie pożywieniem dla olbrzymiej ilości protistów, dlatego też biorą udział w krążeniu materii w ekosystemach, a także w obiegu pierwiastków w całej biosferze (np. węgla, azotu, wodoru, tlenu, siarki, fosforu i innych).
Prokarionty, które przeszły do życia wewnątrz innych organizmów wielokomórkowych i zachowały pierwotny, heterotroficzny sposób pożywiania, mogą być symbiontami, komensalami bądź pasożytami. Symbiotyczne prokarionty żyją wewnątrz innych organizmów, przy czym współżycie to jest obustronnie korzystne. Przykładem mogą być tu bakterie umożliwiające trawienie celulozy (m.in. rodzaj "Bacteroides"), żyjąc w żwaczu przeżuwaczy bądź w jelicie termitów (krętek "Pillotina"). Do tej grupy zaliczone są też bakterie z rodzaju "Rhizobium", żyjące w specjalnie ukształtowanych brodawkach korzeniowych roślin motylkowych, takich jak groch, fasola, łubin czy wyka.
Oto niektóre powszechne choroby człowieka wywoływane przez organizmy prokariotyczne:
W odległych epokach geologicznych organizmy prokariotyczne brały udział w tworzeniu złóż ropy naftowej, siarki, pokładów rud żelaza czy naturalnych złóż saletry amonowej. Od początku swego istnienia uczestniczą w obiegu materii w przyrodzie.
Dziś różne szczepy bakterii wykorzystywane są przez człowieka na skalę przemysłową do produkcji alkoholi, kwasów organicznych, antybiotyków, hormonów, enzymów, witamin i aminokwasów. Powodują również kiszenie ogórków, kapusty czy oliwek, a także zsiadanie się mleka, co jest podstawą produkcji jogurtów i serów. Sinice ze względu na zdolność przyswajania wolnego azotu z powietrza są wykorzystywane jako naturalny nawóz. Biogaz powstający podczas beztlenowej fermentacji obornika jest stosowany do ogrzewania pomieszczeń i napędzania pojazdów, a proces tlenowego lub beztlenowego utleniania ścieków przez mikroorganizmy jest podstawą funkcjonowania biologicznych oczyszczalni ścieków. Bakterie transgeniczne (czyli zmienione genetycznie) potrafią produkować ludzką insulinę, hormon wzrostu, czynniki krzepliwości krwi itp.

</doc>
<doc id="68113" url="https://pl.wikipedia.org/wiki?curid=68113" title="Franz Kline">
Franz Kline

Franz Kline, właśc. Franz Rowe Kline (ur. 23 maja 1910 w Wilkes-Barre, zm. 13 maja 1962 w Nowym Jorku) – amerykański malarz, przedstawiciel ekspresjonizmu abstrakcyjnego.
Życiorys.
W latach 1931–1935 studiował malarstwo i rysunek na Uniwersytecie Bostońskim. Następnie wyjechał na rok do Londynu, gdzie doskonalił umiejętności ilustratora i rysownika w Heatherley School of Fine Art. Po powrocie do USA w 1938 zamieszkał w Nowym Jorku, gdzie tworzył miejskie pejzaże, rysował wnętrza i portrety, a na początku lat 40. zdobył kilka dorocznych nagród National Academy of Design.
Abstrakcją zainteresował się w połowie lat 40., pod wpływem Willema de Kooninga. Mimo iż nadal uprawiał malarstwo przedstawiające, zaczął eksperymentować z małymi, czarno-białymi rysunkami pędzlem. Pod koniec dekady użycie projektora przez De Kooninga zainspirowało Kline’a do wyświetlania owych rysunków na ścianie swojej pracowni, przekształcając je w wielkoformatowe ideogramy. Eksperymenty te zapoczątkowały styl jego abstrakcji, który szybko stał się rozpoznawalny.
W latach lat 50. wykładał na kilku uczelniach artystycznych, w tym Black Mountain College w Karolinie Północnej i Pratt Institute na Brooklynie. Jego uczniem i asystentem był Howard Kanovitz.
W tym czasie często wystawiał w nowojorskim Whitney Museum of American Art w ramach Whitney Annuals and Biennials (1952, 1953, 1955, 1961). Jego twórczość była też prezentowana za granicą, w tym na Biennale w Wenecji (1956, 1960), Biennale w São Paulo (1957) czy documenta w Kassel (1959). Pięć jego prac – "Cardinal" (1950), "Chief" (1950), "Accent Grave" (1955), "Wanamaker Block" (1955) i "Garcia" (1957) – było eksponowanych podczas głównej wystawy MoMA „The New American Painting”, która w latach 1958–1959 była prezentowana w ośmiu europejskich miastach. W 1960 spędził miesiąc w Europie, podróżując głównie po Włoszech. Dwa lata później, u szczytu swojej kariery, Kline zmarł z powodu niewydolności serca.
Twórczość.
Malarski idom Kline’a utrwalił się już w 1950. Ograniczał się do prostych czarnych form na białym tle, malowanych zamaszystymi ruchami pędzla. Stosował intensywne kontrasty tonalne, często pracując w nocy przy silnym świetle. Używał pędzli do malowania ścian i farby mającej płynną konsystencję. W efekcie uzyskiwał surowe, ekspresyjne kompozycje przywodzące na myśl wschodnioazjatycką kaligrafię. Zaprzeczał jednak sugestiom takich zapożyczeń; wyjaśniał, że jego intencją jest przywoływanie tego, co znane lub rozpoznawalne, unikając przy tym dosłownych odniesień.
Podobnie jak kilku innych abstrakcyjnych ekspresjonistów, takich jak Willem de Kooning i Mark Rothko, Kline nie ustawał w rozwijaniu swojej stylistyki. W latach 1959–1961 stworzył cykl wielkoformatowych panoramicznych prac zwanych „malowidłami ściennymi”, których monumentalność znalazła odbicie w późniejszych obrazach Roberta Motherwella i Clyfforda Stilla. Zdecydował się również na wzbogacenie swojej monochromatycznej palety o intensywne krzykliwe kolory ("King Oliver", 1958).

</doc>
<doc id="68114" url="https://pl.wikipedia.org/wiki?curid=68114" title="Lee Krasner">
Lee Krasner

Lee Krasner (ur. 27 października 1908 w Nowym Jorku, zm. 19 czerwca 1984 tamże) – amerykańska malarka, przedstawicielka ekspresjonizmu abstrakcyjnego.
Urodziła się w nowojorskim Brooklynie. Studiowała pod kierunkiem Hansa Hofmanna, który zaznajomił ją z dziełami Picassa, Matisse'a i innych europejskich abstrakcjonistów. Pomogło to Krasner ukierunkować się ku geometrycznej abstrakcji. Swe prace zaczęła wystawiać w latach 40., przyczyniając się do powstania ruchu ekspresjonizmu abstrakcyjnego. 
W 1944 poślubiła Jacksona Pollocka, głównego przedstawiciela tego samego nurtu artystycznego.
W 1985, zgodnie z ostatnią wolą Lee Krasner, powstała fundacja "The Pollock – Krasner Foundation", wspierająca młodych, utalentowanych artystów.

</doc>
<doc id="68115" url="https://pl.wikipedia.org/wiki?curid=68115" title="Sitar">
Sitar

Sitar – tradycyjny indyjsko-perski instrument muzyczny. Sitar ma długą historię. Jest bardzo popularny w regionie i często modyfikowany. Zasadniczo składa się z długiego gryfu, gruszkowato wypukłego pudła rezonansowego, najczęściej od sześciu do ośmiu strun melodycznych (dawniej jelitowych, dziś metalowych) szarpanych metalowym plektronem, oraz kilkunastu strun burdonowych (ich liczba podlega znacznym modyfikacjom w zależności od upodobań solisty). Struny burdonowe strojone są do tonacji utworu i choć niedostępne, grają rezonując ze sobą i strunami podstawowymi.
W kręgu kultury europejskiej znanym solistą grającym na sitarze był Ravi Shankar. Tradycje rodzinne kontynuuje jego córka Anoushka Shankar.
Sitar w innych kręgach kulturowych.
Sitar w kręgu kultury europejskiej spopularyzowany został w latach sześćdziesiątych m.in. przez George’a Harrisona, członka zespołu The Beatles. Był użyty m.in. w utworach "Norwegian Wood" oraz "Love You To". Inni znani wykonawcy europejscy, którzy zastosowali sitar: The Rolling Stones (utwór "Paint It Black"), Traffic, The Pretty Things, a także polska Masala. Użył go też amerykański zespół Metallica w utworze "Wherever I May Roam". Ponadto instrument został wykorzystany w utworze grupy Alice in Chains "What the Hell Have I". Sitar można także usłyszeć na albumie "Evangelion" polskiego zespołu death metalowego Behemoth, w utworze "Shemhamforash". Został on użyty również w piosence "Ojos Asi" kolumbijskiej piosenkarki Shakiry i Pretty Tied Up hard rockowego Guns N’ Roses. Partię sitaru wykorzystał także Type O Negative w utworze Can't Lose You z albumu Bloody Kisses i utworze tytułowym z albumu World Coming Down. Ścieżkę na sitarze gra również Hillel Slovak w utworze Red Hot Chili Peppers, "Behind the sun". Prawdopodobnie najbardziej znanym komercyjnie przykładem użycia sitaru w muzyce elektronicznej jest utwór "The Private Psychedelic Reel" autorstwa The Chemical Brothers z albumu "Dig Your Own Hole".

</doc>
<doc id="68120" url="https://pl.wikipedia.org/wiki?curid=68120" title="Adolph Gottlieb">
Adolph Gottlieb

Adolph Gottlieb (ur. 14 marca 1903 w Nowym Jorku, zm. 4 marca 1974, tamże) – amerykański malarz, przedstawiciel ekspresjonizmu abstrakcyjnego.
Życiorys.
Urodził się w Nowym Jorku. Studiował w Nowym Jorku (m.in. pod kierunkiem Johna Sloana) oraz w Paryżu.
W 1935 współzakładał grupę "The Ten" (Dziesiątka), zajmującą się malarstwem abstrakcyjnym i ekspresjonistycznym. Rok później poprzez organizację Works Progress Administration, zajmującą się zatrudnianiem bezrobotnych, zaangażował się w tzw. Federal Art Project (projekt wykorzystujący bezrobotnych artystów do tworzenia tzw. sztuki publicznej – plakatów, malowideł ściennych i obrazów mających ozdabiać miejsca publiczne). Zajmował się tam malarstwem sztalugowym.
W 1939 wygrał krajowy konkurs na malowidło ścienne mające zdobić budynek poczty w Yerrington w stanie Nevada. Dwa lata później rozpoczął pracę nad cyklem „Piktogramy”. Pierwszy z obrazów został wystawiony w 1942 na drugiej dorocznej wystawie Federacji Malarzy i Rzeźbiarzy Nowoczesnych w galerii "Wildenstein" w Nowym Jorku. Pierwsza indywidualna wystawa Gottlieba została otwarta w nowojorskiej "Artists Gallery" 28 grudnia tego samego roku.
W 1943 Gottlieb wraz z innymi malarzami abstrakcyjnymi, jak m.in. Mark Rothko, John Graham i George Constant, założył stowarzyszenie "New York Artist Painters". Wspólnie z M. Rothko wystosował list – manifest twórczy abstrakcyjnych ekspresjonistów opublikowany 13 czerwca w "New York Times".
W 1944 został prezesem Federacji Malarzy i Rzeźbiarzy Nowoczesnych – piastował tę funkcję do następnego roku. W 1945 Muzeum Guggenheima kupiło 11 obrazów i jeden gwasz Gottlieba.
W kolejnych latach prace Gottlieba wystawiano wielokrotnie m.in. w Nowym Jorku i Paryżu. Nagradzano go też za osiągnięcia artystyczne.
W 1966 w pożarze zostało doszczętnie zniszczone jego studio. W 1970 po wylewie został lewostronnie sparaliżowany i skazany na życie na wózku inwalidzkim – kontynuował jednak malowanie. Zmarł w Nowym Jorku.

</doc>
<doc id="68124" url="https://pl.wikipedia.org/wiki?curid=68124" title="Franczyza">
Franczyza

Franczyza (fr. "franchise") – system sprzedaży towarów, usług lub technologii, który jest oparty na ścisłej i ciągłej współpracy pomiędzy prawnie i finansowo odrębnymi i niezależnymi przedsiębiorstwami: franczyzodawcą i jego indywidualnymi franczyzobiorcami. Franczyza zakłada też przepływ know-how od franczyzodawcy do franczyzobiorcy przez cały czas obowiązywania umowy franczyzowej. Istotą jest udzielenie praw (i przyjęcie obowiązków) poprzez zawarcie umowy franczyzy.
Franczyza daje możliwość korzystania między innymi z:
Podmioty franczyzy.
Umowa franczyzy (ang. "franchise agreement") jest to umowa pomiędzy franczyzodawcą a franczyzobiorcą.
Stronami franczyzy są:
Cechy franczyzy.
Istota systemu polega na tym, że franczyzodawca nadaje swoim poszczególnym franczyzobiorcom prawo oraz nakłada na nich obowiązek prowadzenia działalności zgodnie z jego koncepcją. W ramach umowy sporządzonej na piśmie oraz w zamian za bezpośrednie lub pośrednie świadczenia finansowe uprawnienie to upoważnia indywidualnego franczyzobiorcę do korzystania ze znaku towarowego franczyzodawcy (marki), metod prowadzenia działalności gospodarczej, wiedzy technicznej, systemów postępowania i innych praw własności intelektualnej lub przemysłowej, a także do korzystania ze stałej pomocy handlowej i technicznej franczyzodawcy.
Zalety i wady franczyzy.
Zalety:
Wady:
Pakiet franczyzowy.
Zawiera on sposób prowadzenia danej działalności gospodarczej. Udostępnia go franczyzodawca w ramach zawieranej z franczyzobiorcą umowy. Zawiera on szereg uprawnień i obowiązków. Ponadto upoważnia do działalności franczyzobiorcę na określonym terytorium.
Pakiet franczyzowy składa się z:
Opłaty.
Wśród obowiązku franczyzobiorcy jest konieczność ponoszenia opłat na rzecz franczyzodawcy. Opłata wstępna uiszczana jest w momencie przystąpienia do sieci franczyzodawcy. W związku z działalnością bieżącą, franczyzobiorca wnosi opłaty bieżące. Stanowią one dochód franczyzodawcy. Ponadto czasami funkcjonują też inne opłaty, jak np. opłata marketingowa. We franczyzie dystrybucji produktu często nie ma żadnych opłat, ponieważ franczyzodawca realizuje marże na zaopatrzeniu franczyzobiorcy (w Polsce w ok. 1/3 franczyz nie ma żadnych opłat franczyzowych).
Franczyza w Polsce.
Od 2000 roku działa Polska Organizacja Franczyzodawców (POF) zrzeszająca franczyzodawców działających w Polsce, którzy zobowiązali się przestrzegać Europejskiego Kodeksu Etyki Franczyzy. Od 2010 POF należy do Europejskiej Federacji Franczyzy, a od 2011 do Światowej Rady Franczyzy. 
W Polsce, franczyza nie jest regulowana dodatkowym aktem prawnym. Pomysł na stworzenie takiego dokumentu pojawił się wraz z publikacją raportu zleconego przez Ministerstwo Sprawiedliwości. Na zlecenie Resortu, prof. Uniwersytetu Opolskiego Rafał Adamus, przeanalizował aktualne regulacje kształtujące rynek franczyzy w Polsce. Efektem jego prac był opublikowany raport pt. "Faktyczna nierówność stron umowy franczyzy w Polsce". Adamus przygotował także projekt ustawy franczyzowej. Jednocześnie trwają prace nad samoregulacją, która mogłaby zastąpić ustawę franczyzową. Prace nad franczyzowym kodeksem zapoczątkował Adam Abramowicz, Rzecznik MŚP - powołując w tym celu Zespół Roboczy ds. Franczyzy.

</doc>
<doc id="68127" url="https://pl.wikipedia.org/wiki?curid=68127" title="Spadochroniarstwo">
Spadochroniarstwo

Spadochroniarstwo – sport polegający na wykonywaniu skoków spadochronowych, w których ocenie podlega element składowy skoku, zależnie od dyscypliny, na przykład wykonywanie akrobacji w swobodnym spadaniu, wykonanie akrobacji na otwartej czaszy lub precyzja lądowania.
Spadochroniarstwo jest sportem młodym. W miarę zdobywania przez skoczków coraz większych umiejętności i doświadczenia doskonalono zasady rywalizacji sportowej w spadochroniarstwie, zwiększano stopień trudności w uprawianych dotąd dyscyplinach lub wprowadzano nowe. Duży wpływ na zmiany regulaminów zawodów spadochronowych miało także doskonalenie konstrukcji spadochronu sportowego.
Dyscypliny sportu spadochronowego.
Dwie pierwsze tworzą konkurencje klasyczne, obecnie bardzo rzadko uprawiane.
Odmianą sportu spadochronowego, w którym również są rozgrywane zawody jest BASE jumping – sport polegający na skakaniu ze spadochronem z obiektów stałych (budynki, klify, wieże telewizyjne itp.):
Dodatkowo zawodnicy startują w zawodach, w których konkurencje spadochronowe są składowymi wielobojów, np. wielobój spadochronowy. W wieloboju spadochronowym rozgrywane są konkurencje:
Sytuacje awaryjne w spadochroniarstwie.
Każdy skoczek spadochronowy niezależnie od metody wyszkolenia (static–line czy AFF) przyswaja procedury bezpieczeństwa związane z możliwym wystąpieniem sytuacji awaryjnej. Metodologia nauczania o sytuacjach awaryjnych zależna jest od poszczególnych ośrodków, choć źródłem wiedzy o takich sytuacjach są serwisy edukacyjne działające w oparciu o wkład społeczności spadochronowej.
Wg największej organizacji spadochronowej na świecie USPA (United States Parachute Association) sytuacje można podzielić na trzy kategorie:
Dwie czasze otwarte.
Do każdej sytuacji awaryjnej ustalona jest procedura bezpieczeństwa, która w zdecydowanej większości przypadków jest taka sama (wypięcie spadochronu głównego i otwarcie zapasowego). Skoczkowie, którzy biorą udział w kursie AFF muszą zdać egzamin zawierający elementy procedur bezpieczeństwa (tzw. KWT – Kontrola Wiadomości Teoretycznych) przed wykonaniem pierwszego skoku w kursie AFF. Większość stref spadochronowych w Polsce na początku sezonu organizuje tzw. „Dzień Bezpieczeństwa”, podczas którego omawiane są te procedury również dla skoczków samodzielnych, którzy po przerwie zimowej chcą odświeżyć wiedzę.

</doc>
<doc id="68128" url="https://pl.wikipedia.org/wiki?curid=68128" title="Kapusta rzepak">
Kapusta rzepak

Kapusta rzepak ("Brassica napus" L.) – gatunek rośliny jednorocznej lub dwuletniej, należący do rodziny kapustowatych. Nie rośnie dziko, występuje tylko w uprawie, czasami jednak przejściowo dziczeje z upraw. Status gatunku we florze Polski: kenofit, efemerofit.
Systematyka.
Występują trzy odmiany:

</doc>
<doc id="68131" url="https://pl.wikipedia.org/wiki?curid=68131" title="Celność lądowania">
Celność lądowania

Celność lądowania – zawody celnościowe są w obecnej chwili najpopularniejszymi zawodami spadochronowymi na świecie.
Celność lądowania - spadochroniarstwo.
Pierwsze międzynarodowe zawody spadochronowe w skokach na celność lądowania zorganizowano w 1919 roku w Stanach Zjednoczonych. W Europie pierwsze zawody spadochronowe na celność lądowania rozegrano w Rzymie w 1922 roku. Zwycięzca zawodów Maddaluno lądował w odległości 79 m od celu. W tej konkurencji ocenie podlegało lądowanie w odległości do 300 m. W miarę wzrostu poziomu sportu spadochronowego odległość tę stopniowo zmniejszano do 100 m, a później do 25 i 10 m.
W chwili obecnej odległość ta wynosi 15 cm, a średnica centrum koła to tylko 3 cm. Zawodnicy wyskakują z wysokości 1100 m, wysokość może być obniżona maksymalnie do 700 m. Każdy zawodnik lub zespół sam sobie wybiera punkt wyskoku. W kolejkach pucharowych lepszy zawodnik w parze może sobie wybrać punkt wyskoku. Przy lądowaniu skoczków maksymalna dopuszczalna prędkość wiatru przy ziemi wynosi pomiędzy 6 m/s, a 8 m/s. W centrum koła jest wyłożona część aparatury do pomiaru celności lądowania tzw. patelnia, mierząca pomiar elektronicznie. W środku tzw. „patelni” jest naklejony krążek o średnicy 3 cm. Liczony jest pierwszy punkt - do 15 cm - zetknięcia zawodnika z „patelnią”. Przeważnie wszyscy zawodnicy lądują na krawędź stopy, wyposażonej w specjalne obuwie (nieco wyprofilowana pięta buta). Lepszy wynik to mniejsza odległość w centymetrach od środka przyrządu elektronicznego do pomiaru.
Konkurencje.
Źródło
Celność lądowania - szybownictwo.
Celność lądowania jest również pojęciem używanym w szybownictwie w dwóch, zbliżonych do siebie znaczeniach.
Konkurencja.
Konkurencja polegająca na przyziemieniu szybowca w wyznaczonej strefie, a następnie zakończeniu dobiegu jak najbliżej wyznaczonego punktu. Wynikiem jest odległość podwozia głównego szybowca od tego punktu. Przyziemienie poza wyznaczonym obszarem (zwykle przed dolnym ogranicznikiem) powoduje niezaliczenie wyniku.
Ćwiczenie przygotowujące do lądowania w terenie przygodnym.
Ćwiczenie stanowiące część programu szkolenia, przygotowujące do lotów termicznych i lądowania w terenie przygodnym. Obejmuje ono naukę szeregu technik gospodarowania wysokością oraz wykonania podejścia do lądowania tak, aby przyziemienie nastąpiło w wybranym punkcie i na wybranym kierunku.
Ćwiczenie to ma umożliwić bezpieczne lądowanie w przypadku lądowania przygodnego (poza terenem lotniska), gdzie miejsca na wykonanie tego manewru jest zwykle dużo mniej niż na lotnisku.
Elementy ćwiczenia to m.in. nauka esowania, lądowanie z tylnym wiatrem oraz wybór pola do lądowania w terenie przygodnym.

</doc>
<doc id="68133" url="https://pl.wikipedia.org/wiki?curid=68133" title="Rzepak ozimy">
Rzepak ozimy



</doc>
<doc id="68134" url="https://pl.wikipedia.org/wiki?curid=68134" title="Rzepak jary">
Rzepak jary



</doc>
<doc id="68136" url="https://pl.wikipedia.org/wiki?curid=68136" title="Karpiel">
Karpiel



</doc>
<doc id="68137" url="https://pl.wikipedia.org/wiki?curid=68137" title="Akrobacja indywidualna">
Akrobacja indywidualna

Akrobacja indywidualna to sportowa dyscyplina spadochronowa. Polega ona na poprawnym wykonaniu, w czasie swobodnego spadania, w jak najkrótszym czasie wiązanki sześciu figur (dwa salta w tył, cztery spirale)
W 1985 roku, we wprowadzonej początkowo do zawodów konkurencji skoków z opóźnionym otwarciem, ocenie podlegała dokładność opóźnienia i utrzymanie stabilnej pozycji spadania. Z czasem konkurencja ta przekształciła się w konkurencję akrobatyczną, gdzie zawodnik po wyskoczeniu z samolotu lecącego na wysokości 2000 m i po osiągnięciu jak największej prędkości spadania, a taką osiąga się po upływie około 12 sekund, musiał wykonać na określonym kierunku wiązankę figur, składającą się z czterech spiral i dwóch salt, np.: spiralę w lewo, spiralę w prawo, salto w tył, spiralę w prawo, spiralę w lewo, salto w tył i otwierać spadochron przed upływem 30 sekund, od momentu oddzielenia się od pokładu statku powietrznego. Sędziowie znajdujący się na ziemi i obserwujący skoczka przez telemetry, oceniali czas i poprawność wykonania wiązanek.
Obecnie, na odprawie technicznej, losuje się kolejność skoków z zestawu czterech wiązanek: lewa, prawa, lewy krzyż i prawy krzyż. Skok musi być wykonany z wysokości 2200 m. Najście samolotu musi być wykonane dokładnie z wiatrem. Każdy zawodnik musi dokładnie widzieć cel, w którym są ustawione kamery. Oznakowanie musi mieć wymiary około 200 stóp kwadratowych. Zawodnik wyskakuje z samolotu na komendę z ziemi przekazaną do samolotu technicznymi środkami łączności. Ocenę skoku na akrobację stanowi czas wykonania wiązanki w sekundach, z dokładnością do 1/100 sek. plus czasy kar, za niedokładnie wykonane figury. Czas mierzy się do 16,0 sek., a rozpoczyna się go mierzyć w momencie gdy zawodnik rozpoczyna pierwszą figurę. Sędziowie oceniają skok na podstawie materiału nagranego kamerą.
Skoki na celność lądowania i akrobacja stanowią konkurencje klasyczne, w których od 1951 roku rozgrywane są, co dwa lata, Spadochronowe Mistrzostwa Świata. Pełną akrobację, tzw. spirale z saltami, wprowadzono na VI Spadochronowych Mistrzostwach Świata, rozgrywanych w USA w 1962 roku. Na poprzednich mistrzostwach akrobacja polegała na wykonywaniu samych spiral. Wyniki w celności indywidualnej i w akrobacji dają wynik dwuboju spadochronowego.

</doc>
<doc id="68139" url="https://pl.wikipedia.org/wiki?curid=68139" title="Para-ski">
Para-ski

Para-Ski – spadochronowa dyscyplina sportowa łącząca spadochroniarstwo z narciarstwem, składająca się z slalomu giganta, pływania, strzelania i skoków spadochronowych na celność lądowania.
Opis dyscypliny sportowej.
Zgodnie z „Kodeksem Sportowym FAI” jedną z dyscyplin w sporcie spadochronowym jest Para-Ski. W Polsce po raz pierwszy zawody tego typu zorganizował w 1969 roku Aeroklub Jeleniogórski. Od 1995 roku XIX Oddział Związku Polskich Spadochroniarzy w Bielsku-Białej organizuje regularnie na przełomie lutego i marca w Bielsku-Białej i Szczyrku „Puchar Polski Para-Ski”.
Zawody Para-Ski składają się następujących konkurencji:
Jeżeli z powodu braku śniegu lub innych przeszkód meteorologicznych nie da się przeprowadzić biegu slalomu giganta, wykonuje się dwa biegi na krótszej trasie (po około 30 sekund każdy). Długość trasy do slalomu wynosi około 1000 m, różnica wysokości startu i mety to około 250 m, liczba bramek to od 12 do 15% różnicy wysokości.
Źródło

</doc>
<doc id="68140" url="https://pl.wikipedia.org/wiki?curid=68140" title="Selery">
Selery

Selery ("Apium" L.) – rodzaj roślin z rodziny selerowatych (baldaszkowatych). Obejmuje 12 gatunków. Większość gatunków rośnie w Ameryce Południowej i tylko selery zwyczajne "A. graveolens" są szeroko rozpowszechnione (rosną dziko w Europie, poza tym powszechnie są uprawiane, także w Polsce), a "A. prostratum" rośnie w Australii i Nowej Zelandii. Dawniej zaliczano tu także przedstawicieli rodzaju pęczyna "Helosciadium" i "Cyclospermum", ale okazali się oni odlegle spokrewnieni i są wyodrębniani do osobnych rodzajów i nawet plemion w obrębie selerowatych.
Selery zwyczajne "A. graveolens" są od dawna znaną i uprawianą rośliną jadalną, przyprawową i leczniczą.
Systematyka.
Rodzaj należący do podrodziny "Apioideae" Seemann, rodziny selerowatych ("Apiaceae" Lindl.), rzędu selerowców ("Apiales" Lindl.), kladu astrowych w obrębie okrytonasiennych. Dawniej zaliczano tu także przedstawicieli rodzaju pęczyna "Helosciadium" i "Cyclospermum", ale analizy molekularne wykazały, że należą oni nie tylko do innych rodzajów, ale nawet plemion w obrębie selerowatych.

</doc>
<doc id="68141" url="https://pl.wikipedia.org/wiki?curid=68141" title="Camembert">
Camembert



</doc>
<doc id="68142" url="https://pl.wikipedia.org/wiki?curid=68142" title="Camembert (miejscowość)">
Camembert (miejscowość)

Camembert – miejscowość i gmina we Francji, w regionie Normandia, w departamencie Orne, znana głównie jako ojczyzna sera camembert.
Według danych na rok 1990 gminę zamieszkiwały 184 osoby, a gęstość zaludnienia wynosiła 18 osób/km² (wśród 1815 gmin Dolnej Normandii Camembert plasuje się na 702. miejscu pod względem liczby ludności, natomiast pod względem powierzchni na miejscu 492.).

</doc>
<doc id="68143" url="https://pl.wikipedia.org/wiki?curid=68143" title="Camembert (ser)">
Camembert (ser)

Camembert, kamamber – miękki ser podpuszczkowy. Nazwa sera pochodzi od wsi o tej samej nazwie w departamencie Orne, w Normandii, gdzie w 1791 r. opracowano ścisłą recepturę produkcji tego sera.
Oryginalny camembert jest produkowany z niepasteryzowanego mleka krowiego. W procesie dojrzewania dzięki grzybom pleśni z gatunku "Penicillium camemberti" pokrywa się charakterystyczną białawą pleśnią. Oryginalny camembert jest formowany w krążki o masie ok. 250 g i pakowany w papier i pudełko.
We Francji prawo do nazwy Camembert ma tylko kilkuset wytwórców z departamentu Orne, którzy są poddawani szczegółowej kontroli jakości, w ramach systemu apelacyjnego ("AOC – Appelation d’origine contrôlée"; kontrolowanej nazwy pochodzenia) podobnego do systemu apelacji winiarskich. W Polsce jest kilku producentów, np. Bongrain (Turek). Czeski odpowiednik nazywa się "hermelín". Przed wojną popularny był ser "Słupski chłopczyk", obecnie produkowany w Bawarii. Próba odnowienia tradycji w Słupsku nie udała się.
Oryginalny camembert jada się zawsze świeży (maksimum tydzień od daty produkcji). Powinien być sprężysty przy lekkim naciskaniu, mieć wewnątrz barwę kremową (a nie żółtą) i fakturę porowatą, bez nacieków. Nacieki, ostry zapach zgnilizny i żółta barwa świadczy o tym, że ser się popsuł i zasadniczo nie nadaje się już do spożycia – choć istnieją osoby, którym stary, przejrzały ser smakuje lepiej od świeżego.
Camembert można smażyć (panierowany lub bez panierki) lub piec, podawać np. z żurawinami. Można też marynować (po czesku nakládaný hermelín).
Wartość odżywcza.
Zawartość składników odżywczych w 100 g:

</doc>
<doc id="68147" url="https://pl.wikipedia.org/wiki?curid=68147" title="Seler naciowy">
Seler naciowy

Seler naciowy ("Apium graveolens" var. "dulce" (Mill.) DC.) – odmiana selerów zwyczajnych, rośliny z rodziny selerowatych. Od odmiany typowej i korzeniowej różni się brakiem gorzkiego smaku liści i ogonków, brakiem korzenia spichrzowego i wykształcaniem gęstej rozety liści o zgrubiałych i soczystych ogonkach liściowych. Właśnie ogonki są częścią użytkową tego warzywa. W stosunku do odmiany korzeniowej seler naciowy cechuje się większą zawartością soli mineralnych, witaminy C i olejku eterycznego.
W obrębie odmiany biologicznej wyhodowano różne odmiany uprawne dzielone na dwie grupy różniące się kolorem ogonków (białym do żółtawego i ciemnozielonym; te drugie wymagają bielenia przed spożyciem). Wypłonione (etiolowane) ogonki liściowe mają łagodniejszy smak pozbawiony goryczy. Warzywo znane jest od starożytności (uprawiane było w Grecji i Rzymie), ale spopularyzowane zostało w XVII-wiecznych Włoszech.
Zastosowanie.
Roślina uprawiana i wykorzystywana jako warzywo przyprawowe i smakowe. Ogonki liściowe spożywane są najczęściej na surowo, w tym zwłaszcza jako chrupiący dodatek do sałatek. Są podstawowym składnikiem sałatki Waldorf. Polecane są jako dodatek do serów, mogą być też obgotowywane w zupach, spożywane zapiekane lub smażone w głębokim tłuszczu. Drobno posiekane liście mogą zastąpić pietruszkę.
Seler naciowy przechowywany w lodówce traci świeżość po trzech dniach.
W Polsce popularne w uprawie są odmiany z grupy o ogonkach białawych do żółtozielonych: 'Złoty Samobielący' i 'Summer Pascal' oraz z grupy o liściach ciemnozielonych – 'Utah' 52–70. Poza tym uprawia się z odmian samobielących: 'Celebrity', 'Golden Self Blanching', 'Ivory Tower', 'Lathom Self Blanching' i zielone 'Greenslaves', 'Tall Utah Triumph'. Do odmian wymagających bielenia należą także: 'Giant Pink', 'Giant Red' i 'Standard Bearer' (barwią się podczas bielenia odpowiednio na kolor bladoróżowy, ciemnoróżowy i czerwony), a także 'Giant White' (stara, bardzo wymagająca odmiana) i 'Hopkins Fenlander'.

</doc>
<doc id="68148" url="https://pl.wikipedia.org/wiki?curid=68148" title="Fermentacja propionowa">
Fermentacja propionowa

Fermentacja propionowa – fermentacja wywoływana przez bakterie propionowe.
Równanie sumaryczne fermentacji propionowej.
3CH3CHOHCOOH → 2CH3CH2COOH + CH3COOH + CO2 + H2O + kcal

</doc>
<doc id="68149" url="https://pl.wikipedia.org/wiki?curid=68149" title="Sątoczno (województwo warmińsko-mazurskie)">
Sątoczno (województwo warmińsko-mazurskie)

Sątoczno (niem. "Leunenburg"), w pierwszych latach po II wojnie światowej "Laukinikowo" – wieś w Polsce położona w województwie warmińsko-mazurskim, w powiecie kętrzyńskim, w gminie Korsze. Do 1954 siedziba gminy Sątoczno, a później do końca 1972 r. – gromady Sątoczno. W latach 1975–1998 miejscowość położona była w województwie olsztyńskim. Wieś jest siedzibą sołectwa, w skład którego oprócz Sątoczna wchodzą jeszcze: Stawnica, Łękajny, Marłuty i Wągniki.
Położenie wsi.
Wieś położona jest na Nizinie Sępopolskiej na wysokości 35 m n.p.m., około 9 km na północny zachód od miasta Korsze, przy ujściu rzeki Sajny do rzeki Guber. Do granicy państwowej między Polską a Rosją jest z Sątoczna ok. 12 km. Przez miejscowość przechodzi droga powiatowa nr 1567N łącząca osadę Glitajny pod Korszami z Sępopolem oraz droga powiatowa nr 1398N prowadząca do wsi Skandawa. Od 2015 roku przez wieś przebiega szlak rowerowy Green Velo, łączący w tym miejscu Sępopol i Korsze.
Historia.
Sątoczno należy do najstarszych miejscowości w powiecie kętrzyńskim. W 1326 na terenie opuszczonej osady pruskiej na polu "Lunen" (pruskie „moczar”) komtur z Bałgi, Dietrich von Altenburg, polecił zbudować strażnicę krzyżacką, a przy niej kościół. Przy zamku powstała osada targowa o ponadlokalnym zasięgu, która otrzymała prawa miejskie. W 1344 w Sątocznie podjęto próbę zorganizowania komturii. Pierwszym i jedynym komturem Sątoczna został Johann Wurkini. W 1347 Sątoczno zostało spalone przez Litwinów, w związku z czym zlikwidowano komturię. Później podlegało nowej komturii w Rynie lub prokuratorom kętrzyńskim. W czasie wojny trzynastoletniej Sątoczno przystąpiło do Związku Pruskiego i przez kilka lat czynnie występowało przeciw Krzyżakom. W tym czasie opisywane jeszcze było jako miasto.
Pierwszy kościół w Sątocznie wybudowano w latach 1326–1328, został spalony w czasie najazdu Litwinów w 1347 r. Świątynię odbudowano (obecny budynek kościoła), a na przełomie XIV i XV w. dobudowano prezbiterium.
Po II pokoju toruńskim Sątoczno znalazło się na terenie Prus Zakonnych. W 1468 w zamian za zaległy żołd Krzyżacy przekazali Sątoczno rycerzowi ze Szwabii Albrechtowi Vogt von Ammerthal. Jego córka Anna wyszła później za Botha zu Eulenburga ze Skandawy (Eulenburgowie do XVI w. pisali się jako Ilenburg.) Sątoczno było główną siedzibą rodu zu Eulenburg w latach 1520–1610. Po 1610 siedziba rodu przeniesiona została do pobliskiej Prosny. Od roku 1525, kiedy Albrecht Hohenzollern przeszedł na luteranizm, kościół znalazł się we władaniu ewangelików aż do 1945 r. Od końca średniowiecza kościół pozostawał pod patronatem Eulenburgów.
Zamek w Sątocznie został rozebrany w 1628. Znajdował się on na północ od kościoła. W czasie potopu szwedzkiego książę pruski Fryderyk Wilhelm I stanął po stronie Szwecji. W reakcji na to na przełomie 1656/57 na Prusy najechały wojska polsko-litewskie. W wyniku tych działań Sątoczno zostało zniszczone. W 1709 epidemia dżumy dziesięciokrotnie zmniejszyła liczbę ludności w Sątocznie i okolicy. W latach 1839–1842 kościół odrestaurowano według pomysłu proboszcza Szymona Gemmela.
Sątoczno też znacznie ucierpiało w czasie wojen napoleońskich oraz I i II wojny światowej. W 1924 Sątoczno odwiedził Paul von Hindenburg, który w 10-lecie zwycięstwa nad Rosjanami pod Tannenbergiem był podejmowany w Prusach Wschodnich. Wieś znajdowała się w posiadaniu hrabiów Eulenburg do 1945.
Po II wojnie światowej miejscowość włączono do Polski, a jej dotychczasowi mieszkańcy zostali wysiedleni do Niemiec. Większość gruntów należących do wsi użytkowały PGR. W 1949 r. uruchomiono we wsi kino, w 1950 r. otwarto bibliotekę wiejską. W kolejnych latach oddano do użytku nowy budynek szkoły ośmioklasowej oraz otwarto przedszkole.
W 1970 r. wieś liczyła 163 mieszkańców.
Kościół pw. Chrystusa Króla.
Kościół Chrystusa Króla w Sątocznie swoją wielkością dominuje nad niewielką osadą. Świątynia ta w pierwszych dziesięcioleciach od wybudowania odgrywała także rolę budowli obronnej. Kościół wraz z pobliskim zamkiem (niezachowanym do dziś) były położone w miejscu strategicznym u ujścia Sajny do Gubra. Jest on orientowany względem stron świata, murowany z cegły, na kamiennej podmurówce, jednonawowy, z większym i niższym, trójbocznie zamkniętym prezbiterium. Zakrystia mieści się od strony północnej, od strony południa – kruchta z przylegającą do niej dawną kaplicą grobową Eulenburgów. Kościół od strony zewnętrznej ma długość 45 m. Wymiary wewnętrzne to: nawa 21,6x9,2 m, chór (dwuprzęsłowy) 14,4x7,2 m. przykryty sklepieniem gwiaździstym. Na kościelnej wieży (wysokość 32 m) znajduje się dzwon, pochodzący z 1735 r. Został on ufundowany przez rodzinę Eulenburgów. Z napisu umieszczonego na dzwonie wynika, że został odlany w Królewcu przez Georga Bernharda Kindera, urodzonego w Leunenburgu. Do drugiej wojny światowej na dzwonnicy były zawieszone trzy dzwony, z których jeden zaginął, a drugi został wywieziony do Niemiec. Mury kościoła są znacznie starsze: nawy i przyziemia wieży XIV w., z początków XV wieku jest chór i położona od północy zakrystia oraz od południa kruchta i z XVIII wieku kaplica grobowa Eulenburgów. Kościół przed reformacją należał do archiprezbiteratu w Sępopolu. Organy wykonane zostały przez Adama Caspari w 1745 z Królewca. Wyposażenie wnętrza kościoła pochodzi z pierwszej połowy XIX wieku z warsztatu Biereichla w Reszlu. Pierwszym proboszczem ewangelickim w Sątocznie był Valentin Buge (lata 1525–1537), a ostatnim Karol Dettmar (lata 1932–1945). Polscy diakoni w Sątocznie występowali do 1697.
Zobacz też:
Szkoła.
Początki szkolnictwa w Sątocznie są datowane na pierwszą połowę XVIII wieku, na okres panowania króla Prus Fryderyka Wilhelma I. W roku 1732 za sprawą działalności komisji szkolnej założono na terenie tutejszej parafii osiem szkół pod przewodnictwem pastora Jakuba Michaela Webera, wśród nich także szkołę w Sątocznie.
Po drugiej wojnie światowej szkoła działała w budynku położonym obok kościoła. Wzrastająca liczba mieszkańców i powojenny wyż demograficzny sprawiły, że władze PRL przystąpiły do programu budowy szkół Tysiąclecia Państwa Polskiego. Jedna z takich tysiąclatek została wybudowana także w Sątocznie w latach 1962–1964. Wykonawcą szkoły podstawowej w Sątocznie było Kętrzyńskie Przedsiębiorstwo Budowlane. Szkoła oddana została do użytku 3 października 1964 r.
Szkoła Podstawowa w Sątocznie obejmowała także trzy punkty filialne w Kałwągach, Słępach oraz w Marłutach. Filie w Słępach i Marłutach zostały włączone do szkoły w Sątocznie od września 1973 r. Natomiast punkt filialny w Kałwągach funkcjonował do końca roku szkolnego 1977/78.
W styczniu 1975 r. Szkoła Podstawowa w Sątocznie została podporządkowana pod względem organizacyjnym Zbiorczej Szkole Gminnej w Korszach, stan ten istniał potem do połowy lat osiemdziesiątych.
W czasie tzw. „zimy stulecia” w styczniu 1979 r. silne mrozy spowodowały zniszczenie kaloryferów w szkole. Nauka odbywała się potem w kilku budynkach na terenie Sątoczna (m.in. w dawnym urzędzie gminy, w świetlicy, na poczcie), a także w dawnej filii w Kałwągach.
Po reformie samorządowej prowadzenie Szkoły Podstawowej w Sątocznie przedterminowo, od stycznia 1992 r. przejęła Gmina Korsze. W tym samym roku zakończona została rozbudowa szkoły polegająca na dobudowie 4 sal lekcyjnych, rozbudowie kotłowni oraz remoncie dachu i elewacji, która została pomalowana na kolory zielony i biały.
W roku 1999 w Sątocznie zostało założone gimnazjum, które weszło wraz ze szkołą podstawową w skład Zespołu Szkół w Sątocznie. Zespołowi temu nadano w 2006 r. imię Jana Pawła II.
W roku 2014 Gmina Korsze przeprowadziła kompleksową termomodernizację szkoły poprzez wprowadzenie ogrzewania poprzez geotermalne pompy ciepła, docieplenie ścian zewnętrznych i stropodachu, montaż nowej instalacji c.o. i wymianę najstarszych okien. Elewacja szkoły została pomalowana na kolor piaskowożółty.
Kolejnymi kierownikami i dyrektorami szkoły w Sątocznie byli: Jerzy Fijorek, Wanda Wieliczko, Leonarda Duryło, Jerzy Kowalski, Mirosław Szefer oraz w latach 1992–2016 – Janusz Bieńkowski. Od 1 września 2016 r. obowiązki dyrektora pełni Teresa Pupin.
Ochrona przyrody.
Cały teren wsi jest częścią Obszaru Chronionego Krajobrazu Doliny Rzeki Guber, który obejmuje nie tylko dolinę Gubra, ale i jej dopływu Sajny. Ponadto Sątoczno i jego okolice wchodzą w skład obszaru Natura 2000, a mianowicie obszaru specjalnej ochrony ptaków Ostoja Warmińska. Obszar ten został powołany m.in. w celu ochrony siedlisk bociana białego, gatunku reprezentowanego również w Sątocznie i jego okolicach. 

</doc>
<doc id="68150" url="https://pl.wikipedia.org/wiki?curid=68150" title="Ślina">
Ślina

Ślina (łac. "saliva") – płyn produkowany przez gruczoły ślinowe zwierząt i spływający do ich jamy gębowej. Zawiera często również wydzieliny innych gruczołów (na przykład jad), przesięk surowicy krwi, płyn dziąsłowy, resztki pokarmowe, komórki (między innymi złuszczony nabłonek, komórki układu odpornościowego), bakterie, wirusy i grzyby wraz z ich metabolitami.
Ślina pełni wiele ważnych funkcji, a wśród zwierząt jest ich duże zróżnicowanie. Może brać udział w zdobywaniu i trawieniu pokarmu, artykulacji dźwięków, ochronie organizmu przed wrogami, patogenami i pasożytami, regeneracji i wielu innych, specyficznych dla danego gatunku czynnościach.
Ślina w świecie zwierząt.
Wiele gatunków zwierząt wykształciło w toku ewolucji różne specyficzne sposoby użycia swojej śliny. Najpopularniejszym przykładem są gatunki jadowite (kobry, żmije), produkujące ślinę zawierającą jad, którym obezwładniają swoją ofiarę podczas polowania. Podobnie północnoamerykańskie ryjówki krótkoogoniaste paraliżują ofiarę swoją śliną, w której związkiem odpowiedzialnym za blokadę przewodzenia impulsów nerwowych jest peptyd sorycydyna (udowodniono "in vitro" również jej działanie przeciwnowotworowe). Ślina pijawek zawiera antykoagulanty (np. hirudynę), środki przeciwzapalne i znieczulające, co również ma znaczenie w zdobywaniu przez nią pokarmu (patrz → sekcja Pijawki lekarskie). Samica komara po przekłuciu skóry wstrzykuje kropelkę śliny zawierającej związek zapobiegający krzepnięciu krwi (lecz podrażniający skórę, co może również doprowadzić do reakcji alergicznej). Kleszcze produkują ślinę zawierającą białko rEV756 blokujące układ dopełniacza, odpowiadający za odpowiedź immunologiczną organizmu – dzięki temu ukąszenie przez kleszcza nie powoduje burzliwej reakcji immunologicznej (białko to może grać znaczną rolę w leczeniu miastenii). Ślina pszczół pozwala im na zmianę syropu roślinnego z nektaru w miód – istotnym składnikiem ich śliny jest bowiem inwertaza, która rozkłada sacharozę na cukry proste.
Nie wszystkie zwierzęta wykorzystują ślinę bezpośrednio w celu zdobycia pokarmu. Niektóre jerzyki (np. "Collocalia esculenta") lepią przy jej użyciu swoje gniazda. Również stawonogi mają nietypową ślinę – pewne pająki i gąsienice produkują swoje nici, używając do tego gruczołów ślinowych.
Ważnym aspektem jest również możliwość zakażenia się (zwierzęcia lub człowieka) przez pogryzienie lub poślinienie obecnym w ślinie chorego zwierzęcia wirusem wścieklizny, w jednym z ostatnich stadiów ich choroby, gdyż wirus ten po namnożeniu się w istocie szarej OUN przechodzi włóknami eferentnymi do narządów obwodowych, głównie ślinianek i skóry.
Pijawki lekarskie.
Powszechnie znaną substancją produkowaną przez pijawki lekarskie ("Hirudo medicinalis") jest hirudyna – razem z heparyną i antagonistami wit. K należy do obecnie stosowanych leków przeciwzakrzepowych. Kolejnymi antykoagulantami są hirustazyna, hementyna, hementeryna, destabilaza oraz u pijawki "Haementeria ghilianii" gilantyna (ma także właściwości leku przeciwprzerzutowego). Związki te zapobiegają zakrzepnięciu krwi lub rozpuszczają istniejące już zakrzepy. W ślinie pijawek znajduje się również apyraza, która zmniejsza lepkość krwi.
W ich ślinie występuje również wiele innych enzymów: antyelastaza (ogranicza działania elastaz), hialuronidaza, lipazy i esterazy (esteraza cholesterolowa), bdeliny (tj. bdelina B i bdelastazyna – inhibitory trypsyny i plazminy).
W skład śliny wchodzą również środki przeciwzapalne (eglina – również bardzo aktywny antyutleniacz), antybiotyki – chloromycetyna (silny antybiotyk produkowany przez bakterię żyjącą w symbiozie z pijawką; dotychczas sądzono, że to "Aeromonas hydrophila" ("Pseudomonas hirudinis"), jednak testy biochemiczne i sekwencjonowanie 16S RNA wskazują na "Aeromonas veronii biovar sobria"), neuroprzekaźniki oraz endorfiny.
Badania wykazały również obecność w ślinie pijawek substancji przeciwnowotworowych, ale nie zidentyfikowano konkretnych związków chemicznych. Wiadomo jednak, iż w badaniach klinicznych na myszach z mięsakiem T 241 ekstrakt z gruczołów ślinowych pijawki "H. ghilianii" wstrzymał rozwój guzów nowotworowych oraz spowodował ich cofanie się. Przeciwnowotworowe właściwości śliny pijawek zasugerowali po raz pierwszy (już w 1913 r.) Loeb i Fleisher po przeprowadzeniu podobnych doświadczeń, zostało to jednak zbagatelizowane i zapomniane.
Ślina człowieka.
Ślina człowieka jest wodnistą i najczęściej lekko spienioną cieczą. Jest wydzieliną dużych i małych gruczołów ślinowych, nazywanych śliniankami i jest to "ślina właściwa". Płyn znajdujący się w jamie ustnej nazywamy "śliną mieszaną", gdyż zawiera również płyn dziąsłowy i przesięk surowicy krwi, resztki pokarmowe, złuszczony nabłonek, leukocyty, bakterie wraz z ich metabolitami oraz wydzieliny z nosa i gardła.
Skład śliny mieszanej fizjologicznej.
Skład śliny jest zmienny osobniczo – zależy od wieku i płci (u mężczyzn zawartość sodu, wapnia i fosforu jest większa), stanu zdrowia, pory dnia i roku, aktywności (po wysiłku fizycznym następuje znaczny wzrost stężenia jonów, szczególnie sodu) i rodzaju pobudzenia (mechaniczne, chemiczne, psychoneurologiczne). Średnio ok. 99,5% śliny stanowi woda, w skład pozostałej części wchodzą związki nieorganiczne (0,2%), organiczne (0,3%) oraz martwe i żywe komórki:
związki nieorganiczne.
W ślinie można wykryć obecność kationów: wapnia (Ca2+), magnezu (Mg2+), sodu (Na+) oraz potasu (K+), a także obecność amoniaku (NH3) neutralizującego kwaśne środowisko a powstałego z dezaminacji aminokwasów (gł. argininy) pochodzących z płytki nazębnej i płynu dziąsłowego.
Wśród anionów identyfikuje się aniony ortofosforanowe (H2PO4−, HPO42−, PO43−) i węglanowe (HCO3−, CO32−) odpowiadające razem za właściwości buforowe śliny (stężenie węglanów wzrasta również wraz ze zwiększeniem wydzielania śliny i to one stanowią główny układ buforowy śliny), aniony chlorkowe (Cl−), fluorkowe (F−), cytrynianowe (C6H7O7−, C6H6O72−, C6H5O73−) oraz rodankowe (SCN−), przy czym te ostatnie pełnią funkcję bakteriobójczą.
związki organiczne.
Związkami organicznymi w ślinie są w większości peptydy, w tym opiorfina (endogenna substancja przeciwbólowa), czynniki wzrostu (nabłonkowy czynnik wzrostu (EGF) i czynnik wzrostu nerwów (NGF)), histatyny, defensyny (zaburzające metabolizm bakterii i grzybów),
polipeptydy o dużej zawartości histydyny (bakteriobójcze dla "S. mutans" i "C. albicans") oraz białka, wśród których dużą grupę stanowią enzymy.
Białkami nieenzymatycznymi są mucyny (np. sjalomucyna, sulfomucyna), które nadają ślinie gęstość i lepkość (ułatwiają połykanie pokarmu, przedłużają czas działania amylazy ślinowej, zlepiają bakterie, ułatwiając ich fagocytozę, oblepiają zęby, tworząc nabytą osłonkę zębową), interferon, laktoferyna (chelatuje jony żelaza, hamując rozwój bakterii, dla których ten pierwiastek jest niezbędny do rozwoju), białko białka bogate w prolinę (np. IB5 łącząca się z polifenolami, w tym taninami), kalprotektyna (jej stężenie zwiększa się w stanach zapalnych, wykazuje działanie apoptotyczne i przeciwgrzybicze), albuminy oraz γ-globuliny, w tym przeciwciała IgA (i sIgA) syntetyzowane bezpośrednio w śliniankach (sIgA produkowane jedynie w przyusznych) oraz śladowe ilości IgG i IgM.
Wśród enzymów część pełni funkcje obronne, między innymi lizozym (inaczej muramidaza, wytwarzany głównie przez półksiężyce surowicze, rozkłada ścianę komórkową bakterii G(+)), układ enzymów ślinowych (układ sjaloperoksydazy), laktoperoksydaza (również bakteriobójcza), inne są enzymami trawiennymi, np. amylaza ślinowa (rozkłada skrobię na maltozę i dekstryny), α--glukozydaza, maltaza (rozkłada maltozę na glukozę), lipaza językowa czy rybonukleaza.
Substancjami niebiałkowymi wykrywanymi w ślinie są: mocznik, kwas moczowy i kreatynina jako metabolity związków azotowych, poza tym aminokwasy, węglowodany (np. glukoza), lipidy (również cholesterol) i kortykosteroidy (pochodzące z wydzieliny ślinianek przyusznych) oraz u ok. 80% ludzi także substancje grupowe krwi (a dokładnie mucyny będące nośnikami antygenów grupowych), dzięki którym można określić grupę krwi w układzie AB0 wnioskując tylko z badania śliny.
komórki.
W ślinie mieszanej, której skład jest efektem wydzielania gruczołów, jak również efektem działania czynników wewnątrz- i zewnątrzustnych, można wykazać obecność kilku rodzajów komórek. Najczęściej są to złuszczone komórki nabłonka jamy ustnej i ich fragmenty (nabłonek wielowarstwowy płaski), leukocyty (głównie neutrofile) i bakterie (te ostatnie w ilości 108–109/ml).
Funkcje śliny.
fizjologiczne.
Powszechnie znaną funkcją śliny jest funkcja trawienna – dzięki mucynom ułatwia ona formowanie kęsa pokarmowego, zlepia pokarm, nadaje mu śliskość, ułatwia połykanie, zaś zawarta w niej amylaza i inne enzymy trawienne wstępnie trawią składniki pokarmowe. Przy tym bierze również udział w umożliwianiu odbierania bodźców, przede wszystkim smaku (przez rozpuszczanie składników pokarmowych). Rozpuszcza ona również i ułatwia wchłanianie niektórych leków (nitrogliceryny, piramidonu) już w jamie ustnej. Z drugiej strony ślina pełni także funkcję wydalniczą, gdyż wraz z nią wydzielanych i wydalanych jest wiele substancji, na przykład mocznik, kwas moczowy, alkohol, morfina, jodki, tiocyjanki, hormony i niektóre metale ciężkie (rtęć, ołów, bizmut).
Ze względu na kontakt jamy ustnej ze środowiskiem zewnętrznym w ślinie wykształciły się mechanizmy ochronne przed patogenami. Należą one zarówno do obrony nieswoistej, np. stałe obmywanie błony śluzowej, zębów i kieszonek dziąsłowych (oczyszcza je z resztek pokarmu, utrudniając zasiedlenie się grzybom oraz bakteriom) oraz lizozym, laktoferyna, peroksydaza i interferon (uczestniczą w odpowiedzi immunologicznej na obecne już patogeny), jak i obrony swoistej – immunoglobuliny IgA, IgG i IgM. Dzięki zawartości czynników wzrostu (EGF i NGF) ślina pełni funkcję regeneracyjną, wspomagając i uczestnicząc w gojeniu się ran błony śluzowej jamy ustnej.
Ślina bierze również udział w remineralizacji szkliwa, zapewniając stabilność kryształom apatytu dzięki zawartości fluorków, fosforanów i jonów wapnia. Jednak wykazuje działanie nie tylko przeciwbakteryjne, jeśli chodzi o próchnicę zębów, tj. działanie przeciwpróchnicowe (kariostatyczne), ale niestety jej lepkość i gęstość mają również działanie kariogenne. Ponadto glikoproteiny śliny uczestniczą w tworzeniu osłonki nabytej zębów, która będąc zasiedlana przez bakterie staje się płytką nazębną.
Ślina pełni też funkcję osmotyczną – suchość błony śluzowej wraz z uczuciem pragnienia są sygnałem do dostarczenia płynów do organizmu. Wspomaga to również artykulację – zwilżanie błony śluzowej umożliwia sprawną mowę oraz ruchy warg i języka.
diagnostyczne.
Amerykańscy naukowcy uważają, iż badanie śliny może stać się równie cennym narzędziem w diagnostyce wielu poważnych chorób, co badanie krwi – bowiem skład śliny zmienia się w zależności od aktualnego stanu fizjologicznego organizmu, co daje wiele możliwości diagnostycznych. Planuje się zatem poznanie i opisanie zestawu białek, mRNA (tzw. "proteom śliny" i "transkryptom śliny", patrz → „Salivaomics Knowledge Base” w sekcji "Linki zewnętrzne") i innych cząsteczek obecnych w ślinie, co doprowadzi do stworzenia diagnostycznego „alfabetu ślinowego” chorób – zidentyfikowano już ponad 1,5 tys. białek i 3 tys. mRNA:
Ponieważ przez ślinianki przepływa znaczna ilość krwi, w ślinie, która jest częściowo przesączem osocza, znajdują się substancje przenoszone przez krew, w tym leki (w celu wydalenia ich z ustroju), hormony i inne. Ich obecność zależy od możliwości pokonania barier, jakimi są błona komórkowa, rozmiary cząsteczek, różnice osmolalności, pH itp., gdyż transport ten zachodzi głównie na drodze dyfuzji biernej. Cząsteczki zjonizowane w zasadzie nie przechodzą do śliny, jednak lipofilowe oraz obojętne elektrycznie występują w ślinie w stężeniu takim samym jak w osoczu, słabe kwasy w mniejszym, zaś słabe zasady w większym stężeniu. W związku z tym można w ślinie diagnozować obecność np. etanolu, teofiliny, antypiryny, digoksyny, niektórych hormonów (testosteron, estriol, progesteron i jego 17-OH pochodna, kortyzol), ułatwiając badanie i umożliwiając jego nieinwazyjność. Niektóre z dostępnych obecnie testów to:
Odkryto również zależność pomiędzy przewodnością elektryczną śliny a cyklem menstruacyjnym u kobiet; w badaniach spadek i najniższa wartość przewodności występowały na 5 dni przed owulacją, a korelacja z badaniem USG wynosiła aż 73,2%.
Jama ustna jest również siedliskiem wielu drobnoustrojów, stąd znaczenie ma również diagnostyka mikrobiologiczna:
inne oraz nietypowe.
Starożytni Chińczycy wierzyli już, że podczas kłamania w organizmie zachodzą jakieś zmiany fizjologiczne. Wykorzystali to podczas udowadniania winy oskarżonym – przesłuchiwany miał w ustach podczas procesu suchy ryż, a stres, jaki powodowała świadomość winy, wpływał na zmniejszone wydzielanie śliny i suchość w ustach, a co za tym idzie, ryż nie sklejał się w kęs i przyklejał się do ścian jamy ustnej.
Ślina jest również używana przez rdzenne ludności niektórych obszarów, głównie Ameryki Południowej i Środkowej, do wytwarzania piwa (i innych napojów alkoholowych). Piwo powstaje z produktów zawierających skrobię, która ulega enzymatycznemu rozszczepieniu przez diastazy słodu (najpowszechniejsza w przemyśle metoda), pleśnie lub właśnie amylazę ślinową, do cukrów prostych metabolizowanych przez drożdże i bakterie do alkoholu. Przykładem może być chicha (z kukurydzy) wytwarzany przez Indian z rejonu Andów i Ameryki Środkowej oraz masato (z manioku).
Plucie i spluwanie uważa się za niechlujne, zwłaszcza gdy osoba odchrząkuje głośno i wprowadza płyn z jamy nosowej do jamy ustnej, aby splunąć (tak zwane charkanie). Spluwanie w czyjejś obecności (najczęściej w konfrontacji z daną osobą) i plucie w twarz jest traktowane jako wyjątkowo pogardliwe. W polskim przewodniku po Dusznikach-Zdroju z 1912 roku czytamy też, że "w uzdrowisku opala się „maszynerye zakładu kąpielowego koksem, aby sadze jasnych ubrań nie brudziły. Przy suchym powietrzu skrapia się chodniki. Spluwanie na promenadach jest surowo zakazane"„. Już dawno temu staropolskie podręczniki dobrych manier podejmowały temat spluwania przy jedzeniu – „"zanim inni spostrzegą, zakryć drugą ręką usta i wypluć na talerz to co masz w ustach"„. W innych książkach przestrzega się przed pluciem na stół lub dopuszcza się jedynie dyskretne spluwanie na własną serwetkę.
Ślina zapobiega osadzaniu się pary wodnej na powierzchniach. Właściwość ta jest szczególnie przydatna nurkom i pływakom – liżą oni wewnętrzną stronę szkiełek swoich okularów pływackich czy masek, co zapobiega zaparowywaniu.
Ślina stosowana jest również przy konserwacji obrazów (olejnych i akrylowych) – lekko poślinione ligninowe wałeczki turlane po płótnie usuwają warstewkę kurzu i brudu. Nazywa się to „czyszczeniem enzymatycznym” ze względu na dodatkowe trawienie (przez enzymy występujące w ślinie) tłuszczów będących często składnikiem brudu.
Pojęcie "ślina" posiada też funkcję językową: pojawia się w wyrażeniach "cieknie komuś ślinka na widok czegoś" (lub "na myśl o czymś"), "szkoda śliny", "mówić, co ślina na język przyniesie".
Wydzielanie śliny.
W organizmie człowieka ślina jest produkowana przez trzy pary dużych ślinianek:
oraz ok. 200-400 mniejszych gruczołów ślinowych rozmieszczonych w całej jamie ustnej (oprócz dziąseł i przedniej części podniebienia twardego), do których należą: gruczoły policzkowe, wargowe, podniebienne, językowe i trzonowe. Największy udział w produkcji i wydzielaniu śliny mają ślinianki podżuchwowe (65% obj.), następnie przyusznice (30%) i ślinianki podjęzykowe (5%) oraz małe gruczoły ślinowe (znikomy udział).
Wydzielanie śliny jest odruchowe, kontrolowane przez autonomiczny układ nerwowy i następuje po zadziałaniu bodźców. Najczęściej dochodzi do jej wydzielania przy podrażnieniu receptorów smakowych przez pokarm (odruch bezwarunkowy), ale może również być działaniem bodźców węchowych, wzrokowych, psychicznych (emocje, złość), mechanicznych (to znaczy żuciowych, na przykład żucie gumy lub, częściej stosowane w badaniach, żucie parafiny), termoreceptorowych, nocyceptywnych (odruch warunkowy) oraz przez stymulację hormonalną lub nerwową (np. zakończenia nerwowe w żołądku).
Spowodowany przez bodziec sygnał z receptora przekazywany jest włóknami czuciowymi nerwu językowego do rdzenia przedłużonego, do odpowiedniego ośrodka odruchu, stamtąd odśrodkowymi włóknami wydzielniczymi (gałązki nerwu twarzowego lub językowo-gardłowego), których zakończenia synaptyczne znajdują się na powierzchni komórek wydzielniczych (w częściach wydzielniczych gruczołów) i mioepitelialnych (w przewodach wyprowadzających), powodując wydzielanie śliny.
Współczulna stymulacja śliny ma na celu wspomaganie funkcji oddechowych, przywspółczulna – trawiennych. Włókna przywspółczulne AUN uwalniają ze swych zakończeń synaptycznych acetylocholinę (ACh) i wzmagają wydzielanie śliny surowiczej, o dużej zawartości składników nieorganicznych. Natomiast włókna współczulne AUN, w których mediatorami są noradrenalina (NA) i dopamina (DA), wzmagają wydzielanie śliny śluzowej, skąpej i gęstej.
W ciągu doby, w zależności od spożywanego pokarmu, ślinianki uchodzące do jamy ustnej produkują średnio 0,75-1,5 litra (podawany zakres zależy od źródła) śliny właściwej (brak wydzielania śliny może być objawem kserostomii). Objętość śliny zależy od wieku i płci. Ślina wydzielana jest w stosunkowo niewielkich ilościach u noworodków, swój szczyt wydzielanie osiąga przed końcem 10 r.ż. i dalej spada z wiekiem. Ponadto u mężczyzn obserwuje się zwiększone wydzielanie śliny w stosunku do kobiet. Wydzielanie śliny spada również w czasie snu, kiedy to wydzielane jest w sumie ok. kilkudziesięciu mililitrów (2-10% wydzielania dobowego).
Wydzielanie śliny może być również farmaceutycznie stymulowane przez "środki ślinopędne" (zawarte np. w tytoniu, korzeniu żeń-szenia, chrzanie, wawrzynku wilczełyko), jak i hamowane przez "środki hamujące wydzielanie śliny" (np. atropinę, opium, substancje zawarte bieluniu dziędzierzawie i lulku), zarówno naturalne, jak i syntetyczne.
Sjalometria.
Jest to badanie pozwalające zmierzyć ilość i szybkość wydzielania śliny przez ślinianki. Badanie to pomaga w zdiagnozowaniu chorób wydzielania śliny oraz, w przypadku ich wystąpienia, podjęciu decyzji o wprowadzeniu leczenia polegającego na pobudzeniu ślinianek do zwiększonego wydzielania.
W sjalometrii stosuje się obecnie trzy metody:
Wykonuje się również test Saxona.
Prawidłowe wydzielanie śliny spoczynkowej (niestymulowanej) jest zmienne osobniczo i wynosi 0,25-0,55 ml/min. Podczas snu spada do 0,25 ml/min (chwilowo nawet do 0,05 ml/min), a podczas żucia i mowy wzrasta do 1,5-2,3 ml/min (chwilowo nawet do 10 ml/min).
Sztuczna ślina.
Obecnie stosuje się w leczeniu wiele substytutów śliny, podobnych pod względem fizycznym i chemicznym do ludzkiej śliny. Ich zadaniem jest nawilżenie śluzówki jamy ustnej i powleczenie jej oraz uzupełnienie niedoboru specyficznych składników zawartych w ślinie naturalnej. Znane preparaty to, na przykład, "Saliva", "Salivarex" i "Vivo-Dental", dostępne w aptekach bez recepty, jednak żaden z obecnie stosowanych substytutów nie może w pełni zastępować ludzkiej śliny.

</doc>
<doc id="68154" url="https://pl.wikipedia.org/wiki?curid=68154" title="Klemens Rzymski">
Klemens Rzymski



</doc>
<doc id="68155" url="https://pl.wikipedia.org/wiki?curid=68155" title="Death (zespół deathmetalowy)">
Death (zespół deathmetalowy)

Death – amerykańska grupa muzyczna, jeden z prekursorów gatunku death metal. Zespół powstał w 1983 roku z inicjatywy gitarzysty i wokalisty Chucka Schuldinera, pod nazwą "Mantas", dopiero w grudniu 1984 r. zmieniono nazwę na Death. Zespół został rozwiązany w 2001 roku wraz ze śmiercią Schuldinera w grudniu tego samego roku. Według danych z 2003 roku wydawnictwa zespołu w samych Stanach Zjednoczonych sprzedały się w nakładzie 368 184 egzemplarzy.
Historia.
Zespół Death powstał w 1983 roku. Pierwotnie nosił nazwę Mantas (od pseudonimu gitarzysty zespołu Venom Jeffreya Dunna). Zespół założyli: Chuck Schuldiner (gitara), Rick Rozz (gitara) i Kam Lee (perkusja, wokal). Rok później nagrali płytę demo „Death by metal”. Nie mogąc zarejestrować legalnie nazwy Mantas, Schuldiner zmienia nazwę zespołu na Death. Po jakimś czasie wokalista zmienił niemal cały skład grupy, a zespół nagrał swoją pierwszą pełną płytę "Scream Bloody Gore". Płytę tę nagrali Schuldiner (wokal, bas i gitara), i Reifert (perkusja). W książeczce albumu pojawił się John Hand, jako gitarzysta rytmiczny, nie zarejestrował on jednak żadnej ścieżki na "Scream Bloody Gore". Kolejną płytę Schuldiner postanowił nagrać z innymi muzykami i w ten sposób w 1988 roku powstało "Leprosy". Tym razem u boku Schuldinera zagrali: Rozz (gitara), Butler (bas) i Andrews (perkusja). Skład nagrywający następną płytę ("Spiritual Healing") ponownie uległ zmianie – tym razem miejsce Rozza zajął James Murphy. Należy dodać, iż z płyty na płytę zespół zaczął prezentować coraz bardziej dojrzałą, ale i coraz trudniejszą muzykę.
W wyniku przedłużającego się konfliktu z pozostałymi członkami grupy Schuldiner postanawia zawiesić działalność Death przed rozpoczęciem trasy koncertowej promującej album "Spiritual Healing". Pomimo tego Bill Andrews (perkusja), Terry Butler (bas) decydują się na kontynuowanie działalności pod szyldem Death korzystając z pomocy Walta Traschlera (gitara, ex-Rotting Corpse, pełnił również funkcje technicznego w zespole) oraz Louie Carrisalesa (wokal, Devastation). W takim gronie (bez udziału Schuldinera i wbrew jego woli) Death w grudniu 1990 roku wystąpił w Polsce w Katowickim „Spodku”.
Pogłębiający się konflikt pomiędzy Chuckiem a pozostałymi/byłymi członkami grupy zmusza go do skompletowania nowego składu w celu zarejestrowania następcy "Spiritual Healing".
Mniej więcej w tym samym czasie Terry Butler i Bill Andrews zakładają razem z Kamem Lee i Rickiem Rozz'em (obaj ex-Death) zespół Massacre jako swoistą muzyczną odpowiedź na Death Chucka Schuldinera. We wkładce do albumu "From Beyond" zamieszczona została informacja, że Kam Lee nie korzystał z żadnych efektów wokalnych podczas procesu nagrywania, będącą czytelną aluzją do Schuldinera, którego wokal na "Spiritual Healing" faktycznie został poddany lekkiej „obróbce”.
Chuck zaś ostatecznie kompletuje nowy skład: Steve DiGiorgio (Sadus) oraz Sean Reinert (perkusja) i Paul Masvidal (gitara) – obaj stanowiący człon zaprzyjaźnionego deathmetalowego (wówczas) Cynic. W takim oto składzie Chuck i spółka nagrywają w kwietniu 1991 roku płytę "Human", z wielu względów uważaną za przełomowe dzieło w dyskografii Death.
Następnie zespół rusza w trasę koncertową po USA już bez Steve DiGiorgio (na basie zastąpił go Skott Carino), a potem po Europie. Europejska część trasy koncertowej nie zostaje jednak dokończona (w Polsce miał odbyć się koncert, Death miał wystąpić razem z Pestilence) z powodu problemów z wydawcą.
W jakiś czas potem Masvidal i Reinert postanawiają skoncentrować na nagraniu pierwszego, długo oczekiwanego LP swojego macierzystego zespołu Cynic.
Schuldiner nadal miał wiele pomysłów kompozycyjnych i w 1993 roku wydał płytę pt. "Individual Thought Patterns". Do nagrania tego albumu ponownie namówił DiGiorgio oraz dodatkowo Hoglana i LaRocque. Dwa lata później zespół nagrał kolejną płytę "Symbolic". Z poprzedniego składu pozostał tylko Hoglan. Przy tej płycie pomogli im Koelble i Conlon. Album miał jednak niskie wskaźniki sprzedaży i Chuck Schuldiner postanowił rozwiązać zespół. Skoncentrował się na innym swoim zespole Control Denied. W 1998 roku, wraz z członkami Control Denied Schuldiner postanowił reaktywować Death i nagrywał wraz z Shannonem Hammem (gitara), Richardem Christym (perkusja) i Scottem Clendeninem ostatnią studyjną płytę Death "The Sound of Perseverance", okrzykniętą najlepszą i najważniejszą płytą w historii death metalu. Po nagraniu tej płyty do składu na miejsce Clendenina ponownie wrócił DiGiorgio.
Po jakimś czasie wszystkie plany zespołu musiały zostać zmienione w związku z chorobą Chucka – był to guz mózgu. Pieniądze na operację postanowili zebrać fani. W 2001 wydana została płyta koncertowa "Live in L.A. (Death &amp; Raw)", a w tym samym roku wyszła kolejna płyta koncertowa "Live in Eindhoven", której dochód wspomógł zbiórkę pieniędzy na operację Schuldinera.
Mimo operacji, dnia 13 grudnia 2001 roku lider Death Chuck Schuldiner zmarł.
Death swoją muzyką stworzył nowy rozdział w historii muzyki metalowej. Zespół opierał się niemal w całości na kompozycjach Schuldinera, którego śmierć była końcem grupy. W 2010 roku nakładem wydawnictwa Guitar World ukazała się książka pt. "Death: The Deluxe Guitar and Bass Tablature Collection" zawierająca transkrypcje partii gitar i gitary basowej utworów z repertuaru Death.

</doc>
<doc id="68156" url="https://pl.wikipedia.org/wiki?curid=68156" title="Konwersja">
Konwersja



</doc>
<doc id="68158" url="https://pl.wikipedia.org/wiki?curid=68158" title="Tomaszów Mazowiecki (gmina wiejska)">
Tomaszów Mazowiecki (gmina wiejska)

Tomaszów Mazowiecki – gmina w województwie łódzkim, w powiecie tomaszowskim. W latach 1975–1998 gmina położona była w województwie piotrkowskim.
Siedziba gminy to Tomaszów Mazowiecki.
Według danych z 30 czerwca 2004 gminę zamieszkiwały 9663 osoby.
Struktura powierzchni.
Według danych z roku 2002 gmina Tomaszów Mazowiecki ma obszar 151,3 km², w tym:
Gmina stanowi 14,75% powierzchni powiatu.
Rezerwaty przyrody.
Na terenie gminy znajdują się następujące rezerwaty przyrody:
Demografia.
Dane z 30 czerwca 2004:
Historia.
W 1975 gmina Tomaszów Mazowiecki otrzymała obecny kształt. Na terenie gminy kultywuje się folklor regionu opoczyńskiego.
Opis gminy.
Charakter gminy: rolniczo-turystyczny. Użytki rolne zajmują 45% ogółu terenu, pozostałą część terenu pokrywają prawie w całości lasy (46%), które są skupione w okolicy doliny Pilicy i Zalewu Sulejowskiego. Przez gminę, w jej południowej części, przepływa Pilica z fragmentem Zalewu Sulejowskiego. Cały Zalew wraz z otaczającymi go lasami tworzą Sulejowski Park Krajobrazowy. Aby spiętrzyć wodę w Zalewie zbudowano zaporę o długości 1200 m i szerokości 16 m. W zaporę wbudowane są turbogeneratory elektryczne o mocy 3,3 MW każdy. Okolice Zalewu zostały zagospodarowane dla potrzeb turystyki i rekreacji. Powstały ośrodki w Smardzewicach, Treście, Karolinowie, a także nowoczesny camping i pole namiotowe w Borkach. Gmina posiada również takie atrakcje turystyczne jak: jedyny w Polsce centralnej Ośrodek Hodowli Żubrów w Smardzewicach, największą w Polsce i jedną z największych w Europie odkrywkową kopalnię piasków kwarcowych Biała Góra.
Sołectwa.
Cekanów, Chorzęcin, Ciebłowice Duże, Ciebłowice Małe, Dąbrowa, Godaszewice, Jadwigów, Karolinów, Kolonia Zawada, Komorów, Kwiatkówka, Łazisko, Niebrów, Sługocice, Smardzewice, Swolszewice Małe, Świńsko, Tresta, Twarda, Wąwał, Wiaderno, Zaborów Drugi, Zaborów Pierwszy, Zawada.
Miejscowości bez statusu sołectwa: Cekanów (kolonia), Jeleń
Sąsiednie gminy.
Inowłódz, Lubochnia, Mniszków, Sławno, Tomaszów Mazowiecki (miasto), Ujazd, Wolbórz

</doc>
<doc id="68161" url="https://pl.wikipedia.org/wiki?curid=68161" title="Bunraku">
Bunraku

, używana także pierwotna nazwa ningyō-jōruri (人形浄瑠璃) – japoński teatr lalkowy, w którym narracji i dialogowi towarzyszy akompaniament shamisenu (okazyjnie innych instrumentów, jak np. taiko). Nazwa "bunraku" pojawiła się w XIX wieku.
Teatr ten narodził się w XVII wieku w Osace i stanowi kontynuację widowisk polegających na opowiadaniu historii wraz z pokazywaniem widzom stosownych ilustracji. Z czasem ilustracje zastąpiono lalkami, które obecnie przybrały rozmiary odpowiadające 1/3–4/5 rozmiarów ludzkich. Na Zachodzie (błędnie) nazwą "bunraku" określa się również lalki występujące w tym gatunku teatralnym. Ich właściwa nazwa to "bunraku-ningyō".
Pierwotna nazwa "jōruri" pochodzi od imienia ukochanej japońskiego bohatera narodowego Yoshitsune Minamoto. Jej dzieje były początkowo głównym tematem opowiadań. Nazwa "bunraku" była zaś używana w odniesieniu do teatru "Bunraku-za" w Osace, potem stała się zwyczajową nazwą tej formy teatralnej.
W 2003 roku został proklamowany Arcydziełem Ustnego i Niematerialnego Dziedzictwa Ludzkości, a w 2008 roku wpisany na listę niematerialnego dziedzictwa UNESCO.
Wykonawcy.
Zwyczajowo w spektaklu "bunraku" biorą udział następujący wykonawcy:
W przedstawieniach biorą również udział perkusiści grający najczęściej na bębnach taiko, pozostają oni jednak niewidoczni dla publiczności.
Para narrator-akompaniator stanowi najważniejszą część spektaklu "bunraku". W dawnych czasach wykonawcy ci przebywali ze sobą non-stop również w życiu codziennym, by osiągnąć stan „wspólnego umysłu”.
Dla wzmocnienia efektu teatralnego lub dramatycznego, role kantorów i akompaniatorów mogą być zwielokrotnione. Również często w ramach jednej sztuki, pomiędzy aktami grane są przerywniki taneczne, w których uczestniczy szerszy zespół wykonawców.
W sztukach uczestniczą również pomocnicy, z których najważniejszy wybija pałeczkami rytm oznaczający rozpoczęcie sztuki lub aktu, a także zapowiadający z imienia i nazwiska głównych wykonawców.
Scena.
Scena "bunraku" jest obniżona w stosunku do zwykłej sceny teatralnej w ten sposób, by aktorzy byli odsłonięci mniej więcej od pasa w górę. Umożliwia to im operowanie lalkami na poziomie barków. Główny aktor zakłada wysokie drewniane buty typu geta, co z jednej strony pozwala mu operować górną częścią lalki, z drugiej wybijać rytm w momentach dramatycznych spektaklu.
Z prawej strony sceny znajduje się wydzielone proscenium, na którym zasiadają: narratorzy oraz muzycy. W sztukach tradycyjnych, w których występują pary: narrator-akompaniator, siedzą oni na obrotowej scenie zw. yuka (床). Pomiędzy poszczególnymi aktami a nawet scenami, następuje wymiana wykonawców poprzez jej obrót. Za obrót odpowiedzialni są pomocnicy (世話さん, "sewa-san").
Z lewej i z prawej strony sceny znajdują się kotary zwane "komaku" (小幕, dosł. "mała kurtyna") z tradycyjnie z wyszytymi godłami teatrów "Takemoto-za" (竹本座) oraz "Toyotake-za" (豊竹座), spoza których wychodzą wykonawcy przedstawienia.
Lalki.
Lalki teatru "bunraku", w zależności od postaci, mają wielkość ok. 1/3 do 4/5 rozmiarów ludzkich. Jednak ich głowy pozostają mniejsze w stosunku do ciała. Proporcje te zostały wypracowane historycznie dla osiągnięcia jak najlepszego efektu teatralnego.
Lalki składają się z:
Lalki głównych ról animowane są przez trzech aktorów. Lalki postaci drugoplanowych są mniejsze i animowane przez pojedynczych aktorów. Najważniejszy aktor (主遣い, "omo-zukai") obsługuje korpus, głowę i prawą rękę lalki. Aktor pomocniczy (左遣い, "hidari-zukai") obsługuje lewą rękę, zaś drugi aktor pomocniczy (足遣い, "ashi-zukai") animuje nogi postaci.
Większość aktorów animujących lalki pozostaje całkowicie zasłonięta wraz z głową, na którą ma założony czarny kaptur. Tylko najważniejsi aktorzy występują bez nakrycia głowy. Zgodnie z regułami teatru, ich twarze muszą jednak pozostać niewzruszone, tak by całość emocji była przekazywana przez lalki, głos narratora i shamisen.
Aby osiągnąć zamierzony efekt teatralny, wszyscy aktorzy animujący pojedynczą lalkę muszą współpracować ze sobą do niewiarygodnego stopnia, włączając w to synchroniczny oddech.
Tradycyjnie, edukacja aktorów odbywa się w systemie mistrz-praktykant i rozpoczyna w wieku piętnastu lat, zaraz po zakończeniu gimnazjum. Tradycyjnie uważa się, że do mistrzowskiego opanowania ruchów drugiego aktora pomocniczego wymagane jest 10 lat praktyki, pierwszego aktora pomocniczego - kolejne 10 lat. Głównym aktorem zostaje się po kolejnych wielu latach praktyki.
Dramaturgia.
Najwybitniejszym dramaturgiem tego gatunku był Monzaemon Chikamatsu, którego sztuki zaadaptowano później do potrzeb przedstawień kabuki.
Bunraku współcześnie.
Wspierany przez rząd Japonii, Narodowy Teatr Bunraku w Osace wystawia sztuki "bunraku" w cyklach 2–3 tygodniowych, ok. 5–6 razy w roku. Zespół wystawia również przedstawienia wyjazdowe w Narodowym Teatrze Japonii w Tokio.

</doc>
<doc id="68162" url="https://pl.wikipedia.org/wiki?curid=68162" title="Tantryzm buddyjski">
Tantryzm buddyjski

Tantryzm buddyjski – system praktyk w buddyzmie umożliwiający bezpośrednie doświadczanie natury rzeczywistości, na temat której "wnioskuje się" (według tzw. prawomocnego poznawania, sanskryt. pramana, ang. logic/valid cognition) w teoriach buddyzmu takich jak madhjamaka i jogaczara.
Etymologia.
"Tantra" (dewanagari तन्त्र) dosłownie znaczy "narzędzie służące do rozciągania (świadomości)", od sanskryckiego rdzenia "tan-" "ciągnąć" z przyrostkiem "-tra" (por.: mantra, jantra): "tanyate, vistaryate dźnianam, anena iti tantram" ("rozciąga, rozszerza poznanie, dlatego nazywana jest tantrą").
Buddyzm.
Dziamgon Kongtrul Lodro Thaje w Skarbnicy Wiedzy Encyklopedycznej Buddyzmu (wylie. "shes bya kun la khyab pa’i mdzod") podaje znaczenie słowa tantra:
Etymologicznie, słowo tantra wywodzi się od słowa wątek tkaniny, nici która biegnie nieprzerwanie tworząc utkaną całość materiału. Po tybetańsku słowo oznacza "kontynuację". Oba te terminy odnoszą się zgodnie z perspektywą (według wadżrajany) jakoby obecność była w swojej esencji zawsze pierwotna, nigdy nie stworzona, niezniszczalna, poza wszelkimi odniesieniami istnienia bądź nie istnienia czy dualizmu subiekt - obiekt. Kruche i niepełne doświadczenia dualizmu i konceptualizmu można z kolei porównać do łaty naszytej na materiał - ma ograniczoną powierzchnię i z biegiem czasu może się oderwać. W szczególności, słowo "kontynuacja" odnosi się do zrealizowania najsubtelniejszego stanu obecności zwanego Przejrzyste Światło poprzez tantry Jogi Najwyższej nawet już za życia praktykującego, stanu którego kontynuacja zawsze trwała od poprzednich odrodzeń reinkarnacji i nie będzie przerwana aż do "Doskonałego Oświecenia" poza Sansarą.
Adepci "tantry" nie wykluczają żadnego przejawu życia i świata, uznając, że wszystko może być umiejętnie użyte na drodze oświecenia. Stosują w tym celu różnego rodzaju praktyki, zawierające elementy jogi, medytacji, takie jak tummo i tsalung, przekazywane często jedynie ustnie w nieprzerwanej linii od nauczyciela do ucznia. W szczególności w praktyce tantr Jogi Najwyższej buddyzmu tybetańskiego umysł i ciało nie traktuje się osobno, lecz pracuje się z nimi, poprzez subtelną sieć kanałów, wiatrów i esencji poruszającymi się w ciele, by stopniowo "budować" sobie dostęp do natury umysłu zwanej Przejrzyste Światło. Na Zachodzie "tantra" przywołuje na myśl przede wszystkim otwarty i szczery stosunek do seksu, jako że podejście to różni się znacznie od znanego nam stereotypu duchowości - ascezy.
Według szkół buddyzmu tybetańskiego sakja, kagyu i gelug wyróżnia się cztery klasy tantr: (1) tantry Kryja, (2) tantry Czarja, (3) tantry Jogi, (4) tantry Jogi Najwyższej. W Japonii również istnieją nauki tantryczne linii przekazu shingon. Są to dogłębne nauki również mówiące o naturze umysłu, które można porównać do tantr klas Kryja, Czarja, Jogi. We wszystkich klasach tych tantr kultywuje się w praktyce cztery rodzaje czystości: (1) czyste formy, tzn. jidamy, (2) czyste miejsce, tzn. mandala, tzw. pałac jidama z otoczeniem, (3) czyste widzenie, tzn. jedność "pustości" i błogości, (4) czystą aktywność - nieograniczoną, dla pożytku wszystkich istot. W szkole ningma natomiast w miejsce klasy tantr Jogi Najwyższej przyjmuje się trzy klasy tantr, zwane tantrami wewnętrznymi: Maha Joga, Anu Joga i Ati Joga - inaczej zwana dzogczen. Przy czym należy zaznaczyć, że dzogczen posiada również swoje unikalne tantry, np. kolekcję tantr zwaną "Siedemnastoma Tantrami", spopularyzowaną w Tybecie przez mahasiddhę Wimalamitra (wylie. Dri-med Bshes-gnyen; 8 w.n.e), która ma odmienną terminologię w porównaniu z innymi tantrami buddyzmu tybetańskiego. Więcej czytaj w artykule dzogczen.
Praktyka tantr wymaga ponadto przestrzegania buddyjskich ślubowań (sanskryt: samaya) bodhisattwy i nakazów tzw. "indywidualnego wyzwolenia" (tj. wyrzeczenia się zbędnych i przeszkadzających czynów związanych ze splamieniami umysłu i z przyczynami cierpienia dukkha, np. poprzez przestrzeganie pięciu podstawowych nakazów osób świeckich Vinai, powstrzymanie się od dziesięciu niewłaściwych czynów i nie uleganie tzw. ośmiu światowym (doczesnym) troskom (o materialny dobrobyt lub jego brak, uznany społeczny status bądź pogardę, o wyrazy społecznego uznania bądź nagany, posiadanie przyjemności zmysłów bądź ich nieposiadanie). W praktyce tantr bardziej zaawansowanych, tj. tantr jogi i tantr jogi najwyższej, dochodzą jeszcze ślubowania i nakazy tantryczne. Wszystkie te ślubowania odnoszą się od kodeksów postępowania tzw. "trzech pojazdów" buddyzmu tybetańskiego, tj. hinajany, mahajany i wadżrajany. W celu rozwinięcia postaw indywidualnego wyzwolenia, bodhisattwy i tantrycznych związanych z owymi ślubowaniami zwykle przed praktyką tantr otrzymuje się od mistrza/mistrzyni tantr praktyki wstępne nyndro bądź praktykę lamrim, np. tak jak jest to opisane w artykule o praktykach mahamudry.

</doc>
<doc id="68163" url="https://pl.wikipedia.org/wiki?curid=68163" title="Leonidy">
Leonidy

Leonidy, LEO – rój meteorów aktywny od 10 do 23 listopada, którego maksimum przypada na 17/18 listopada każdego roku. Radiant roju znajduje się w pobliżu gwiazdy podwójnej Gamma Leonis (Algieba) o jasności 2,01m.
Jest to najszybszy znany rój meteorów – prędkość meteoroidów w ziemskiej atmosferze dochodzi do 72 km/s. W przeszłości rój tworzył spektakularne „deszcze meteorów”, np. w roku 1833 (w Ameryce Północnej odnotowano prawie 26 700 meteorów na godzinę), a w roku 1966 obfitość roju oszacowano na 140 000. Ze względu na powrót komety macierzystej z 1998 roku bardzo wysoką aktywność, sięgającą nawet 3000 meteorów na godzinę, notowano w latach 1998-2002.
Leonidy są drobinami materii wyrzuconymi z komety 55P/Tempel-Tuttle.

</doc>
<doc id="68164" url="https://pl.wikipedia.org/wiki?curid=68164" title="Andragogika">
Andragogika

Andragogika (gr. "ανηρ", "ανδρος" – mężczyzna + "αγω" – prowadzę) – subdyscyplina pedagogiki zajmująca się kształceniem dorosłych.
Dziedzina powstała w XX wieku. Początkowo stanowiła część składową pedagogiki ogólnej i filozofii wychowania. Jej rozwój związany jest także z antropologią filozoficzną, psychologią człowieka dorosłego, etyką, socjologią kultury i wychowania, historią oświaty i myśli pedagogicznej.
Obszar zainteresowań.
Andragogika zajmuje się procesami kształcenia, wychowania, samokształcenia i samowychowania ludzi dorosłych. Bada, opisuje i analizuje cele, treści, systemy, formy i metody ww. procesów oraz ich uwarunkowania społeczne, ekonomiczne, kulturowe, cywilizacyjne i biologiczne.
Odpowiada na pytanie, "jakim może być człowiek dorosły, jaki poziom rozwoju i sprawności może osiągnąć, jeśli stworzy mu się optymalne warunki edukacji" a on sam podejmie autokreację.
Umożliwia zrozumienie procesu przekształcania potencjału jednostki w realną zdolność do sprawnego funkcjonowania we wszystkich rolach społecznych.

</doc>
<doc id="68166" url="https://pl.wikipedia.org/wiki?curid=68166" title="Ignacy Antiocheński">
Ignacy Antiocheński

Ignacy Antiocheński, zwany Teoforem (, ; ur. ok. 30, zm. 20 grudnia ok. 107 w Rzymie) – biskup Antiochii, męczennik wczesnochrześcijański, święty wielu Kościołów, m.in. katolickiego, prawosławnego, orientalnych, anglikańskich, reformowanych, jeden z pierwszych Ojców Kościoła, wymieniany w Modlitwie Eucharystycznej Kanonu rzymskiego. Jako pierwszy wprowadził śpiew antyfonalny.
Życiorys.
Niewiele wiadomo o jego młodości. Według legendy, Ignacy miał być tym dzieckiem, które Jezus postawił przed swoimi uczniami i rzekł: "Zaprawdę powiadam wam: Jeśli się nie odmienicie i nie staniecie jak dzieci, nie wejdziecie do królestwa niebieskiego." ().
Ignacy pełnił rolę biskupa Antiochii, ale dokładne lata jego posługi są nieznane i mogły przypadać na II połowę I wieku, a skończyć się wraz z jego śmiercią na początku wieku II. Euzebiusz z Cezarei wspomina, że był drugim biskupem w Antiochii po Ewodiuszu ("Historia ecclesiastica 3.22.1)." W "Historia ecclesiastica" 3.36.1 czytamy, że Ignacy otrzymał sukcesję od Piotra, ale ten drugi nie jest nazwany biskupem. Apostolskie konstytucje (dzieło skomponowane w IV w., zawierające jednak starsze tradycje) przekazuje trochę inną historię. W rozdziale 7, werset 46 czytamy, że Ewodiusz otrzymał sukcesję od Piotra, z kolei Ignacy od Pawła (a więc możliwe jest, że przez jakiś czas Ewodiusz wspólnie przewodził Kościołowi w Antiochii z Ignacym, ale to tylko hipoteza). Nie znajdujemy jednak w starożytności tekstu, który twierdziłby, że Ignacy jest trzecim biskupem, po Piotrze i Ewodiuszu. Najstarsze tradycje nazywają go zawsze drugim, albo po Ewodiuszu, albo po Piotrze (ale w tym drugim wypadku należy pamiętać, że Piotr nie jest nazwany biskupem).
Około r. 107 podczas panowania cesarza Trajana jako głowa chrześcijan syryjskich 80-letni Ignacy został skazany na śmierć przez namiestnika Syrii. Wysłano go do Rzymu, aby tam rzucić na pożarcie dzikim zwierzętom na igrzyskach. Podczas tej podróży zatrzymano się w Smyrnie, gdzie powitał go z liczną delegacją św. Polikarp. Tam, czekając na okręt Ignacy napisał cztery listy do gmin chrześcijańskich: w Efezie, Magnezji, w Tralles i w Rzymie. Podczas kolejnej przerwy w podróży, w Troadzie, Ignacy napisał listy do Filadelfii, Smyrny i do św. Polikarpa.
Listy przekazują informację o jego życiu i stanowią świadectwo wiary pierwotnego Kościoła. Dla chrześcijan Ignacy był przykładem radykalnego naśladowcy cierpień Chrystusa. Naśladowanie Chrystusa aż do oddania własnego życia stało się wręcz ideałem i wzorem świętości i chrześcijańskiego męstwa. Szczególnie list do chrześcijan w Rzymie daje dobitne świadectwo tęsknoty Ignacego za cierpieniem, za męczeństwem. Naśladując Chrystusa chciał Ignacy cierpieć i żyć aż do poniesienia najboleśniejszych konsekwencji swojej wiary. Dlatego też z największą tęsknotą myślał on o męczeńskiej śmierci. W swoich cierpieniach i drodze do męczeństwa widział wyraz wybraństwa oraz łaski Boga ("List Ignacego do Magnezjan" 1,2; "List Ignacego do Rzymian". II,2). Tylko wówczas, gdy umrze z Chrystusem, może być uważany za prawdziwego Jego ucznia (...do Rzymian IV,2; V,3).
Zmarł śmiercią męczennika 20 grudnia. Jego ciało przewieziono z Rzymu do Antiochii i pochowano na cmentarzu kościelnym za bramą Dafnicką (Dafne - dziś Harbiye w Turcji). Ciało męczennika po jakimś czasie z powrotem przeniesiono do Rzymu i złożono w kościele św. Klemensa obok ciała papieża.
Listy.
W czasie podróży do Rzymu Ignacy przygotował szereg listów do gmin chrześcijańskich w Azji Mniejszej oraz do gminy rzymskiej, a także do świętego Polikarpa.
Kult.
Jego wspomnienie liturgiczne w Kościele katolickim obchodzone jest 17 października i ma rangę wspomnienia obowiązkowego (w nadzwyczajnej formie rytu rzymskiego 1 lutego o randze święta trzeciej klasy).
Kościół prawosławny wspomina świętego męczennika dwukrotnie:
W ikonografii Zachodu św. Ignacy ukazywany jest w szatach biskupich rytu wschodniego albo jako młody biskup z raną na piersi.
Jego atrybutami są lew u stóp oraz chrystogram (IHS) na piersi.
W ikonografii Wschodu przedstawiany jest na kilka różnych sposobów. Na każdym z wyobrażeń jest mającym na sobie szaty biskupie, łysiejącym starcem o długiej, siwej rozdwajającej się brodzie. Mimo tego, iż poniósł śmierć męczeńską, ikonografia nie przedstawia go z krzyżem, lecz zazwyczaj z Ewangelią w ręce. Niekiedy w lewej dłoni trzyma ikonę Zbawiciela lub zwój pisma, a prawą błogosławi.
Bibliografia.
Źródła internetowe:

</doc>
<doc id="68176" url="https://pl.wikipedia.org/wiki?curid=68176" title="Sęp kasztanowaty">
Sęp kasztanowaty

Sęp kasztanowaty ("Aegypius monachus") – gatunek dużego ptaka padlinożernego z rodziny jastrzębiowatych (Accipitridae).
Systematyka.
Sęp kasztanowaty jest jedynym żyjącym przedstawicielem rodzaju "Aegypius". Jest to gatunek monotypowy. Proponowane podgatunki "chincou" (niekiedy zapisywany "chinou") z Chin i "danieli" z Mongolii nie są obecnie uznawane.
Zasięg występowania.
Zamieszkuje Półwysep Iberyjski (dawniej również Apeniński), Baleary oraz Bałkany, a także pasma górskie Azji od Turcji i Kaukazu po Mongolię, północno-wschodnie Chiny i Pakistan. Skrajnie nielicznie gnieździ się na Krymie; niewielka reintrodukowana populacja na południu Francji. Część populacji jest osiadła, część nomadyczna, a część zimuje na południe od zasięgu letniego.
Jeszcze w XIX wieku mógł się gnieździć w Tatrach, być może również na terenie dzisiejszej Polski (nie są to jednak potwierdzone informacje, a tylko przypuszczenia). Obecnie sporadycznie zalatuje w południowe rejony kraju. W 2011 roku zaobserwowano jednego osobnika w powiecie nowosądeckim, było to pierwsze potwierdzone stwierdzenie na terenie Polski od 1982 roku. W 2021 roku pojawił się na Wyspach Świderskich pod Warszawą oraz w Nowym Lublińcu na pograniczu województw lubelskiego i podkarpackiego. Łącznie do końca 2021 roku odnotowano 25 potwierdzonych stwierdzeń, w trakcie których obserwowano 27 osobników.
Status i ochrona.
Międzynarodowa Unia Ochrony Przyrody (IUCN) uznaje sępa kasztanowatego za gatunek bliski zagrożenia (NT – "near threatened") nieprzerwanie od 1994 roku. Liczebność światowej populacji szacuje się na 16 800 – 22 800 dorosłych osobników; jej globalny trend uznaje się za spadkowy, choć liczebność populacji europejskiej rośnie. Główne zagrożenia dla gatunku to śmiertelność spowodowana przez ludzi (przypadkowo lub celowo – zatrucia, odstrzał, niszczenie gniazd czy chwytanie w pułapki) oraz zmniejszająca się dostępność pożywienia.
W Polsce objęty ochroną gatunkową ścisłą.

</doc>
<doc id="68179" url="https://pl.wikipedia.org/wiki?curid=68179" title="Roland Garros">
Roland Garros

Roland Garros (ur. 6 października 1888, zm. 5 października 1918) – francuski lotnik, pilot myśliwski podczas I wojny światowej.
Życiorys.
Roland Garros urodził się w Saint-Denis na Reunion. Początkowo studiował muzykę, chcąc zostać pianistą, lecz po obejrzeniu pierwszych pokazów lotniczych w 1909 poświęcił się nowej pasji i już przed wojną został znanym lotnikiem. Sławę przyniósł mu pierwszy przelot nad Morzem Śródziemnym, z Fréjus-Saint Raphaël na południu Francji do Bizerty w Tunezji, 23 września 1913, trwający 7 godzin 53 minuty. Brał udział w wyścigach i pokazach lotniczych, ustanowił również szereg rekordów wysokości lotu. W 1911 roku został oblatywaczem w firmie lotniczej Morane-Saulnier. Po wybuchu I wojny światowej, w 1914 wstąpił do francuskiego lotnictwa wojskowego.
Jako jeden z pierwszych Garros doszedł do wniosku, że strzelanie w powietrzu i sterowanie samolotem jest zbyt trudne dla jednej osoby i optymalnym rozwiązaniem dla małych samolotów powinno być unieruchomienie karabinu maszynowego w kierunku lotu, tak, aby celować manewrując samolotem. Mocowanie karabinu maszynowego w kadłubie za śmigłem ciągnącym wiązało się jednak z groźbą zniszczenia śmigła przez pociski, a z kolei konstrukcja wczesnych samolotów poważnie utrudniała montowanie karabinów maszynowych poza kręgiem śmigła. Kilka firm pracowało w tym czasie nad zsynchronizowanym karabinem maszynowym, który pozwoliłby na obejście tej przeszkody, lecz urządzenia te nie były jeszcze gotowe. Garros z Raymondem Saulnierem zastosowali jednak po raz pierwszy karabin maszynowy zamontowany na kadłubie za śmigłem, połączony z doraźnym prostym urządzeniem w postaci stalowych klinów mocowanych na łopatach śmigła, których zadaniem było odbijanie pocisków trafiających w śmigło. Rozwiązanie to miało pewne wady, lecz wyprzedziło o kilka miesięcy pojawienie się synchronizatorów, zapewniając względnie skuteczny środek walki powietrznej. Pierwszym samolotem ze stałym karabinem maszynowym strzelającym poprzez krąg śmigła był zmodyfikowany w ten sposób Morane-Saulnier L „Parasol”. Na nim Garros odniósł 1 kwietnia 1915 pierwsze zwycięstwo powietrzne, zestrzeliwując niemiecki samolot rozpoznawczy Albatros. Wkrótce Garros zestrzelił dwa kolejne samoloty. System mocowania broni Garrosa, dzięki sprawdzonej skuteczności, został wprowadzony na większą skalę w samolotach Morane-Saulnier N. Zapoczątkowany przez niego sposób walki powietrznej stał się podstawowym sposobem walki samolotów myśliwskich aż do ery kierowanych pocisków rakietowych, kiedy to broń strzelecka stała się bronią pomocniczą.
18 kwietnia 1915 samolot Garrosa został zestrzelony przez obronę przeciwlotniczą i wylądował przymusowo po niemieckiej stronie frontu. Oględziny jego systemu mocowania karabinu maszynowego przyspieszyły prace nad niemieckim synchronizatorem, który został po raz pierwszy wprowadzony w samolocie Fokker E.I (pierwsze użycie bojowe – 1 sierpnia 1915 przez Maxa Immelmanna).
Garros zdołał uciec z niewoli niemieckiej w lutym 1918 i powrócił do służby w lotnictwie. Jednakże 5 października 1918 został zestrzelony i poniósł śmierć w okolicach Vouziers w Ardenach.
Roland Garros odniósł 3 potwierdzone zwycięstwa powietrzne (niektóre publikacje podają 5), co oznacza, że nie przysługiwał mu nadawany potem tytuł asa (pierwszym lotnikiem nazywanym tak był Adolphe Pégoud, a pierwszym, który otrzymał tytuł asa Jean Navarre).
W latach 30. nazwiskiem Rolanda Garrosa zostały nazwane korty tenisowe w Paryżu, na których rozgrywany jest turniej French Open, nazywany także „Roland Garros”. Imię Rolanda nosi również port lotniczy położony w Gillot na jego rodzinnej wyspie Reunion. Firma Peugeot nazwała jego nazwiskiem serię wyposażeniową samochodów modeli 205, 106, 306 oraz 206.

</doc>
<doc id="68180" url="https://pl.wikipedia.org/wiki?curid=68180" title="Wojska Lądowe">
Wojska Lądowe

Wojska Lądowe (WL) – jeden z pięciu, obok Sił Powietrznych, Marynarki Wojennej, Wojsk Specjalnych i Wojsk Obrony Terytorialnej, rodzajów Sił Zbrojnych Rzeczypospolitej Polskiej.
Rodzaje Wojsk Lądowych.
Wojska Aeromobilne.
Wojska Aeromobilne stanowią połączenie dotychczasowych wojsk powietrznodesantowych, desantowo-szturmowych, kawalerii powietrznej i lotnictwa wojsk lądowych;
Organizacja Wojsk Lądowych.
Dowództwa.
Ustawa z 21 czerwca 2013 roku o zmianie ustawy o urzędzie Ministra Obrony Narodowej oraz niektórych innych ustaw zlikwidowała stanowisko Dowódcy Wojsk Lądowych. Od 1 stycznia 2014 r. dowódcami rodzajów Sił Zbrojnych są Dowódca Generalny Rodzajów Sił Zbrojnych i Dowódca Operacyjny Rodzajów Sił Zbrojnych, którym podlegają poszczególne jednostki wojskowe WL. Dowódca Generalny Rodzajów Sił Zbrojnych jest następcą prawnym Dowódcy Wojsk Lądowych.
Organizacja Wojsk Lądowych.
Po utworzeniu Inspektoratu Wsparcia Sił Zbrojnych struktura organizacyjna Wojsk Lądowych uległa zasadniczym zmianom:
Na bazie 2. Korpusu Zmechanizowanego sformowano Centrum Operacji Lądowych – Dowództwo Komponentu Lądowego (COL-DKL) odpowiedzialne za użycie Wojsk Lądowych w operacjach dowodzonych przez Dowódcę Operacyjnego Rodzajów Sił Zbrojnych.
Dywizje.
Samodzielne brygady

</doc>
<doc id="68181" url="https://pl.wikipedia.org/wiki?curid=68181" title="Réunion">
Réunion



</doc>
<doc id="68187" url="https://pl.wikipedia.org/wiki?curid=68187" title="Sébastien Grosjean">
Sébastien Grosjean

Sébastien René Grosjean (ur. 29 maja 1978 w Marsylii) − francuski tenisista i trener tenisa, zdobywca Pucharu Davisa, olimpijczyk z Aten (2004).
Kariera tenisowa.
Występując w gronie juniorów Grosjean wygrał razem z Olivierem Mutisem juniorską edycję wielkoszlemowego Rolanda Garrosa. Na koniec sezonu 1996 był liderem zarówno rankingu singlowego, jak i deblowego w klasyfikacji juniorów.
W gronie zawodowców pierwsze sukcesy Francuz zaczął odnosić w 1999 roku, dochodząc do finału singla w Miami. Spotkanie finałowe przegrał z Richardem Krajickiem. W swojej karierze triumfował w 4 turniejach ATP World Tour w grze pojedynczej (2000 Nottingham, na nawierzchni trawiastej, 2001 Paryż, w hali "Bercy", 2002 Petersburg w hali, 2007 Lyon w hali). Ponadto Grosjean grał oprócz finału w Miami, w finałach w Atlancie (1999), Casablance (2000), Marsylii (2001), Tokio, Queen's (2003) i ponownie w Queen's (2004). W 2001 roku zakwalifikował się do turnieju Tennis Masters Cup; dotarł w nim do finału, w którym uległ Lleytonowi Hewittowi.
W grze podwójnej Francuz wygrał 5 turniejów ATP World Tour oraz osiągnął dwa finały.
W 2004 roku wystąpił w igrzyskach olimpijskich w Atenach. W grze pojedynczej doszedł do ćwierćfinału, w którym odpadł po porażce z Fernando Gonzálezem. W grze podwójnej Grosjean zagrał w parze z Arnaudem Clémentem, jednak francuska para została wyeliminowana w I rundzie przez debel z Zimbabwe Wayne Black-Kevin Ullyett.
W latach 1999−2007 Grosjean reprezentował Francję w Pucharze Davisa. Rozegrał przez ten okres 25 meczów singlowych, z których 16 wygrał oraz 1 przegrany pojedynek deblowy. W 2001 roku zdobył wraz z drużyną tytuł w imprezie pokonując w finale 3:2 Australię. Grosjean przegrał wówczas oba swoje spotkania singlowe, najpierw z Lleytonem Hewittem, a potem z Markiem Philippoussisem.
W październiku 2002 roku zajmował 4. pozycję w rankingu światowym, najwyższą w karierze. Pod koniec maja 2010 roku zakończył karierę tenisową.
Kariera trenerska.
Między 2011–2013 tworzył z Riccardem Piattim grono trenerskie Richarda Gasqueta. Później, od 2013 do 2016, w sztabie Gasqueta, Grosjean współpracował z Sergim Bruguerą. Z końcem 2016 Bruguera pozostał na stanowisku, a Grosjean przestał pracować jako trener Gasqueta. Zastąpił go Thierry Champion.
W maju 2017 Grosjean nawiązał współpracę z Nikiem Kyrgiosem, któremu towarzyszy w najważniejszych turniejach sezonu.

</doc>
<doc id="68190" url="https://pl.wikipedia.org/wiki?curid=68190" title="Beocja">
Beocja

Beocja (gr. "Βοιωτία", "Boiotia", łac. "Beotia") – kraina historyczna w środkowej starożytnej Grecji między Zatoką Koryncką a Zatoką Eubejską Północną i Południową oraz Cieśniną Ewripos. 
Od 2011 roku Beocja ("Viotia") jest jednostką regionalną w Republice Greckiej w regionie administracyjnym Grecja Środkowa, ze stolicą w Liwadii. Graniczy z Attyką Zachodnią i Attyką Wschodnią (region Attyka) oraz Fokidą i Ftiotydą (Grecja Centralna). Powierzchnia Beocji wynosi 2952 km², zamieszkuje ją około 130,7 tys. ludzi (stan z 2005 roku).
Beocja w starożytności.
W starożytności Beocja odgrywała ważną rolę. Jej głównym miastem były Teby. W południowej części Beocji znajdowały się dwa pasma górskie: Kiteron i Helikon (siedziba muz). Większość jej obszaru zajmowały jednak żyzne pola uprawne, zdatne też do hodowli. 
W VII wieku p.n.e. powstał Związek Beocki, skupiające polis z tej krainy z Tebami na czele. W czasie wojny peloponeskiej Związek początkowo opowiedział się po stronie Sparty, odnosząc ważne zwycięstwo w bitwie pod Delion. Beocja odgrywała największą rolę w IV wieku p.n.e. pod rządami Epaminondasa. Po bitwie pod Leuktrami w 371 p.n.e. Beoci odebrali Sparcie hegemonię w Grecji. 
Kres złotej epoce Beocji położyła przegrana z Macedonią w 338 p.n.e.
Ludzie związani ze starożytną Beocją.
Z Beocji pochodzili:
Ważne starożytne miasta.
Ważnymi ośrodkami miejskimi na terenie Beocji były w starożytności:

</doc>
<doc id="68193" url="https://pl.wikipedia.org/wiki?curid=68193" title="Księstwo Kurlandii i Semigalii">
Księstwo Kurlandii i Semigalii

Księstwo Kurlandii i Semigalii – księstwo lenne Korony Królestwa Polskiego, inkorporowane do Korony i Wielkiego Księstwa Litewskiego w 1726 roku, powstałe po sekularyzacji inflanckiej gałęzi zakonu krzyżackiego w 1561, zamieszkane przez Niemców, Liwów i Łotyszy. Pierwszym świeckim księciem nowo powstałego państwa został ostatni mistrz krajowy zakonu, Gotthard Kettler. Księstwo położone było na terenie dzisiejszej południowo-zachodniej Łotwy. Zostało inkorporowane do Rzeczypospolitej konstytucją sejmu 1726 roku.
Historia.
Zakon inflancki.
Kurlandia miała aż do XVI wieku wspólne dzieje z Inflantami. W XIII wieku zakon mieczowników (kawalerów mieczowych) (zwanych też rycerzami inflanckimi) podbił państwo plemienne Kurów (Kuronów). W 1230 roku, w celu uniknięcia rozlewu krwi, ich władca, Lammekinus, przyjął chrzest i zwierzchnictwo papieża. Spotkało się to jednak ze sprzeciwem ze strony kawalerów mieczowych, którzy ostatecznie podbili Kuronów w 1269 roku. Był to początek ery feudalnej na ziemiach Kurlandii.
Lenno Korony Królestwa Polskiego.
W związku z najazdem moskiewskim Iwana Groźnego wielki mistrz Gothard Kettler postanowił po klęsce pod Ermes rozwiązać zakon kawalerów mieczowych i podporządkować się królowi polskiemu Zygmuntowi Augustowi. Wobec przewagi wojsk moskiewskich jako zwierzchnik zakonu zawarł 28 listopada 1561 roku układ w Wilnie. Do chwili zawarcia Unii lubelskiej Księstwo Kurlandzkie pozostawało lennem Zygmunta Augusta. Księstwo Inflanckie formalnie przyłączono do Wielkiego Księstwa Litewskiego w 1561 roku. Aktem wileńskim król Zygmunt August postanowił: "Gdy zaś książę Mci Mistrz Inflantski, stosując się do rad stanów i naszego zezwolenia stan swój odmienił, (...) na wzór Księcia Pruskiego nadajemy mu tytuł Księcia, tak aby hołdownikiem i lennikiem naszym na zawsze pozostał."
W konsekwencji w dniu 5 marca 1562 roku w Rydze Kettler złożył hołd lenny Zygmuntowi II Augustowi, który w zastępstwie króla przyjął Mikołaj Radziwiłł Czarny, za co w zamian otrzymał w dziedziczne posiadanie Kurlandię i Semigalię. Następnie zaprowadził w Kurlandii protestantyzm i sam przyjął luteranizm, który stał się także religią dominującą na tym obszarze. Po zawarciu Unii lubelskiej, aktem "Incorporationem Ducatus Curlandiae &amp; Semigaliae cum Regno Poloniae" z 3 sierpnia 1569 król Zygmunt August na nowo określił status lennej Kurlandii inkorporując Księstwo Kurlandii do Korony Królestwa Polskiego. Odrębność Księstwa Kurlandzkiego podkreślały własne władze wykonawcze, ustawodawcze i sądownicze, odrębność ustroju i pieniądza. Wszystkie te zasady zostały ponownie potwierdzone po śmierci Gottarda Kettlera przez sejm Rzeczypospolitej w roku 1589.
Potomkowie Kettlera posiadali Kurlandię w dziedzicznym władaniu do 1711 roku, a władali nią jeszcze do początków 1737 roku. Główną siedzibą książęcą była Mitawa, w której w XVIII wieku zbudowano nowy pałac.
Zmiany dokonane 18 marca 1617 tak zwanymi "Formula Regiminis" oraz "Statuta Curlandiae" dookreślały na nowo ustrój wewnętrzny Księstwa Kurlandzkiego w duchu republiki szlacheckiej z panującym księciem na czele.
W XVII wieku Kurlandia przeżyła okres świetności, będący wynikiem rozwoju przemysłu stoczniowego i handlu morskiego. Za czasów księcia Jakuba (1640-1682) Kurlandia podjęła nawet próby zakładania kolonii zamorskich (Tobago, Gambia). Rok 1658 roku jest rokiem końca pomyślności Kurlandii. Szwedzi pojmali Jakuba, zdobyli Mitawę oraz zniszczyli region. Ponownie opanowali go na początku XVIII w. Państwo to, rządzone w dobie rozbiorowej przez księcia kurlandzkiego Piotra Birona, niesuwerenne, będące formalnie lennem Korony, od 1711 roku zwiększało swoją zależność od Rosji.
Znajdujący się na Półwyspie Kurlandzkim Powiat piltyński ostatecznie znalazł się w składzie Rzeczypospolitej w 1717 roku.
Sejm Wielki uchwalił ustawę "Księstwa Kurlandii i Semigalii" oblatowaną 31 maja 1792 r.
U schyłku Rzeczypospolitej odrębny status Kurlandii został potwierdzony w art. 15 Praw Kardynalnych uchwalonych przez sejm w 1768 r. i art. 7 tych Praw z 1793 r.
Koniec odrębności Księstwa Kurlandzkiego nastąpił w 1795 roku, gdy stało się ono obiektem aneksji rosyjskiej.
Pod wpływami Rosji.
Od 1710 roku Kurlandia znalazła się nieoczekiwanie w strefie wpływów rosyjskich, do czego doprowadził ślub księżniczki Anny, córki cara Iwana V, z księciem Fryderykiem Wilhelmem Kettlerem, który zmarł kilka miesięcy po ślubie w 1711 r. Odtąd jedynym władcą księstwa była jego rosyjska żona, ponieważ Piotr I nie pozwalał na objęcie tronu przez Ferdynanda Kettlera. Stany kurlandzkie nie chciały zaakceptować tej sytuacji, dlatego wbrew woli Rzeczypospolitej w 1726 roku na krótko księciem został Maurycy Saski, ale władzy pozbawiła go zbrojna interwencja rosyjska. W 1730 roku Anna Iwanowna otrzymała szansę objęcia władzy w Rosji, w związku z czym opuściła księstwo i mógł je objąć Ferdynand Kettler, który w 1731 roku złożył hołd lenny królowi Polski.
W 1737 roku umarł Ferdynand, ostatni z rodu Kettlerów, dzięki czemu Annie Iwanownie udało się namówić Augusta III Sasa, by wyznaczyć na księcia Kurlandii swego faworyta Ernesta Jana Birona. Wkrótce po jej śmierci (1740) został on wygnany przez nowe rosyjskie stronnictwo na Sybir, a Kurlandia dostała się pod wpływy saskich Wettynów. Wprawdzie stany kurlandzkie powołały (1741) na tron Ludwika Ernesta Brunszwickiego, ale reakcja Polski na tę decyzję była negatywna. Po walkach doszło do wyboru (1758) księcia saskiego Karola Krystiana Wettyna, polskiego królewicza (syna Augusta III). Tymczasem Biron powrócił z wygnania, a gdy Katarzyna II Wielka zażądała zwrócenia mu wszystkich urzędów, Karol został zmuszony do ustąpienia (1763). Protestował wówczas poseł Jan Andrzej Borch. W 1764 roku Polska nadała tytuł księcia Kurlandii Bironowi, a ten złożył hołd lenny królowi Stanisławowi Augustowi Poniatowskiemu. W 1768 roku doszło do ogłoszenia nowej ustawy rozszerzającej uprawnienia księcia na niekorzyść stanów. Biron umarł w 1772 roku, oddawszy uprzednio (1769) władzę Piotrowi Bironowi. W 1775 roku w Mitawie powstała pierwsza szkoła wyższa na Łotwie "Academia Petrina".
Upadek księstwa.
Po śmierci Birona pojawiły się niepokoje wewnętrzne w postaci sporów pomiędzy stanami i miastami; obie strony szukały poparcia bądź w Petersburgu, bądź w Warszawie. W 1794 roku w ramach insurekcji kościuszkowskiej wybuchło przeciwko Rosji powstanie kurlandzkie. W 1795 (w czasie III rozbioru Polski) sejm kurlandzki ogłosił przyłączenie księstwa do Rosji, zaś książę za roczną pensję zrzekł się dobrowolnie rządów na korzyść Rosji. Od tej chwili Kurlandia weszła, jako gubernia kurlandzka, w skład cesarstwa rosyjskiego, zachowując wszelako niektóre swe prawa.
W 1812 wojska napoleońskie, wycofując się z Rosji, utworzyły Księstwo Kurlandii, Semigalii i Piltynia, które zostało zlikwidowane przez Rosjan. W 1817 roku uwolniono chłopów łotewskich, jednakże bez prawa do ziemi. Do końca XIX wieku duże wpływy w Kurlandii zachowała szlachta niemiecka, która w czasie I wojny światowej utworzyła pod okupacją niemieckich wojsk Księstwo Kurlandii i Semigalii. Po kapitulacji Niemiec w 1918 roku Kurlandia stała się ostatecznie częścią nowo utworzonego państwa łotewskiego.
Gambia.
"do napisania"
Nowa Kurlandia.
W XVII wieku Kurlandia przejściowo posiadała kolonię na wyspie Tobago w archipelagu Małych Antyli.
Podział administracyjny.
Siedzibą książąt kurlandzkich była Mitawa.
Mapa.
Granice Księstwa

</doc>
<doc id="68197" url="https://pl.wikipedia.org/wiki?curid=68197" title="Adolphe Pégoud">
Adolphe Pégoud

Adolphe Célestin Pégoud (ur. 13 czerwca 1889 w Montferrat, zm. 31 sierpnia 1915 w Petit-Croix) – francuski lotnik z początkowego okresu I wojny światowej, pierwszy as myśliwski, pionier akrobacji lotniczej i spadochroniarstwa.
Życiorys.
Urodzony w wiosce Montferrat, w wieku 18 lat wstąpił do służby wojskowej w kawalerii, służąc m.in. w północnej Afryce. W lutym 1913 zakończył służbę wojskową i poświęcił się lotnictwu. Już 1 marca 1913 uzyskał licencję pilota (nr 1243), po czym został oblatywaczem w zakładach lotniczych Blériota, stając się już przed wojną znanym lotnikiem. 19 sierpnia 1913 wykonał pierwszy w świecie skok ze spadochronem z samolotu. 21 września 1913, na samolocie Blériot XI, podczas pokazu w Buc, pierwszy raz wykonał publicznie pętlę (w pierwszeństwie wykonania tego manewru wyprzedził go o kilka dni rosyjski lotnik Piotr Niestierow, lecz dopiero wyczyn Pégouda stał się znany szerzej). Prowadząc w wielu europejskich krajach publiczne pokazy akrobacji w 1913 i 1914, wykonywał także takie figury jak ślizg i lot odwrócony. 
Po wybuchu I wojny światowej, w 1914, wstąpił do francuskiego lotnictwa wojskowego, które pełniło wówczas jeszcze głównie funkcję rozpoznawczą. Latając w eskadrze MF 25 na samolocie Farman MF jako pilot, z mechanikiem-obserwatorem Léonem Lerendu, wykonywali misje bombowe i rozpoznawcze, a przy nadarzających się okazjach próbowali ścigać niemieckie samoloty. 1 października przy pomocy zrzucanych stalowych strzałek zniszczyli niemiecki balon obserwacyjny. 9 października Pégoud został po raz pierwszy wymieniony w rozkazie armii, w grudniu awansowany na stopień "Adjudant". 5 lutego 1915 Pégoud zaatakował dwa niemieckie samoloty rozpoznawcze Taube i Aviatik, które zostały zestrzelone przez Lerendu z karabinu maszynowego, po czym zmusili oni do lądowania trzeci samolot. Za ten czyn Pégoud został odznaczony 17 lutego Medalem Wojennym ("Médaille militaire"). Z uwagi na osiągnięcia i sławę jako lotnika, prasa francuska zaczęła nazywać Pégoud „asem” (błędnie uważa się czasami, że pierwszym asem był Roland Garros). W ten sposób po raz pierwszy pojawiło się określenie lotnika jako asa, nadawane następnie lotnikom, którzy zniszczyli co najmniej 5 samolotów wroga (jako pierwszemu: Jeanowi Navarre). 
W ciągu następnych miesięcy załoga Pégouda zniszczyła 2 dalsze niemieckie samoloty. Szóste zwycięstwo 11 lipca 1915, na samolocie Nieuport 10 w eskadrze MS 49, było jednocześnie pierwszym w charakterze lotnika „czysto” myśliwskiego. Pégoud lecąc sam zestrzelił samolot Aviatik z karabinu maszynowego, zamontowanego przez siebie pod kątem do góry, w celu ominięcia śmigła. Został następnie awansowany na stopień oficerski "Sous-lieutenant" (podporucznik). Wymieniany kilkakrotnie w rozkazach armii, został odznaczony Krzyżem Wojennym ("Croix de Guerre") z palmami. Według danych francuskich, Pégoud odniósł łącznie 6 zwycięstw powietrznych oraz 3 niepotwierdzone, faktycznie jednak większość zestrzeleń dokonali strzelcy-obserwatorzy z jego załogi.
28 sierpnia 1915 podczas walki powietrznej, samolot Pégouda został uszkodzony. Zdołał doprowadzić jednak samolot na lotnisko, za co został odznaczony Legią Honorową V klasy. W kolejnej jednak walce powietrznej 31 sierpnia 1915, Pégoud został śmiertelnie raniony przez strzelca niemieckiego samolotu rozpoznawczego i jego Nieuport rozbił się. Pilot niemieckiego samolotu, Kandulski, przed wojną uczył się pilotażu u Pégouda.

</doc>
<doc id="68198" url="https://pl.wikipedia.org/wiki?curid=68198" title="Adolphe Pegoud">
Adolphe Pegoud



</doc>
<doc id="68199" url="https://pl.wikipedia.org/wiki?curid=68199" title="Taniec w renesansie">
Taniec w renesansie

Taniec w renesansie – w okresie renesansu tańce popularne w średniowieczu uległy pewnej ewolucji, głównie pod wpływem wybitnych twórców tańców dworskich. Z tego powodu w większości są zaliczane właśnie do tej kategorii. Według innej terminologii, zalicza się je do tańców historycznych.
Najstarsze wzmianki pochodzą z XV wieku z manuskryptów włoskich, francuskich, burgundzkich oraz angielskich. Do najważniejszych traktatów zaliczają się:
Wielkie widowiska, wystawiane w tym okresie na królewskich dworach, dały początek nowym formom sztuki – baletowi i operze.
Do najważniejszych tańców tej epoki zaliczają się:

</doc>
<doc id="68200" url="https://pl.wikipedia.org/wiki?curid=68200" title="Titicaca">
Titicaca

Titicaca () – jezioro położone na terenie Peru i Boliwii, w północnej części zagłębienia Altiplano, pomiędzy wschodnimi i zachodnimi pasmami Andów (obszar Andów Środkowych). Największe jezioro wysokogórskie na Ziemi. Najwyżej położone jezioro, na którym uprawiana jest żegluga statkami handlowymi. Największe zarówno pod względem powierzchni, jak i pod względem objętości wody jezioro w Ameryce Południowej. Laguna Maracaibo ma większą powierzchnię i bywa nazywana jeziorem (hiszp. "Lago de Maracaibo), jednak" w istocie jest zatoką morską, a nie jeziorem.
Geografia.
Jezioro Titicaca znajduje się na wysokości 3812 m n.p.m., przeciętna głębokość 107 m, maksymalna 281, długości 190 km, największa szerokość 80 km, powierzchnia jeziora 8372 km². Jezioro składa się z dwóch części (Lago Huinaymarca i Lago Chucuito) połączonych cieśniną Tiquina. Poziom wody jeziora zmienia się okresowo nawet o pięć metrów.
Jest to jezioro tektoniczne powstałe najprawdopodobniej w miocenie. Ślady dawnej linii brzegowej wskazują, że w przeszłości było większe. Jest pozostałością śródlądowego morza nazwanego Lago Ballivian, które niegdyś pokrywało całe Altiplano. Procesy geologiczne i intensywne parowanie doprowadziły do opadnięcia poziomu wód. 
Do jeziora wpływa co najmniej 25 rzek (Suches, Ilave, Coata, Ramis, powierzchnia zlewiska wynosi 22 400 km²), a wypływa z niego jedna (Desaguadero, łączy ona Titicaca z bezodpływowym jeziorem Poopó). Niewielki przepływ wód w tych rzekach sprawia, iż jezioro jest w zasadzie bezodpływowe.
Na Titicaca znajduje się kilka naturalnych wysp (Amantani, Taquile, Suriqui, Wyspa Słońca ("Isla del Sol") oraz ponad 40 niewielkich sztucznych wysepek pływających (zwanych "Uros"), z których część jest zamieszkana przez Indian Uro i chętnie odwiedzana przez turystów.
Informacje turystyczne.
Najchętniej odwiedzana przez turystów jest słynąca z zabytków z czasów inkaskich Wyspa Słońca – według legend Inków tutaj narodził się biały bóg Wirakocza oraz pierwsi Inkowie: Manco Capac oraz jego siostra, a zarazem żona Mama Ocllo, a także samo Słońce czyli Inti. Wyspa ta jest wciąż miejscem świętym dla zamieszkujących Boliwię oraz Peru Indian Ajmara i Keczua. Wyspa Słońca ma 10 km długości i 5 km szerokości. Zamieszkana jest przez 2 tys. Indian. Na terenie całej wyspy zachowały się pozostałości z okresu inkaskiego, z których najsłynniejsze to Pilko Kaina oraz kompleks Chincana, w skład którego wchodzi święta skała związana z inkaską legendą stworzenia. W Challapampa znajduje się muzeum przedmiotów znalezionych tu przez archeologów, z których część wykonano ze szczerego złota. Nieco mniejsza od Wyspy Słońca jest Wyspa Księżyca, gdzie znajduje się klasztor kapłanek słońca.
Mieszkańcy miast znajdujących się nad jeziorem Titicaca (największe z nich to Puno w Peru i Guaquí w Boliwii) utrzymują się przede wszystkim z rybołówstwa i turystyki. Na południowo-wschodnim brzegu jeziora (na terenie Boliwii) znajdują się pozostałości prekolumbijskich budowli, m.in. w Tiahuanaco, gdzie mieścił się główny ośrodek kultury o tej samej nazwie. Miejscowość Copacabana słynie z pielgrzymek do niewielkiej drewnianej figury Matki Boskiej Opiekunki Jeziora, która pojawiła się w tamtejszym kościele w XVI w., a której wykonanie przypisuje się potomkowi Inki. Posążek na czas mszy ustawiany jest przodem do wiernych, w pozostałym czasie zwraca się go w kierunku Jeziora, tak aby Matka Boska miała baczenie na wszystko co się na jeziorze dzieje.
Problemy ekologiczne.
Wody jeziora są poważnie zagrożone poprzez ścieki komunalne z peruwiańskich miast Puno i Juliaca oraz z boliwijskiej Copacabany. Miasta te nie mają oczyszczalni ścieków. Zwłaszcza zanieczyszczona jest zatoka miasta Puno, pokryta grubą warstwą zielonej rzęsy. Dodatkowym zagrożeniem jest spływanie do jeziora wód z pól wraz z nawozami sztucznymi. Poprzez wprowadzenie pstrąga kanadyjskiego zaburzono równowagę ekosystemu. Doprowadziło do zubożenia mikrofauny i flory i wyginięcia prawie połowy gatunków i tak nielicznych ryb. Sytuację pogarsza fakt podzielenia jeziora pomiędzy Peru i Boliwię oraz nie najlepsze stosunki polityczne pomiędzy tymi państwami, co utrudnia skoordynowane akcje ochrony wód jeziora. Celem ochrony zasobów jeziora założono w 1978 roku, na terenie Peru, Rezerwat Narodowy Titicaca.
Nazwa.
Nazwa jeziora pochodzi z indiańskiego języka keczua. W wolnym tłumaczeniu oznacza pumę polującą na królika. Powstała ze skojarzenia jakie rodzi kształt akwenu. Lokalne ludy stosują różne nazewnictwo, np. Boliwijczycy nazywają jego mniejszą część Lago Huiñaymarca, a większą Lago Chucuito, podczas gdy Peruwiańczycy zwą je odpowiednio Lago Pequeño i Lago Grande.

</doc>
<doc id="68212" url="https://pl.wikipedia.org/wiki?curid=68212" title="Wyspa Wielkanocna">
Wyspa Wielkanocna

Wyspa Wielkanocna (, polinez. "Rapa Nui", ) – wyspa na południowym Oceanie Spokojnym w centralnej części Wyniesienia Wschodniopacyficznego. Ma 7750 mieszkańców (70% stanowią Polinezyjczycy), jedyną miejscowością jest Hanga Roa. Należy do Chile, wchodząc w skład regionu Valparaíso. Leży w odległości 2078 km od najbliższej zamieszkanej wyspy – Pitcairn i 3600 km od Chile kontynentalnego i jest jedną z najbardziej izolowanych zamieszkanych wysp świata, ustępując jedynie wyspom Tristan da Cunha. Znana jest przede wszystkim z kamiennych posągów moai.
Historia.
Wyspa została zasiedlona w IV wieku n.e. przez osadników z Hawajów. Niektórzy naukowcy twierdzą jednak, że mogło to nastąpić w VIII wieku n.e., na co wskazuje datowanie radiowęglowe. Polinezyjczycy prawdopodobnie przybyli z Markizów, przywożąc banany, taro, kurczaki, a także szczury. Badania Terry’ego L. Hunta i Carla P. Lipo wskazują jednak, że wyspa została zasiedlona około 1200 roku, zaś wcześniejsze błędne datowanie było spowodowane zanieczyszczeniem próbek. Tę tezę potwierdza dodatkowo brak osadów związanych z działalnością człowieka przed tym okresem.
Wyspę zasiedlili Polinezyjczycy, co potwierdzają badania genetyczne. Teorię tę, popularną już w XVIII w., wspierały podobieństwa zwyczajów, rysów twarzy, ubiorów i języka.
Inna teoria rozpropagowana przez Thora Heyerdahla mówi, że część późniejszych mieszkańców wyspy zwanych „długouchymi” przybyła z Ameryki Południowej. Mają o tym świadczyć m.in. uprawy słodkiego ziemniaka, podania mieszkańców, jak również cechy wyglądu dawnych mieszkańców wyspy, wywnioskowane z posągów. Heyerdahl doświadczalnie dowiódł możliwości przepłynięcia z Ameryki Południowej do Polinezji tratwą (Kon-Tiki). Według podań arystokratyczni „długousi” zostali prawie zupełnie zgładzeni w trakcie powstania ciemiężonych „krótkouchych” pochodzenia polinezyjskiego (wojna domowa rozegrała się po 1722 – odkrycie wyspy przez Holendrów – a przed 1773/1774 – lądowanie Jamesa Cooka). Późniejsze badania nie wykazały powiązań genetycznych współczesnych mieszkańców Wyspy Wielkanocnej z mieszkańcami Ameryki Południowej, czego jednak można się spodziewać, biorąc pod uwagę całkowitą zagładę „długouchych”.
Wyspa została odkryta przez Holendra Jacoba Roggeveena w niedzielę wielkanocną 5 kwietnia 1722 roku, co jest źródłem jej nazwy. Mieszkało na niej wówczas 2–3 tys. osób, jakkolwiek liczba ludności mogła wcześniej dochodzić do 10–15 tys. Taki spadek liczby mieszkańców został spowodowany wyczerpaniem naturalnych zasobów wyspy oraz ścięciem wszystkich drzew. Według podań ustnych w wyniku tego doszło do walk oraz kanibalizmu z powodu braku żywności. Inna koncepcja głosi, że populacja mieszkańców była stabilna, a przyczyną niedostatków żywności i wylesienia był rozwój populacji szczura polinezyjskiego.
Do połowy XIX wieku populacja odbudowała się do poziomu ok. 4 tys., by w przeciągu 20 lat, w wyniku wywożenia tubylców do pracy niewolniczej w Peru oraz Chile, zmniejszyć się do 110 mieszkańców w 1877 roku. W tym czasie mieszkańcy przyjęli wyznanie katolickie. Po interwencjach, m.in. biskupów chilijskich, zaprzestano wywożenia mieszkańców, zaś tym, którzy przeżyli niewolę, pozwolono wrócić. Większość z nich zmarła jednak w wyniku epidemii grypy. Po zaprzestaniu porwań populacja mieszkańców wyspy znów zaczęła rosnąć.
W 1888 wyspa była okupowana przez Chile, po czym oddano ją w dzierżawę brytyjskiemu przedsiębiorstwu, które utworzyło na niej farmę owczą. Po kryzysie gospodarczym z 1929 r. Chile próbowało w latach 1930. sprzedać wyspę w zamian za okręty wojenne. Pierwszą ofertę w 1930 r. złożono Stanom Zjednoczonym, ale została odrzucona. W latach 1936–1939 rząd Chile proponował sprzedaż wyspy kolejno Wielkiej Brytanii, Japonii i Niemcom, jednak żadne z państw nie widziało w jej posiadaniu istotnej korzyści strategicznej, gdyż była zbyt odległa od innych lądów.
W 1966 r. Chile uregulowało status wyspy, włączając ją do regionu Valparaiso i przyznając wyspiarzom prawa obywatelskie. Według spisu z 2011 roku wyspa ma 5035 mieszkańców. W porównaniu ze spisem z 1982 roku odnotowano znaczny wzrost (populacja wynosiła wówczas 1936 osób). Jest to spowodowane m.in. imigracją Europejczyków. Jednocześnie zmniejsza się udział Polinezyjczyków w społeczności wyspy (z 70% w 1982 do 60% w 2005)
Autochtoniczni mieszkańcy wyspy od czasu oficjalnego włączenia do Chile w 1966 r. walczyli o odszkodowanie za poniesione straty, o ochronę swojego statusu, ograniczenie liczebności wojska i ograniczenie napływu turystów. W 1993 r. przyjęto ustawę o tubylcach, która zakazała posiadania ziemi przybyszom, a na mocy ustawy z 2009 r. prawo osiedlenia na wyspie zarezerwowano dla autochtonów oraz ich małżonków i potomków.
Na wyspie znaleziono drewniane tabliczki pokryte pismem rongorongo, które nie zostało dotąd odczytane.
Geografia.
Wyspa Wielkanocna należy do najbardziej izolowanych miejsc na Ziemi. Znajduje się na Pacyfiku, ponad 2000 km od wyspy Pitcairn i ok. 3600 km od wybrzeży Chile. Obszar Rapa Nui wynosi 163,6 km², długość – ok. 15 km, a szerokość – ok. 20 km.
Wyspa jest pochodzenia wulkanicznego i uformowały ją pomiędzy 750 a 100 tysięcy lat temu cztery główne wulkany: Rano Kau (przy którym znajduje się dawne centrum pałacowo-ceremonialne), Rano Raraku (z kamieniołomem, w którym powstawały moai), Puakatike na Półwyspie Poike oraz Terevaka (najmłodszy z wulkanów, będący jednocześnie najwyższym wzniesieniem Rapa Nui – 507 m n.p.m.). Pochodzenie geologiczne powoduje, że wyspa jest zbudowana ze skał tufowych, w których powstało wiele jaskiń (do najbardziej znanych należą: Ana Te Pahu i Ana Kai Tangata). Tego samego pochodzenia geologicznego co Wyspa Wielkanocna, są także sąsiednie wyspy: Motu Nui i Motu Iti oraz skała pomiędzy nimi a Rapa Nui – Motu Kao Kao.
Na Wyspie Wielkanocnej panuje odmiana morska klimatu podzwrotnikowego. Do najcieplejszych miesięcy należy luty, a pora chłodna to okres od lipca do sierpnia, przy czym najbardziej deszczowy jest kwiecień.
Park Narodowy Rapa Nui.
Obszar 71,3 km² (43,6% powierzchni wyspy) objęty jest ochroną w ramach Parku Narodowego Rapa Nui ("Parque Nacional Rapa Nui"), utworzonego w 1935 roku, a w 1996 roku wpisanego wraz ze znajdującymi się na jego terenie moai na listę światowego dziedzictwa UNESCO.
Teren Parku dzieli się na siedem sekcji: Rano Kau, Puna Pau, Rano Raraku, Anakena, Ahu Akivi, Wybrzeże Północne (Costa Norte) i Hanga Roa (obszar miejski na Rapa Nui).
Gospodarka.
Gospodarka wyspy oparta jest głównie na turystyce. Co roku wyspę odwiedza ok. 30 tys. turystów. Średni okres pobytu to ok. 3–4 dni, wydatki – ok. 500 USD na osobę, co daje przychód z turystyki w kwocie ok. 15 milionów USD rocznie. Wyspa jest strefą "tax free", co oznacza, że jej mieszkańcy nie płacą podatków. Główną atrakcję stanowią kamienne figury moai.
Mieszkańcy trudnią się także rolnictwem, rybołówstwem, hodowlą koni, drobiu i bydła. W przeszłości na wyspie hodowano wyłącznie owce. Uprawia się banany, taro, kukurydzę, warzywa (w małych ilościach), trzcinę cukrową, figowce i bataty. Większość żywności sprowadzana jest drogą morską bądź lotniczą z kontynentu, przez co jej ceny są wyższe niż w Chile kontynentalnym. Drogą morską sprowadzana jest też reszta zaopatrzenia, gdyż na wyspie nie ma przemysłu.
Przez lata rozwinęło się również rzemiosło. Wyrabia się głównie naszyjniki z muszli, drewna i ptasich piór, modele moai (zarówno kamienne, jak i drewniane) oraz inne przedmioty, jak misy i ozdoby, których zdobnictwo nawiązuje do lokalnych motywów mitologicznych.
Moai.
Miejsce to znane jest przede wszystkim z 887 kamiennych posągów, zwanych "moai" stawianych na kamiennych platformach "ahu". Są najbardziej znanym osiągnięciem polinezyjskich mieszkańców wyspy. Większość z nich została wykuta w tufie pochodzącym z wulkanu Rano Raraku za pomocą narzędzi z bazaltu. Przeznaczenie tych obiektów nie jest znane. Powstało na ten temat wiele teorii, mówiących o posągach jako wyobrażeniu bóstw bądź przodków. Jedna z teorii mówi, że moai wskazywały źródła pitnej wody. Nie wiadomo, jak przemieszczano ciężkie bloki kamienia. Prawdopodobnie używano do tego drewnianych płóz.
Polinezjaniści zgodnie przyjmują, że wznoszenie posągów zostało przerwane w XVI wieku, a kamieniołom, w którym obrabiano materiał, porzucono nagle, o czym świadczą pozostawione tam niedokończone posągi. Teoria, że powodem był wybuch walk międzyplemiennych w wyniku przeludnienia i klęski głodu, została zakwestionowana w wyniku badań uczonych z USA, Chile i Nowej Zelandii.
Fauna i flora.
Drzewa rosnące obecnie na wyspie (głównie eukaliptus i akacja) mają ok. 50 lat i zostały przywiezione z Chile. Kiedyś na wyspie rósł las tropikalny. Przypuszczano, że tubylcy doszczętnie je wycięli, budując łodzie, domy i transportując moai, co miało spowodować wyjałowienie gleby i klęskę głodu. Najnowsze badania wskazują jednak, że najprawdopodobniej przyczyną zniknięcia drzew nie była działalność człowieka, lecz gwałtowny wzrost populacji szczurów, które żywiły się nasionami, uniemożliwiając rozsiewanie drzew.
Na wyspie rosły prawdopodobnie palmy podobne do kokosowej. Należały do endemicznego gatunku Paschalococos disperta, który ostatecznie wymarł około roku 1650. Na Wyspie Wielkanocnej występowało również co najmniej 6 endemicznych gatunków ptaków lądowych, m.in. papugi, czaple i płomykówki, chruściele oraz kilka gatunków ptaków morskich: petrele, fregaty, nawałniki. Powodem ich zagłady było wylesienie oraz polowania wkrótce po zasiedleniu wyspy.
Transport lotniczy.
Jedynym lotniskiem na wyspie jest port lotniczy Mataveri. Pas startowy został w latach 80. XX wieku wydłużony na podstawie umowy między prezydentem Chile Augusto Pinochetem i prezydentem USA Ronaldem Reaganem. Ma 3318 metrów długości i był zapasowym lądowiskiem dla promów kosmicznych. Jedyną linią lotniczą, której samoloty tam docierają, jest LATAM.

</doc>
<doc id="68217" url="https://pl.wikipedia.org/wiki?curid=68217" title="Kaczki">
Kaczki

Kaczki (Anatinae) – podrodzina ptaków z rodziny kaczkowatych (Anatidae). Są to ptaki wodne średniej wielkości o stosunkowo krótkiej szyi.
Występowanie.
Podrodzina obejmuje gatunki występujące na całym świecie oprócz Antarktydy.
Systematyka.
Do podrodziny należą następujące plemiona:
Kaczka w kulturze.
"Dzika kaczka" (w oryginale "Vildanden") – sztuka napisana w 1884 roku przez norweskiego dramaturga Henrika Ibsena.

</doc>
<doc id="68234" url="https://pl.wikipedia.org/wiki?curid=68234" title="Anagram">
Anagram

Anagram – nazwa wywodząca się od słów greckich: "ana-" (nad) oraz "grámma" (litera), oznacza wyraz, wyrażenie lub całe zdanie powstałe przez przestawienie liter bądź sylab innego wyrazu lub zdania, wykorzystujące wszystkie litery (głoski bądź sylaby) materiału wyjściowego. W czasopismach szaradziarskich pojawiają się zadania polegające na odgadnięciu wykreskowanego anagramu na podstawie wierszowanego komentarza, a także anagramy rysunkowe polegające na ułożeniu hasła z wszystkich liter właściwego określenia rysunku. Formami spokrewnionymi z anagramem są stenoanagram, egzoanagram i endoanagram.
Najprostszy anagram to poukładanie liter w odwrotnej kolejności czyli palindrom, np. "kebab" – "babek", "keson" – "nosek", "arak" – "kara", "bark" – "krab", "bard" – "drab", "mors" – "srom". Przykładem jednego z prostych przestawień jest zamiana sylab w wyrazie "ranty", dająca anagram: "tyran". Przestawiając pojedyncze litery możemy otrzymać np. anagram "narty".
W 1998 Barbara i Adam Podgórscy w swoim "Vademecum szaradzisty" (Wydawnictwo Kurpisz) jako rekordowy podało anagram złożony z 16 elementów: krasa, Arska, raska, sarka, askar, kasar, Raksa, sakra, Arkas, Araks, Karsa, rakas, Karas, Sakar, Skara, Askra. Nie należy go jednak traktować jako niezmiennik, ponieważ przybywa zarówno słów, jak i metod wyszukiwania. Już choćby w podanym „rekordzie” brakuje „Ksara” oraz „sraka”.
Szczególnym rodzajem anagramu jest ananim.
Anagramy odkryć naukowych.
Odkrywcy czasem za pomocą tej metody szyfrowywali swoje wynalazki, w obawie przed konkurencją.
W 1610 Galileusz odkrycie pierścieni Saturna opisał jako
Jak sam później wyjaśnił, znaczyło to "Altissimum planetam tergeminum observavi" (Najwyższą planetę obserwowałem jako potrójną).
Odkrycie faz Wenus Galileusz opisał „Haec immatura a me iam frustra leguntur -oy” (łac.: „Te niedojrzałe rzeczy są już na próżno przeze mnie czytane -oy”), co znaczyło „Cynthiae figuras aemulatur Mater Amorum” – „Matka Miłości (Wenus) naśladuje figury Cyntii (Księżyca)”.
W 1655 Huygens odkrył księżyc Saturna nazwany później Tytanem. W roku 1656 donosząc o tym odkryciu w ulotce "De Saturni luna observatio nova" (Nowa obserwacja księżyca Saturna), umieścił tam również anagram, skrywający wyjaśnienie niezwykłego, zmiennego wyglądu szóstej planety:
W lipcu 1659 roku w traktacie "Systema Saturnium" (System Saturna) przedstawił swój model w pełnym kształcie, rozszyfrowując również anagram sprzed trzech lat: "Annulo cingitur, tenui, plano, nusquam cohaerente, ad eclipticam inclinato" co można przetłumaczyć: "Jest on" [Saturn] "otoczony przez cienki, płaski dysk, który nigdzie go nie dotyka i jest nachylony do ekliptyki".
30 stycznia 1675 Huygens w liście do sekretarza Towarzystwa Królewskiego
Henry’ego Oldenburga powiadamiał o swoim nowym wynalazku
Wkrótce wyjaśnił, że cyfra nad literą wyjaśnia, ile razy pojawia się ona w tekście. Tekst po odszyfrowaniu brzmiał „Axis circuli mobilis affixus in centro volutae ferreae” (Oś ruchomego koła jest przymocowana do środka żelaznej spirali). Chodziło o balans ze spiralą, zastępujący w mniejszych zegarach wahadło i obciążniki.
Robert Hooke w 1676 ogłosił wpierw swoje prawo w postaci "ceiiinosssttuv", co rozwiązał później jako "Ut tensio, sic vis" (Jakie wydłużenie, taka siła).
Izaak Newton w korespondencyjnym sporze z Leibnitzem o pierwszeństwo odkrycia rachunku różniczkowego i całkowego użył w 1677 szyfru
"6accdae13eff7i3l9n4o4qrr4s8t12ux"
Później wyjaśnił to w „Principiach”: "Data aequatione quotcunque fluentes quantitates involvente, fluxiones invenire; et vice versa." („mając równanie zawierające dowolną liczbę fluent znaleźć fluksje i na odwrót)
Przykładowe anagramy z łamów czasopism szaradziarskich.
Powyższe przykłady to typowe zadania z czasopisma szaradziarskiego. W pierwszym rozwiązanie składa się z dwóch wyrazów: „markotny” i „romantyk”, w drugim obejmuje dwa ciągi wyrazów „nazwisko, łeb” oraz „bez słownika”, w trzecim zaś anagramem fragmentu „mecz nie balet” jest wyraz „beztalenciem”.

</doc>
<doc id="68235" url="https://pl.wikipedia.org/wiki?curid=68235" title="Korsze">
Korsze

Korsze (dawniej "Korszyn", , prus. ) to miasto w Polsce, w woj. warmińsko-mazurskim, w powiecie kętrzyńskim, siedziba gminy miejsko-wiejskiej Korsze.
Pod względem historycznym Korsze leżą w Prusach Dolnych, na obszarze dawnej Barcji, a także na Mazurach.
Według danych GUS z 31 grudnia 2021 Korsze liczyły 4121 mieszkańców. W Korszach znajduje się węzeł kolejowy, kościół rzymskokatolicki, cerkiew prawosławna i dwa cmentarze.
Historia.
Miejscowość została założona w XV w. Do początku XIX w. Korsze były majątkiem ziemskim, rozwój związany był z powstaniem węzła kolejowego na przecięciu dwóch najstarszych w Prusach Wschodnich linii kolejowych (Królewiec – Ełk, Toruń – Wystruć). W 1890 powstała najstarsza z trzech wież ciśnień. W 1903 oddano do użytku kościół katolicki, a w kolejnym roku kościół ewangelicki.
Po zakończeniu drugiej wojny światowej wskutek spowodowanych nią zmian terytorialnych miejscowość weszła w skład Polski. W 1945 przejęta została przez administrację polską, a większość jej mieszkańców wysiedlono do Niemiec. Przez krótki okres używana była nazwa "Korszyn", która uległa ostatecznie modyfikacji do obecnej formy.
Prawa miejskie Korsze uzyskały 18 lipca 1962.
Od 1946 miejscowość przynależała administracyjnie do województwa olsztyńskiego (tzw. "dużego"), a w latach 1975–1998 do województwa olsztyńskiego (tzw. "małego").
Transport.
W mieście znajduje się węzłowa stacja kolejowa, a miasto posiada regionalne połączenia kolejowe m.in. z Olsztynem, Ełkiem oraz krajowe m.in. z Gdańskiem, Białymstokiem i Szczecinem. Przez Korsze prowadzą linie kolejowe nr 33 Białystok – Głomno i nr 353 Poznań Wschód – Skandawa.
Przez miasto przechodzi droga wojewódzka Barciany - Korsze - Reszel - Biskupiec. W granicach administracyjnych miasta są to ulice: Adama Mickiewicza i Wojska Polskiego. Drugą drogą przechodzącą przez Korsze na linii wschód-zachód jest droga powiatowa nr 1580N łącząca Studzieniec - Głowbity - Korsze - Olszynkę - Błogoszewo - Warnikajmy - Równinę Górną. W obrębie miasta są to ulice: Tadeusza Kościuszki, Szkolna, Wylotowa i Wolności.
Ponadto od 2015 roku przez miasto przebiega jedna z odnóg szlaku rowerowego Green Velo, kończąca się miejscem obsługi rowerzystów (MOR) przy ul. Wojska Polskiego, w bliskiej odległości do dworca kolejowego i zabytkowej lokomotywy.
Kościoły i wyznania.
Korsze po reformacji ewangelickiej jako wieś należały do parafii w Sątocznie. W drugiej połowie XIX wieku katolicy w Korszach korzystali z posługi kapłanów w Reszlu, a nabożeństwa odprawiano w aptece. W 1898 katolicy zakupili trzy morgi ziemi pod budowę kościoła. Budowę świątyni opóźniały władze rejencji. Kościół wybudowany został w 1903 i w tym samym roku w dniu 10 grudnia został wyświęcony i otrzymał wezwanie Podwyższenia Krzyża Świętego. Świątynia ta od 1910 obsługiwała już samodzielną parafię. Kościół rozbudowano w 1958. W ślad za katolikami z budową własnej świątyni pośpieszyli ewangelicy. W dniu 17 lipca 1904 odbyło się uroczyste otwarcie ewangelickiego zboru, który początkowo był kościołem filialnym parafii w Sątocznie. Samodzielna parafia ewangelicka w Korszach powstała w 1927.
Po osiedleniu w Korszach ludności ukraińskiej, przymusowo usuniętej z południowo-wschodniej części kraju, do Korsz trafiła grupa przesiedleńców wyznania greckokatolickiego. Z powodu działań władz państwowych pozbawieni byli możliwości uczestniczenia w nabożeństwach sprawowanych w rodzimym obrządku. Wobec bezskutecznych starań o umożliwienie odprawiania nabożeństw greckokatolickich w którymś z kościołów katolickich Reszla lub okolic część miejscowych Ukraińców zwróciła się do Polskiego Autokefalicznego Kościoła Prawosławnego z prośbą o objęcie ich opieką duszpasterską i założenie parafii. W 1963 utworzono parafię prawosławną z siedzibą w Sątopach Samulewie, przeniesioną w 1966 do Korsz. W 1968 dawny kościół ewangelicki w Korszach stał się własnością prawosławnej Parafii Świętych Apostołów Piotra i Pawła.
Sport.
Kluby i organizacje sportowe.
W mieście działa klub piłkarski Miejski Klub Sportowy w Korszach, założony w czerwcu 1983 pod nazwą "Międzyzakładowego Ludowego Klubu Sportowego w Korszach". W sezonie 2009/2010 klub wywalczył awans do III ligi (grupa: podlasko-warmińsko-mazurska) oraz zwyciężył po raz pierwszy w historii klubu w Warmińsko-Mazurskim Pucharze Polski. W III lidze MKS Korsze grał do końca sezonu 2015/16 tj. do reorganizacji rozgrywek III ligi piłki nożnej w Polsce. Od następnego sezonu do końca sezonu 2021/22 klub grał w IV lidze (w grupie warmińsko-mazurskiej). W czerwcu 2022 r. MKS spadł do klasy okręgowej.

</doc>
<doc id="68240" url="https://pl.wikipedia.org/wiki?curid=68240" title="Wag">
Wag

Wag (słow. "Váh", węg. "Vág", niem. "Waag") – rzeka w zachodniej Słowacji, w dorzeczu Dunaju. Długość – 403 km, powierzchnia zlewni – 10 640 km², średni roczny przepływ u ujścia – 196 m³/s. Do dorzecza Wagu należy także polska część Orawy.
Przebieg.
Wag powstaje z połączenia dwóch niewielkich rzek: Białego Wagu ("Biely Váh") i Czarnego Wagu ("Čierny Váh"), płynących na zachód po przeciwnych stronach Kotliny Liptowskiej. Biały Wag ma 30,3 km długości, powstaje w Białym Wagu z połączenia dwóch potoków zbierających wody z południowej strony Tatr: Wielkiego Złomiskowego Potoku i Furkotnego Potoku. Czarny Wag, długości 39 km, powstaje z połączenia potoków spływających z północnych zboczy masywu Kráľova hoľa w Niżnych Tatrach, na wysokości około 1680 m n.p.m. Obie te rzeki zbiegają się koło wsi Królewska Ligota, na wysokości 663 m n.p.m.
Od tego miejsca Wag płynie na zachód przez szeroką Kotlinę Liptowską, na północ od Niżnych Tatr. Rzeka przepływa przez Liptowski Mikułasz i zaraz za nim wpada do zbiornika wodnego Liptovská Mara. Poniżej zapory przepływa przez wyrównawczy zbiornik retencyjny Bešeňová. Dalej płynie przez Rużomberk i poniżej tego miasta przełamuje się przez pasmo Wielkiej Fatry, pozostawiając na swym prawym brzegu jej najbardziej wysunięty na północ fragment – tzw. Szypską Fatrę. Tu przyjmuje lewobrzeżne dopływy: w Rużomberku Rewucę, zaś niżej w Lubochni – Lubochniankę.
Przed wybudowaniem zbiornika zaporowego Liptovská Mara średni roczny przepływ Wagu w Lubochni wynosił 38,8 m³/s. W najsuchszym miesiącu (styczeń) średni przepływ wynosił tu 19,4 m³/s, zaś największy przepływ występował w okresie wzmożonego topnienia śniegów w górach (w kwietniu) i wynosił 67,6 m³/s. Wartość przepływu gwałtownie rosła w czasie większych opadów, osiągając podczas dużych wezbrań powodziowych maksymalnie ok. 840 m³/s.
We wsi Królewiany Wag przyjmuje swój pierwszy duży dopływ prawobrzeżny – Orawę. Następnie pokonuje wąski przesmyk między Wielką Fatrą na południu i Małą Fatrą Krywańską na północy – Przełom Królewiański (słow. "priesmyk Hradiská"), zakończony tzw. Królewiańskim Meandrem. Tu wpływa do kolejnego zbiornika – Krpeľany, po czym płynie północnym skrajem Kotliny Turczańskiej. W miejscowości Vrútky przyjmuje kolejny duży dopływ, tym razem lewobrzeżny – Turiec. Zaraz potem zatacza lekki łuk na północ i przebijając się pięknym przełomem przez pasmo górskie Małej Fatry (tzw. Streczniański Przesmyk) wydostaje się na teren Kotliny Żylińskiej. Tu przyjmuje swój prawostronny dopływ – rzeczkę Varínkę, po czym przepływa przez najmłodsze na swej drodze jezioro zaporowe – zbiornik wodny Żylina. Tuż poniżej przecina największe miasto w swym biegu – Żylinę, gdzie do Wagu wpadają: prawobrzeżny dopływ Kysuca i lewobrzeżny – Rajčanka. Za Żyliną Wag przepływa przez kolejny sztuczny zbiornik Hričov, po czym napotyka barierę w postaci czesko-słowackiego granicznego pasma górskiego Jaworniki.
U podnóży tej bariery rzeka skręca na południowy wschód i płynie wzdłuż wschodnich podnóży Jaworników, a następnie Białych Karpat, z których zbiera liczne, drobne dopływy. Po drugiej stronie kotliny Wagu leżą Góry Strażowskie, których zachodnie stoki również są odwadniane przez Wag. Na tym odcinku rzeka przepływa przez liczne większe miasta: Powaska Bystrzyca, Púchov, Dubnica nad Váhom, Trenczyn i Nowe Miasto nad Wagiem.
W Nowym Mieście rzeka skręca na południe, płynąc wzdłuż zachodniego podnóża Gór Inowieckich ("Považský Inovec"). Od wysokości Nowego Miasta Wagowi towarzyszy koryto bliźniaczej rzeki Dudváh, biegnące kilka do kilkunastu kilometrów na zachód od właściwego Wagu, zbierające liczne drobne dopływy ze wschodnich zboczy Małych Karpat (rzeka ta wpada potem do Małego Dunaju). Ten odcinek doliny Wagu należy już do Niziny Naddunajskiej. Rzeka przepływa przez zbiornik wodny Sĺňava, miasta Pieszczany, Hlohovec i w mieście Sereď zmienia kierunek na południowo-wschodni.
W swym końcowym odcinku Wag jest wielką, nizinną rzeką, która meandrując płynie powoli przez Nizinę Naddunajską. Przepływa przez ostatni zbiornik wodny – Kráľová, przecina kolejne miasto – Šaľę, tuż przed miastem Kolárovo przyjmuje wody Nitry, skierowane do Wagu kanałem, oraz Mały Dunaj. Odcinek Wagu poniżej ujścia Małego Dunaju nazywa się niekiedy Waskim Dunajem – "Vážsky Dunaj". Wag kończy bieg ujściem do Dunaju tuż na wschód od miasta Komárno. Ujście znajduje się na wysokości 106 m n.p.m.
Gospodarka.
Wag jest najdłuższą i największą rzeką płynącą w granicach Słowacji. W swym środkowym biegu dolina Wagu stanowiła najważniejszą oś osadniczą zachodniej Słowacji, wzdłuż której rozlokowały się największe miasta kraju – Trnawa, Trenczyn i Żylina. Do dziś stanowi ona główny korytarz komunikacyjny zachodniej i północnej Słowacji – całą długością doliny Wagu, z wyjątkiem końcowego odcinka poniżej miasta Sereď, biegną linia kolejowa i główna droga kołowa (od Trnawy do Powaskiej Bystrzycy – autostrada) z Bratysławy przez Żylinę na wschód – (E50 do Preszowa) i na północ (E75 do Cieszyna).
Wag jest spławny tylko w górnym biegu, ponieważ w średnim i dolnym biegu swobodny spływ rzeki blokują 22 zapory z elektrowniami wodnymi, budowane od lat 30. XX wieku, tworzące tzw. kaskadę Wagu ("Vážska kaskáda").

</doc>
<doc id="68242" url="https://pl.wikipedia.org/wiki?curid=68242" title="Hron">
Hron

Hron (węg. "Garam", niem. "Gran") – rzeka w środkowej Słowacji, w zlewisku Dunaju. Długość 298 km, powierzchnia dorzecza 5464,6 km².
Źródło Hronu znajduje się u południowowschodnich podnóży masywu Kráľova hoľa w Niżnych Tatrach, pod przełęczą Besník koło wsi Telgárt, na wysokości około 980 m. Stamtąd płynie na zachód tzw. Bruzdą Hronu – ciągiem kotlin oddzielających Niżne Tatry od Krasu Murańskiego, Rudaw Weporskich i Polany, zbierając dopływy – górskie potoki z obu grzbietów. Przepływa przez Brezno, a następnie przez Bańską Bystrzycę. W Bańskiej Bystrzycy skręca na południe, a po 20 km, koło miasta Zvolen – znów na zachód. W ten sposób okrąża od wschodu i południa masyw Gór Kremnickich. Następnie, w okolicy miasta Žiar nad Hronom, rzeka przyjmuje swój największy dopływ – Slatinę, zmienia kierunek na południowo-zachodni i płynie wąską kotliną między Górami Szczawnickimi na wschodzie a górami Ptacznik i Hroński Inowiec na zachodzie. Na wysokości wsi Kozárovce Hron wypływa na Nizinę Naddunajską, gdzie zmienia kierunek na południowo-wschodni, a następnie na południowy i od tej pory płynie równolegle do rzeki Ipoli, od której dzieli go pasmo niewysokich Wzgórz Ipelskich. Uchodzi do Dunaju na wysokości 112 m, tuż na wschód od miasta Štúrovo.
Hron jest drugą co do długości (po Wagu) rzeką Słowacji płynącą w całości po jej terytorium. Powierzchnia jego dorzecza stanowi 11% powierzchni całej Słowacji. Jest także główną i największą rzeką środkowej Słowacji. Górnym i środkowym odcinkiem jego doliny biegną droga i linia kolejowa łączące Bańską Bystrzycę ze wschodem i zachodem kraju, a środkową część doliny wykorzystuje droga ekspresowa R1 z Bańskiej Bystrzycy do Nitry (E77 na odcinku Bańska Bystrzyca – Zvolen, E571 na odcinku Zvolen-Nitra).
Średnie roczne przepływy rzeki wynoszą:
Hron był rzeką bardzo "pracowitą". Jeszcze w latach 30. XX wieku Hronem spławiano drewno. Wody Hronu poruszały w przeszłości koła wodne dziesiątek młynów wodnych i tartaków, zostały również zaprzęgnięte do produkcji energii elektrycznej. M. in. w latach 1902-1908 wybudowano szereg niewielkich elektrowni wodnych na górnym Hronie (Podbrezová, Piesok, Lopej, Dubová, Bańska Bystrzyca).
Hron jest jednak rzeką o znacznym zróżnicowaniu przepływów. Wielkie powodzie w dorzeczu Hronu miały miejsce w latach: 1575, 1687, 1784, 1813, 1847, 1853, 1899, 1931 i 1974. W czasie katastrofalnej powodzi z 1974 r. poziom rzeki w Bańskiej Bystrzycy sięgał 480 cm, a jej przepływ wynosił 560 m³/s.
Turystyka wodna.
Obecnie rzeka jest atrakcyjnym szlakiem wodnym, dostępnym dla kajaków, canoe i pontonów. Przy wysokim stanie wody jest spławna na długości 272 km, od miejscowości Heľpa. Przy średnich stanach wód spływ rozpoczyna się od Brezna na długości 241 km lub od Podbrezovej na długości 231 km. Przy niskich stanach wody spływ zaczyna się w Bańskiej Bystrzycy i liczy 197 km długości. Najczęściej spływany jest odcinek Zwoleń - Starý Tekov długości 85 km (w ok. 3 dni) oraz następny odcinek Starý Tekov - Štúrovo nad Dunajem długości również ok. 85 km (ok. 3 dni).

</doc>
<doc id="68243" url="https://pl.wikipedia.org/wiki?curid=68243" title="Wirtualna sieć lokalna">
Wirtualna sieć lokalna

Wirtualna sieć lokalna, VLAN (od ang. "virtual local area network") – sieć komputerowa wydzielona logicznie w ramach innej, większej sieci fizycznej.
Do tworzenia VLAN-ów wykorzystuje się konfigurowalne lub zarządzalne przełączniki, umożliwiające podział jednego fizycznego urządzenia na większą liczbę urządzeń logicznych, przez separację ruchu między określonymi grupami portów. Komunikacja między VLAN-ami jest możliwa, gdy w VLAN-ach tych partycypuje port należący do routera lub z wykorzystaniem przełączników warstwy trzeciej. W przełącznikach konfigurowalnych zwykle spotyka się tylko najprostszą formę VLAN-ów, wykorzystującą separację grup portów.
W przełącznikach zarządzalnych zgodnych z IEEE 802.1Q możliwe jest znakowanie ramek (tagowanie) poprzez doklejenie do nich informacji o VLAN-ie, do którego należą. Dzięki temu możliwe jest transmitowanie ramek należących do wielu różnych VLAN-ów poprzez jedno fizyczne połączenie ("trunking"). W przypadku urządzeń zgodnych z ISL ramki są kapsułkowane w całości.
Niektóre nowe karty sieciowe komputerów klasy PC (w tym również interfejsy sieciowe laptopów) umożliwiają skonfigurowanie trybu pracy na tryb zgodny z IEEE 802.1Q. Możliwe jest wtedy bezpośrednie podłączenie komputera do portu przełącznika, na którym jest skonfigurowana sieć VLAN. Na takiej karcie można również ustawić korzystanie z wielu VLAN-ów jednocześnie (tzw. trunku).
Protokoły: IEEE 802.1Q, Inter-Switch Link (ISL), rozwiązanie Cisco.
Metody dostępu komputerów do sieci wirtualnych.
IEEE 802.1aq (inaczej "shortest path bridging") oferuje znacznie większą skalowalność, do 16,1 mln, w porównaniu do limitu 4096 sieci VLAN.

</doc>
<doc id="68244" url="https://pl.wikipedia.org/wiki?curid=68244" title="Pianobeton">
Pianobeton



</doc>
<doc id="68245" url="https://pl.wikipedia.org/wiki?curid=68245" title="José Manuel Durão Barroso">
José Manuel Durão Barroso

José Manuel Durão Barroso (wym. []; ur. 23 marca 1956 w Lizbonie) – portugalski polityk, prawnik i nauczyciel akademicki. W latach 1992–1995 minister spraw zagranicznych w rządzie Aníbal Cavaco Silvy, od 1999 do 2004 przewodniczący Partii Socjaldemokratycznej. Premier Portugalii od 6 kwietnia 2002 do 17 lipca 2004. Od 22 listopada 2004 do 31 października 2014 przewodniczący Komisji Europejskiej.
Życiorys.
Wykształcenie i działalność zawodowa.
Ukończył prawo na Uniwersytecie Lizbońskim, a także studia europejskie na Uniwersytecie Genewskim, na którym uzyskał również magisterium w zakresie nauk politycznych. Pracował jako nauczyciel akademicki na uniwersytetach w Lizbonie i Genewie, jako profesor wizytujący wykładał na Uniwersytecie Georgetown. W latach 1995–1999 był dziekanem wydziału stosunków międzynarodowych na Universidade Lusíada de Lisboa.
Działalność polityczna.
W czasach studenckich należał do organizacji FEM-L, powiązanej z komunistycznym ruchem MRPP i opozycyjnej wobec dyktatury Nowego Państwa. W 1980 został członkiem centroprawicowej Partii Socjaldemokratycznej (PSD).
W 1985 po raz pierwszy uzyskał mandat posła do Zgromadzenia Republiki. Z powodzeniem ubiegał się o reelekcję w kolejnych wyborach w 1987, 1991, 1995, 1999 i 2002, zasiadając w portugalskim parlamencie IV, V, VI, VII, VIII i IX kadencji.
Również od 1985 obejmował funkcje rządowe w kolejnych gabinetach, którymi kierował Aníbal Cavaco Silva. Początkowo został sekretarzem stanu ds. wewnętrznych. W 1987 przeszedł na stanowisko sekretarza stanu ds. polityki i współpracy zagranicznej. Z ramienia swojego rządu był zaangażowany w próby pokojowego rozwiązania wojny domowej w byłej portugalskiej kolonii Angoli. W latach 1992–1995 sprawował urząd ministra spraw zagranicznych. W 1995 PSD przeszła do opozycji, José Manuel Barroso przez rok stał na czele komisji spraw zagranicznych w Zgromadzeniu Republiki. W 1999 został przewodniczącym Partii Socjaldemokratycznej, funkcję tę pełnił do 2004.
Kierowana przez niego PSD zwyciężyła w wyborach w 2002, zawiązując koalicję z Partią Ludową. 6 kwietnia 2002 José Manuel Barroso został nowym premierem, stając na czele XV rządu konstytucyjnego. Urząd ten sprawował do 17 lipca 2004. Jego gabinet popierał interwencję w Iraku, prowadził restrykcyjną politykę gospodarczą, zmierzającą do ograniczenia deficytu budżetowego i zreformowania prawa pracy. Działania te nie spowodowały jednak szybkiego ożywienia gospodarki i zmniejszenia bezrobocia, przyczyniając się do spadku poparcia dla rządu i porażki Partii Socjaldemokratycznej w wyborach parlamentarnych w 2005.
Wybory do Parlamentu Europejskiego w 2004 przyniosły zwycięstwo Europejskiej Partii Ludowej. EPP dążyła do wyłonienia ze swoich szeregów przewodniczącego Komisji Europejskiej. Wybór padł na urzędującego premiera Portugalii, którego zaakceptowała Rada Europejska. 22 lipca 2004 uzyskał wotum zaufania w Europarlamencie. Jego pierwsza komisja rozpoczęła urzędowanie 22 listopada 2004. Po kolejnych eurowyborach w 2009 zaproponowano jego reelekcję na drugą kadencję. 22 września tegoż roku decyzję tę zaaprobował Parlament Europejski VII kadencji. Druga komisja José Manuela Barroso urzędowała od 10 lutego 2010 do 31 października 2014. W okresie urzędowania prowadzono dalsze negocjacje akcesyjne, w tym zakończono procesy przyjmowania do Unii Europejskiej Rumunii i Bułgarii (w okresie I kadencji) oraz Chorwacji (w okresie II kadencji). Przyjęto w tym czasie zakładający reformę unijnych instytucji traktat lizboński, a także podejmowano działania celem przeciwdziałania zapoczątkowanemu w 2007 światowemu kryzysowi finansowemu.
Po zakończeniu drugiej kadencji José Manuel Barroso powrócił do pracy naukowej w tym jako profesor Universidade Católica Portuguesa i Uniwersytetu Genewskiego. W lipcu 2016 został doradcą w londyńskim oddziale Goldman Sachs, zajmując się polityką banku wobec procesu opuszczenia Unii Europejskiej przez Wielką Brytanię. Objęcie tego stanowiska tuż po upływie 18 miesięcy od odejścia z Komisji Europejskiej, chociaż będące zgodne z formalnymi wymogami dotyczącymi unikania konfliktu interesów, skłoniło europejskiego rzecznika praw obywatelskich do podjęcia inicjatywy na rzecz zaostrzenia zasad podejmowania pracy przez członków KE po zakończeniu kadencji.
Życie prywatne.
Żonaty z Margaridą Sousa Uva, ma troje dzieci.

</doc>
<doc id="68248" url="https://pl.wikipedia.org/wiki?curid=68248" title="Roman Knoll">
Roman Knoll

Roman Knoll (ur. 27 października 1888 w Kijowie, zm. 6 marca 1946 w Katowicach) – polski polityk i dyplomata, wolnomularz, założyciel Unii Narodowo-Państwowej w 1922 roku.
Życiorys.
Ukończył wydział prawny na Uniwersytecie Kijowskim. Od 1908 brał czynny udział w organizacjach niepodległościowych.
W marcu 1917 roku został członkiem Polskiego Komitetu Wykonawczego na Rusi. W 1918 urzędnik w przedstawicielstwie Rady Regencyjnej w Piotrogrodzie, od 1919 referent Wydziału Wschodniego w MSZ. W wojnie polsko-bolszewickiej 1920 walczył jako ochotnik. Podczas rokowań pokojowych z Rosją Sowiecką w Rydze pełnił funkcję sekretarza generalnego delegacji polskiej. Od 16 grudnia 1922 do 30 grudnia 1923 był kierownikiem poselstwa polskiego w RFSRR w Moskwie w randze "Chargé d’affaires ad interim". 30 grudnia 1922 Rosyjska Federacyjna Socjalistyczna Republika Radziecka stała się częścią utworzonego Związku Socjalistycznych Republik Radzieckich, Polska uznała powstanie ZSRR notą z 13 grudnia 1923. Roman Knoll był ostatnim przedstawicielem dyplomatycznym Polski przy rządzie Rosji Sowieckiej.
Od 25 czerwca 1924 poseł RP w Ankarze. W marcu 1926 powrócił do Polski, do centrali MSZ. Brał udział w przygotowaniach do przewrotu majowego. Po przewrocie majowym mianowany wiceministrem w Ministerstwie Spraw Zagranicznych z datą 13 maja 1926. Pełnił następnie funkcję posła polskiego w Rzymie (1926–1928) i Berlinie (1928–1930).
W grudniu 1930 odwołany z placówki i przeniesiony w stan spoczynku. Faktyczną przyczyną jego zwolnienia był wygłoszony publicznie komentarz: "„Najazd bandytów na dom wariatów”", jakim określił sytuację w resorcie po wejściu do kierownictwa MSZ Józefa Becka i Wiktora Drymmera. W 1936 współpracował z "Frontem Morges".
Podczas II wojny światowej pełnił funkcję szefa Sekcji Spraw Zagranicznych Delegatury Rządu na Kraj (kryptonim „Moc”), którą sprawował do lutego 1945. W opinii Janusza Pajewskiego, znającego go osobiście, był "obdarzony chyba najbardziej oryginalną, najbardziej błyskotliwą pamięcią".
Ożenił się z Anną Bagniewską (1909–1946).

</doc>
<doc id="68249" url="https://pl.wikipedia.org/wiki?curid=68249" title="Almandyn">
Almandyn

Almandyn – minerał z grupy granatu, z gromady krzemianów. Należy do grupy minerałów pospolitych, szeroko rozpowszechnionych. 
Nazwa pochodzi od "Alabanda", dawnej nazwy miejscowości położonej w Azji Mniejszej, gdzie szlifowano najpiękniejsze okazy tych kamieni.
Właściwości.
Tworzy dobrze wykształcone, izometryczne kryształy o pokroju dwunastościanu rombowego. Zazwyczaj występuje jako minerał wrosły. Jest kruchy, przezroczysty, tworzy kryształy mieszane z piropem – zwane rodolitem. Niektóre kryształy wykazują asteryzm w postaci czteroramiennej gwiazdy.
Występowanie.
Stanowi składnik skał powstałych wskutek metamorfizmu regionalnego (łupki mikowe, paragnejsy). Buduje eklogity. Występuje w strefach kontaktowych intruzji granitowych zwłaszcza w hornfelsach. Spotykany w ryolitach, dacytach, andezytach. 
Miejsca występowania: 
W Polsce - w gnejsach k. Strzelina; w amfibolach i pegmatytach Gór Sowich.

</doc>
<doc id="68250" url="https://pl.wikipedia.org/wiki?curid=68250" title="Trenczyn">
Trenczyn

Trenczyn (słow. "Trenčín", węg. "Trencsén", , , ) – miasto powiatowe w zachodniej części Słowacji nad rzeką Wag, stolica kraju trenczyńskiego. Znany ze średniowiecznego zamku, położonego na górze nad miastem. Pod koniec 2019 roku, z liczbą mieszkańców wynoszącą ponad 55 tys., Trenczyn zajmował ósme miejsce wśród najludniejszych słowackich miast.
Historia.
Najstarsze ślady osadnictwa na terenie dzisiejszego Trenczyna pochodzą z IV tysiąclecia p.n.e.
Ok. 179 w Laurgaricio położonym na terenie dzisiejszego Trenczyna przebywał legion rzymski po stoczonej bitwie z plemionami germańskimi w trakcie wojen markomańskich. Dowodem tego jest zachowana inskrypcja łacińska wyryta na skale: VICTORIAE AVGVSTORV(m) EXERCITVS, QUI LAVGARICIONE SEDIT MIL (ites) L (egionis) I IDCCCLV...IANS LEG (atus) LEG (ionis) (Marcus Valerius Maxim)ian(u)s I I AD (iutricis), CVR (avit) F (aciendum) ("Na pamiątkę zwycięstwa legiony cesarskie zimujące w Laurgaricio w sile 855 żołnierzy. Napis polecił wykonać legat Marcus Valerius Maximianus").
Na początku XI wieku osada leżała w granicach Polski Bolesława Chrobrego (być może już od panowania Mieszka I), po czym między rokiem 1017 a 1031 została przyłączona do Węgier, w granicach których pozostała przez kolejne 900 lat. Trenczyn został stolicą komitatu, a siedziba administracji mieściła się na tutejszym zamku. W XIII wieku Trenczyn znajdował się w posiadaniu węgierskiego rodu Csesznekyich, któremu w 1302 król Wacław III odebrał gród i przekazał Mateuszowi Czakowi. Węgierski możnowładca uczynił zamek swą siedzibą rodową, a pod jego rządami Trenczyn przeżywał rozkwit. W polskiej historii Trenczyn zapisał się w 1335 jako miejsce zawarcia układu w Trenczynie pomiędzy Polską a Czechami. W 1412 król Zygmunt Luksemburski nadał miastu prawa wolnego miasta królewskiego. W XVII wieku miasto przeżyło oblężenie wojsk tureckich, pozostało niezdobyte. W czasie powstania Rakoczego w 1708 miejsce pomiędzy węgierskimi kurucami a wojskami Habsburgów. W XVIII wieku przebudowano Trenczyn w stylu barokowym, a w XIX wieku nastąpił rozkwit miasta związany z uprzemysłowieniem i doprowadzaniem linii kolejowych.
W 1918 Trenczyn został utracony przez Węgry na rzecz nowo powstałej Czechosłowacji. Od roku 1939 znajdował się w granicach marionetkowej Republiki Słowackiej - formalnie do roku 1945, ale po powstaniu słowackim w 1944 r. znalazł się pod okupacją niemiecką. Zdobyty 10 kwietnia 1945 przez Rumunów i Sowietów.

</doc>
<doc id="68258" url="https://pl.wikipedia.org/wiki?curid=68258" title="Koszyce">
Koszyce

Koszyce ( i , , , romski "Kasza", ) – drugie co do wielkości miasto Słowacji pod względem liczby ludności (niemal 240 tys. mieszkańców pod koniec 2019 roku), trzecie – po Bratysławie i Wysokich Tatrach ("Vysoké Tatry") – pod względem powierzchni (243,7 km²) oraz największe miasto wschodniej Słowacji. Koszyce to siedziba władz kraju koszyckiego ("Košický kraj") i powiatu Koszyce-okolice ("Košice-okolie"), a także centralny ośrodek metropolitalny aglomeracji koszycko-preszowskiej ("Košicko-prešovská aglomerácia"). Stanowią one również centrum kulturowe, edukacyjne, rekreacyjno-turystyczne, gospodarcze. Położone są w historycznym regionie Abov (20 km od granicy z Węgrami, po 90 km od granicy z Ukrainą i z Polską).
W 2009 r. miasto zostało wyróżnione – wraz z francuską Marsylią – tytułem Europejskiej Stolicy Kultury na rok 2013.
Geografia Koszyc.
Koszyce leżą w Kotlinie Koszyckiej ("Košická kotlina") nad rzeką Hornad. Od strony wschodniej miasto ograniczają Góry Tokajsko-Slańskie ("Slanské vrchy"), a od strony zachodniej – Góry Wołowskie. Współrzędne geograficzne – 48°43′58″N, 21°15′41″E.
Od 1996 roku dzielnice Koszyc istnieją na prawach miejskich (podobnie jak dzielnice w Bratysławie), toteż terytorium Koszyc podzielone jest na 4 powiaty, tzw. powiaty miejskie i 22 dzielnice ("mestská časť")
Klimat i pogoda.
Klimat Koszyc jest kontynentalny, ze średnimi temperaturami −3 °C w styczniu i 19 °C w lipcu. Średnia roczna temperatura waha się od około 8,4 °C do ok. 8,7 °C. Średnia roczna wielkość opadów wynosi około 600–650 mm.
Znaczenie miasta.
W Koszycach mieści się Trybunał Konstytucyjny Słowacji, siedziba diecezji rzymskokatolickiej (od 1995 archidiecezji) i greckokatolickiej oraz biskupstwa ewangelickiego. Są miastem uniwersyteckim – działają tu uczelnie takie jak: Uniwersytet P.J. Šafárika ("Univerzita Pavla Jozefa Šafárika v Košiciach"), politechnika ("Technická univerzita"), akademia weterynaryjna ("Univerzita veterninárskeho lekárstva") i konserwatorium oraz wydziały bratysławskiej akademii ekonomicznej ("Ekonomická univerzita v Bratislave"), nitrzańskiej akademii rolniczej ("Slovenská poľnohospodárska univerzita v Nitre") i rużomberskiego uniwersytetu katolickiego ("Katolická univerzita v Ružomberku"). Istnieje również 18 szkół średnich, w tym jedna z węgierskim językiem wykładowym. W mieście działa sześć teatrów (w tym węgierski, cygański i filharmonia), osiem kin, cztery muzea (lotnictwa, techniki, wschodniej Słowacji i rzeźby Vojtecha Löfflera), dwie galerie sztuki i trzy biblioteki (w tym biblioteka naukowa z 3,3 mln woluminów). W mieście działa ogród zoologiczny, ogród botaniczny i planetarium. Drużyna hokejowa z Koszyc jest dwukrotnym mistrzem Czechosłowacji i trzykrotnym mistrzem Słowacji.
Z Koszycami byli związani między innymi Jan Jiskra – kapitan miasta w czasach wojen husyckich oraz Rudolf Schuster – prezydent Słowacji w latach 1999–2004, a wcześniej wielokrotny burmistrz miasta.
Historia.
Okolice miasta były zasiedlone już w paleolicie. W VII wieku były tu osiedla Awarów. Osadnictwo słowiańskie datuje się od VIII wieku. W IX wieku tereny dzisiejszych Koszyc należały do Księstwa Nitrzańskiego. Pod koniec XI wieku zostały włączone do Królestwa Węgier. W 1143 poświęcono klasztor benedyktynów w Krásnej nad Hornádom (dzisiejszej dzielnicy Koszyc).
Pierwsza pisemna wzmianka o Koszycach pochodzi z 1230. W połowie XIII wieku, na fali rekolonizacji po najazdach mongolskich, obok Słowian w Koszycach osiedlili się osadnicy sascy. Jako jedna z pierwszych na Węgrzech osada koszycka otrzymała prawa miejskie przywilejem z 13 kwietnia 1249. Około 1270 zaczęto wznosić miejskie mury obronne. W początkach XIV wieku miasto zasłużyło się w węgierskiej wojnie sukcesyjnej, wspierając późniejszego króla Karola Roberta Andegaweńskiego przeciwko magnatom Amadejowi Abie i Mateuszowi Czakowi. Przez XIV wiek Koszyce stopniowo gromadziły przywileje – zwolnienia od podatków, prawa mennicze, prawo miecza. 28 lipca 1347 r. Koszyce zostały podniesione przez Ludwika Wielkiego do rangi wolnego miasta królewskiego i jako pierwsze miasto w Europie otrzymały herb. Rozwój miasta postępował szybko – zwłaszcza dzięki położeniu na skrzyżowaniu szlaków handlowych – i Koszyce szybko stały się największym po Bratysławie ośrodkiem handlowym, rzemieślniczym i kulturalnym Górnych Węgier. Okresem największego rozkwitu miasta był XV wiek, gdy przewodziło wschodniosłowackiemu związkowi miast – Pentapolitanie. Nie przeszkodziła temu nawet kilkudziesięcioletnia okupacja miasta przez husytów pod wodzą Jana Jiskry. Pod koniec XV wieku Koszyce były uważane za drugie co do znaczenia miasto Węgier, zaraz po stołecznej Budzie.
17 września 1374 roku Ludwik, król węgierski (Ludwik Wielki) i polski (Ludwik Węgierski), w zamian za uznanie przez polską szlachtę praw do korony polskiej dla swoich dzieci nadał jej w Koszycach szereg przywilejów, zwanych później łącznie „Przywilejem koszyckim”.
W maju 1419 roku, podczas zjazdu Władysława Jagiełły z Zygmuntem Luksemburskim, za kolejną zdradę ukorzył się tutaj przed polskim królem jego najmłodszy brat, książę Świdrygiełło.
Po zakończeniu węgierskiej wojny domowej z lat 1526–1538, toczonej między zwolennikami Jana Zápolyi a Ferdynanda Habsburga, Koszyce wraz z całą wschodnią Słowacją znalazły się początkowo pod władzą książąt siedmiogrodzkich, a następnie – Habsburgów. Od czasu katastrofalnego pożaru w 1556 r. rozwój miasta został zahamowany, a następnie zaczął się okres upadku, wywołanego ciągłymi walkami z Turkami i wojnami religijnymi. W trakcie tych ostatnich, po zdobyciu Koszyc przez protestanckie wojska Jerzego I Rakoczego, 7 września 1619 r. zginęło trzech męczenników koszyckich. Pod koniec XVI wieku w mieście było 10 tys. mieszkańców, w 1771 – tylko 5,1 tys. W XVI, XVII i XVIII wieku Koszyce były ośrodkiem węgierskiego oporu przeciwko władzy Habsburgów, a jednocześnie siedzibą różnych organów władz cesarstwa. Od 1583 w mieście rezydował uchodzący z Egeru pod naporem tureckim tamtejszy biskup. Od połowy XVII wieku Koszyce były siedzibą władz komitatu "Abaúj". Od 1657 r. w Koszycach istniał uniwersytet.
Kryzys ustał pod koniec XVIII wieku, gdy ustały powstania antyhabsburskie i niepokoje religijne. W 1790 Koszyce znów miały około 10 tys. mieszkańców. Pochody wojsk w czasach wojen napoleońskich i rewolucji węgierskiej 1848–1849 nie przyprawiły miasta o zniszczenia. W XIX wieku zaczął się w Koszycach rozwijać przemysł, przy czym od połowy XIX wieku rozwój ten uległ znacznemu przyspieszeniu. W latach 1860 i 1870 połączono miasto liniami kolejowymi z Budapesztem i z Morawami (Kolej Koszycko-Bogumińska). Nastąpiła jednocześnie intensywna madziaryzacja Koszyc, które w 1882 r. stały się stolicą nowego komitatu Abaúj-Torna. W 1910 miasto liczyło 44,2 tys. mieszkańców, z czego 33,4 tys. Węgrów, 6,5 tys. Słowaków, 3,2 tys. Niemców, 0,5 tys. Polaków, 0,2 tys. Czechów i 0,2 tys. Rusinów.
I wojna światowa nie dotknęła miasta. 29 grudnia 1918 Koszyce, mimo że zamieszkane wówczas w większości przez Węgrów, zostały zajęte przez armię czechosłowacką i włączone do nowo powstałej Czechosłowacji. W 1919 Koszyce stały się jednym z głównych ośrodków Słowackiej Republiki Rad, a w okresie od maja do lipca 1920 były okupowane przez Węgierską Armię Czerwoną. W okresie międzywojennym odsetek ludności węgierskiej spadł z 75% do około 15%, a ludność miasta wzrosła do około 70 tys. osób. W wyniku tzw. pierwszego arbitrażu wiedeńskiego z 2 listopada 1938 r. miasto wraz z całym pasem terenów południowej Słowacji zostało anektowane przez Węgry. 21 lutego 1945 Koszyce zostały zajęte przez Armię Czerwoną i do 21 kwietnia 1945 były siedzibą rządu odrodzonej Czechosłowacji. W Koszycach ogłoszono program tego rządu – tzw. program koszycki z 5 kwietnia 1945.
Po II wojnie światowej Koszyce przeszły okres intensywnej industrializacji. W mieście powstały huty, fabryki maszyn i materiałów budowlanych, zakłady chemiczne, odzieżowe i spożywcze. M.in. w latach 1960–1965 na południe od miasta wybudowano wielkie zakłady hutnicze (słow. "Východoslovenské železiarne", od roku 2000 "U. S. Steel Košice"), połączone szerokotorową linią kolejową ze Związkiem Radzieckim.
Demografia.
Według oficjalnego spisu ludności z 2001 r. miasto liczyło 236,1 tys. mieszkańców, z czego 210,3 tys. Słowaków, 8,9 tys. Węgrów, 5,1 tys. Cyganów, 2,8 tys. Czechów, 1,3 tys. Rusinów, 1,1 tys. Ukraińców i 0,4 tys. Niemców. Obecnie miasto składa się z zabytkowego śródmieścia, otoczonego dzielnicami przemysłowymi i sypialnymi. Zamieszkane przez Romów osiedle Luník IX stanowi w ostatnich latach miejsce niepokojów społecznych.
Gospodarka.
Koszyce nazywane są „żelaznym lub stalowym sercem” Słowacji, dzięki największej na Słowacji hucie żelaza, która znajduje się na terenie miasta. Ponadto w mieście rozwinął się przemysł maszynowy, materiałów budowlanych, spożywczy, włókienniczy oraz drzewny.
Transport.
Koszyce są węzłem drogowym i kolejowym. Krzyżują się tu drogi krajowe nr 68 (R4/D1, od granicy z Polską przez Preszów i Koszyce do granicy z Węgrami), nr 16 z Koszyc do Zwolenia i nr 19 (R2), z Użhorodu do Koszyc oraz biegnące ich szlakami międzynarodowe E50, E71 i E571. Zbiegają się tu również lokalne drogi 552 z Veľkich Kapušan, 547 ze Spiskiego Podgrodzia i 548 ze Smolníka. Z Koszyc biegną linie kolejowe do Rożniawy, Popradu, Preszowa, Trebišova, Čiernej nad Tisou i na Węgry – do Miszkolca i Szerencs. 6 km na południe od centrum Koszyc leży lotnisko – dawniej wojskowe, obecnie międzynarodowy port lotniczy.

</doc>
<doc id="68259" url="https://pl.wikipedia.org/wiki?curid=68259" title="Preszów">
Preszów

Preszów (, , , lub , rom. "Perieszys") – miasto we wschodniej Słowacji, ośrodek administracyjny kraju preszowskiego i powiatu Preszów. Pod koniec 2020 roku, z liczbą mieszkańców wynoszącą 87 886, Preszów zajmował trzecie miejsce pod względem liczby ludności (po Bratysławie i Koszycach) na Słowacji. Leży w historycznym regionie Szarysz, (około 60 km od granicy z Węgrami i około 75 km od granicy z Polską).
Geografia.
Preszów leży na wysokości 255 m n.p.m. u ujścia rzeczki Sekčov do rzeki Torysa, na północnym krańcu Kotliny Koszyckiej, między Górami Tokajsko-Slańskimi ("Slanské vrchy") na wschodzie, Rudawami Spiskimi (pasmo "Čierna hora") na zachodzie i Górami Czerchowskimi ("Čergov") na północy. Liczba mieszkańców miasta wynosi 89 618 osób "[31 XII 2016]", powierzchnia – 70,44 km². Dzieli się na cztery dzielnice: Prešov, Šalgovík, Solivar i Nižná Šebastová.
Preszów leży na skrzyżowaniu dróg krajowych nr 18 (R4, z Michaloviec do granicy z Czechami) i 68 (D1, od granicy z Polską przez Starą Lubowlę i Koszyce do granicy z Węgrami. W mieście kończy się międzynarodowa trasa E371, przebiega przez nie trasa E50. Wybiega stąd lokalna droga 546 do Gelnicy i Spiskiej Nowej Wsi. Z Preszowa rozchodzą się cztery linie kolejowe: na północny zachód do Starej Lubowli i Nowego Sącza, na północ do Bardejowa, na wschód do Vranova nad Topľou i na południe do Koszyc.
Gospodarka.
W mieście rozwinął się przemysł maszynowy, elektrotechniczny, odzieżowy, skórzany, materiałów budowlanych, spożywczy, drzewny oraz poligraficzny.
Historia.
Początki osadnictwa.
Osadnictwo w okolicy Preszowa datuje się od paleolitu – najstarsze znaleziska pochodzą sprzed 28 tysięcy lat. Znaleziska z czasów rzymskich wskazują na intensywne kontakty handlowe z Rzymem. Słowianie napłynęli w okolice miasta z północy około IV lub V wieku, jednak ich intensywniejsze osadnictwo nastąpiło dopiero za czasów Wielkich Moraw. Od X do połowy XI wieku obszar ten znajdował się w granicach Polski. Znajdował się tu znany polski graniczny gród "Castrum Salis" wzmiankowany zarówno w dokumentach polskich jak i węgierskich. Pod koniec XI wieku tereny te zostały opanowane przez Królestwo Węgier. W połowie XIII wieku, po najazdach tatarskich, zaczęto osiedlać tu osadników z krain niemieckich.
XIII–XVII wiek.
Pierwsza pisemna wzmianka o Preszowie pochodzi z 1247. W 1299 król Andrzej III lokował Preszów na prawie spiskim, a w 1374 król Ludwik I nadał mu uprzywilejowany status wolnego miasta królewskiego. Wówczas Preszów był już największym ośrodkiem w dolinie Torysy. W XIV i XV wieku miasto bogaciło się na sprzedaży do Polski węgierskiego wina z doliny Cisy i na rzemiośle. Po pożarze w 1418 miasto odbudowano już jako murowane. W 1429 powstała tu pierwsza szkoła. Od XV wieku miasto było członkiem związku pięciu wolnych miast królewskich leżących na terenie obecnej wschodniej Słowacji – Pentapolitany. Od końca pierwszej połowy XVI w. znaczące sukcesy odnosiła w mieście reformacja, a luteranizm stał się wkrótce wyznaniem dominującym. W 1572 w dzisiejszej dzielnicy Solivar (wówczas odrębnej osadzie) rozpoczęto wydobycie soli kamiennej. W 1647 miasto stało się siedzibą władz komitatu Sáros. W 1667 preszowscy luteranie założyli ewangelickie kolegium, słynne wkrótce wysokim poziomem nauczania. W latach 1672–1685 miasto poparło antyhabsburskie powstanie Emeryka Thökölyego, a jesienią 1683 r. zatrzasnęło swe bramy przed wracającym spod Wiednia Janem III Sobieskim. Za ową antyhabsburską postawę miasta, po jego zajęciu przez wojska austriackie w 1687 r. generał Anton Caraffa rozkazał w okrutny sposób stracić 24 osoby, w tym szereg miejscowych patrycjuszy ("prešovský krvavý súd" – krwawy sąd preszowski), co przeszło później do historii jako "preszowskie jatki".
XVIII i XIX wiek.
Na początku XVIII wieku miasto przeżywało kryzys. Po epidemiach i pożarach liczba mieszkańców spadła do 2 tysięcy. Ponowny rozwój zaczął się w połowie tego stulecia, gdy odrodziło się rzemiosło i handel, a także zaczęły powstawać manufaktury. W 1752 r. kopalnia soli w Solivarze została zatopiona, ale sól nadal produkowano przez odparowywanie wydobywanej solanki.
W czasie konfederacji barskiej Preszów stał się na pewien czas siedzibą Generalności – naczelnej władzy konfederackiej. Tu też 13 października 1770 uchwalono .
W 1873 przez miasto przeprowadzono linię kolejową, stanowiącą część Kolei Koszycko-Bogumińskiej. Pod koniec XIX wieku powstały w mieście sieć elektryczna, telefoniczna, kanalizacyjna i działał telegraf. Ostatnie wielkie pożary przetoczyły się przez miasto w latach 1886 i 1887.
XX wiek.
W 1918 Preszów znalazł się w granicach nowo powstałej Czechosłowacji. Podczas ofensywy Węgierskiej Armii Czerwonej w czerwcu 1919 r. w Preszowie proklamowano efemeryczną Słowacką Republikę Rad. Preszów przybrał na znaczeniu po anektowaniu przez Węgry Koszyc w roku 1938, ponieważ ewakuowano tu wiele instytucji działających wcześniej w tym mieście. 20 grudnia 1944 r. miasto uległo dużym zniszczeniom wskutek bombardowania, wykonanego przez radzieckie lotnictwo. Zginęło wówczas około 300 Niemców i około 140 cywilów, z czego 120 więźniów, przetrzymywanych w miejscowym więzieniu Gestapo.
Po II wojnie światowej miasto rozwinęło się jako ośrodek przemysłowy, co pociągnęło za sobą szybki wzrost liczby mieszkańców – z 28 tys. w roku 1950 do 52 tysięcy w 1970 i 91 tysięcy w 1990.
Współczesność.
Dzisiejszy Preszów to nadal ośrodek przemysłowy, a poza tym węzeł komunikacyjny, ośrodek administracyjny i centrum kultury. Nadal działają zakłady wydobycia i przetwórstwa soli kamiennej, oprócz tego istnieją zakłady przemysłu maszynowego i elektromaszynowego oraz odzieżowego. W mieście istnieje Uniwersytet Preszowski z ośmioma wydziałami oraz zamiejscowy wydział politechniki koszyckiej, łącznie kształcące ponad 10 tysięcy studentów. Preszów jest siedzibą trzech biskupów: greckokatolickiego, prawosławnego i luterańskiego. W mieście działają trzy teatry (rusiński Aleksandra Duchnowycza, słowacki Jonáša Záborského i lalkowo-dziecięcy zwany Babadłem), dwa muzea (lokalne i winiarskie), biblioteka, obserwatorium astronomiczne i planetarium. Wśród odbywających się w Preszowie imprez kulturalnych oraz ukierunkowanych na przyciągnięcie turystów, największe znaczenie dla miasta mają m.in. festiwal koronczarstwa "Festival paličkovanej čipky" odbywający się na przełomie września i października, czerwcowy dziecięcy festiwal folklorystyczny, doroczna pielgrzymka maryjna do Wielkiego Szarysza rozpoczynająca się 15 sierpnia czy październikowy festiwal jazzowy. Lato stoi pod znakiem promocji miasta w ramach Kulturalnego Lata.
Dzisiejszy Preszów jest niemal jednolicie słowacki, mieszkają tu jedynie niewielkie grupy Rusinów i Czechów. Większy jest tylko odsetek Cyganów.
Zabytki.
Śródmieście Preszowa pełne jest zabytków z różnych epok. Budowle gotyckie to na przykład kościół św. Mikołaja z 1347 roku, będący najstarszym obiektem w Preszowie. Pałac Rakoczego, księcia Siedmiogrodu, pochodzi z epoki renesansu, podobnie jaki preszowski kościół ewangelicki. O wielokulturowości dawnych mieszkańców miasta świadczą świątynie również innych wyznań chrześcijańskich oraz wielka synagoga, mieszczącą obecnie kolekcję pamiątek po Żydach. Okres industrializacji i komunizmu wybił swe piętno na architekturze Preszowa, lecz nie zniszczył uroczej starówki porównywalnej z koszycką.
Do najważniejszych zabytków w Preszowie należą:

</doc>
<doc id="68260" url="https://pl.wikipedia.org/wiki?curid=68260" title="Nitra (miasto)">
Nitra (miasto)

Nitra (niem. "Neutra", węg. "Nyitr(i)a") – miasto w zachodniej Słowacji, położone nad rzeką Nitrą. Stolica kraju nitrzańskiego oraz ośrodek administracyjny powiatu Nitra. Nitra zajmuje piąte miejsce wśród najludniejszych słowackich miast. Na początku 2023 roku liczba mieszkańców wynosiła 76 223.
Historia.
Wczesne średniowiecze.
Od momentu przybycia Słowian na obszary zachodniej Słowacji na początku VI w. okolice Nitry stanowiły jedno z głównych centrów osadniczych. Pierwszy gród, o charakterze schronieniowym i być może kultowym, powstał na szczycie wzgórza Zobor w VII lub VIII w. (wykorzystano wały grodziska kultury łużyckiej z epoki brązu i wczesnej epoki żelaza). Jego walory obronne były raczej niskie, region ten był w tym czasie kontrolowany przez Awarów, których osadnictwo pod koniec VIII w. sięgało południowych granic dzisiejszego miasta. Po upadku Kaganatu Awarskiego na początku IX w., Nitra stała się centrum polityczno-gospodarczym obszaru zachodniej Słowacji. Powszechnie określa się je mianem „księstwa nitrzańskiego”, w rzeczywistości nie ma jednak danych mówiących o istnieniu takiego tworu politycznego przed połową IX w.
Najwcześniejsze informacje o Nitrze pojawiają się w źródłach pisanych około 870 r. i odnoszą do wydarzeń z lat ok. 828-833. Według „Conversio Bagoariorum et Carantanorum” niejaki Pribina zbudował „na swoim majątku” w miejscu zwanym "locus Nitrava" kościół i dał go poświęcić arcybiskupowi Salzburga Adalramowi, najprawdopodobniej w roku 828 lub 831. Źródło jest tendencyjne, gdyż jednym z jego celów, było wykazanie praw archidiecezji w Salzburgu do obszarów stanowiących pole działalności misyjnej św. Metodego, biskupa Panonii i Moraw. Jest zatem rzeczą sporną, czy nazwa "locus Nitrava" oznaczała w tym przypadku miejscowość, albo też stanowiła nazwę całego regionu położonego nad rzeką Nitrą (podobnie jak np. Morawy nad rzeką Morawą). Choć powszechnie uważa się, że kościołem tym był obiekt stanowiący dziś katedrę św. Emmerama na Nitrianskim hradzie, nie ma na to dowodów wykopaliskowych. Nie ma także stuprocentowej pewności, co do tego, czy Pribina był samodzielnym władcą Nitry, czy też zarządzał Nitrą z ramienia władców Moraw. Przyczyny jego wygnania przez księcia Moraw Mojmira w 833 r. są bliżej nieznane i pozostają w sferze domysłów.
W okresie wielkomorawskim (ok. 846-907) Nitra była głównym grodem samodzielnego (choć nie suwerennego) terytorium określanego przez historyków jako „księstwo nitrzańskie”, które stanowiło jeden z obszarów kluczowych Wielkich Moraw. We frankijskich źródłach pisanych z 2. połowy IX w. bywa określane jako "regnum," co świadczyło o jego wyjątkowej pozycji i sile. Od około 850 r. Nitra była siedzibą Świętopełka (do 870 r. główną), późniejszego władcy Wielkich Moraw, a następnie po jego śmierci w 894 r., wraz z księstwem Nitrzańskim, przypadła w udziale jednemu z jego synów, Świętopełkowi II. Nie jest jasne kto sprawował władzę w Nitrze pomiędzy 871 a 894 r. W roku 871 na krótko została opanowana przez Sławomira, możnego z rodu Mojmirowiczów, który jednak został szybko przez Świętopełka usunięty. Najprawdopodobniej po tym Świętopełk zachował władzę nad Nitrą i regnum aż do swojej śmierci i sprawował ją poprzez jakiegoś wojewodę, być może syna.
Gród na Nitrianskim hradzie wybudowano około połowy IX w. i zajmował on cały obszar dzisiejszego wzgórza. Miał powierzchnię około 8 ha. Teren podgrodzia pokrywający się z obszarem obecnego Starego Miasta był zajęty przez gęste osadnictwo otwarte, jego część mogła być jednak umocniona (np. palisadą), czemu sprzyjało położenie Nitry na łagodnych wzgórzach. W IX w. na terenie dzisiejszego miasta znajdowały się przynajmniej dwa mniejsze grody – na Martinskim vrchu oraz na Lupce.
W roku 880 papież Jan VIII, na prośbę księcia wielkomorawskiego Świętopełka, powołał w Nitrze biskupstwo podległe arcybiskupowi Moraw i Panonii św. Metodemu. Wtedy też założono opactwo benedyktyńskie pod wezwaniem św. Hipolita na Zoborze. Biskupstwo nitrzańskie najprawdopodobniej zanikło po upadku Wielkich Moraw, po 907 roku W roku 1000 Nitra znalazła się w obrębie nowo powstałej archidiecezji ostrzyhomskiej, która prawdopodobnie objęła cały obszar byłej wielkomorawskiej diecezji nitrzańskiej.
Po upadku politycznym Wielkich Moraw gród zachowuje swoje znaczenie jako stolica regionu. Między 907 a 920 r. Nitra została opanowana przez wojska węgierskie, a jej zdobycie skutkowało podporządkowaniem księciu Arpadowi i jego następcom całego obszaru zachodniej Słowacji. Od tego czasu Nitra należała do domen dynastii Arpadów, a gród był siedzibą księcia nitrzańskiego, zwykle następcy tronu Węgier. Zachowano tym tradycję pochodzącą jeszcze z czasów książąt wielkomorawskich. Na lata 20.-30. X w. datuje się też napływ węgierskiego osadnictwa na obszary dzisiejszej południowej Słowacji, w tym rejon Nitry, miasto zachowało jednak słowiański charakter. W drugiej połowie X w. (ok. 955-987), w wyniku osłabienia władzy spowodowanego klęska Węgrów na Lechowym polu, gród i region Nitry prawdopodobnie dostał się pod panowanie czeskie. Odzyskany przez Węgrów pod koniec X w., na początku XI w. (około 1001) gród dostał się wraz z obszarem dzisiejszej Słowacji pod panowanie Bolesława Chrobrego, jednak nadal władał w nim książę z dynastii Arpadów – Władysław Łysy. Nitra powróciła pod panowanie węgierskie w 1029 r. W latach panowania polskiego w Nitrze w opactwie św. Hipolita przebywał św. Andrzej-Świerad, pustelnik pochodzący z Opatowca nad Wisłą.
W pierwszej połowie XI w. gród nitrzański uległ spaleniu. Nowe umocnienia wybudowano w latach 1046–1060. Wtedy też najprawdopodobniej umocniono i podgrodzie. W 2. poł. XI w. wał drewniano-ziemny grodu zastąpiono murem kamiennym, jednym z najwcześniejszych murowanych umocnień na terenie dawnego Królestwa Węgierskiego.
W latach 1048–1108 Nitra stanowiła siedzibę tzw. pogranicznego województwa (ducatus), obejmującego 15 komitatów górnowęgierskich, i siedzibę następcy tronu Węgier. W 1110 r. król węgierski Koloman odnowił biskupstwo nitrzańskie podlegające arcybiskupstwu w Ostrzyhomiu. Na skutek reform administracyjnych prowadzonych od końca XI w. i w XII w. (wydzielanie nowych komitatów) księstwo nitrzańskie uległo rozkładowi (zlikwidowane w 1108 r.) i stało się jednym z wielu komitatów Górnych Węgier.
Późne średniowiecze.
W roku 1248 za zasługi w obronie przed Tatarami Nitra została wolnym miastem królewskim z szeregiem przywilejów. Lokacja miasta obejmowała tylko tzw. Dolne Miasto (dzisiejsze Stare Miasto). Górne Miasto, leżące w obrębie murów zamkowych należało do biskupstwa i królewskiego zarządcy (żupana). Rycerze i żydowscy kupcy mieli swoje majątki w części zwanej Parovce. Jednakże już w 1288 r. król Władysław IV darował całe miasto biskupstwu nitrzańskiemu. Zdecydowanie spowolniło to rozwój ekonomiczny miasta. Biskupi respektowali jednak prawa miejskie. Miastem zarządzała 12-osobowa rada miejska na czele z wójtem. Głównym źródłem dochodów miasta była uprawa winorośli. O jej znaczeniu świadczy fakt powołania przez miasto specjalnego urzędnika, tzw. winnego wójta, który regulował uprawę i produkcje wina w Nitrze. Miasto posiadało prawa targowe (we wtorki) i jarmark. Podatki dzielono między biskupstwo i miasto. Spory cywilne rozpatrywał sąd miejski, a kryminalne ława złożona z przedstawicieli biskupa i wójta. Mieszczanie mogli swobodnie rozporządzać swoim majątkiem i byli wolni.
W okresie średniowiecza zamek w Nitrze był wielokrotnie oblegany i zdobywany przez różne wojska, zarówno w ramach konfliktów międzynarodowych, jak i wewnętrznych. Miasto nie posiadało murów, a jedynie ziemne szańce okalające dzisiejsze Stare Miasto. W czasie najazdu tatarskiego w 1241 r. skuteczną obronę zamku w Nitrze prowadził król Bela IV. Tatarzy zniszczyli jednak miasto i splądrowali klasztor św. Hipolita. W 1271 r. i 1273 r. zamek dwukrotnie zdobył i spustoszył król czeski Przemysł Ottokar II. W 1311 i 1317 r. zamek w Nitrze zdobył i splądrował Mateusz Czak, przy czym, podczas ostatniego oblężenia, mury zamkowe zostały kompletnie zniszczone.
W roku 1328 biskup Mieszko Bytomski, jeden ze śląskich Piastów, rozpoczął budowę nowej katedry, która trwała do 1355 r. W 1403 r. Nitrę zdobył Ścibor ze Ściborzyc, polski rycerz w służbie króla Zygmunta Luksemburskiego, który w nagrodę otrzymał ją w zarząd, jako komes (żupan). W 1471 r. w czasie konfliktu Macieja Korwina z Kazimierzem Jagiellończykiem Nitrę zdobyły polskie wojska pod wodzą Piotra Dunina. Dowódcą wojsk okupujących zamek przez rok był Paweł Jasieński (zm. 1485).
Czasy nowożytne.
Sytuacja mieszczan uległa znaczącemu pogorszeniu ekonomicznemu i prawnemu pod koniec XV w., kiedy to biskupi zaczęli wykorzystywać miasto wyłącznie jako źródło prywatnych dochodów. Mieszczanie byli zmuszani do pańszczyzny, biskupi przestali respektować uprawnienia rady miejskiej, miasto utraciło też dochody z podatków. W 1538 r. Nitra przeszła w ręce magnackiego rodu Thurzonów, którego członkowie obsadzali zarówno godność biskupa, jak i królewskiego zarządcy miasta (kapituły) i traktowali miasto i obywateli jak swoją własność. W 1553 r. w pożarze spłonął dom wójta, a wraz z nim dokumenty poświadczające przywileje miejskie. Thurzovie oddali Nitrę królowi w 1556 r. Spory o zyski z miasta między biskupem a zarządcą kapituły trwały do końca XVIII w.
W 1545 r. rozpoczęto budowę umocnień miejskich, Dolne Miasto nigdy jednak nie otrzymało murów z prawdziwego zdarzenia, a jedynie bramę miejską (tzw. Turecka Brama). W latach 1663–1664 Nitra była okupowana przez wojska tureckie. Wypędzenie Turków w 1664 r. odbyło się kosztem zniszczenia miasta i zamku. Zamek w dzisiejszym kształcie odbudowano w 1673 r. Otrzymał on załogę złożoną z wojsk cesarskich, co było przyczyną stałych konfliktów i awantur między mieszczanami a żołnierzami. W 1701 r. załoga cesarska opuściła Nitrę. Rozkazu zburzenia murów zamkowych nie wykonano, z powodu braku środków.
XVIII–XIX wiek.
XVIII i XIX wiek to okres rozwoju architektonicznego Górnego Miasta, które nadal stanowiło własność biskupią. W latach 1710–1736 przebudowano od podstaw, w barokowym stylu, katedrę św. Emmerama. W latach 1731–1739 wybudowano pałac biskupi oraz wieżę zegarową, w 1764–1770 tzw. Wielkie Seminarium (rozbudowane następnie w latach 1778–1780), a w latach 1778–1779 pałac prepozytury nitrzańskiej. W roku 1786 wybrukowano ulice, przybywały rzeźby. Do końca XVIII w. Górne Miasto nabrało wyglądu podobnemu dzisiejszemu. Pożar w roku 1793 zniszczył klasztor franciszkanów i sąsiednie zabudowania, co wykorzystano do jego przebudowy. W 1818-1821 biskup Kluch wybudował pałac w stylu empire.
Obywatele Dolnego Miasta, z wyjątkiem szlachty, pozostawali w zależności od biskupstwa nitrzańskiego aż do zniesienia pańszczyzny w roku 1848. Mieli obowiązek odpracowywania 3 dni w tygodniu na rzecz pana, płaceni dziesięciny z winnic oraz obowiązek kupowania piwa z pańskiego browaru, mięsa z pańskich jatek, soli z pańskiego składu, a w zimie wina wyłącznie w pańskich karczmach. Swoje wino mogli sprzedawać tylko w lecie. Oprócz tego mieszczanie płacili wspólny czynsz za obrabianą ziemię i oddawali połowę dochodów z opłat targowych. W 1755 roku biskup Imrich Gabriel Eszterházy na sądzie królewskim wymusił na mieszczanach dodatkowe świadczenia w naturze z okazji każdego święta. Dodatkowo biskup miał prawo kontrolować miejskie rachunki. Mieszczanie obronili jednak wolność osobistą oraz majątkową. Kolejni biskupi, co kilka lat wznawiali procesy. Spory i próby zawłaszczania Dolnego Miasta przez biskupów nitrzańskich trwały do 1848 r.
W latach 1739–1740 Nitrę opanowała zaraza, w wyniku której zmarła 1/3 ludności miasta.
1848–1918.
W czasie Wiosny Ludów na Węgrzech już w marcu 1848 miasto Nitra uzyskało niezależność od biskupstwa, kapituły oraz własności szlacheckiej, a wszystkie części miejskie zostały połączone. Samo miasto nie odegrało jednak większej roli w wydarzeniach historycznych tego okresu. Według spisu obywateli Nitrę zamieszkiwało wówczas 9483 osób, co automatycznie uczyniło ją miastem średniej wielkości. Władzę powierzono burmistrzowi podległemu komisarzowi żupy. Miasto utraciło jednak własny sąd na rzecz sądu powiatowego (Okresný súd). W 1886 Nitra otrzymała nowy statut miejski. Miasto podzielono na obwody wyborcze, o wszystkim decydował samorząd i rada miasta. W 1895 r. wprowadzono śluby cywilne. Zakończono też spory własnościowe z biskupstwem. W 1904 roku uchwalono herb miasta, na którym wzorowany jest dzisiejszy symbol Nitry.
W czasie I wojny światowej Nitra służyła jako lazaret, co stało się przyczyną problemów z dostępem do wody i żywności w mieście. 16-tysięcznemu miastu przybyło około 10 000 żołnierzy i personelu. W 1915 roku wprowadzono kartki żywnościowe, zakazano też czerpania wody z rzeki.
Imponujący wygląd Górnego Miasta kontrastował z Dolnym Miastem, które zachowało średniowieczny wygląd i stanowiło osadę o charakterze półwiejskim. Mieszczanie hodowali bydło, które codziennie wyganiali przez bramę miejską na pastwiska, powszechne były chlewy, gumna i spichlerze, a do działek przylegały pola i winnice. Dopiero w 2. poł. XIX miasto nabrało współczesnego charakteru. W 1880 r. wybudowano magistrat, w 1883 r. otworzono Teatr Żupny, a w następnych latach pocztę i sierociniec. Zburzeniem Bramy Tureckiej w 1859 r. otworzono też możliwość rozbudowy miasta na południe. W 1890 r. wybudowano w Nitrze koszary. Lata 80. XIX to okres rozwoju handlu, co skutkowało rozbudową miasta o hotele, gospody i kawiarnie. W 1892 r. przeprowadzono pierwszą linię telefoniczną między gospodą Koruna a hotelem Hungária. Do 1897 roku w mieście powstało 18 nowych budynków a 93 przebudowano. Największą inwestycją była budowa reprezentacyjnego pałacu sądu w latach 1901–1903.
1918–1939.
Powstanie Republiki Czechosłowackiej urząd miasta i obywatele Nitry (przeważnie Węgrzy lub madziaryzowani Słowacy) przyjęli negatywnie. 28 października 1918 Rada Miasta zadeklarowała wierność Węgrom i rządowi w Budapeszcie. 2 listopada powstała Węgierska Rada Narodowa w Nitrze, jednakże już 10 grudnia 1918 r. do miasta wkroczyły wojska czechosłowackie. Bez wsparcia z zewnątrz Rada Narodowa zdecydowała się oddać miasto bez walki. Wojsko węgierskie wycofało się do Nowych Zamków. W mieście powołano Słowacką Radę Narodową i przystąpiono do reorganizacji administracji. Węgierscy urzędnicy masowo odmawiali współpracy z czechosłowacką władzą, co było przyczyną krótkotrwałego paraliżu m.in. poczty, kolei, sądu i prokuratury do czasu sprowadzenia urzędników czeskich i słowackich.
1939–1945.
29 sierpnia 1944 r. na wieść o wybuchu słowackiego powstania narodowego, władzę w Nitrze przejęło wojsko wierne prezydentowi Jozefowi Tiso i rządowi w Bratysławie. Wprowadzono prohibicję i godzinę policyjną. 1 sierpnia 1944 r. do Nitry wkroczyły oddziały niemieckie obsadzające zachodnią Słowację, ale po kilku godzinach ją opuściły, pozostawiając jednak oddział żandarmerii. 3 sierpnia 1944 r. przybyło wojsko niemieckie, które pozostało w Nitrze do 25 marca 1945 r.
W Wielkanocny Poniedziałek 26 marca 1945 r. około godziny dziewiątej 36 radzieckich bombowców Pe-2 dokonało nalotu na centrum miasta. Oficjalnie celem były koszary, jednakże już poprzedniej nocy ostatnie oddziały niemieckie opuściły Nitrę, o czym Rosjanie musieli wiedzieć. Bomby zrzucono głównie na obiekty cywilne i ulice, na których odbywał się wielkanocny jarmark. Zrzucono 166 bomb. W bombardowaniu zginęło przynajmniej 345 osób (oficjalnie podano liczbę 366), w tym zaledwie 5 żołnierzy niemieckich i 8 słowackich. Pozostałe ofiary to cywile. Zniszczono 53 domy a uszkodzono 295. Centrum miasta zostało zrujnowane. Z militarnego punktu widzenia bombardowanie Nitry nie miało żadnego sensu. W powszechnym odczuciu była to zemsta Rosjan za sojusz Słowacji z hitlerowskimi Niemcami i nieprzyłączenie się Nitry do Słowackiego powstania narodowego.
Gospodarka.
W mieście rozwinął się przemysł chemiczny, spożywczy, materiałów budowlanych, włókienniczy oraz maszynowy
Demografia.
Według danych ze stycznia 2020 r. w Nitrze mieszkało 78 353 mieszkańców z czego 5143 to obcokrajowcy. Dane te obejmują jednak wyłącznie osoby zameldowane w mieście na pobyt trwały. Ze względu na ignorowanie przez migrujących Słowaków przestarzałych przepisów meldunkowych, realną liczbę mieszkańców Nitry należy zwiększyć o około 9%. Choć oficjalnie liczba mieszkańców Nitry spada od roku 1993, kiedy to Nitra liczyła ok. 92 000 mieszkańców, dzieje się tak na skutek migracji obywateli Nitry na teren sąsiednich gmin, które sukcesywnie zamieniane są w typowe przedmieścia z zabudową szeregową i jednorodzinną. Bezrobocie w powiecie Nitra w styczniu 2023 wynosiło 2,04%. Jedna z najniższych na Słowacji stopa bezrobocia jest efektem relatywnie niedużej odległości Nitry od Bratysławy, sporej liczby dużych przedsiębiorstw zlokalizowanych w okolicy (Foxconn, Samsung, Amazon, Peugeot, elektrownia jądrowa Mochovce), a także otwarcia w Nitrze w 2018 r. fabryki samochodów Jaguar Landrover.
Edukacja i nauka.
W Nitrze siedzibę mają dwa uniwersytety – Uniwersytet Konstantyna Filozofa (Univerzita Konštantína Filozofa) oraz Słowacki Uniwersytet Rolniczy (Slovenská poľnohospodárska univerzita). Oprócz tego w mieście zlokalizowane są instytuty Słowackiej Akademii Nauk – Instytut Archeologii (Archeologický ústav SAV), Instytut Genetyki i Biotechnologii Roślin (Ústav genetiky a biotechnológií rastlín CBRB SAV) oraz Instytut Krajobrazowej Ekologii Lasu (Ústav krajinnej ekológie lesa SAV). Nitra jest też siedzibą Agroinstytutu (Agroinštitút Nitra) – państwowej jednostki naukowo-badawczej podlegającej Ministerstwu Rolnictwa.
Kultura.
Nitra jest stolicą Nitrzańskiego regionu winiarskiego ("Nitrianska vinohradnícka oblasť)", zlokalizowanego w północnej części kraju nitrzańskiego. Składa się on z 9 rejonów obejmujących 158 miejscowości mających prawo do produkcji wina. Nitrzański region winiarski charakteryzuje się najbardziej zróżnicowanymi warunkami klimatycznymi i glebowymi spośród wszystkich słowackich regionów winiarskich, co skutkuje dużą różnorodnością uprawianych odmian. Przeważa tu uprawa szczepów o jasnej skórce ("ryzlink vlašsky", "ryzlink rýnsky," "veltlínske zelené", "tramín červený, silvánske zelené, müller-thurgau" i wiele innych)"," choć spotkać można także i odmiany ciemne ("cabernet sauvignon", "frankovka mo"drá, "svätovavrinecké)". Do wyjątkowych i cenionych odmian białych należy lokalny szczep pinot gris ("rulandské šedé"), znany w świecie jako "Radošínsky Klevner". W regione nitrzańskim, jako jedynym na Słowacji, produkuje się także wina musujące.
Według lokalnej tradycji wino w okolicy Nitry uprawia się już od końca IX w., kiedy to mieli je tu sprowadzić benedyktyńscy mnisi osadzeni przez księcia Świętopełka na Zoborze. Co roku w Nitrze odbywają się dwa festiwale winne – "Svätourbanské zoborské slávnosti" w maju oraz "Podzoborské vinobranie" we wrześniu.
Miasta partnerskie.
Miasta partnerskie Nitry:

</doc>
<doc id="68264" url="https://pl.wikipedia.org/wiki?curid=68264" title="Trnawa">
Trnawa

Trnawa (słow. "Trnava", węg. "Nagyszombat", niem. "Tyrnau") – miasto w zachodniej Słowacji, stolica kraju trnawskiego, siedziba powiatu Trnawa. Leży 45 km na wschód od Bratysławy. Pod koniec 2019 roku, z liczbą mieszkańców przekraczającą 65 tys., Trnawa zajmowała siódme miejsce wśród najludniejszych słowackich miast. W mieście rozwinął się przemysł maszynowy, samochodowy, szklarski, cukierniczy, młynarski, mięsny, cukrowniczy, drzewny oraz poligraficzny.
Historia.
Po raz pierwszy wzmiankowana w 1211 roku jako Sumbot. Leżała wówczas w granicach Węgier. W 1238 miejscowość otrzymała od króla Węgier Beli IV prawa miasta królewskiego, jako pierwsze miasto na terenie współczesnej Słowacji. W latach 1327 i 1360 miejsce spotkań królów Węgier oraz Czech. W Trnawie w nocy z 10 na 11 września 1382 r. zmarł Ludwik Węgierski, król Węgier i Polski. W 1430 stoczona została bitwa pod Trnawą pomiędzy czeskimi husytami a połączonymi siłami cesarsko-węgiersko-serbskimi.
W latach 1543–1820 (początkowo w związku z okupacją turecką Ostrzyhomia) Trnawa była siedzibą prymasów Węgier. Po powstaniu Czechosłowacji została w 1922 roku utworzona administratura apostolska, którą w 1977 papież Paweł VI przekształcił w archidiecezję.
W 1635 utworzono tu uniwersytet, przeniesiony w 1777 do Budy.
W 1891 roku według planów wiedeńskiego architekta Jakoba Gartnera wbudowany został budynek dzisiejszego Centrum Sztuki Współczesnej.
W 1918 miasto zostało utracone przez Węgry na rzecz nowo powstałej Czechosłowacji.
Produkcja samochodów.
W latach 1973–1999 produkowano tu w fabryce TAZ samochód dostawczy Škoda 1203, który od 1993 roku nazywał się TAZ 1500. W roku 2006 PSA (Peugeot i Citroën) otworzyło fabrykę samochodów osobowych i są tam m.in. produkowane Peugeot 207 i Citroën C3 Picasso.

</doc>
<doc id="68269" url="https://pl.wikipedia.org/wiki?curid=68269" title="Równowaga makroekonomiczna">
Równowaga makroekonomiczna

Równowaga makroekonomiczna (przy stałych cenach i płacach) występuje wówczas, gdy globalny popyt równa się globalnej podaży, tzn. gdy suma planowanych globalnych wydatków jest równa dokładnie wartości wytworzonej produkcji.
W przypadku nadwyżki popytu maleją zapasy i pojawiają się przymusowe oszczędności. W przypadku nadwyżki podaży rosną zapasy i maleją niezamierzone oszczędności.
W gospodarce o stałych cenach i płacach (teoria Keynesa) równowagę osiąga się przez odpowiednią politykę fiskalną i politykę monetarną państwa.
Nadwyżka popytu (luka inflacyjna) grozi przyspieszeniem inflacji. Nadwyżka podaży (luka deflacyjna) skłania producentów do zmniejszenia produkcji.

</doc>
<doc id="68271" url="https://pl.wikipedia.org/wiki?curid=68271" title="Zwoleń (Słowacja)">
Zwoleń (Słowacja)

Zwoleń (słow. "Zvolen", niem. "Altsohl", węg. "Zólyom", łac. "Vetusolium") – miasto powiatowe w środkowej Słowacji, w kraju bańskobystrzyckim, w tradycyjnym regionie Podpoľanie.
Położenie.
Zwoleń leży na wysokości 293 m n.p.m. u ujścia Slatiny do Hronu, w Kotlinie Zwoleńskiej, otoczony przez pasma Gór Kremnickich, Polany, Jaworia i Gór Szczawnickich. Według spisu ludności z 25 maja 2011 liczba mieszkańców wynosiła 43 318 osób, powierzchnia miasta – 98,73 km². Dzieli się na dzielnice:
W Zwoleniu krzyżują się słowackie drogi krajowe nr 16 (E571 / R2) z Żaru nad Hronem do Łuczeńca i nr 66 (E77 / R1 / R3) z Bańskiej Bystrzycy do Krupiny. Równolegle do dróg biegną linie kolejowe. Kilka kilometrów na północ od Zwolenia, w miasteczku Sliač, znajduje się lotnisko z połączeniami m.in. z Pragą.
Historia.
Osiedle w miejscu dzisiejszego Zwolenia istniało już w epoce kamienia, następnie w epoce brązu i w czasach rzymskich. W VIII w. okolice dzisiejszego miasta zasiedlili Słowianie. Już w XI w. ze względu na strategiczne położenie – na szlaku handlowym Via Magna – królowie Węgier zbudowali powyżej obecnego miasta pierwszy zamek (następnie rozbudowany), nazwany później „Pustym”. Pierwsza pisemna wzmianka o Zwoleniu pochodzi z 1135 r. Około 1230 r. król Węgier Bela IV nadał Zwoleniowi – ówcześnie jednej z kilku osad pod Pustym Zamkiem – prawa miejskie; późniejszy przywilej je odnawiający pochodzi z 28 grudnia 1243. Od 1359 r. Zwoleń, jako jedno z pięciu miast na ziemiach słowackich, miał przywilej prowadzenia raz w roku dwutygodniowego jarmarku. Miasto stało się siedzibą władz komitatu Zólyom. W XV w. Zwoleń liczył około 750 mieszkańców, głównie Słowaków.
W XIV w. król Ludwik I wzniósł nowy zamek, który w XVI w. przejął funkcje Pustego, spalonego w 1452 r. przez wojska Jana Hunyadyego. W zamku często rezydował król Maciej Korwin; później zamek przeszedł w ręce magnackiego rodu Turzonów. Miasto podupadło w wiekach XVI, XVII i XVIII – w okresie wojen domowych o tron węgierski, wojen z Turkami i powstań antyhabsburskich. Do wojen dołączyły epidemia pod koniec XVI w. oraz katastrofalne pożary w latach 1601 i w 1708. W XVIII w. miasto odrodziło się jako ośrodek rzemiosła.
W XIX w. Zwoleń był jednym z ośrodków słowackiego odrodzenia narodowego. Podczas powstania węgierskiego w latach 1847–1848 miejskim posłem na węgierski sejm był słowacki działacz narodowy Ľudovít Štúr. W 1872 r. linia kolejowa połączyła miasto z Budapesztem. Wkrótce potem powstały pierwsze zakłady przemysłowe (walcownia) i instytucje finansowe (m.in. Słowacki Bank Ludowy w 1902 r.). W 1910 r. miasto liczyło 8,8 tys. mieszkańców, z czego 5,0 tys. Węgrów, 3,6 tys. Słowaków i 0,2 tys. Niemców. W czerwcu 1919, w toku walk między nowo powstałą Czechosłowacją a Węgierską Republiką Rad, Zwoleń został zajęty przez Węgierską Armię Czerwoną, którą po sześciu dniach wyparły wojska czechosłowackie. Pod koniec II wojny światowej Zwoleń był jednym z głównych ośrodków słowackiego powstania narodowego. Po wojnie nastąpiła rozbudowa miejskiej infrastruktury i intensywna industrializacja. Zbudowano m.in. zakłady przemysłu drzewnego "Bučina" i wielką mleczarnię.
Obecnie w Zwoleniu działają zakłady przemysłu drzewnego i włókienniczego. Istnieje tu politechnika, działa kilka teatrów, arboretum. Działa także Uniwersytet Techniczny i Narodowe Centrum Leśnictwa ("Národné lesnícke centrum").
Zabytki.
Do zabytków Zwolenia należą:
Miasta partnerskie.
W ramach stowarzyszenia miast partnerskich Douzelage:
Pozostałe miasta partnerskie:

</doc>
<doc id="68272" url="https://pl.wikipedia.org/wiki?curid=68272" title="Techniki laboratoryjne">
Techniki laboratoryjne

Techniki laboratoryjne to zespoły czynności, które rutynowo wykonuje się w laboratoriach i których opanowanie jest podstawowym warunkiem właściwej pracy eksperymentalnej.
Liczba technik laboratoryjnych jest bardzo duża. Do najbardziej znanych można zaliczyć:

</doc>
<doc id="68273" url="https://pl.wikipedia.org/wiki?curid=68273" title="Kilobajt">
Kilobajt

Kilobajt (skrót kB, ang. "KB", "Kbyte", "kbyte", "kilobyte") – jednostka używana w informatyce do określenia ilości informacji lub wielkości pamięci.
Niejednoznaczność skrótu.
W przeciwieństwie do innych dziedzin nauki, w informatyce przedrostek "kilo" oznacza często nie krotność 103, lecz 210:
 1 KB = 210 B = 1024 B
 1 kB = 103 B = 1000 B
Stosowanie tego samego skrótu literowego do oznaczenia różnych krotności (1000 i 1024) czy różnych jednostek miar (bit i bajt) może prowadzić do nieporozumień, tym bardziej że w praktyce spotyka się wszystkie możliwe kombinacje. Przykładowo krotności dziesiętnych używają producenci twardych dysków do podawania ich pojemności, zaś w telekomunikacji szybkość transmisji danych podaje się w kilobitach (tysiącach bitów) na sekundę (kbps).
Aby uniknąć niejednoznaczności, w wielu krajach (w tym w Polsce) przyjęło się używanie wielkiej litery "K" dla oznaczania krotności 1024, zaś małej "k" – dla krotności 1000. Podobnie wielka litera "B" oznacza bajt, mała "b" – bit. W krajach anglosaskich częściej kładzie się nacisk na odróżnienie bitu od bajta i w związku z tym zwykle jest stosowany skrót "kbyte".
Zastosowane rozwiązania zmniejszają możliwość pomyłki, jednak jej nie likwidują – do tego wystarczy błąd przy szybkim pisaniu czy przepisywaniu.
Propozycja IEC.
Próbą wyjścia z tej niejednoznaczności jest zaproponowane przez IEC oznaczanie krotności 1024 przez dodanie po znaku mnożnika litery i (jak "informatyka") w skrócie (np. KiB zamiast KB) i zmiana nazw krotności przez zastąpienie końcówki przedrostka dziesiętnego przez bi (jak "binarny"), chociaż w poszczególnych, wyraźnie zaznaczonych, przypadkach dopuszczalne jest użycie starych nazw do czasu przyjęcia się nowych. Formalnie przedrostek zapisany skrótem "Ki" powinien więc brzmieć "kibi" dla odróżnienia od "kilo", zaś "kilobajt" powinien formalnie mieć nazwę "kibibajt" ("KiB" zamiast "KB" czy "kB").
 1 KiB = 210 B = 1024 B
W chwili obecnej propozycja nie została jeszcze powszechnie zaakceptowana – czasem spotyka się zalecane skróty, znacznie rzadziej zalecane pełne nazwy.

</doc>
<doc id="68274" url="https://pl.wikipedia.org/wiki?curid=68274" title="Order Cyncynata">
Order Cyncynata

Order Cyncynata lub Order Cyncynatów ( lub "Order of Cincinnati") – amerykańskie odznaczenie, ustanowione w 1783 roku, nadawane członkom Towarzystwa Cyncynatów.
Order ma postać złotego orła, pokrytego białą emalią, noszonego na błękitnej wstążce z białymi brzegami. Na piersi orła znajduje się owalny medalion z postacią Cyncynata, otoczony łac. dewizą: OMNIA RELIQUIT SERVARE REMPUBLICAM (wszystko porzucił, by służyć Republice), zaś na rewersie znajduje się napis: VIRTUTIS PRÆMIUM (nagroda za cnotę) oraz ESTO PERPETUA (trwaj wiecznie).
Jedynym znanym polskim kawalerem orderu był Tadeusz Kościuszko.

</doc>
<doc id="68276" url="https://pl.wikipedia.org/wiki?curid=68276" title="Wielka Orkiestra Świątecznej Pomocy">
Wielka Orkiestra Świątecznej Pomocy

Fundacja Wielka Orkiestra Świątecznej Pomocy (WOŚP) – fundacja o charakterze filantropijnym, której podstawowym celem według statutu jest: „działalność w zakresie ochrony zdrowia polegająca na ratowaniu życia chorych osób, w szczególności dzieci, i działanie na rzecz poprawy stanu ich zdrowia, jak również na działaniu na rzecz promocji zdrowia i profilaktyki zdrowotnej”. W ciągu 30 Finałów WOŚP (zbiórek publicznych organizowanych przez Fundację) zebrano ponad 1,755 miliarda złotych. WOŚP kupiła i przekazała ponad 70 400 urządzeń do placówek ochrony zdrowia w całej Polsce. W 2020 roku szacowało się, że co piąty sprzęt w szpitalach pochodzi od Wielkiej Orkiestry Świątecznej Pomocy. Według badań opinii publicznej fundacja od lat cieszy się największym zaufaniem wśród organizacji trzeciego sektora, instytucji państwowych i kościelnych.
Oprócz zakupów sprzętu medycznego i wyposażenia placówek ochrony zdrowia fundacja zainicjowała, finansuje oraz wspomaga prowadzenie siedmiu ogólnopolskich programów i akcji medycznych i jednej inicjatywy edukacyjnej.
Orkiestra angażuje się również w doraźną pomoc, tak jak było w przypadku akcji „Stop Powodziom” w 2010 roku, gdy Fundacja zorganizowała jednodniową zbiórkę publiczną, której celem był zakup sprzętu pomagającego w likwidowaniu skutków powodzi, która zniszczyła regiony położone na południu Polski. Podczas akcji zebrano 2 644 507,34 złote, a po raz jedyny rozdawano niebieskie naklejki serduszka. Po raz drugi akcję pomocy dla jednostek Ochotniczej Straży Pożarnej przeprowadzono w 2017 roku, po nawałnicach, które zniszczyły regiony na północy kraju. Dary o wartości 1,5 miliona złotych przekazano 178 jednostkom OSP podczas spotkania w Bydgoszczy.
Kolejną inicjatywą podjętą przez fundację była akcja pomocy oraz działania informacyjne związane z pandemią koronawirusa w Polsce. W sumie w ramach działań w ramach walki z COVID-19 Fundacja przekazała sprzęt o wartości około 70 milionów złotych i wsparła 467 szpitali, 417 DPS-ów i prywatnych domów seniorów, 60 zakładów opiekuńczo-leczniczych i 23 hospicjów.
W 2022 roku Fundacja WOŚP wydała ponad 23 miliony złotych na pomoc Ukrainie. Organizacja kupiła 4 709 urządzeń za ponad 13,7 miliona złotych dla szpitali w Ukrainie oraz 624 urządzenia za ponad 6,8 milionów złotych dla placówek w Polsce. Zakupiony sprzęt to między innymi kardiomonitory, respiratory, aparaty do znieczulania, koncentratory tlenu, pulsoksymetry, USG, EKG, Indywidualne Pakiety Medyczne. Fundacja przekazała również 371 specjalistycznych wózów inwalidzkich. Wsparcie otrzymały placówki z 15 miejscowości w Ukrainie: Użhorod, Równe, Tarnopol, Łuck, Czewonogród, Nowowołyńsk, Kijów, Odessa, Jaworów, Chmielnicki, Lwów, Dniepr, Winnica, Iwano-Frankowsk oraz Charków. Wielka Orkiestra Świątecznej Pomocy prowadziła również dwa Punkty Pomocy Humanitarnej w Szegini oraz w Warszawie. Organizowana przez Fundację WOŚP 28 edycja Pol'and'Rock Festival odbyła się pod hasłem WOJNIE NIE!
Finał WOŚP.
Najbardziej znaną formą działalności fundacji jest coroczna, ogólnopolska impreza rozrywkowo-medialna o charakterze charytatywnym, nazwana Finałem Wielkiej Orkiestry Świątecznej Pomocy. Każdy Finał WOŚP ma określony temat – czyli cel medyczny, na który przeznaczone zostaną zebrane podczas Finału pieniądze oraz hasło, które promuje i wyjaśnia medyczny cel zbiórki. Zarząd fundacji, w którego skład wchodzą Jerzy Owsiak (prezes zarządu), Lidia Niedźwiedzka-Owsiak (dyrektorka do spraw medycznych fundacji), oraz lekarze: prof. dr hab. n. med. Bohdan Maruszewski (obecnie wiceprezes zarządu) i prof. dr hab. n. med. Piotr Burczyński, podejmują decyzję dotyczącą celu medycznego zbiórki po konsultacjach z ekspertami, konsultantami krajowymi i na podstawie próśb otrzymywanych od placówek medycznych w całym kraju.
Finał WOŚP, który tradycyjnie przypadał na drugą niedzielę stycznia, to wydarzenie w organizacji którego bierze udział około 1 700 lokalnych Sztabów WOŚP, które koordynują pracę blisko 120 000 wolontariuszy Orkiestry, którzy działają nie tylko w Polsce, ale i na całym świecie.
Na Finał składają się wydarzenia organizowane przez Sztaby dla lokalnych społeczności (takie jak koncerty, kiermasze, występy artystyczne, warsztaty, spotkania, oraz wydarzenia sportowe), zbiórka publiczna na ulicach miast i wsi, zbiórki internetowe, aukcje przeprowadzone za pomocą serwisu Allegro, oraz trwająca przez cały dzień Finału WOŚP transmisja telewizyjna i internetowa. Jednym z najbardziej widowiskowych elementów Finału WOŚP jest „Bieg Policz się z Cukrzycą”, organizowany w Warszawie od 17 lat, a pieniądze zebrane z zakupu pakietów startowych finansują zakup pomp insulinowych dla kobiet ciężarnych z cukrzycą. Kolejnym stałym elementem dnia Finału WOŚP jest pokaz świetlny (dotychczas kojarzony z pokazem fajerwerków, w latach ubiegłych zastąpiony pokazami, które są bezpieczne dla zwierząt oraz ludzi z podwyższoną wrażliwością na dźwięki) noszący nazwę „Światełko do Nieba”, który odbywa się w Warszawie i w lokalnych Sztabach WOŚP.
Od 1 września 2004 fundacja ma status organizacji pożytku publicznego. Przekazane na konto fundacji 1,5% podatku dochodowego jest przeznaczane m.in. na wsparcie hospicjów dziecięcych, wyposażenie oddziałów psychiatrycznych dla dzieci i młodzieży, zakup defibrylatorów, zakup sprzętu do ratowania życia i zdrowia dzieci.
Fundacja otrzymała w 1999 roku statuetkę nr 010 Dziecięcej Nagrody „Serca” od dzieci ze Stowarzyszenia Przyjaciół Dzieci Chorych „SERCE” ze Świdnicy.
Bank.
Od 1993 roku (1. Finał) do 1996 r. (4. Finał) bankiem obsługującym Fundację WOŚP był Bank Inicjatyw Gospodarczych BIG S.A.,od 1997 r. (5. Finał) do 2000 r. (8. Finał) bankiem obsługującym Fundację WOŚP był BIG Bank Gdański S.A. Od 2001 r. (9. Finał) do 2017 roku (25. Finał) bankiem obsługującym Fundację WOŚP był Bank Polska Kasa Opieki SA. Od 2018 roku (26. Finał) partnerem bankowym Fundacji WOŚP jest mBank SA.
Historia.
Akcja została zapoczątkowana przez "Brum", copiątkową audycję Jerzego Owsiaka w Programie III Polskiego Radia – spontaniczne datki przesyłane w kopertach i przekazami trafiły na rzecz dzieci z wrodzonymi wadami serca.
Nazwa „Wielka Orkiestra Świątecznej Pomocy” została po raz pierwszy użyta przez Owsiaka w programie "Róbta co chceta" w ferie bożonarodzeniowe 1991. Pierwszy koncert charytatywny pod szyldem WOŚP odbył się wiosną 1992 w Ciechocinku, gdzie zespół Zdrowa Woda zagrał razem z Jurkiem Owsiakiem. Kolejną zbiórkę zorganizowano podczas Festiwalu w Jarocinie.
3 stycznia 1993 uruchomiona została zbiórka pieniędzy na rzecz Oddziału Kardiochirurgii Dziecięcej w Centrum Zdrowia Dziecka w Warszawie. Akcję zapoczątkował Owsiak w muzycznym programie TVP2 "Róbta co chceta". Uwieńczeniem happeningu był Finał akcji, zorganizowany w studiu TVP2 w Warszawie, jak też w kilkunastu innych miastach w Polsce. Podczas pierwszego Finału zebrano ponad 31 mld starych złotych, za które zakupiono potrzebny sprzęt nie tylko dla Centrum Zdrowia Dziecka w Warszawie, ale także dla 10 oddziałów Kardiochirurgii Dziecięcej w całej Polsce. Po udanej zbiórce Owsiak podjął decyzję o utworzeniu Fundacji WOŚP, którą zarejestrował 1 czerwca 1993 i współtworzył z Lidią Niedźwiedzką-Owsiak, Bohdanem Maruszewskim, Piotrem Burczyńskim, Pawłem Januszewiczem, Walterem Chełstowskim oraz Beatą Bethke.
Finał WOŚP stał się cykliczną imprezą i jednocześnie częścią polskiej kultury. Co roku w wielu zakątkach Polski organizowane są koncerty, festyny, festiwale i happeningi, na które zapraszane są gwiazdy polskiej muzyki rozrywkowej, a także artyści zagraniczni, którzy często grają za darmo, ponadto odbywają się różne imprezy kulturalne i sportowe. Co roku do Fundacji zgłasza się ponad 120 tys. wolontariuszy chętnych do kwestowania na ulicach miast – w każdym województwie działają lokalne Sztaby WOŚP odpowiedzialne za wstępne zliczanie pieniędzy zebranych przez podległych im wolontariuszy, a następnie przelanie ich na konto WOŚP. W zakresie obowiązków Sztabów jest też organizowanie lokalnych Finałów WOŚP w większych miastach w Polsce. Sztaby WOŚP działają również poza granicami Polski na potrzeby Polaków mieszkających za granicą. Możliwość zakładania sztabu WOŚP poza granicami Polski jest możliwe od 2002 (X Finał WOŚP). Tradycyjnie o godzinie 20:00 w miastach, gdzie gra WOŚP, następuje pokaz sztucznych ogni, czyli tzw. „Światełko do nieba” – po raz pierwszy przygotowano tę atrakcję w 1996 podczas 4. Finału. W Warszawie pokaz fajerwerków zastąpiono pokazem świateł, co jest bezpieczniejsze dla zwierząt oraz osób z nadwrażliwością słuchową.
Do 2001 Finał WOŚP odbywał się w pierwszą lub drugą niedzielę roku, a od 2002 był organizowany w drugą niedzielę roku, pomiędzy 8 a 14 stycznia (z wyjątkiem 2017, kiedy organizacja Finału WOŚP została wyznaczona w trzecią niedzielę roku – 15 stycznia). Ze względu na pandemię koronawirusa oraz panujące wówczas obostrzenia w Polsce, 29. Finał WOŚP odbył się w ostatnią niedzielę stycznia, analogicznie stało się w kolejnych latach.
Podczas Finałów licytowane są m.in. „Złote Serduszka”. Tradycja licytowania serduszek powstała podczas pierwszej edycji Finału WOŚP w 1993, kiedy to Fundacja otrzymała złote wyroby. Warszawski jubiler Jerzy Kozak zaproponował, by ze złota podarowanego Fundacji wykonać „Złote Serduszka” – wyrobiła je Mennica Polska. Każde z serduszek ma na sobie napisany kolejny numer oraz datę Finału, podczas którego było licytowane. W każdym serduszku jest dokładnie 3,3789 grama złota. Pierwsze serduszko z numerem „1” w 1994 wylicytowano za 67,5 tys. zł. Najbardziej zacięta walka toczyła się o złote serduszko z numerem „1” podczas trwania 17. Finału; wylicytowano je za 1 009 000 zł. Najwyższą cenę – 1,2 mln zł – osiągnęło serduszko podczas 27. Finału. Podczas 12. Finału WOŚP zamiast „Złotych Serduszek” Fundacja wystawiła na licytację 300 szt. „Złotych Medali” wykonanych przez Mennicę Polską z kruszców zebranych podczas poprzedniego Finału. Medale ważące 33,33 grama wykonane były ze złota i srebra: środek ze złota próby 999 oraz pierścień ze srebra próby 925. Podobne medale licytowane były także podczas kolejnych Finałów w latach 2005–2007 i zawierały symbol nawiązujący do celu zbiórki pieniędzy.
Kolejnym zwyczajem jest rozpoczęta podczas trwania V Finału WOŚP w 1997 licytacja „Złotych Kart Telefonicznych”, wyprodukowanych i podarowanych przez Telekomunikację Polską. Co roku na publiczną i ogólnie dostępną aukcję jest wystawianych 100 kart. Podczas VI Finału, gdy karty pojawiły się po raz pierwszy, karta z numerem „1” osiągnęła cenę 3 tys. zł, a podczas VII edycji Finału uzyskała 7 tys. zł. Podczas IX Finału „Złota Karta Telefoniczna” z numerem „1” uzyskała cenę 50 tys. zł. Również do „złotych kart” Fundacja dołącza odpowiednie certyfikaty. Największą kwotę w historii WOŚP, w wysokości 550 tys. zł, wręczyła w 2007 Marta Wiśniewska (Mandaryna).
Swój wkład w fundację na również portal Allegro, który co roku udostępnia swój mechanizm aukcyjny do przeprowadzania aukcji internetowych, na których każda osoba może wystawić na licytację swoje przedmioty. Wylicytowane kwoty przelewane są przez kupujących bezpośrednio na konto Fundacji. Przedmioty na aukcję wystawiają m.in. znane osoby życia publicznego, tj. politycy, sportowcy, artyści oraz dziennikarze. Licytacje internetowe zostały zapoczątkowane w 2000 podczas 8. Finału WOŚP.
Poczynając od 14. Finału WOŚP, operator komunikatora internetowego Gadu-Gadu organizował licytacje najkrótszych numerów Gadu-Gadu. Co roku jest to numer odpowiadający edycji Finału. Do czasu rozpoczęcia licytacji kolejne numery używane są do komunikacji z Fundacją WOŚP, a po zakończeniu aukcji przechodzą w posiadanie osoby, która zaoferowała najwyższą kwotę. Od tego momentu, aż do następnego Finału, Fundacja zaczyna używać kolejnego numeru Gadu-Gadu. Posiadaczem tak krótkiego numeru może zostać tylko jedna osoba rocznie.
4 lipca 2010 zorganizowano specjalny Finał „Stop powodziom!”. Fundusze zebrane w tym dniu zostały przeznaczone na dofinansowanie jednostek Państwowej Straży Pożarnej. Wyjątkowo w trakcie tego Finału orkiestrowe serduszka nie były jak zwykle czerwone, lecz niebieskie.
Podczas Finału w 2013 zorganizowano akcję „E-serce”, którą wsparli m.in. Dorota „Doda” Rabczewska, Maciej Musiał, Anja Rubik, Maciej Stuhr, Edyta Herbuś, Aleksandra Kwaśniewska, Michał Piróg, Majka Jeżowska i zespół Enej. Gwiazdy zagrały w filmie zachęcającym do wykupowania pikseli na specjalnej stronie z wirtualnymi e-sercami.
14 stycznia 2019 Jerzy Owsiak zrezygnował z funkcji prezesa Fundacji WOŚP, wyjaśniając m.in., że jego decyzja jest spowodowana tym, że za śmierć prezydenta Gdańska Pawła Adamowicza została oskarżona fundacja oraz on sam, mimo iż fundacja nie była w stanie lepiej zabezpieczyć imprezy. Jako przyczynę swojego odejścia Owsiak podał rosnącą falę nienawiści skierowaną wobec jego osoby. W związku z rezygnacją Jerzego Owsiaka z pełnienia funkcji prezesa Fundacji, od 14 do 19 stycznia 2019 roku, funkcję tę sprawował wiceprezes zarządu fundacji Piotr Burczyński. 19 stycznia, po pogrzebie Adamowicza, Owsiak zdecydował się powrócić na stanowisko prezesa Fundacji WOŚP.
Transmisje z Finałów.
Transmisje z Finałów nadawane były od 1993 do 2016 na antenach TVP, a od 2008 do 2011 również w TVN. W 2010 transmisje z 18. Finału WOŚP pokazywał także kodowany kanał Canal+. Relacje z Finału były też nadawane przez 24 lata za pośrednictwem Polskiego Radia.
W 2017 głównym patronem medialnym wydarzenia została spółka Scripps Networks Interactive, która jest właścicielem kanałów TVN, TVN24, TTV i internetowego portalu Player, na antenie których emitowane były obszerne relacje Finałów od 25. edycji.
Podsumowanie Finałów.
Kwoty podawane są przez fundację po zakończeniu liczenia pieniędzy, które zebrano w danym roku.
Od 21. Finału Wielka Orkiestra Świątecznej Pomocy prowadzi interaktywną prezentację wydatków we współpracy z serwisem nacoidamojepieniadze.pl.
Programy medyczne.
Fundacja WOŚP w ciągu całego roku finansuje i prowadzi osiem programów medycznych i inicjatyw medycznych i jeden edukacyjny:
Wielka Orkiestra Świątecznej Pomocy w walce z koronawirusem.
Wielka Orkiestra Świątecznej Pomocy działania w związku z COVID-19 rozpoczęła tuż po stwierdzeniu pierwszych przypadków zachorowań w Polsce w marcu 2020 roku. Podstawowym działaniem był zakup wyposażenia medycznego – urządzeń i środków ochrony osobistej, o których przekazanie placówki apelowały, by móc sprawnie walczyć z pandemią.
W listopadzie 2020 roku fundacja rozpoczęła drugi etap zakupów związanych z koronawirusem – tym razem dla szpitali, które otrzymały nakaz stworzenia oddziałów do walki z COVID-19. Zakupiono wtedy:
Łącznie przekazano sprzęt za blisko 70 milionów złotych.
Inne akcje WOŚP.
Fundacja zajmuje się również organizowaniem:
Piłkarska drużyna Pogoni Szczecin Woman podczas 18. Finału WOŚP zaprezentowała swoje nowe koszulki, na awersie których znalazło się logo Wielkiej Orkiestry Świątecznej Pomocy. Logo fundacji znajdowało się na koszulkach kobiecego zespołu przez całą rundę wiosenną sezonu 2009/2010.
Zaufanie społeczne.
Wielka Orkiestra Świątecznej Pomocy od lat jest uznawana za organizację o największym zaufaniu społecznym w Polsce. Według badania CBOS z 2014 WOŚP cieszyła się zaufaniem 87% ankietowanych (z czego 47% w tym badaniu zdecydowanie ufało fundacji). Na podstawie badań przeprowadzonych przez firmę IQS w 2020 roku 84% Polaków ufa Fundacji Wielka Orkiestra Świątecznej Pomocy, co za tym idzie WOŚP cieszy się najwyższym poziomem zaufania wśród organizacji pozarządowych, organów państwowych oraz instytucji kościelnych w Polsce.
Mecze Charytatywne WOŚP vs TVN.
Wielki Mecz z udziałem gwiazd TVN oraz reprezentacji fundacji Wielkiej Orkiestry Świątecznej Pomocy odbył się trzykrotnie (2017, 2018, 2019). Dzięki środkom zebranym ze sprzedaży biletów oraz pieniędzy przekazanych za pomocą SMS zakupiono i przekazano trzy w pełni wyposażone karetki neonatologiczne, które trafiły do szpitali w Warszawie, Ustrzyk Dolnych i Poznania.
WOŚP w kulturze.
8 stycznia 2003 Narodowy Bank Polski wprowadził do obiegu monety upamiętniające 10. rocznicę działania Wielkiej Orkiestry Świątecznej Pomocy o nominałach:
5 stycznia 2012 Narodowy Bank Polski wprowadził do obiegu monety upamiętniające 20. rocznicę działania Wielkiej Orkiestry Świątecznej Pomocy o nominałach:
Akcje wzorowane na WOŚP.
W 2006 na Ukrainie powstała fundacja charytatywna Serce do serca, która jest wzorowana na WOŚP. Jej założycielką jest Oksana Wasyłenko. W czasie Finałów, które są organizowane w maju, podobnie jak podczas WOŚP prowadzone są zbiórki pieniędzy do puszek, koncerty i happeningi oraz rozdawane są czerwone serduszka. W drugim Finale (2007) wzięło udział 10 tys. wolontariuszy, którzy zebrali 35 tys. dolarów. W 2008 zebrano ok. 220 tys., w 2009 – 350 tys., a w 2010 – 420 tys. dolarów. Wśród sponsorów fundacji liczne są firmy prowadzone przez polskich przedsiębiorców.
Znaki towarowe.
Na rzecz fundacji Wielkiej Orkiestry Świątecznej Pomocy zarejestrowanych jest w Polsce szereg znaków towarowych. Od 1993 pod numerem R-089810 zarejestrowany był znak towarowy przedstawiający charakterystyczne logo WOŚP (czerwone serce z białymi napisami), które zaprojektował Krzysztof Ciechanowiecki. Po 10 latach ochrony na ten znak jednak nie przedłużono i prawo ochronne wygasło. Fundacja zarejestrowała jako znak towarowy nowe, nieco odświeżone logo w 2005 pod numerem R-193380.
Fundacja jako znaki towarowe chroni również hasła powszechnie kojarzone z Jerzym Owsiakiem i jego Fundacją, tj. „Oj, będzie się działo” (R-227841), „Sie ma” (R-193384) czy „Gramy do końca świata i jeden dzień dłużej” (R-193383).
Miejsca im. WOŚP.
Ronda.
Miasta, w których znajdują się ronda im. Wielkiej Orkiestry Świątecznej Pomocy:

</doc>
<doc id="68277" url="https://pl.wikipedia.org/wiki?curid=68277" title="Orawa (rzeka)">
Orawa (rzeka)

Orawa (słow. "Orava", węg. "Árva") – rzeka w północnej Słowacji, w dorzeczu Dunaju, prawy dopływ Wagu o długości – 60,3 km. Powierzchnia dorzecza – 1.991,8 km², średni przepływ u ujścia – 34,4 m³/s.
Nazwa.
W historycznej formie "„Arva”" nazwa została po raz pierwszy zanotowana w roku 1267 w związku z istniejącym już wówczas Zamkiem Orawskim. Niewątpliwie pierwotnie odnosiła się ona do rzeki. Pochodzeniem nazwy zajmowało się wielu językoznawców, etymologów i historyków, zarówno polskich, jak i słowackich, m.in. Aleksander Brückner, Andrej Kavuljak, Šimon Ondruš, Jan M. Rozwadowski i Zdzisław Stieber, jednak brak jest dotychczas jednoznacznego wyniku tych badań. Według jednych z nich „Orawa” ("Arva") jest nazwą presłowiańską, związaną z indoeuropejskim pierwiastkiem "eren" (szybki). Inne hipotezy wywodzą nazwę wprost od celtyckiego "arva", oznaczającego "szybką wodę", "szybki ciek". Słowacka forma "Orava" ("Oravia") była po raz pierwszy użyta w dokumencie z 1314 r.
Opis.
Orawa wypływa ze sztucznego Jeziora Orawskiego ("Oravska priehrada"), do którego wpadają rzeki Czarna Orawa (mająca źródła w Polsce) i Biała Orawa wraz z kilkudziesięcioma innymi mniejszymi potokami, wśród których wyróżnia się Orawica ("Oravica"). Przed powstaniem sztucznego jeziora przyjmowano, że Orawa powstaje z połączenia Białej i Czarnej Orawy we wsi Ustie.
Płynie na południowy zachód. Przyjmuje wiele drobnych dopływów, odwadniających Tatry Zachodnie, Beskid Orawsko-Żywiecki, Magurę Orawską, pogórze Gór Choczańskich i Małą Fatrę, Skoruszyńskie Wierchy, Pogórze Orawskie. Przepływa przez Twardoszyn i Dolný Kubín. Wpada do Wagu we wsi Królewiany na pograniczu Wielkiej i Małej Fatry, między Rużomberkiem a Martinem.
Orawa ma charakter rzeki górskiej, z najwyższymi stanami wody wiosną, podczas topnienia śniegu w Tatrach i w Beskidach. W miejscu ujścia jest większą rzeką (jest szersza i ma większy przepływ) niż Wag, do którego uchodzi. Dzieje się tak dlatego, że powierzchnia dorzecza Orawy jest większa od powierzchni dorzecza Wagu powyżej ich połączenia, a także dlatego, że dorzecze Orawy jest bogatsze w opady, niż dorzecze górnego Wagu.
Dopływy:
Orawa jest główną rzeką historycznej krainy Słowacji o tej samej nazwie. W miejscowości Zamki Orawskie na wysokiej na 112 m skale stoi nad Orawą zabytkowy Zamek Orawski – dawniej siedziba administracji całego regionu orawskiego, dziś słowacka pamiątka narodowa i znacząca atrakcja turystyczna.
Niewielka część dorzecza Orawy leży w Polsce – są to dwa spośród kilku skrawków Polski należących do zlewiska Morza Czarnego: 358,4 km² na polskiej Orawie i 0,9 km² u źródeł Cichej Wody Orawskiej w Tatrach Zachodnich.

</doc>
<doc id="68279" url="https://pl.wikipedia.org/wiki?curid=68279" title="Poprad (rzeka)">
Poprad (rzeka)

Poprad (, , , łem. "Попрад") – rzeka we wschodniej Słowacji i w południowo-wschodniej Polsce, w dorzeczu Wisły. W dokumentach źródłowych nazwa Poprad jest jedną z najstarszych na Podtatrzu. W 1244 występowała jako Poprad, ale także "Poprat", "Popart", "Paprad", "Poprut" itp., jednak etymologia tego słowa jest sporna.
Poprad ma długość 167 km, z czego ponad 100 km na Słowacji. 31,1 km stanowi granicę polsko-słowacką, a 30,7 km leży w Polsce. Powierzchnia zlewni 1889,2 km², z czego 1594,1 km² na Słowacji, 295,1 km² w Polsce. Średni roczny przepływ mierzony na granicy – 22,3 m³/s.
Powstaje w słowackiej części Tatr Wysokich z połączenia Hińczowego Potoku z potokiem Krupa, wypływającym z Popradzkiego Stawu. Najdalej i najwyżej położone źródła ma Hińczowy Potok, wypływający z Wielkiego Stawu Hińczowego na wysokości 1945 m. Potoki łączą się w Dolinie Mięguszowieckiej na wysokości 1302 m. Okrąża Tatry Wysokie od południa i wpływa na Kotlinę Popradzką. Przepływa przez miasta Poprad oraz Kieżmark i po przepłynięciu na północny wschód między Tatrami Wysokimi i Magurą Spiską a Górami Lewockimi wypływa na Kotlinę Lubowelską. Przed barierą Gór Lubowelskich przepływa przez zabytkowe miasto Lubowlę i zatacza łuk na wschód. Koło wsi Pławiec raptownie skręca na północny wschód, przecina granicę Polski we wsi Čirč, a potem skręca na północny zachód. Przełomową doliną płynie przez Beskid Sądecki, oddzielając od siebie dwa jego główne pasma: Pasmo Radziejowej i Pasmo Jaworzyny. Granicę polsko-słowacką stanowi na dwóch odcinkach – najpierw od Leluchowa do Muszyny (5,1 km), a potem od Legnavy do Piwnicznej-Zdroju (26 km). Wpada do Dunajca między Starym a Nowym Sączem.
Na całej długości słowackiego odcinka rzeki doliną Popradu biegną droga i linia kolejowa, stanowiące przedłużenie korytarza komunikacyjnego doliny górnego Wagu na wschód, do Preszowa (E50). Po polskiej stronie granicy wzdłuż rzeki biegnie widokowa droga lokalna z Krynicy-Zdroju do Piwnicznej-Zdroju i linia kolejowa z Nowego Sącza do Preszowa. Obszar doliny Popradu (objęty ochroną krajobrazową jako Popradzki Park Krajobrazowy) obfituje w źródła mineralne, w tym w wody termalne. Na bazie tego naturalnego bogactwa rozwinęło się miejscowe lecznictwo uzdrowiskowe. W górnym i środkowym biegu rzeka tworzy kilka przełomów, z których wykorzystany turystycznie jest przełom między Piwniczną-Zdrojem a Rytrem.
Poprad nie ma większych dopływów – stanowią je górskie rzeczki i potoki. Większe z nich to:

</doc>
<doc id="68280" url="https://pl.wikipedia.org/wiki?curid=68280" title="Poprad (miasto)">
Poprad (miasto)

Poprad (węg. "Poprád", niem. "Deutschendorf") – miasto powiatowe na Słowacji, w kraju preszowskim, w historycznym regionie Spisz. Największe miasto tego regionu. Pod koniec 2019 roku, z liczbą mieszkańców przekraczającą 50 tys., Poprad zajmował dziesiąte miejsce wśród najludniejszych słowackich miast.
Położenie.
Poprad leży na wysokości 672 m n.p.m. nad rzeką Poprad, w Kotlinie Popradzkiej i u południowych podnóży Tatr.
Historia.
Okolice dzisiejszego Popradu, już wtedy zasiedlone, do połowy XIII wieku znajdowały się w granicach Polski. Prawdopodobnie po najazdach tatarskich w I połowie XIII w. wkroczyli tam Węgrzy, którzy na zniszczone przez najazdy tereny sprowadzili osadników narodowości niemieckiej. Zakładali oni nowe osiedla, często sąsiadujące z dawnymi słowiańskimi, jak również zaludniali osady już istniejące, nierzadko tworząc w nich większość. Na terenie dzisiejszego Popradu istniało kilka takich osad:
Miejscowości te, z wyjątkiem Kwietnicy, w 1412 zostały zastawione królowi polskiemu w ramach tzw. zastawu spiskiego, co przyczyniło się do ich rozwoju. Stanowiły część polskiego starostwa spiskiego. W granicach Polski znajdowały się formalnie do 1772, choć teren ten został zajęty przez Austriaków już w 1769 r. Później zostały włączone do Węgier.
Od XVI do XVIII wieku w okolicy wydobywano miedź. W XIX wieku rozwinęła się Kwietnica, która do dziś jest kurortem i uzdrowiskiem. Aż do końca XIX wieku wszystkie osady były podobnej wielkości, a najbardziej znaczącą spośród nich była Spiska Sobota – siedziba władz powiatu. Jednak już w 1871 przeprowadzono przez Poprad linię kolejową z Bogumina do Koszyc, co spowodowało dynamiczny rozwój Popradu, który już na początku XX wieku stał się największym miastem, daleko dystansując pozostałe osady. W 1908 powstała elektryczna kolejka łącząca miasto z letniskami w Wysokich Tatrach. W 1918 miasto znalazło się w granicach nowo powstałej Czechosłowacji. W 1927 r. siedzibę władz powiatu przeniesiono ze Spiskiej Soboty do Popradu. Podczas II wojny światowej w Popradzie mieścił się niewielki obóz koncentracyjny. W 1944 Niemcy zamieszkujący te tereny uciekli na zachód przed zbliżającą się Armią Czerwoną, która wkroczyła na tereny w styczniu 1945. W 1946 połączono Poprad ze Spiską Sobotą i z Wielką, w 1960 przyłączono Straże, w 1974 Maciejowce.
Współczesność.
Dziś Poprad jest węzłem komunikacyjnym i ośrodkiem przemysłowym – swoje oddziały mają tu m.in. Whirlpool, Tatravagónka, Tatramat, Pivovar Poprad, BOP i Perkins. Nie ma tu miejscowej wyższej uczelni, ale są oddziały City University Bellevue z USA, Uniwersytetu Macieja Bela w Bańskiej Bystrzycy i Uniwersytetu Katolickiego w Rużomberku. Istnieje tu Muzeum Podtatrzańskie ("Podtatranské múzeum"). Od 1993 co roku odbywa się w Popradzie międzynarodowy festiwal filmów o górach.
W mieście rozwinął się przemysł maszynowy, elektrotechniczny, spożywczy, drzewny oraz chemiczny.
Dzielnice miasta.
Obecnie miasto Poprad składa się z pięciu dawnych samodzielnych miast i jednej osady
Zabytki.
W centrum Popradu zwraca uwagę pięknie odrestaurowany rynek o soczewkowatym planie, otoczony barokowymi i klasycystycznymi domami, stawianymi na średniowiecznych jeszcze parcelach. Nad rynkiem dominuje wczesnogotycki (według niektórych źródeł późnoromański) kościół pw. św. Idziego z końca XIII w. (zachowana część starych murów wieży i nawy), przebudowany w XV w. Z okresu tej przebudowy pochodzą cenne malowidła ścienne, w tym malowidło na łuku tęczowym, będące najstarszą znaną panoramą Tatr Wysokich. Wystrój wnętrza w większości rokokowy. Ze starego wyposażenia zachowała się brązowa, gotycka chrzcielnica z 1439 r. Nieopodal kościoła wznosi się renesansowa dzwonnica z 1658 r., oraz Immaculata (figura MB Niepokalanej), nieco dalej otoczony parkiem klasycystyczny kościół ewangelicki św. Trójcy. W mieście zachowała się również neoklasycystyczna synagoga.
Rezerwatem architektury (sł. "pamiatková rezervácia") o średniowiecznym charakterze jest Spiska Sobota. W kościele pw. św. Jerzego zachowało się gotyckie wyposażenie, w tym ołtarze z ołtarzem głównym dłuta Mistrza Pawła z Lewoczy.
Bardzo cenny jest ołtarz z kościoła w Maciejowcach z połowy XV wieku. Zachowała się tu renesansowa dzwonnica, częściowo przebudowana w stylu klasycystycznym.
W dzielnicy Straże pod Tatrami godne uwagi są liczne, pierwotnie renesansowe i barokowe, domy mieszczańskie, wzniesione na średniowiecznych działkach. Większość z nich przebudowana w ciągu XIX w. w stylu klasycystycznym. Gotycki kościół z XIV w. przebudowany został w XVII stuleciu w stylu barokowym.
Demografia.
Obecnie (2001) ludność Popradu stanowią niemal wyłącznie Słowacy (94,1%), choć rośnie odsetek ludności cygańskiej (2,1%). W dalszej kolejności są Czesi (ok. 1%), Węgrzy (0,2%), Niemcy (0,2%), Rusini (0,1%), Ukraińcy (0,1%), Polacy (0,1%). Aż do 1944 sporą część ludności dzisiejszego Popradu stanowili Niemcy – w 1921 od 30 do 60%, w 1940 od 15 do 61%. Jeszcze w 1772 Niemcy tworzyli na tym terenie znaczną większość, potem ich odsetek powoli spadał, ale aż do 1944 byli najbardziej znaczącą ludnością niesłowiańską. Większość uciekła przed wkroczeniem Armii Czerwonej, niemal wszystkich pozostałych (w tym tych, którzy wrócili po przejściu frontu) wysiedlono w końcu lat 40. XX wieku. Obecnie (2001) żyje ich w Popradzie 119.
65,9% mieszkańców jest wyznania rzymskokatolickiego, 16,8% mieszkańców nie podaje wyznania, 7,3% to luteranie (dane z roku 2001).
Komunikacja.
Przez Poprad przebiega droga krajowa nr 18 (międzynarodowa E50), prowadząca od granicy z Czechami przez Żylinę do Michalovców nad granicą z Ukrainą. Krzyżuje się z nią droga krajowa nr 67 biegnąca z Rožňavy do granicy z Polską w pobliżu Tatranskej Javoriny.
W mieście na stacji Poprad-Tatry zbiegają się również linie kolejowe z Pragi, Żyliny, Koszyc i Pławca. W mieście zaczyna się "Tatranská elektrická železnica" – linia wąskotorowej kolejki, łączącej Poprad z osiedlami wchodzącymi w skład miasta Wysokie Tatry.
W Popradzie znajduje się najwyżej położone w Europie (718 m n.p.m.) lotnisko międzynarodowe – Tatry-Poprad (TAT), obsługujące 10–16 tys. pasażerów rocznie.
Turystyka.
Poprad jest centrum turystyki, przede wszystkim tatrzańskiej, oraz sportu i wypoczynku. W 2004 w mieście otwarto aquapark "AquaCity" napełniany wodami ze źródeł termalnych. Cały kompleks jest ekologiczny – zasilany wodą geotermalną i energią słoneczną. Codziennie na zakończenie dnia w "AquaCity" odbywa się pokaz laserowy w podświetlanych basenach z hydromasażem. Okolice miasta przecinają ścieżki rowerowe. W samym mieście (w Kwietnicy) i w najbliższej okolicy działa wiele ośrodków narciarskich.
Można tu znaleźć miejsca takie jak muzea i galerie jak choćby:

</doc>
<doc id="68282" url="https://pl.wikipedia.org/wiki?curid=68282" title="Park Narodowy Zion">
Park Narodowy Zion

Park Narodowy Zion (ang. "Zion National Park") – park narodowy położony w USA w południowo-zachodniej części stanu Utah (w hrabstwach Washington, Iron i Kane). Na terenie parku występują liczne urwiska skalne, wodospady i rzeki. Największą atrakcją parku jest Zion Canyon. Nazwa kanionu pochodzi od mormońskich osadników, którzy nazwali go Zion, czyli Syjon.
Park położony jest 336 km na północny wschód od Las Vegas. Przez park wiedzie droga Zion Canyon Scenic Drive, z której można podziwiać piękno kanionu. Park zajmuje obszar w zachodniej części wyżyny Kolorado i zbudowany jest ze skał piaskowcowych, które tworzą płaskie stoliwa, kręte kaniony i malownicze formy skalne przypominające zamki, iglice i wieże. Teren parku rozcięty jest głęboką doliną rzeki Virgin (ściślej, jej ramiona źródłowego – North Fork Virgin).
Historia.
Około tysiąca lat temu tereny rezerwatu zamieszkiwali Indianie z grupy plemiennej Anasazi, potem - w czasach historycznych - zastąpili ich Pajutowie. Pod koniec XIX wieku w stanie Utah osiedlili się mormoni i to oni nadali miejscu nazwę Zion (czyli Syjon) z uwagi na niemal rajskie widoki. Obszar ten został objęty ochroną w 1909 roku, początkowo jako pomnik narodowy pod nazwą Mukuntuweap National Monument. W 1919 roku powiększono obszar objęty ochroną, podniesiono go do rangi parku narodowego i nazwano obecną nazwą. Znajdujący się na północny zachód kanion Kolob w 1937 roku został również objęty ochroną jako pomnik narodowy pod nazwą Zion National Monument i ostatecznie włączony do parku narodowego w 1956 roku.
Gwałtowny rozwój turystyki w parku przypada na drugą i trzecią dekadę XX wieku. W 1917 roku ukończono budowę utwardzanej drogi w głąb kanionu, a w połowie lat 20. rozpoczęto budowę schroniska "Zion Lodge". Do rozwoju turystyki w regionie przyczynił się również wybudowany na terenie parku pod koniec lat 20. tunel Zion-Mount Carmel, który zapewnił wygodne połączenie komunikacyjne pomiędzy Parkiem Narodowym Zion a Parkiem Narodowym Bryce Canyon oraz północną częścią Parku Narodowego Wielkiego Kanionu.
12 kwietnia 1995 roku około 2 w nocy na terenie parku miało miejsce osuwisko. Osunęło się około 75 tysięcy m³ skał i ziemi, co spowodowało tymczasowe zablokowanie przepływu Virgin River. W rezultacie uszkodzeniu uległa jedyna droga prowadząca w głąb kanionu, a nad usuwiskiem zaczęło tworzyć się naturalne jezioro. Około 430 osób zostało na kilkadziesiąt godzin uwięzionych w schronisku "Zion Lodge", zanim nie wybudowano tymczasowej drogi na zewnątrz.
Park Narodowy Zion znalazł się na trasie sztafety olimpijskiej niosącej znicz olimpijski przed Zimowymi Igrzyskami Olimpijskimi w 2002 roku w Salt Lake City. 
W 2012 roku park odwiedziło 2,97 miliona turystów.
Geologia.
Park jest wyniesiony od 1117 metrów n.p.m. (południowy wjazd) do 2660 m (Horse Ranch Mountain, w pobliżu północnego wjazdu), leżąc na południowo-zachodnim skraju Wyżyny Kolorado. Skały, z których zbudowane są wąwozy Zion to przede wszystkim czerwonawy piaskowiec z gatunku (formacji) Navajo, czyli piaski nanoszone tu warstwa za warstwą w okresie jurajskim. Warstwicową budowę widać w zasadzie wszędzie, a szczególnie na ścianie Checkerboard Mesa przy wjeździe do parku od wschodu. Głęboki na 800 metrów wąwóz Zion został wyrzeźbiony w skale przez wody rzeki Virgin w ciągu minionych 13 milionów lat.
Flora.
Flora.
Na terenie parku występuje ponad 900 gatunków roślin. Ze względu na ponad 1500 metrów różnicy w wyniesieniu nad poziom morza spotyka się różnorodną roślinność, od typowej dla Wyżyny Kolorado po charakterystyczną dla Pustyni Mojave. 
Drzewa.
Spośród gatunków nagonasiennych lasy na dnie kanionu i w północnej części a także wspinają się po ścianach wąwozów sosna żółta ("Pinus ponderosa"), sosna giętka ("Pinus flexilis"), sosna długowieczna ("Pinus longaeva"), "Pinus edulis", świerk Engelmanna ("Picea engelmannii"), jodła kalifornijska ("Abies concolor"), daglezja zielona ("Pseudotsuga menziesii") oraz jałowce: Utah'ski ("Juniperus osteosperma"), skalny ("Juniperus scopulorum") oraz cyprys arizoński ("Cupressus arizonica"). 
Z drzewiastych gatunków okrytonasiennych na terenie parku występują dwie topole: osikowa ("Populus tremuloides") oraz "Populus fremontii", dwa klony: jesionolistny ("Acer negundo") oraz "Acer grandidentatum", trzy dęby: "Quercus gambelii", 
"Quercus turbinella", "Quercus undulata", dwa jesiony: aksamitny ("Fraxinus velutina") oraz "Fraxinus anomala", dwie robinie: akacjowa ("Robinia pseudoacacia") oraz "Robinia neomexicana" a także bożodrzew gruczołowaty ("Ailanthus altissima"), "Celtis reticulata", jabłoń niska ("Malus pumila"), tamaryszek rozgałęziony ("Tamarix pentandra"), "Cercocarpus montanus" oraz dziewięć gatunków wierzb. 
Krzewy.
W parku występuje ponad 40 gatunków krzewów i pnączy. Do interesujących jest szereg roślin przystosowanych do życia w terenie pustynnym i półpustynnym, co jest zrozumiałe gdyż średnioroczne opady wynoszą 366 mm. Do szeroko pojętych sukulentów występujących w parku należą trzy gatunki jukki: "Yucca angustissima", "Yucca baccata", "Yucca utahensis", dwa gatunki z rodzaju "Echinocereus": "Echinocereus engelmannii" i "Echinocereus triglochidiatus" i szereg gatunków należących do rodzaju "Opuncja" i "Cylindropuntia": "Opuntia chlorotica", "Opuntia erinacea", "Opuntia macrorhi" i inne.
Bogactwo drzew i krzewów wzbogaca wiele gatunków bylin, znaczna liczba paproci (17 gatunków) i traw tworzących wzdłuż rzeki Virgin River i jej dopływów łąki i półstepy. Do ciekawszych roślin kwitnących należą "Baileya multiradiata", "Castilleja scabrida", orliki "Aquilegia formosa" i "Aquilegia chrysantha" oraz "Dodecatheon pulchellum", bieluń "Datura wrightii" a także "Oenothera longissima", której kwiaty kwitną nocą gdy jest chłodno.
Fauna.
Spośród kręgowców na terenie parku skatalogowano 78 gatunków ssaków, 291 gatunków ptaków, 44 gatunki gadów lub płazów oraz 8 gatunków ryb. Do zwierząt występujących na terenie parku należą między innymi jeleń mulak, skunks, łasica pospolita, lis rudy, kojot preriowy, ryś rudy, puma płowa, skorpion, tarantula, czarna wdowa, grzechotnik, koliber, przepiórka, kukawka srokata, orzeł i sokół wędrowny.
Na terenie parku występuje również niewielki ślimak z rodziny rozdętkowatych (Physidae) - "Physella zionis" i jest gatunkiem endemicznym występującym tylko i wyłącznie na wilgotnych ścianach kanionów Zion i Orderville oraz ich najbliższych okolicach wzdłuż rzeki Virgin.
Turystyka.
Park jest niezwykle malowniczy i zawiera wiele form skalnych rzeźb stworzonych przez naturę. Krajobraz ten fascynuje i onieśmiela swoim ogromem i kolorytem. Pierwsi odkrywcy, zafascynowani pięknem, nadali poszczególnym fragmentom Parku majestatyczne nazwy. Mamy więc Angels Landing ("Podest Aniołów"), Virgin Rivers Narrows ("Wąwóz Rzeki Virgin"), The Three Patriarchs ("Trzech Patriarchów - Abraham, Izaak, Jakub"), Great White Throne ("Wielki Biały Tron"), Temple of Sinawava ("Świątynia Sinawavy"), Subway ("Kanion z przeprawami wpław "), Observation's Point ("Punkt Obserwacyjny"), Emerald Pools ("Szmaragdowe stawy").
W okresie od marca do listopada możliwe są konne przejażdżki wzdłuż szlaku "Sandbench Trail". Dozwolona jest wspinaczka i biwakowanie na dziko, z tym, że trzeba na nie uzyskać płatne zezwolenie, tzw. "back-country permit". Zakwaterowanie oferuje schronisko "Zion Lodge" oraz cztery kempingi. Park posiada dwa w pełni wyposażone kempingi o łącznej pojemności 309 osób a ponadto jeden dla grup zorganizowanych (9-40 osób) oraz jeden dla 6 osób.
Od 2000 roku ze względów na ochronę środowiska i zmniejszenie zatłoczenia w okresie letnim, od marca do października, główna droga w kanionie jest zamknięta dla samochodów prywatnych i obsługiwana wyłącznie przez kilkadziesiąt autobusów zasilanych na gaz. Według szacunków w 2007 roku ten system pozwolił zmniejszyć emisję dwutlenku węgla na terenie parku o 181 ton rocznie.
Północno-zachodnia część parku zwana "Kolob Canyon" jest mniej dostępna i rzadziej odwiedzana przez turystów. Znajduje się w niej między innymi Kolob Arch, jeden z największych naturalnych łuków skalnych na świecie.

</doc>
<doc id="68283" url="https://pl.wikipedia.org/wiki?curid=68283" title="Inhibitory MAO">
Inhibitory MAO



</doc>
<doc id="68290" url="https://pl.wikipedia.org/wiki?curid=68290" title="Tramadol">
Tramadol

Tramadol – wielofunkcyjny organiczny związek chemiczny stosowany jako przeciwbólowy syntetyczny lek opioidowy.
Występowanie.
W roku 2013 obecność tramadolu stwierdzono w roślinach "Nauclea latifolia" (syn. "Sarcocephalus latifolius"), które są tradycyjnie wykorzystywane w medycynie ludowej przez plemiona w Kamerunie jako lek przeciwbólowy. Przeprowadzone w późniejszych latach badania wykazały jednak, iż związek wykryty w korzeniach tej rośliny miał pochodzenie antropogeniczne. Badania polowe przeprowadzone w Północnym Kamerunie wykazały znaczne zanieczyszczenie gleby i wód gruntowych tramadolem. Związek ten jest masowo używany przez miejscową ludność, jak również dodawany do pasz, co powoduje uwolnienie do środowiska jego znacznych ilości.
Badania laboratoryjne potwierdziły zdolność roślin do akumulacji w korzeniach obecnego w glebie i wodzie tramadolu. Stwierdzono również, iż w warunkach laboratoryjnych rośliny nie są zdolne do jego biosyntezy, nawet po dostarczeniu do gleby potencjalnych prekursorów (np. znakowanej fenyloalaniny).
Farmakologia.
Jest agonistą receptorów opioidowych o działaniu niewybiórczym μ, δ i κ, ze szczególnym powinowactwem do tego pierwszego, jednak mechanizm działania przeciwbólowego jest złożony i wykracza poza wpływ na receptory opioidowe. . Ma również komponentę antagonistyczną, co czyni go słabym opioidem z typowym efektem pułapowym. Jako częściowy agonista nie ma zastosowania w terapii zastępczej, gdyż wywołuje objawy odstawienne u osób uzależnionych od alkaloidów fenantrenowych opium. Cecha ta sprawia równocześnie, iż niecelowe jest łączenie kodeiny z tramadolem na drugim stopniu drabiny analgetycznej. Powinowactwo do receptora μ jest 6000 razy słabsze od morfiny, 1000 razy słabsze od metadonu i 10 razy słabsze od kodeiny w OUN. Metabolizowany jest w wątrobie z udziałem CYP2D6 cytochromu P450, m.in. do aktywnej postaci "O"-demetylotramadolu, który wiąże się swoiście z receptorem μ około 200 razy silniej niż tramadol, wykazując przy tym sześciokrotnie silniejsze działanie przeciwbólowe. Czas półtrwania tramadolu wynosi 5–6 h, zaś "O"-demetylotramadolu – ok. 7,5 h. Dodatkowy efekt przeciwbólowy związany jest z hamowaniem zwrotnego wychwytu noradrenaliny i serotoniny w synapsach zstępującego układu hamowania bólu na poziomie rdzenia. Wykazuje również działanie przeciwkaszlowe. Maksymalna dobowa dawka tramadolu stosowana w lecznictwie, przy której nie obserwuje się depresyjnego wpływu na ośrodek oddechowy, wynosi 400 mg.
Działania uboczne.
Najczęściej:
Rzadziej:
Tramadol jako narkotyk.
Tramadol bywa używany w celach niemedycznych. Ma niski potencjał uzależniający w przeciwieństwie do morfiny, heroiny i tym podobnych. Jako substancja psychoaktywna wywołuje senność lub pobudzenie, poprawę nastroju, czasami dysforię, oszołomienie, zaburzenia równowagi oraz różne (zależne od osoby i przyjętej dawki) reakcje psychiczne.
Tramadol przyjęty nawet w dawce terapeutycznej w interakcji z substancjami hamującymi ośrodkowy układ nerwowy może spowodować porażenie ośrodka oddechowego oraz groźny dla podstawowych funkcji życiowych zespół serotoninowy w skojarzeniu z popularnymi lekami przeciwdepresyjnymi.
Preparaty handlowe.
Lek jest dostępny w formie: kapsułek, kropli doustnych, czopków doodbytniczych, roztworów do wstrzykiwań, tabletek powlekanych, musujących oraz najczęściej w systemie o przedłużonym uwalnianiu.
Preparaty proste: "Adamon", "Contramal" (brak w obrocie w Polsce), "Ethypharm Tramadol", "Noax Uno", "Oratram", "Poltram", "Slovadol" (brak w obrocie w Polsce), "Tamol" (brak w obrocie w Polsce), "Tramadol", "Tramadol HCI P.S.S. Pharma", "Tramal", "TramaHEXAL/Tramadol 1A Pharma", "Tramadal Stada", "TramaLek", "Tramcod" (brak w obrocie w Polsce), "Tramium", "Tramundin", "Tralgit”", "Travictol", "Trodon" (brak w obrocie w Polsce), "Ultram" (brak w obrocie w Polsce), "Tramadol Ratiopharm" (brak w obrocie w Polsce), "Tramagit", "Tramadolor".
Preparaty złożone: "Doreta" (tramadol + paracetamol), "Exbol "(tramadol + paracetamol), "Padolten "(tramadol + paracetamol), "Parcotram" (tramadol + paracetamol), "Poltram Combo" (tramadol + paracetamol), "Primiza" (tramadol + paracetamol), "Skudexa" (tramadol + deksketoprofen), "TramaHEXAL" (tramadol + paracetamol), "Zaldiar" (tramadol + paracetamol), "Genoptim" (tramadol + paracetamol)

</doc>
<doc id="68296" url="https://pl.wikipedia.org/wiki?curid=68296" title="Opiaty">
Opiaty

Opiaty – substancje psychoaktywne pochodzące z opium. Najważniejsze z nich to morfina, kodeina, tebaina, narkotyna i papaweryna.
Termin ten często błędnie jest używany w odniesieniu do substancji leczniczych oddziałujących na receptory opioidowe, czyli opioidów.
Są to naturalne alkaloidy otrzymywane z soku mlecznego uzyskiwanego z niedojrzałych makówek. Z opiatów mogą być następnie otrzymywane chemicznie dalsze ich pochodne posiadające również aktywność farmakologiczną.

</doc>
<doc id="68300" url="https://pl.wikipedia.org/wiki?curid=68300" title="Niedokrwistość">
Niedokrwistość

Niedokrwistość, anemia (łac. "anaemia") – zaburzenie spowodowane przez:
Gdy niedokrwistość narasta powoli, jej objawy są z reguły mało nasilone i obejmować mogą uczucie zmęczenia, osłabienie, duszność i mniejszą wydolność fizyczną. Gdy anemia postępuje szybko, objawami są: uczucie dezorientacji, wrażenie, jakby się miało zemdleć, utrata przytomności i zwiększone pragnienie. Do zblednięcia skóry może dojść dopiero wtedy, gdy anemia jest już znacznie nasilona. Dodatkowe objawy mogą być wywoływane przez chorobę, która doprowadziła do anemii.
Przyczynami anemii może być utrata krwi, spadek produkcji krwinek czerwonych oraz wzrost liczby niszczonych erytrocytów. Przykładowo do utraty dużej ilości krwi może dojść w wyniku urazu bądź krwawienia z przewodu pokarmowego. Do obniżenia produkcji erytrocytów prowadzić może niedobór żelaza, niedobór witaminy B12, talasemia i grupa nowotworów szpiku kostnego. Przyczynami wzmożonej eliminacji krwinek czerwonych mogą być zaburzenia genetyczne, takie jak niedokrwistość sierpowatokrwinkowa, infekcje, jak np. malaria i niektóre choroby autoimmunologiczne. Niedokrwistości można także podzielić ze względu na wielkość krwinek czerwonych i ilość zawartej w nich hemoglobiny. Jeśli erytrocyty są małe, anemia nazywana jest mikrocytarną; jeśli duże – makrocytarną; jeśli krwinki są prawidłowych rozmiarów, anemia jest wtedy normocytarna.
U mężczyzn rozpoznanie anemii jest stawiane, gdy zawartość hemoglobiny w erytrocytach spada poniżej 13 bądź 14 g/dL, u kobiet natomiast poniżej 12 bądź 13 g/dL, a u kobiet ciężarnych – poniżej 11 g/dL. Wyniki poniżej tych wartości są wskazaniem do dalszej diagnostyki.
Niedokrwistość rzekoma – względne obniżenie Hb i hematokrytu poprzez zwiększenie objętości osocza w przypadku przewodnienia i u ciężarnych.
Podział niedokrwistości.
Niedokrwistości dzielimy na trzy grupy:
Niedokrwistości pokrwotoczne.
Niedokrwistości pokrwotoczne dzielimy na:
Objawy.
Zależą od ilości utraconej krwi, są to przede wszystkim:
Niedokrwistości niedoborowe.
Są to niedokrwistości, w których do upośledzonego wytwarzania erytrocytów dochodzi z powodu niewystarczającej podaży substancji potrzebnych w procesie erytropoezy.
Spośród niedokrwistości niedoborowych wyróżniamy:
Niedokrwistości z niedoboru żelaza (mikrocytarna).
Niedokrwistość z niedoboru żelaza (łac. "anaemia sideropenica") – inaczej niedokrwistość syderopeniczna, niedobarwliwa, mikrocytarna. . Przyczyną niedoboru żelaza jest niedostateczne zaopatrzenie organizmu w ten pierwiastek przy zwiększonym jego zapotrzebowaniu. Do najczęstszych przyczyn niedoboru zaliczamy:
U dorosłych niedokrwistości z niedoboru żelaza mogą być skutkiem przewlekłego krwawienia, stymulującego szpik do zwiększenia tempa erytropoezy, doprowadzając do wyczerpania ustrojowych zapasów żelaza. U kobiet jedną z najczęstszych przyczyn są obfite krwawienia miesięczne. U kobiet po menopauzie i u mężczyzn w piątej dekadzie życia i starszych częstą przyczyną przewlekłego krwawienia mogą być zmiany dysplastyczne w obrębie układu pokarmowego (polipy jelita grubego, nowotwór jelita grubego). Innym częstym miejscem krwawienia są owrzodzenia żołądka i dwunastnicy. Również w tym przypadku należy wykluczyć obecność zmiany o charakterze nowotworowym. 
Leczenie.
W niedokrwistości z niedoboru żelaza prowadzi się leczenie przyczynowe. Najczęściej stosuje się doustne preparaty żelaza dwuwartościowego, które powinny być przyjmowane na czczo przez kilka miesięcy. Witamina C jest niezbędna do ich prawidłowego wchłaniania. Podczas terapii mogą wystąpić działania niepożądane w postaci dolegliwości ze strony układu pokarmowego takie jak:
Trwają one krótko i nie stanowią wskazania do zaprzestania leczenia.
W przypadku nietolerancji leków doustnych, krwawień z przewodu pokarmowego, wrzodziejącego zapalenia jelita grubego oraz u chorych hemodializowanych żelazo jest podawane dożylnie, rzadziej domięśniowo. Towarzyszyć temu mogą następujące działania niepożądane:
Niedokrwistości makrocytarne.
W niedokrwistościach makrocytarnych erytrocyty są większe niż prawidłowe. Zmiany wynikające z nieprawidłowej syntezy DNA są nazywane niedokrwistościami megaloblastycznymi. W pozostałych sytuacjach (np. wywołanych przez pewne zwyrodnienia wątroby i śledziony) niedokrwistości ze zwiększeniem objętości erytrocytu są określane jako niedokrwistości makrocytarne niemegaloblastyczne.
Niedokrwistość megaloblastyczna.
Niedokrwistość powstała na skutek nieprawidłowej syntezy DNA prowadzącej do dyssynchronizacji komórek krwi.
Najczęstszymi przyczynami są:
Niedokrwistość hipoplastyczna.
Następuje zmniejszona produkcja składników morfotycznych krwi: głównie krwinek czerwonych, ale też granulocytów i płytek krwi, z powodu postępującego zaniku tłuszczowego szpiku.
Niedokrwistość aplastyczna.
Aplazja szpiku wynika ze zwiększenia użycia i obecności środków chemicznych (także niektórych leków) oraz toksycznych w życiu człowieka, czy też po ekspozycji na promieniowanie jonizujące ("anemia popromienna"). Charakteryzuje się występowaniem we krwi erytrocytów o prawidłowej budowie i zawartości hemoglobiny, lecz stopniowo w coraz mniejszej liczbie.
Niedokrwistość aplastyczna spowodowana jest najczęściej naświetlaniem szpiku kostnego promieniami X lub Gamma, oraz toksycznym uszkodzeniem szpiku przez jady bakteryjne i substancje chemiczne.
Niedokrwistość hemolityczna.
Spowodowana jest skróceniem czasu życia erytrocytów, co powoduje zmniejszenie ich ilości we krwi. Prawidłowo erytrocyt żyje 100–120 dni, w stanie hemolitycznym – ok. 50 dni. Występuje podczas nasilenia hemolizy (np. w wyniku hipersplenizmu) i osłabienia zdolności kompensacyjnej szpiku.
Hemoglobinopatie.
Choroby spowodowane nieprawidłową budową hemoglobiny, np. anemia sierpowata, talasemie.
Niedokrwistość chorób przewlekłych (ACD – "anaemia of chronic disease").
Jest to niedokrwistość występująca u chorych z pobudzeniem układu immunologicznego związanym z procesem zapalnym (dokładniej – na skutek działania cytokin), która charakteryzuje się zmniejszoną produkcją erytrocytów, małą liczbą retikulocytów, małym stężeniem Fe i transferryny, ale zwiększonym stężeniem ferrytyny.
Druga co do częstości występowania po niedokrwistości z niedoboru żelaza.
Patogeneza.
Cytokiny (głównie IL-1, TNFα, IFNγ) osłabiają erytropoezę przez hamowanie proliferacji prekursorów krwinek czerwonych i jednocześnie pobudzenie ich apoptozy oraz zmniejszenie ekspresji genów EPO i jej receptora, a także zmniejszenie udostępniania żelaza dla krwiotworzenia, m.in. przez indukcję hepcydyny – hamuje wchłanianie żelaza w dwunastnicy i uwalnianie żelaza z makrofagów.
Leczenie.
Przy ciężkiej niedokrwistości:
Docelowe stężenie Hb wynosi 12 g/dl.

</doc>
<doc id="68301" url="https://pl.wikipedia.org/wiki?curid=68301" title="XSL Transformations">
XSL Transformations

XSLT (ang. "XSL Transformations", "Extensible Stylesheet Language Transformations") – oparty na XML język przekształceń dokumentów XML. Pozwala na przetłumaczenie dokumentów z jednego formatu XML na dowolny inny format zgodny ze składnią XML (np. na stronę WWW XHTML, wzór matematyczny MathML lub dokument biurowy ODF), jak również na zwykły HTML i czysty tekst . XSLT jest kompletny w sensie Turinga. 
Dzięki dużej sile wyrazu, łatwości implementacji i powszechnemu stosowaniu XML jako standardu dla zapisu informacji, XSLT jest uniwersalnym narzędziem znajdującym zastosowanie w wielu rodzajach oprogramowania. Najbardziej popularne to generowanie stron WWW w serwisach internetowych oraz konwersja pomiędzy alternatywnymi formatami np. w pakietach biurowych.
XSLT jest rozwijany przez W3C jako część rodziny języków XSL (obok XPath i XSL-FO). Powstał pod wpływem języków funkcyjnych oraz języków opartych na dopasowywaniu wzorców (ang. "pattern matching") jak awk. Jego bezpośrednim poprzednikiem jest DSSSL, odpowiednik XSLT dla SGML.
Najnowszą wersją rekomendacji XSLT jest 2.0, ale ze względu na jej powolne rozpowszechnienie ("vide" brak obsługi w Xalanie, czy "fabrycznie" na platformie .NET) rekomendacja 1.0 jest nadal powszechnie wykorzystywana.
Omówienie.
XSLT przypomina języki funkcyjne - arkusze XSLT zbudowane są z reguł opisujących, w jaki sposób zamienić poszczególne elementy wejściowego XML. Warsztat programisty XSLT obejmuje m.in. instrukcje sterujące, możliwość definicji własnych funkcji (tzw. szablonów nazwanych), funkcje wbudowane realizujące na przykład sortowanie. Do znajdowania i wskazywania elementów źródłowego XML używany jest XPath.
Składnia i semantyka.
Arkusze XSLT są poprawnymi dokumentami XML. Elementem głównym jest codice_1. Prefiks codice_2 w używanych w tym dokumencie nazwach elementów oznacza jedynie, że należą one do przestrzeni nazw XSLT - tak więc codice_1 należy czytać jako "element codice_4 z przestrzeni nazw XSLT".
Algorytm transformacji.
Każdy procesor XSLT posługuje się przedstawionym poniżej w skrócie algorytmem.
1. Przygotowanie do transformacji:
2. Transformacja:
Każdy element drzewa wejściowego przetwarzany jest następująco:
Przykład.
Powiedzmy, że procesor XSLT transformuje poniższy fragment dokumentu XML:
&lt;cokolwiek&gt;
 &lt;DzieckoCokolwiek skąd="skądkolwiek"&gt;bum&lt;/DzieckoCokolwiek&gt;
 po bum
&lt;/cokolwiek&gt;
mając do dyspozycji następujące reguły:
&lt;xsl:template match="cokolwiek/DzieckoCokolwiek[@skąd='skądkolwiek']" priority="-1"&gt;
&lt;i&gt;(szablon 1)&lt;/i&gt;
&lt;/xsl:template&gt;
&lt;xsl:template match="cokolwiek/DzieckoCokolwiek"&gt;
&lt;i&gt;(szablon 2)&lt;/i&gt;
&lt;/xsl:template&gt;
&lt;xsl:template match="DzieckoCokolwiek"&gt;
&lt;i&gt;(szablon 3)&lt;/i&gt;
&lt;/xsl:template&gt;
Produktem transformacji będzie
Zastosowanie w tworzeniu stron WWW.
XSLT jest szeroko stosowany przy tworzeniu stron WWW. Pozwala na oddzielenie warstwy informacji od warstwy prezentacji, które w HTML-u są mocno pomieszane. Procesory XSLT wbudowane są w nowoczesne przeglądarki WWW.
Przykład.
Załóżmy, że mamy do przedstawienia jakąś książkę. Możemy informacje o niej zapisać w formacie XML:
&lt;?xml version="1.0" encoding="UTF-8"?&gt;
&lt;Książka&gt;
 &lt;id&gt;
 &lt;Tytuł&gt;Pobawmy się w webmasterów&lt;/Tytuł&gt;
 &lt;isbn&gt;123456789&lt;/isbn&gt;
 &lt;Autor&gt;Jeszcze nieznany&lt;/Autor&gt;
 &lt;/id&gt;
 &lt;SpisTreści&gt;
 &lt;R&gt;Rozdział 1&lt;/R&gt;
 &lt;R&gt;Rozdział 2&lt;/R&gt;
 &lt;R&gt;Rozdział 3&lt;/R&gt;
 &lt;/SpisTreści&gt;
&lt;/Książka&gt;
Powyżej zawarte są wszystkie informacje, jakie posiadamy o tej książce. Jednak aby wyświetlić ją w przeglądarce potrzebne są jeszcze instrukcje, jak to zrobić. Do tego służy dokument XSLT:
&lt;?xml version="1.0" encoding="UTF-8" ?&gt;
&lt;xsl:stylesheet version="1.0"
 xmlns:xsl="http://www.w3.org/1999/XSL/Transform" xmlns="http://www.w3.org/1999/xhtml"&gt;
 &lt;xsl:output method="xml" indent="yes"
 doctype-public="-//W3C//DTD XHTML 1.1//EN"
 doctype-system="http://www.w3.org/TR/xhtml11/DTD/xhtml11.dtd"/&gt;
 &lt;xsl:template match="Książka"&gt;
 &lt;html&gt;
 &lt;head&gt; &lt;title&gt;Książka ,&lt;xsl:value-of select="./id/Tytuł"/&gt;"&lt;/title&gt; &lt;/head&gt;
 &lt;body&gt;
 &lt;xsl:apply-templates/&gt;
 &lt;/body&gt;
 &lt;/html&gt;
 &lt;/xsl:template&gt;
 &lt;xsl:template match="id"&gt;
 &lt;h3&gt;Dane identyfikacyjne książki&lt;/h3&gt;
 Tytuł: &lt;xsl:value-of select="Tytuł"/&gt;&lt;br /&gt;
 ISBN: &lt;xsl:value-of select="isbn"/&gt;&lt;br /&gt;
 Autor: &lt;xsl:value-of select="Autor"/&gt;&lt;br /&gt;
 &lt;/xsl:template&gt;
 &lt;xsl:template match="SpisTreści"&gt;
 &lt;h3&gt;Spis treści&lt;/h3&gt;
 &lt;table&gt;
 &lt;xsl:apply-templates/&gt;
 &lt;/table&gt;
 &lt;/xsl:template&gt;
 &lt;xsl:template match="R"&gt;
 &lt;tr&gt;&lt;td&gt;&lt;xsl:value-of select="."/&gt;&lt;/td&gt;&lt;/tr&gt;
 &lt;/xsl:template&gt;
&lt;/xsl:stylesheet&gt;
Aby transformacja zadziałała, zakładając, że szablon znajduje się w pliku książka.xsl, w dokumencie XML dodajemy linijkę
 &lt;?xml version="1.0" encoding="UTF-8"?&gt;
 &lt;?xml-stylesheet type="text/xsl" href="książka.xsl"?&gt;
 &lt;Książka&gt;
 &lt;/Książka&gt;

</doc>
<doc id="68302" url="https://pl.wikipedia.org/wiki?curid=68302" title="Strzelno">
Strzelno

Strzelno – miasto w Polsce położone w województwie kujawsko-pomorskim, w powiecie mogileńskim, siedziba gminy miejsko-wiejskiej Strzelno. Leży 25 km na południe od Inowrocławia u zbiegu dróg krajowych DK15, DK25 i DK62. W latach 1975–1998 miasto administracyjnie należało do województwa bydgoskiego. Ośrodek przemysłowy, centrum handlowo-usługowe dla okolicy.
Według danych GUS z 31 grudnia 2019 r. Strzelno liczyło 5611 mieszkańców.
Położenie.
Strzelno położone jest na pograniczu Kujaw i Wielkopolski. Miasto leży na Pojezierzu Gnieźnieńskim. Rzeźba terenu jest lekko pofałdowana. Miasto sąsiaduje z dużymi kompleksami leśnymi Lasów Miradzkich. Gleby w tym rejonie to żyzne czarnoziemy. Strzelno jest ważnym, drogowym węzłem komunikacyjnym o znaczeniu krajowym. W pobliżu znajduje się Jezioro Pakoskie.
Historia.
Powstanie miasta związane jest z osobą Piotra Włostowica, wojewody Bolesława Krzywoustego. Uważany jest on za fundatora kościoła św. Krzyża czyli kościoła św. Prokopa. W latach 80. XII wieku w ówczesnej wsi Strzelno założony został klasztor sióstr norbertanek. Kościół klasztorny nosił początkowo nazwę kościoła Świętej Trójcy, w latach późniejszych wezwanie zostało rozszerzone na Świętej Trójcy i Najświętszej Maryi Panny. Prawa miejskie Strzelno uzyskało w 1231 r.
Podczas rozbiorów miasto znajdowało się pod panowaniem pruskim. Do 1874 istniało pod nazwą „Strzelno”, po czym zniemczone na niem. „Strelno” (1875-1920). Miasto było siedzibą powiatu Strelno. Wyzwolone zostało podczas powstania wielkopolskiego 2 stycznia 1919.
W 1901 roku wybudowano w Strzelnie gazownię, działającą do lat 60. XX wieku.
W czasach II Rzeczypospolitej Strzelno było siedzibą powiatu strzeleńskiego. Z tego okresu pochodzi również działający do dziś Szpital Rejonowy. Z początku XX wieku pochodzi większość kamienic w centrum.
Podczas II wojny światowej dochodziło do masowych aresztowań w Strzelnie. Niemcy likwidowali miejscową inteligencję, weteranów Powstania Wielkopolskiego, zakładników oraz Żydów z obozów inowrocławskich w Kurzebieli, na Kopcach, w lesie Amerykan pod Cienciskiem.
Urodził się tutaj laureat nagrody nobla i wybitny fizyk Albert Michelson. Mimo że wówczas teren znajdował się pod zaborem pruskim, zawsze i uparcie jako kraj urodzenia podawał Polskę.
Zabytki.
W Strzelnie znajduje się jeden z najważniejszych zabytków sztuki romańskiej w Polsce – zespół zabudowań na wzgórzu św. Wojciecha (od 2018 pomnik historii):
Ponadto w mieście zachował się średniowieczny układ urbanistyczny oraz wiele kamienic z XIX-XX w.
Zieleń miejska.
W mieście znajduje się kilka parków. Największym jest park 750-lecia znajdujący się przy ulicy Parkowej. Poza nim są inne tereny zielone. W granicach Strzelna położone są dwa cmentarze. Oba są nadal używane. Na terenie całego miasta są zieleńce i alejki.
Przy ul. Gimnazjalnej rosną 2 dęby szypułkowe o obwodach 240 i 310 cm objęte ochroną w 2020 roku jako pomniki przyrody.
Architektura i urbanizacja.
Stare miasto składa się w większości z kamienic wybudowanych na początku XX wieku, ale także z romańskich zabytków. Są tu też osiedla domków jednorodzinnych i blokowisko. W południowo-zachodniej części miasta są tereny przemysłowe. Ogólnie cała zabudowa miasta jest zwarta.
Gospodarka.
Najważniejszą częścią strzeleńskiej gospodarki są handel i usługi. Jest tu salon maszyn rolniczych i wyspecjalizowane sklepy. Znajdują się też tutaj markety wielkopowierzchniowe. Duże znaczenie ma też tradycyjny handel. Sklepiki zlokalizowane są w zabytkowych kamieniczkach, targowiskach i przeznaczonych do tego celu pawilonach. Nie oznacza to jednak, że nie ma tu przemysłu. Zakłady pracy zlokalizowane są pod miastem i na jego obrzeżach. Do największych można zaliczyć fabrykę firmy Sanplast, która produkuje m.in. wanny i kabiny prysznicowe. Duże znaczenie w rozwoju miasta ma bliskość dróg o znaczeniu krajowym, które krzyżują się w Strzelnie.
Transport.
Przez miasto przebiegają drogi krajowe i wojewódzkie:
Co ciekawe, tyle samo dróg krajowych przechodzi np. przez Poznań, co świadczy o ważności Strzelna jako węzła komunikacyjnego.
Przez Strzelno przebiega nieczynna linia kolejowa łącząca Inowrocław i Mogilno.
Do Strzelna można dojechać autobusem. Linie autobusowe obsługuje kilku przewoźników z całego kraju. Bezpośrednie połączenie m.in. z Wrocławiem, Bydgoszczą, Toruniem, Włocławkiem.
Turystyka i kultura.
Miasto jest bardzo atrakcyjne turystycznie ze względu na romańskie zabytki, ale także budynki z innych okresów. Jest tu dobrze rozwinięta baza noclegowa i gastronomiczna. Potrzebne dane można zdobyć w Informacji Turystycznej. Dużo terenów do spacerowania sprawia, poprzez bliskość ważnych dróg podróżni mogą się tu zatrzymać i odpocząć. Dojazd do najważniejszych obiektów jest oznakowany. Są tu dom kultury i kluby sportowe. Kino i inne rozrywki organizowane mieszkańcom przez dom kultury i miasto sprawiają, że można znaleźć dużo wrażeń.
Edukacja.
Przedszkola
Szkoły podstawowe
Gimnazja
Szkoły ponadgimnazjalne
Bezpieczeństwo.
O bezpieczeństwo w Strzelnie dbają następujące instytucje zlokalizowane na terenie miasta:
Sport.
W mieście jest hala widowiskowo-sportowa i stadion. Jest tu boisko „Orlik 2012” i obiekty sportowe na użytek mieszkańców. Działają następujące kluby sportowe:

</doc>
<doc id="68303" url="https://pl.wikipedia.org/wiki?curid=68303" title="Przestrzenie nazw XML">
Przestrzenie nazw XML



</doc>
<doc id="68304" url="https://pl.wikipedia.org/wiki?curid=68304" title="Liga Mistrzów UEFA (2004/2005)">
Liga Mistrzów UEFA (2004/2005)

Liga Mistrzów UEFA 2004/2005 – 13. sezon Ligi Mistrzów UEFA, najbardziej prestiżowego turnieju w europejskiej klubowej piłce nożnej, rozgrywanego od 1992 roku (50. turniej ogólnie, wliczając Puchar Europy Mistrzów Klubowych).
Finał został rozegrany 25 maja 2005 na Atatürk Olimpiyat Stadyumu w Stambule.
Rozgrywki składają się z 3 części:
II runda kwalifikacyjna.
Pierwsze mecze:
III runda kwalifikacyjna.
Pierwsze mecze:
10 sierpnia 2004
11 sierpnia 2004
Mecze rewanżowe:
24 sierpnia 2004
25 sierpnia 2004
Faza grupowa.
Grupa A.
15 września 2004
28 września 2004
19 października 2004
3 listopada 2004
23 listopada 2004
8 grudnia 2004
Grupa B.
15 września 2004
28 września 2004
19 października 2004
3 listopada 2004
23 listopada 2004
8 grudnia 2004
Grupa C.
15 września 2004
28 września 2004
19 października 2004
3 listopada 2004
23 listopada 2004
8 grudnia
Grupa D.
15 września 2004
28 września 2004
19 października 2004
3 listopada 2004
23 listopada 2004
8 grudnia 2004
Grupa E.
14 września 2004
29 września 2004
20 października 2004
2 listopada 2004
24 listopada 2004
7 grudnia 2004
Grupa F.
14 września 2004
29 września 2004
20 października 2004
2 listopada 2004
24 listopada 2004
7 grudnia 2004
Grupa G.
14 września 2004
29 września 2004
20 października 2004
2 listopada 2004
24 listopada 2004
7 grudnia 2004
Grupa H.
14 września 2004
29 września 2004
20 października 2004
2 listopada 2004
24 listopada 2004
7 grudnia 2004
1/8 finału.
Pierwsze mecze:
22 lutego 2005
23 lutego 2005
Rewanże:
8 marca 2005
9 marca 2005
15 marca 2005
Ćwierćfinał.
Pierwsze mecze:
5 kwietnia 2005
6 kwietnia 2005
Rewanże:
12 kwietnia 2005
13 kwietnia 2005
Półfinał.
Pierwsze mecze:
26 kwietnia 2005
27 kwietnia 2005
Rewanże:
3 maja 2005
4 maja 2005
Finał.
 
ZDOBYWCA LIGI MISTRZÓW 2004/2005
LIVERPOOL F.C PIĄTY TYTUŁ 

</doc>
<doc id="68306" url="https://pl.wikipedia.org/wiki?curid=68306" title="Hymn Indonezji">
Hymn Indonezji

Indonesia Raya („Wielka Indonezja”) – hymn narodowy Indonezji.

</doc>
<doc id="68308" url="https://pl.wikipedia.org/wiki?curid=68308" title="XInclude">
XInclude



</doc>
<doc id="68311" url="https://pl.wikipedia.org/wiki?curid=68311" title="Brasilia">
Brasilia



</doc>
<doc id="68312" url="https://pl.wikipedia.org/wiki?curid=68312" title="Owies">
Owies

Owies ("Avena" L.) – rodzaj roślin z rodziny wiechlinowatych. Obejmuje 25 gatunków. Rośliny te występują w Europie, Azji i północnej oraz wschodniej Afryce. Kilka gatunków jest uprawianych, głównie owies zwyczajny "A. sativa", do najbardziej uciążliwych chwastów należy owies głuchy "A. fatua". 
Rozmieszczenie geograficzne.
Pierwotny zasięg rodzaju obejmuje rozległe obszary w obrębie tzw. Starego Świata na półkuli północnej: niemal całą Europę (bez Wysp Brytyjskich i Islandii), Azję (bez części południowo-wschodniej i północno-wschodniej), północną Afrykę oraz Etiopię i Kenię. Rośliny z tego rodzaju rosną poza tym introdukowane niemal wszędzie poza obszarami okołopolarnymi i równikowymi.
Systematyka.
Rodzaj z rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Aveninae". W obrębie podplemienia rodzaj sytuowany jest w pozycji siostrzanej względem rodzaju rajgras "Arrhenatherum", podczas gdy pozycję bazalną dla tej pary zajmuje rodzaj owsica "Helictotrichon".
Zastosowanie.
Rośliną uprawną jest przede wszystkim owies zwyczajny "Avena sativa" (ok. 90% upraw na świecie), a pozostałymi uprawnymi są: "A. strigosa", "A. abyssinica", "A. bizantina" i "A. fatua". Wyprodukowane w Polsce ziarno owsa w 80% przeznacza się na paszę, w 15% na materiał siewny, resztę na cele konsumpcyjne. Jednak coraz bardziej poznawane są właściwości chemiczne owsa i znajduje się dla niego coraz bardziej różnorodne zastosowanie: w dietetyce, w lecznictwie, w przemyśle farmaceutycznym, kosmetycznym i chemicznym.
Rośliny jadalne.
Owies należy do stosunkowo młodych roślin uprawnych. Pojawił się kilka tysięcy lat później aniżeli jęczmień i pszenica.
Pierwsze znaleziska owsa pochodzą ze Szwajcarii z okresu brązu (1500–700 lat p.n.e.) i dotyczą głównie owsa szorstkiego ("Avena strigosa"). Na terenach polskich pierwsze ślady owsa tj. ziarniaki owsa głuchego ("Avena fatua") pochodzą sprzed ok. 700 lat p.n.e. i odnalezione zostały w Biskupinie k. Żnina, jednak uprawa owsa na większą skalę rozpoczęła się dopiero w VIII wieku.
Owies, podobnie jak żyto jest wtórną rośliną uprawną, tzn. początkowo towarzyszył uprawom zbóż jako chwast segetalny. Do Europy przywędrował razem z pszenicą z Azji i w miarę przesuwania się upraw z południa na północ kontynentu, pogarszania się warunków glebowo klimatycznych, zaczął zyskiwać na znaczeniu. Jego dominacja wśród upraw wzrastała i zaczął wypierać gatunki pierwotne.
Owies siewny i głuchy są blisko spokrewnione ze sobą. Prawdopodobnie najpierw uprawiano owies głuchy, a z niego na skutek mutacji powstał owies siewny. "A. sativa" i "A. fatua" krzyżują się ze sobą, dając wiele form pośrednich. Inne formy owsa pochodzić mają z następujących obszarów: "A. bizantina" i "A. sterilis" – wybrzeże Morza Śródziemnego, szczególnie Afryki Północnej; "A. abissinica" – z byłej Abisynii (Etiopia); "A. strigosa", "A. brevis", "A. nuda-brevis" – z północno-zachodniej i zachodniej Europy; "A. nuda" – z Chin.

</doc>
<doc id="68314" url="https://pl.wikipedia.org/wiki?curid=68314" title="Amenouzume">
Amenouzume

 – jedna z niebiańskich bogiń shintō, kojarzona jest przede wszystkim z tańcem, który wykonała przed kryjówką bogini Amaterasu, obrażonej żartami Susanoo. Bogini wyruszyła również w podróż z Ninigim w celu zapanowania nad archipelagiem japońskim, podczas której poznała swojego przyszłego męża – Sarutahiko, z którym dała początek rodowi Sarume. 
Uważana jest za prekursorkę tańców hieratycznych kagura. Łączy się ją często z kultami fallicznymi. W kultach synkretycznych bywa przedstawiana w ikonografii jako towarzyszka siedmiu bogów szczęścia. 
Tańcząca bogini.
Taniec Amenouzume, który stanowił istotną część planu wywabienia Amaterasu z jaskini został dokładnie opisany w "Kojiki". Bogini zanim przystąpiła do tańca zawinęła rękawy, przystroiła głowę gałązkami niebiańskiej trzmieliny i wzięła do ręki listek trawiastego bambusa z Niebiańskiego Wzgórza Orgii. Następnie przewróciła drewnianą kadź do góry dnem i wstąpiła na nią tupiąc głośno. Podczas tańca obnażyła piersi i przesunęła opaskę spódnicy poniżej brzucha. Na ten widok osiemset dziesiątków tysięcy duchów wybuchnęło śmiechem, aż się zatrzęsła Wysoka Równina Niebios. 
Opowieść o tańcu Amenouzume posłużyła jako dowód na to, że bóstwa powinny być zabawiane podczas świąt za pomocą muzyki, śpiewu i tańca. W Japonii rozpowszechnione jest przekonanie, iż taniec i muzyka pochodzą od bogów, gdyż po raz pierwszy zatańczyła właśnie bogini Amenouzume. Z przeświadczenia o niebiańskim rodowodzie tych dziedzin sztuki wiąże się też nazwa, którą zaczęto określać rytualne tańce wykonywane w czasie ceremonii religijnych – słowo "kagura" oznacza bowiem dosłownie „radość bogów”.
Od Amenouzume miały się wywodzić przebywające na dworze cesarskim tancerki z rodu Sarume. Wykonywały one między innymi rytualny taniec zwany "mitamashizume" przed Świętem Dziękczynienia za Plony, aby wzmóc witalne siły cesarza, który w czasie religijnych ceremonii odradzał ducha ryżu.
Spotkanie z Sarutahiko.
Amenouzume z Sarutahiko spotkali się po raz pierwszy, gdy bóstwa towarzyszące Ninigiemu szykowały się do drogi na ziemię. W "Kojiki" jest napisane, iż na rozstaju ośmiu niebieskich szlaków Sarutahiko zastąpił drogę towarzyszom wnuka Amaterasu, a bił od niego tak silny blask, że rozświetliły się i niebo, i ziemia. W orszaku było wielu potężnych bogów, lecz na spotkanie z groźnie wyglądającym bóstwem wysłano wesołą Amenouzume. 
Bogowie nakazali, aby bogini sprawdziła, czy olbrzym ma wrogie zamiary wobec orszaku Ninigiego. Bogini bez strachu podeszła do nieznajomego, roześmiała się, obnażyła swoje piersi i łono i zapytała, dlaczego stanął na ich drodze. Sarutahiko zaskoczony takim powitaniem odpowiedział, że chciałby służyć wnukowi bogini słońca i pragnie zostać jego przewodnikiem. Kiedy boski orszak zszedł na ziemię, Ninigi nakazał, by dzielna bogini odprowadziła boga w jego rodzinne strony i została jego żoną. 
W starożytnych kronikach znajduje się wzmianka o tym, że boska para brała również udział przy podporządkowywaniu Ninigiemu mieszkańców mórz.
Taniec Amenouzume w kulturze japońskiej.
Amenouzume w sztuce Ema.
W sztuce nō pt. "Ema" („Tabliczki wotywne”, autor nieznany, XIV-XV w.) bóstwa świątyni Ise, czyli Amaterasu i Toyouke, występują pod postacią pary staruszków, którzy mają zawiesić w pawilonie Saigūden wotywne tabliczki. W drugiej części sztuki przedstawiony został taniec Amenouzume przed jaskinią, w której ukryła się bogini słońca urażona żartami swojego brata Susanoo.
Taniec bogini w świątyniach.
W Takachiho Jinja odbywają się rytualne tańce kagura o charakterze ludowym (satokagura), a nie dworskim (mikagura). Jednym z punktów programu jest zalotny taniec Amenouzume. Z kolei w czasie ceremonii oczyszczenia, która odbywa się w Ōta Jinja w Kioto, kapłanka miko (zazwyczaj kobieta w podeszłym wieku) prezentuje taniec bogini na pokrywie od beczki, kręcąc się w kółko i pobrzękując rytmicznie dzwoneczkami.

</doc>
<doc id="68315" url="https://pl.wikipedia.org/wiki?curid=68315" title="Hachiman">
Hachiman

 – w mitologii japońskiej bóg wojny (opiekuńczy bóg wojowników) i łucznictwa i boski opiekun Japonii oraz narodu japońskiego. Łączony jest również z rolnictwem, płodnością oraz rybołówstwem. Uważany za patrona rodu Minamoto.
Korzenie kultu Hachimana nie są znane. Pojawił się on w I połowie VIII wieku, w okresie Nara i szybko zdobył sobie wielką popularność. Uznawany jest za boską inkarnację cesarza Ōjina (ok. 270–310) i często czczony jest wraz z matką, cesarzową Jingū. Niejasne jest w jaki sposób uczyniono z Ōjina, władcy nie prowadzącego wielkich kampanii militarnych, bóstwo związane z wojną. Według popularnej opowieści miał się on znajdować w łonie matki, gdy ta prowadziła zwycięską wyprawę na Koreę. Zgodnie z legendą miał się objawić jako bóstwo w 571 roku, nie ma jednak żadnych wzmianek o jego kulcie wcześniejszym niż początek VIII wieku.
Postać Hachimana przeniknęła także do japońskiego panteonu buddyjskiego, gdzie uważany jest za bodhisattwę (jap. bosatsu) i utożsamiany zazwyczaj z buddą Amidą. Jego wojenny charakter powiązano z funkcją strażnika buddyzmu.
Główny chram poświęcony Hachimanowi, Usa-Hachiman-jingū, znajduje się w miejscowości Usa w prefekturze Ōita na Kiusiu. Inne ważne ośrodki kultu to: Tomioka Hachiman-gū w Tokio, Tsurugaoka Hachiman-gū w Kamakurze i Iwashimizu Hachiman-gū w miejscowości Yawata w prefekturze Kioto. Obecnie w Japonii znajduje się ponad 30 tys. chramów tego bóstwa. Liczba ta ustępuje jedynie liczbie chramów poświęconych Inari.

</doc>
<doc id="68316" url="https://pl.wikipedia.org/wiki?curid=68316" title="Jinja">
Jinja

 – miejsce kultu w japońskiej religii shintō. Odróżnia się także inne typy i rodzaje tych budowli o nazwach: "jingū", "miya", "taisha", "mori", "hokora".
Sferę sacrum od profanum rozdziela brama torii. Niektóre chramy są duże, lecz spotyka się też jedynie wydzielone place, drzewa lub małe ołtarze. Tradycyjnie chramy shintō buduje się z drewna, bez użycia gwoździ. Niektóre przebudowywane są co jakiś czas (przeważnie co 20 lat) na podstawie pierwotnego projektu. W Japonii jest około 80 tys. chramów.
Historia.
W głębokiej starożytności nie istniały stałe obiekty składania czci bogom i chociaż są przykłady świętych przestrzeni zwanych "iwakura" i "iwasaka" (arch. → „wybrane miejsce nieskażonej ziemi, otoczone kamieniami”), to większość rytualnych kultów odbywała się w miejscach tymczasowych.
Symboliczne „ciało kami” ("shintai") jest zwykle w ukrytym miejscu, w głębi chramu. "Shintai" mogą przybierać formę luster, mieczy, klejnotów lub innych podobnych przedmiotów. Mogą to być obiekty naturalne: góry, drzewa, ale także obiekty, przedmioty, zwierzęta, do których boski duch jest przyciągany lub wzywany. Niektóre chramy posiadają wiele świętych obiektów, często związanych z ich legendarnymi początkami. W obrębie jednego, większego chramu mogą istnieć mniejsze sanktuaria, jak: "sessha", "massha", czy "eda-yashiro". Czasami chramy mogą tworzyć „układ podwójny” składający się z głównego sanktuarium "yamamiya" („sanktuarium górskie”) usytuowanego na szczycie góry lub wysoko na jej zboczu oraz z obiektu "satomiya" („sanktuarium wiejskie”) znacznie poniżej szczytu lub w wiosce u podnóża góry. Służy to „kultowi na odległość” ("yōhai").
Obiekty chramu.
Obiekty usytuowane w obrębie terenu ("keidaichi") chramu:
Style architektoniczne.
Honden i inne pawilony były i są budowane w jednym z kilku tradycyjnych stylów architektonicznych. Poniżej niektóre z nich:
Chigi i katsuogi.
Od głębokiej starożytności (przedbuddyjskiej), w niektórych stylach, charakterystycznymi elementami dachów obiektów sakralnych są:
Nazewnictwo, znaczenie, hierarchia.
Nazwy chramów nie są jednolite, spójne, gdyż na przestrzeni wieków przechodziły zmiany, wynikające z różnych kryteriów ich klasyfikacji, m.in.: czczonych bóstw, usytuowania geograficznego, funkcji i znaczenia politycznego, czy społecznego. Składają się z dwóch części: pierwsza określa przeważnie miejsce, w którym chram został zbudowany, druga – rodzaj i pozycję w hierarchii shintō:
Wybrane chramy.
Do najstarszych i najważniejszych chramów sintoistycznych należą m.in.:

</doc>
<doc id="68318" url="https://pl.wikipedia.org/wiki?curid=68318" title="Bibliofilstwo">
Bibliofilstwo

Bibliofilstwo ( – książka, "phileo" – kocham) – miłośnictwo i znawstwo w zbieraniu książek, uwzględniające zarówno dobór tematyczny (np. kolekcjonowanie dzieł z zakresu hippiki) jak też rzadkość dzieła.
Terminu „bibliofilstwo” użył po raz pierwszy Richard de Bury, kanclerz Edwarda III, jeden z najwybitniejszych bibliofilów, w dziele "O miłości do ksiąg" (łac. "Philobiblon") (1344, druk 1473).
Książki będące przedmiotem pasji bibliofilskiej często wyrabiane są na cennych i kosztownych, ręcznie czerpanych papierach, ilustrowane oryginalnymi sztychami (np. drzeworytami lub miedziorytami) i oprawione w artystyczne oprawy introligatorskie. Miłośnicy ksiąg zwracają dużą uwagę na wysokość nakładu. Wszystkie egzemplarze edycji powinny być numerowane. Bibliofile zwracają również uwagę na obecność rzadkich ekslibrisów.

</doc>
<doc id="68319" url="https://pl.wikipedia.org/wiki?curid=68319" title="Sarutahiko">
Sarutahiko

 – w mitologii japońskiej falliczne bóstwo płodności. Mąż bogini Amenouzume, był przewodnikiem Ninigi podczas jego zejścia na ziemię. Miał dać początek rodowi Sarume.
Spotkanie z Amenouzume.
Sarutahiko spotkał Amenouzume po raz pierwszy, gdy bóstwa towarzyszące Ninigiemu szykowały się do drogi na ziemię. Według "Kojiki" na rozstaju ośmiu niebieskich szlaków Sarutahiko zastąpił drogę towarzyszom wnuka Amaterasu, a bił od niego tak silny blask, że rozświetliły się niebo i ziemia. W orszaku było wielu potężnych bogów, lecz na spotkanie z groźnie wyglądającym bóstwem wysłano wesołą Amenouzume. 
Bogowie nakazali, aby bogini sprawdziła, czy olbrzym ma wrogie zamiary wobec orszaku Ninigiego. Bogini bez strachu podeszła do nieznajomego, roześmiała się, obnażyła swoje piersi oraz łono i zapytała, dlaczego stanął na ich drodze. Sarutahiko zaskoczony takim powitaniem odpowiedział, że chciałby służyć wnukowi bogini słońca i pragnie zostać jego przewodnikiem. Kiedy boski orszak zszedł na ziemię, Ninigi nakazał, by dzielna bogini odprowadziła boga w jego rodzinne strony i została jego żoną 
W starożytnych kronikach znajduje się wzmianka o tym, że boska para brała również udział przy podporządkowywaniu Ninigiemu mieszkańców mórz.
Śmierć Sarutahiko.
Zginął poprzez utonięcie podczas połowów w morzu w Azaka, wciągnięty pod wodę przez olbrzymiego małża. Przy tej okazji nadano mu trzy kolejne imiona przeistaczając go tym samym w apoteozę trzech faz tonięcia:
Ponieważ olbrzym był niegdyś przewodnikiem Ninigiego, po śmierci został uznany za strażnika dróg morskich i lądowych.
Kult boga.
Poświęcone Sarutahiko chramy to Sarutahiko-jinja w Ise i Tsubaki-taisha w Suzuka.

</doc>
<doc id="68323" url="https://pl.wikipedia.org/wiki?curid=68323" title="Baraniec">
Baraniec

4 miejscowości w Polsce: 

</doc>
<doc id="68324" url="https://pl.wikipedia.org/wiki?curid=68324" title="Thoinot Arbeau">
Thoinot Arbeau

Thoinot Arbeau, właśc. Jean Tabourot (ur. 17 marca 1519 w Dijon, zm. 23 lipca 1595 w Langres) – francuski pisarz, kompozytor i teoretyk tańca.
W 1530 został kanonikiem, w 1574 objął stanowisko w Langres. Zajął się studiowaniem tańca. W 1589 napisał traktat "Orchesographie", w którym opisuje 50 różnych kroków tańca.
Skomponował melodię, która posłużyła potem za podstawę do kolędy "Ding Dong Merrily on High".

</doc>
<doc id="68325" url="https://pl.wikipedia.org/wiki?curid=68325" title="Antonio Cornazzano">
Antonio Cornazzano

Antonio Cornazzano (ur. 1430, zm. 1484) – włoski poeta, humanista i maestro tańca. Uczeń Domenica da Piacenza. W 1455, z okazji zaręczyn Hipolity d'Este z księciem Kalabrii, napisał traktat "Libro sull'arte del danzare" (wydany w 1463), podzielony na dwie części, w których definiuje czym powinna być doskonała sztuka choreograficzna. Wyróżnia 4 bazowe formy muzyczne i opisuje analitycznie liczne tańce.

</doc>
<doc id="68338" url="https://pl.wikipedia.org/wiki?curid=68338" title="Bielice (województwo dolnośląskie)">
Bielice (województwo dolnośląskie)

Bielice (niem. "Bielendorf", oficjalnie od 19 maja 1946 "Biela") – wieś w Polsce położona w województwie dolnośląskim, w powiecie kłodzkim, w gminie Stronie Śląskie.
Położenie.
Wieś znajduje się w obszarze Śnieżnickiego Parku Krajobrazowego, w Dolinie Górnej Białej Lądeckiej (źródła rzeki znajdują się kilka kilometrów powyżej wsi), na wysokości około 690–750 m n.p.m. Dolina rozgranicza dwa pasma: Góry Złote i Góry Bialskie (według większości podziałów stanowiące część Gór Złotych). Zwornikiem tych dwóch pasm jest położona na południowy wschód od wsi Przełęcz u Trzech Granic. Dolną (północną) granicę miejscowości wyznacza wyraźne zwężenie się doliny i wąski przełom Białej Lądeckiej. Bielice są najdalej na wschód wysuniętą osadą ziemi kłodzkiej.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Wieś została założona w 1606 r., przy funkcjonującym wówczas trakcie do czeskiej wsi Kamenná. W 1614 r. osada stała się gminą wiejską. Początkowo ludność wsi zajmowała się głównie rolnictwem, większa ilość rzemieślników pojawiła się dopiero w 1 połowie XIX w., kiedy to rozwinęła się przeróbka drewna. Pierwszy tartak w Bielicach funkcjonował w latach 1789–1817, kolejne dwa w latach 1830–1912 i aż pięć w latach 20. i 30. XX w. Czynna była również wytwórnia gontów, a chałupniczo wyrabiano drewniane spinki i klamki. W źródłach historycznych mowa wzmiankowane są ponadto młyny, potaże i olejarnie.
W latach 1792–1797 przy leśniczówce wydzielono 6 parceli i osadzono na nich Czechów, tworząc osadę Neu Bielendorf (Nowa Biela). Na początku XIX wieku w 19 domach zamieszkiwało 80 mieszkańców i stała tam drewniana kaplica.
Prawdopodobnie w 1799 r. zbudowano tu kościół, który pierwotnie otrzymał wezwanie Najświętszej Marii Panny z Góry Karmel. W 1924 roku w Białej Lądeckiej uruchomiono elektrownię wodną i zelektryfikowano wieś. Niestety w latach pięćdziesiątych na skutek decyzji ówczesnych władz elektrownię rozebrano do fundamentów.
W roku 1838 wieś została kupiona przez Mariannę Orańską. W 1840 roku w Bielicach były 72 gospodarstwa i 400 mieszkańców, szkoła, dwa tartaki, dwie wytwórnie oleju i młyn wodny.
Już od lat 60. XIX w. Bielice znajdowały się na licznie uczęszczanej trasie turystycznej kuracjuszy z Lądka Zdroju na Hruby Jesenik przez Puszczę Jaworową. W Bielicach wynajmowano wtedy przewodnika, a podróżnych obsługiwała gospoda. Z biegiem czasu wieś stała się znaczącym ośrodkiem letniskowym. W latach międzywojennych zbudowano skocznię i tor saneczkowy, a gościnne pokoje oferowały wtedy 4 gospodarstwa, schronisko młodzieżowe i duże schronisko „Saalwiesenbaude” (rozebrane po 1945). Bielice, posiadające hotel, schronisko, aptekę, dwa tartaki, młyn, elektrownię, rzeźnika i sklep towarowy uchodziły za dobre miejsce do uprawiania sportów zimowych i dogodny punkt wyjścia w Masyw Śnieżnika i Góry Bialskie.
Na początku XX w. wieś liczyła 99 gospodarstw (obecnie mniej niż 20). Odnotowany szczyt zaludnienia, wynoszący 490 mieszkańców, przypadł w roku 1880. W 1945 r. ze wsi wyjechało około 395 mieszkańców.
Po 1945 r. wieś została słabo zaludniona. Mimo zelektryfikowania wsi w 1954 r. do lat 70. ulegała ona systematycznemu wyludnianiu, co wiązało się z peryferyjnym położeniem, surowym klimatem i trudnymi warunkami produkcji rolnej. Ponadto pas przygraniczny był strefą zamkniętą dla obcych i strzeżoną przez posterunki. W rezultacie w 1978 r. w Bielicach zamieszkanych było już tylko 9 gospodarstw. Zanik miejscowości powstrzymało tylko funkcjonowanie na tym terenie dwóch leśnictw. Trend ten uległ zahamowaniu dopiero w l. 70, kiedy powstała baza studentów wydziału cybernetyki Politechniki Wrocławskiej „Chatka Cyborga”, a wieś zaczęła nabierać charakteru letniskowego.
Przyroda.
Bielice wyróżnia bliskość lasu. Łąki górskie zajmują tylko kilkusetmetrowy pas przy rzece, zwężający się nawet do kilkunastu metrów w jej górnym biegu. Pól uprawnych w dolinie nie ma w ogóle, ze względu na ostry klimat i krótki okres wegetacji. Hodowla owiec, która byłaby tu możliwa, jest prowadzona tylko na drobną skalę z powodu ogólnego braku opłacalności rolnictwa.
Las to głównie świerki z domieszką modrzewi, buków i jaworów, tworzących las regla dolnego. Taki typ lasu określany jest jako bór wilgotny, a jego cechą jest bujność wegetacji i duża rozmaitość gatunków roślin na wszystkich jego piętrach. Okolice są słabo zagospodarowane.
Z dużych zwierząt występują w okolicznych lasach jelenie, dziki, sarny i introdukowane tu muflony. Spośród mniejszych m.in. borsuk, gronostaj i kuna leśna. Trochę dalej, w rejonie Masywu Śnieżnika, spotykane są kozice, które sprowadzono tam dla wzbogacenia fauny.
Przylegające do Bielic Góry Bialskie stanowią jeden z większych zwartych i niezaludnionych kompleksów leśnych na Dolnym Śląsku. Dzięki temu mogą tu gniazdować takie gatunki ptaków jak bocian czarny, cietrzew, głuszec i jarząbek. Cały teren leśny otaczający Bielice wchodzi w skład Śnieżnickiego Parku Krajobrazowego, a na południe od wsi, na części Puszczy Jaworowej, utworzony został ścisły rezerwat „Puszcza Śnieżnej Białki”, będący ostatnim zachowanym reliktem prastarej puszczy sudeckiej.
Zabytki.
Do wojewódzkiego rejestru zabytków wpisane są obiekty:
Uniwersytet w Bielicach.
„Uniwersytet w Bielicach” to nieformalna wszechnica organizowana we wsi przez mieszkańców od czerwca 2002 pod hasłem "Viva vox docet!". Inauguracyjny wykład wygłosili profesorowie Jan Miodek i Paweł Banaś. Na spotkania zapraszani są naukowcy, dziennikarze, podróżnicy i pasjonaci. Tematyka spotkań jest bardzo szeroka – od astrofizyki przez kulturoznawstwo, socjologię do historii sztuki. Wstęp na spotkania jest zawsze bezpłatny i otwarty dla wszystkich, a wykładowcy uczestniczą w nich społecznie, otrzymując honorowy tytuł "Singularis incola". Miejscem spotkań jest „Dom Gościnny u Majów”.
W 2005 r. organizatorzy Uniwersytetu w Bielicach otrzymali za swoją działalność wyróżnienie od australijskiej Polcul Foundation (Niezależna Fundacja Popierania Kultury Polskiej im. Jerzego Bonieckiego).
Wykłady „Uniwersytetu w Bielicach” prowadzili m.in.:
prof. Marek Abramowicz, Jerzy Przystawa, Wiesław Łukaszewski, Stanisław Jałowiecki, Jerzy Olek, Agnieszka Zembrzuska, Teresa Torańska, Wojciech Ostrowski, Lidia Amejko, Aleksander Srebrakowski, Zbigniew Piotrowicz, Adam Jezierski, Bogusław Litwiniec, Roman Konik, Izolda Topp, Janusz Degler, Irena Korbelářová.
Odniesienia w kulturze.
W Bielicach rozgrywa się częściowo akcja wydanej w 2013 roku powieści pt. "Złoto Wrocławia", której autorką jest Jolanta Maria Kaleta.

</doc>
<doc id="68342" url="https://pl.wikipedia.org/wiki?curid=68342" title="Andy">
Andy

Andy () – łańcuch górski w Ameryce Południowej na terytorium Wenezueli, Kolumbii, Ekwadoru, Peru, Boliwii, Chile i Argentyny. Są to góry fałdowe ciągnące się wzdłuż Oceanu Spokojnego od zatoki Morza Karaibskiego na północy po Ziemię Ognistą na południu, na przestrzeni ponad 9000 km – najdłuższy łańcuch górski na Ziemi. Szerokość wynosi 200–800 km. Najwyższymi szczytami są Aconcagua (6961 m), Ojos del Salado (6893 m) oraz Nevado Pissis (6793 m).
Podział.
Andy dzielą się na Andy Północne (położone w strefie klimatu równikowego i podrównikowego, umownie, do ok. 12°S), Andy Środkowe (znajdujące się w strefie klimatu zwrotnikowego, od ok. 12 do ok. 29°S) i Andy Południowe (położone w strefie klimatu podzwrotnikowego, umiarkowanego i subpolarnego, od ok. 29°S).
Składają się z 2–4 łańcuchów górskich, zwanych kordylierami: Kordylierę Wschodnią (wzdłuż wybrzeża M. Karaibskiego), Centralną (równolegle do K. Zachodniej, od Morza Karaibskiego po Andy Centralne), Zachodnią (od Morza Karaibskiego do przylądka Horn) i Nadbrzeżną (wzdłuż brzegu Oceanu Spokojnego). Kordyliera Wschodnia tworzy w Wenezueli podwójny grzbiet – Andy Karaibskie. Rozdzielają je głębokie, podłużne obniżenia (jak Wielka Dolina Centralna w Ekwadorze czy Dolina Środkowochilijska)
Historia i rzeźba.
Andy zostały wypiętrzone w orogenezie alpejskiej. Zbudowane są z różnorodnych skał magmowych, osadowych i metamorficznych, z dużym udziałem młodych pokryw lawowych. Są obszarem aktywnym sejsmicznie z najwyższymi na świecie wulkanami: w Andach Północnych m.in. Tolima (5215 m), Antisana (5704 m), Cotopaxi (5896 m) – uważany za jeden z najbardziej aktywnych wulkanów, oraz Andach Środkowych m.in. El Misti (5822 m), Llullaillaco (6739 m) – najwyższy czynny wulkan.
Klimat i stosunki wodne.
Andy są położone w kilku strefach klimatycznych, począwszy od północy od klimatów równikowych, poprzez zwrotnikowe, podzwrotnikowe i umiarkowane aż po klimat subpolarny na krańcach południowych. Prawie wszędzie panuje chłodny klimat górski z wyraźnie wykształconą piętrowością.
Andy tworzą barierę klimatyczną, która ogranicza wpływ Oceanu Spokojnego na klimat wnętrza Ameryki Południowej. Wzdłuż biegnie główny wododział kontynentu południowoamerykańskiego. Mają tam źródła: Amazonka, Colorado, Rio Negro, Chubut, Magdalena, a także liczne dopływy Orinoka, Amazonki i Parany. Niektóre rzeki, zwłaszcza w Andach Środkowych, mają charakter okresowy lub epizodyczny. Na terenie Andów występują liczne jeziora (głównie na terenie Andów Południowych).
Roślinność i zwierzęta.
Na północy stoki Andów porośnięte są wilgotnym lasem równikowym, w którym rosną np. przedstawiciele "Espeletia". Dla części środkowej charakterystyczne są formacje pustynne i półpustynne (tzw. puna); lasy porastają tę część Andów wyłącznie od strony wschodniej. Na śródgórskich wyżynach w miejscach pustynnych napotkać można solniska, np. na pustyni Atakama – występuje tam uboga roślinność, głównie słonorośla, kaktusy, z rzadka krzewy. Dalej na południe pojawiają się od strony oceanu zimozielone zarośla twardolistne, zaś po stronie kontynentu – stepy. Na obszarach nadmorskich, zalewanych podczas przypływów, rosną namorzyny. Powyżej 40°S występuje roślinność antarktyczna. Wyżynę Patagońską porasta roślinność stepowa i półpustynna, a na Ziemi Ognistej występuje tundra subarktyczna.
Charakterystycznymi dla Andów gatunkami zwierząt są lamy, gwanako andyjskie, wikunia, tapir górski, jelenie: huemale, kilka gatunków z rodzaju "Mazama", pudu, niedźwiedź andyjski; z ptaków m.in. kondorowate, łyska andyjska i skalikurek andyjski. Żyją tam także koszatniczki.
Szczyty.
Szczyty według wysokości:
Najważniejsze szczyty w Andach:

</doc>
<doc id="68344" url="https://pl.wikipedia.org/wiki?curid=68344" title="Śledź oceaniczny">
Śledź oceaniczny

Śledź oceaniczny, śledź atlantycki, śledź pospolity, śledź ("Clupea harengus") – gatunek ławicowej ryby morskiej z rodziny śledziowatych.
Blisko spokrewniony ze śledziem pacyficznym. Obydwa gatunki – powszechnie określane nazwą śledź – miały olbrzymie znaczenie gospodarcze stanowiąc główny cel połowów w rybołówstwie morskim. W wyniku przełowienia w latach 90. XX wieku liczebność poszczególnych populacji znacznie się zmniejszyła, jednak nadal śledzie są bardzo ważnymi rybami użytkowymi.
Zasięg występowania.
Śledź atlantycki zasiedla wody strefy umiarkowanej i chłodnej północnego Atlantyku od Oceanu Arktycznego do kanału La Manche i Morza Bałtyckiego. Ryby te żyją w toni wodnej na głębokościach do 250 m. Przebywają w dużych grupach zwanych ławicami. W Morzu Bałtyckim występuje podgatunek śledzia atlantyckiego, śledź bałtycki ("C. h. membras"), zwany też sałaką.
Charakterystyka.
Ciało silnie bocznie spłaszczone, wrzecionowate, o długości ok. 30 cm (maksymalnie do 45 cm), grzbiet zielononiebieski, brzuch i boki srebrzyste. Niewielki otwór gębowy z dobrze uzębionym lemieszem, głowa bezłuska. Płetwa ogonowa głęboko wcięta, widlasta. Nasada płetwy grzbietowej jest położona przed nasadą płetw brzusznych, co różni śledzia od bardzo podobnego szprota, u którego układ tych płetw jest odwrotny. Linia boczna śledzia atlantyckiego nie jest widoczna, łuski łatwo wypadają. Pęcherz pławny jest połączony z przewodem pokarmowym i dodatkowym przewodem prowadzącym w okolicę odbytu, z otoczeniem zewnętrznym, co umożliwia szybkie wypuszczenie powietrza.
Pokarm.
Śledzie odżywiają się planktonem – drobnymi skorupiakami i larwami ryb. Odbywają wędrówki w poszukiwaniu pokarmu. W dzień żerują bliżej dna, nocą bliżej powierzchni.
Rozmnażanie.
Śledź przed osiągnięciem dojrzałości płciowej nazywany jest rybą młodocianą, tzw. matias, śledź dziewiczy – I i II stopień według skali Maiera. Dojrzałość płciową osiągają od 2–3 roku życia w przypadku śledzia bałtyckiego i do 5–8 roku u populacji oceanicznych. Samica, w zależności od wieku i wielkości, składa od 10 000 do 100 000 jaj. Ikra jest kleista i ciężka, łatwo opada na dno i przykleja się do niego. Larwy przeobrażają się przy długości 3–6 mm, po czym płyną stadami w stronę płytkich wód przybrzeżnych, gdzie pozostają do osiągnięcia wieku 6 miesięcy. Dojrzałe ryby przenoszą się w głębsze wody. Śledź atlantycki żyje 20–25 lat.
Znaczenie gospodarcze.
Jeden z ważniejszych gatunków rybołówstwa morskiego. Popularny w zastosowaniach kulinarnych od zamierzchłych czasów dzięki łatwości przechowywania po zasoleniu. Spożywany jest również w stanie świeżym, wędzonym, po zamrożeniu, w postaci konserw i marynat.
Podgatunki.
Wyróżniono następujące podgatunki śledzia oceanicznego:

</doc>
<doc id="68345" url="https://pl.wikipedia.org/wiki?curid=68345" title="Bielice 1">
Bielice 1



</doc>
<doc id="68346" url="https://pl.wikipedia.org/wiki?curid=68346" title="Chałupy (województwo pomorskie)">
Chałupy (województwo pomorskie)

Chałupy (dodatkowa nazwa w j. , ) – wieś w Polsce, w województwie pomorskim, w powiecie puckim, w gminie Władysławowo. Dawniej część miasta Władysławowo.
Według danych urzędu miejskiego, Chałupy mają 415 mieszkańców, a obszar sołectwa wynosi 63,7 ha. Miejscowość z letnim kąpieliskiem, z dwiema przystaniami morskimi dla rybaków. Płytkie i spokojne wody Zatoki Puckiej są wykorzystywane do uprawiania windsurfingu i kitesurfingu.
Turystyka.
Przy ul. Bosmańskiej zostało zorganizowane letnie kąpielisko nadmorskie. W 2012 r. kąpielisko Chałupy (wejście nr 22) spełniało wytyczne wymogi jakościowe dla wody w kąpielisku Unii Europejskiej.
Nieopodal wsi znajduje się również plaża nudystów, upamiętniona przez Zbigniewa Wodeckiego w piosence "Chałupy welcome to".
Chałupy położone są 7 km od nasady Mierzei Helskiej, nad Zatoką Pucką. We wsi znajdują się kwatery, pensjonaty i ośrodki wypoczynkowe.
Infrastruktura.
W Chałupach zostały ustanowione dwie przystanie morskie dla rybaków. Przystań „Chałupy I” to pas plaży od strony otwartego morza, natomiast „Chałupy II” to przystań od strony Zatoki Puckiej.
W miejscowości znajduje się parafia rzymskokatolicka, stanowiąca siedzibę dekanatu morskiego archidiecezji gdańskiej.
Historia.
Wcześniej miejscowość nazywała się m.in. "Budziszewo" – od nazwiska rybaków Budziszów. Do dziś najczęstsze nazwisko mieszkańców Mierzei Helskiej to Budzisz. Pierwsze wzmianki o osadzie pochodzą z roku 1635, kiedy to król Władysław IV założył w tej okolicy twierdzę "Vladislausburg", stanowiącą element systemu obrony polskiego wybrzeża. W 1664 osada rybacka "Budziszew", przeszła pod władanie rodziny Sobieskich. Inna nazwa Chałup to "Ceynowa".
W roku 1836 odbył się w Chałupach ostatni na Kaszubach (a także w Polsce i być może całej Europie) „sąd boży” – 51-letnia Krystyna Ceynowa, samotna wdowa po rybaku, posądzona została o czary i poddana tzw. próbę wody, która skończyła się samosądem i jej śmiercią. Na podstawie tej historii powstała legenda o czarownicy Ortyszy. Od jej imienia nazwano wydmę Ortus położoną 3 km od centrum Chałup.
Zaraz po odzyskaniu przez Polskę niepodległości tereny osady wykupił mieszkaniec Warszawy, znany jako dr Majewski. Nowy nabywca rozpoczął pomiary gruntów pod place budowlane. Dr Majewski rościł sobie prawo do całego obszaru Chałup, w tym do parceli, które od wielu pokoleń należały do miejscowych rybaków. Mieszkańcy zdecydowanie i czynnie wystąpili przeciwko poczynaniom Majewskiego, odmawiając mu jakichkolwiek opłat. Nazwa Chałupy pojawiła się pierwszy raz w roku 1920, choć nazwa Ceynowa funkcjonowała jeszcze do roku 1928. W 1922 poprowadzono przez Chałupy linię kolejową, łącząca Hel z Władysławowem, z przystankiem kolejowym Chałupy. Wtedy wieś liczyła 230 osób. Od tego czasu wieś poczęła stopniowo przekształcać się z osady rybackiej w popularny kurort wypoczynkowy. W 1991 w Chałupach powstał kościół pod wezwaniem św. Anny, a w 1997 od strony Zatoki Puckiej wybudowano przystań morską. Od kilkudziesięciu lat odbywają się w Chałupach regaty starych łodzi rybackich (tzw. pomeranek) Kaszubskie Łodzie pod Żaglami (kasz. "„Kaszëbszczé Bôtë pòd Żôglama").
Od roku 1954 Chałupy administracyjnie leżały w granicach miasta Władysławowo. Zmieniło się to z dniem 1 stycznia 2015 roku.
Samorząd lokalny.
Samorząd gminy Władysławowo utworzył jednostkę pomocniczą – osiedle „Chałupy”. 1 stycznia 2015 r. zostało zastąpione sołectwem. Organem uchwałodawczym osiedla jest zebranie wiejskie. Organem wykonawczym osiedla jest sołtys. Dodatkowo organem opiniodawczym i doradczym, a także pomocniczym dla sołtysa, jest rada sołecka, która składa się z 3–5 osób.

</doc>
<doc id="68347" url="https://pl.wikipedia.org/wiki?curid=68347" title="Kuressaare">
Kuressaare

Kuressaare (hist. niem. "Arensburg"; w okresie Estońskiej SRR: "Kingissepa") – estońskie miasto oraz gmina miejska na wyspie Sarema (Saaremaa), położone na brzegu Zatoki Ryskiej Morza Bałtyckiego, przepływa przez nie rzeka Põduste. Jest stolicą prowincji Saare.
W mieście znajdują się starówka i zamek biskupa. Początki miejscowości związane są z budową zamku biskupów ozylskich. Pierwsza wzmianka o powstałej przy nim osadzie kupieckiej pochodzi z 1424 r. W średniowieczu Arensburg pełnił funkcję ważnego centrum wymiany handlowej. W 1563 r. miejscowość uzyskała prawa miejskie oparte na wzorcu ryskim. Za sprawą m.in. zamulenia portu na początku XVII w. miasto straciło na znaczeniu handlowym. Odkrycie leczniczych właściwości wydobywanego w miejscowej zatoce błota morskiego na początku XIX w. przekształciło Arensburg w znaną miejscowość letniskową, jedną z najpopularniejszych w Estonii. W 1917 r. nastąpiło przemianowanie miasta na Kuressaare. W latach 1918−październik 1940 eksploatowano tramwaj parowy. 3 km na południowy wschód od miasta znajduje się Port lotniczy Kuressaare.

</doc>
<doc id="68348" url="https://pl.wikipedia.org/wiki?curid=68348" title="Sassnitz">
Sassnitz

Sassnitz (do 1993 roku ) – miasto na północnym wschodzie wyspy Rugia w Niemczech, w kraju związkowym Meklemburgia-Pomorze Przednie, w powiecie Vorpommern-Rügen, na półwyspie Jasmund, nad zatoką Prorer Wiek, ok. 220 km na północ od centrum Berlina. Pod koniec 2010 roku liczyło 10 366 mieszkańców. W mieście rozwinął się przemysł rybny.
Toponimia.
Nazwa pochodzenia słowiańskiego, pierwotna forma "Sosnica" od słowa "sosna". Stanisław Kozierowski na określenie miejscowości użył nazwy "Sośnica", która używana jest też współcześnie.
Geografia i turystyka.
Na północ od Sassnitz, na kredowym półwyspie Jasmund zlokalizowany jest Park Narodowy Jasmund z klifowymi formacjami skalnymi m.in. Wissower Klinken, Stubbenkammer i centrum wystawowo-edukacyjnym Königsstuhl.
W porcie znajduje się okręt muzeum HMS Otus
Kilka kilometrów na południe od miasta, w Neu Mukran, znajduje się terminal promowy "Sassnitz" zapewniający połączenie morskie z krajami skandynawskimi.
Dzielnice (obszary) Sassnitz:

</doc>
<doc id="68349" url="https://pl.wikipedia.org/wiki?curid=68349" title="Llullaillaco">
Llullaillaco

Llullaillaco – najwyższy na Ziemi (6739 m n.p.m.) czynny wulkan.
Stratowulkan znajduje się w Ameryce Południowej w Andach Środkowych na granicy Argentyny i Chile, na obszarze Puna de Atacama. Zanotowano erupcje w latach: 1854, 1868, 1877.
Najwyższe partie pokryte wiecznym śniegiem, ze względu na położenie w obszarze klimatu zwrotnikowego - gorącego i skrajnie suchego, znajduje się tutaj najwyżej położona na kuli ziemskiej granica wiecznego śniegu (powyżej 6000 m n.p.m.).
Na lodowcu w pierwszej dekadzie XXI wieku znaleziono zmumifikowane zwłoki trojga inkaskich dzieci (tzw. Dzieci z Llullaillaco). 
Pierwszego wejścia dokonali Bión González i Juan Harseim 1 grudnia 1952 roku.

</doc>
<doc id="68350" url="https://pl.wikipedia.org/wiki?curid=68350" title="Hailuoto">
Hailuoto

Hailuoto (szw. "Karlö") – fińska wyspa na Morzu Bałtyckim, a także gmina w regionie Ostrobotnia Północna. Jej powierzchnia (nie licząc morza) wynosi 200,53 km², z czego 1,7 km² stanowią śródlądowe wody. Zamieszkuje ją 981 osób (sierpień 2017). Sąsiaduje z gminami Oulu, Lumijoki oraz Siikajoki.
Hailuoto leży na wodach Zatoki Botnickiej, naprzeciwko miasta Oulu. Prom samochodowy kursuje pomiędzy wyspą a Oulunsalo, zaś w zimie na zamarzniętych wodach zatoki funkcjonuje droga lodowa.
Powierzchnia wyspy stale rośnie, dzięki wznoszeniu lądu przez ruchy izostatyczne. Szacuje się, że po raz pierwszy wyłoniła się na powierzchni Bałtyku około 1700 lat temu, a jej obecny kształt powstał dzięki połączeniu wielu uprzednio istniejących mniejszych wysp. Dwie największe – Santonen i Hanhinen – połączyły się w jedno około 200 lat temu. Ostatecznie wyspa połączy się ze stałym lądem.

</doc>
<doc id="68356" url="https://pl.wikipedia.org/wiki?curid=68356" title="Dipol elektryczny">
Dipol elektryczny



</doc>
<doc id="68359" url="https://pl.wikipedia.org/wiki?curid=68359" title="Skałki Andrychowskie">
Skałki Andrychowskie

Skałki Andrychowskie – seria skalna w rejonie Andrychowa, występująca pomiędzy dwiema płaszczowinami: na płaszczowinie podśląskiej, pod płaszczowiną godulską. Zbudowana ze skał różniących się pod względem pochodzenia i genezy od skał budujących Beskid Mały. Skały te są porwakami tektonicznymi (lub olistolitami) gnejsów i granitognejsów, pochodzących sprzed dewonu, wapieni górnej kredy i paleogenu oraz margli i zlepieńców.
Skałki występują na stanowiskach:

</doc>
<doc id="68362" url="https://pl.wikipedia.org/wiki?curid=68362" title="Astronomiczne jednostki odległości">
Astronomiczne jednostki odległości

Astronomiczne jednostki odległości to miary odległości stosowane w astronomii:

</doc>
<doc id="68369" url="https://pl.wikipedia.org/wiki?curid=68369" title="Stała równowagi">
Stała równowagi

Stała równowagi – współczynnik opisujący stan równowagi odwracalnych reakcji chemicznych. Stała ta jest równa ilorazowi reakcji w stanie doskonałej równowagi, tj. w sytuacji gdy szybkość reakcji w stronę od substratów do produktów i od produktów do substratów jest dokładnie taka sama.
Zgodnie z prawem działania mas Guldberga-Waagego, dla reakcji:
wyrażenie na stałą równowagi ma postać:
gdzie nawiasy kwadratowe oznaczają stężenia molowe w przypadku roztworów lub molowe ciśnienia cząstkowe w przypadku gazów w stanie idealnej równowagi.
Wyrażenie to można rozszerzyć na dowolną liczbę reagentów dopisując w liczniku produkty, a w mianowniku substraty w odpowiednich wykładnikach potęgowych. Wykładniki te są równe proporcjom molowym substratów i produktów, wynikających z równania stechiometrycznego reakcji.
Tak zdefiniowaną stałą równowagi można stosować jedynie dla układów rozcieńczonych, gdzie stężenia (lub ciśnienia cząstkowe) są stosunkowo niewielkie. Dla wyższych stężeń wartość obliczona może znacząco odbiegać od wartości obserwowanej, m.in. ze względu na zjawiska dyfuzyjne i lepkościowe. Stąd dokładniejsza definicja stałej równowagi, powszechnie stosowana w chemii fizycznej bazuje na aktywnościach molowych, a nie zwykłych stężeniach.
W tym ujęciu stała równowagi chemicznej jest definiowana następująco:
gdzie:
Stała równowagi jest wartością bezwymiarową. Przyjmuje one bardzo różne wartości, zależnie od tego czy równowaga reakcji jest przesunięta bardziej w stronę substratów, czy bardziej w stronę produktów.
Wpływ typu reakcji i temperatury na stałą równowagi.
Jeżeli reakcja chemiczna jest egzotermiczna to stała równowagi maleje wraz ze wzrostem temperatury. Przeciwnie jest w przypadku reakcji endotermicznej, wtedy stała równowagi wzrasta wraz ze wzrostem temperatury. Wynika to z równania van’t Hoffa, które po scałkowaniu przyjmuje postać: formula_6.
Przykłady.
Jeżeli dla prostej reakcji:
to:
Podstawiając to do wyrażenia na stałą równowagi dla tej reakcji:
otrzymuje się
a zatem stała tej reakcji wynosi dokładnie 1.
Gdy stała dla reakcji A + B ⇌ AB jest większa od 1, to równowaga jest przesunięta w stronę produktów. Np. dla stałej równej 100, w stanie równowagi w 1 dm³ roztworu o stężeniu wyjściowym [A] = [B] = 1,1 mol/dm³ znajduje się 0,1 mola A i 0,1 mola B oraz 1 mol AB ("K" = 1/(0,1·0,1) = 100). Gdy stała jest mniejsza od 1, to równowaga jest przesunięta w stronę substratów. Np. dla "K" = 0,01, w 1 dm³ roztworu o stężeniu wyjściowym [A] = [B] = 1,01 mol/dm³ stan równowagi ustali się dla 1 mola A, 1 mola B i 0,01 mola AB ("K" = 0,01/(1·1) = 0,01).
W praktyce reakcje chemiczne mają najróżniejsze wartości stałych, przy czym dość częstym zjawiskiem jest występowanie bardzo dużych lub bardzo małych wartości tej stałej. Zwykle przyjmuje się, że reakcja nie zachodzi w ogóle, gdy jej stała równowagi jest mniejsza niż 10−14, zaś zachodzi kompletnie, gdy stała równowagi jest większa niż 1014 – choć znane są przypadki, gdy zakłada się występowanie równowagi nawet w przypadkach, gdy stała ta przekracza te wartości. W związku z tak dużym rozrzutem wartości stałych często zamiast ich bezpośrednich wartości stosuje się ich logarytmy, oznaczane jako pK.
Zależności.
Między stałą równowagi a standardową entalpią swobodną reakcji istnieje zależność:
gdzie:
Zależność ta jest najczęściej wykorzystywana w praktyce do wyznaczania entalpii standardowej reakcji chemicznych.
Stała równowagi jest silnie zależna od temperatury. Jej zależność określa równanie van ’t Hoffa:
gdzie:
Równanie to przydaje się w praktyce, zarówno do obliczania standardowego ciepła reakcji, jak i do ustalania wartości stałej równowagi w danej temperaturze, gdy znamy tę wartość w innej temperaturze.

</doc>
<doc id="68372" url="https://pl.wikipedia.org/wiki?curid=68372" title="Komárno">
Komárno

Komárno () – graniczne miasto powiatowe (34 tys. mieszkańców, w tym około 64% Węgrów) na południu Słowacji, położone przy ujściu rzeki Wag do Dunaju. Na drugim brzegu Dunaju znajduje się połączone mostem węgierskie miasto Komárom (historycznie są to dwie części jednego miasta, które istniało do 1920 roku i w latach 1938–1945).
Pierwsze ślady osadnictwa pochodzą z epoki brązu. W IV w. p.n.e. osiedlili się tu Celtowie, a następnie Rzymianie założyli osadę "Brigetio" i wybudowali fort obronny "Celemantia" (ruiny zachowane do dziś).
Pierwsze przywileje miejskie Komarno otrzymało w 1265 r. od króla Beli IV.
W 1745 r. Maria Teresa nadała mu prawa wolnego miasta królewskiego.
W 1763 r. miasto zostało zniszczone przez silne trzęsienie ziemi, w 1945 r. silnie zbombardowane, a w 1965 poważnie uszkodzone przez powódź. Mimo to Komarno jest miejscowością atrakcyjną turystycznie.
W mieście znajduje się zamek przebudowany w XVI wieku na twierdzę, następnie uzupełnioną o nowe fortyfikacje w XVII wieku. Obydwie zbudowane koło siebie fortece zachowały się do dnia dzisiejszego.
Komarno jest miejscem urodzenia Franza Lehára i Móra Jókaia.
W mieście znajduje się stocznia rzeczna, kąpielisko termalne, rozwija się przemysł spożywczy. Komarno jest ważnym skupiskiem mniejszości węgierskiej na Słowacji.

</doc>
<doc id="68375" url="https://pl.wikipedia.org/wiki?curid=68375" title="PK (chemia)">
PK (chemia)

pK to ujemny logarytm dziesiętny ze stałej równowagi "K" odwracalnych reakcji chemicznych.
Taka postać jest bardzo przydatna, gdyż stałe równowagi przyjmują w wielu reakcjach bardzo małe lub bardzo duże wielkości (np. rzędu 10-6. lub 104)
Analogicznie symbolu pX można użyć do opisywania następujących wartości:&lt;br&gt;
gdzie Ka jest stałą dysocjacji kwasowej, a Kb stałą dysocjacji zasadowej.
pKa i pKb są też miarą mocy kwasu i zasady.

</doc>
<doc id="68376" url="https://pl.wikipedia.org/wiki?curid=68376" title="Stała dysocjacji">
Stała dysocjacji

Stała dysocjacji (stała jonizacji) – stała równowagi reakcji dysocjacji, czyli rozpadu związków chemicznych na poszczególne jony, zwykle pod wpływem rozpuszczalnika lub silnego pola elektrycznego.
Przykładowo dla kwasu HA, ulegającemu reakcji dysocjacji w wodzie: HA + H2O ⇌ H3O+ + A−, stała równowagi "K" ma postać:
przy czym dla rozcieńczonych roztworów, dla których stężenie wody jest praktycznie stałe, dla uproszczenia stałą dysocjacji definiuje się jako:
Podobnie dla zasady B, ulegającej reakcji: B + H2O ⇌ BH+ + OH−,
stała dysocjacji w rozcieńczonym roztworze ma postać:
Zamiast stałej dysocjacji można podać wartość p"K"a lub p"K"b, które są miarą mocy odpowiednio kwasu i zasady.
Dla każdego kwasu można podać sprzężoną z nim zasadę, a dla każdej zasady sprzężony z nią kwas (sprzężone pary kwas–zasada) – na przykład dla słabego kwasu octowego CH3COOH sprzężoną zasadą jest anion octanowy CH3COO−, a dla słabej zasady amonowej NH3 (lub w formie uwodnionej NH3·H2O) kwasem sprzężonym jest kation amonowy NH4+.
Dla wody (i dla każdego rozpuszczalnika ulegającego autodysocjacji) cząsteczki H2O pełnią funkcję zarówno kwasu, jak i zasady.
Stałe dysocjacji dla sprzężonej pary kwas–zasada spełniają równania:
Stała dysocjacji sprzężonego kwasu lub zasady jest jednocześnie równa stałej hydrolizy odpowiedniej soli, na przykład "K"a dla jest równe stałej hydrolizy NH4Cl.
Prawo rozcieńczeń Ostwalda.
Dla słabych elektrolitów binarnych, znając stężenie i stopień dysocjacji, można obliczyć przybliżoną wartość stałej dysocjacji, korzystając z prawa rozcieńczeń Ostwalda:
gdzie:
Dla bardzo słabych elektrolitów (α « 1) wzór można uprościć do postaci:

</doc>
<doc id="68377" url="https://pl.wikipedia.org/wiki?curid=68377" title="Równowaga chemiczna">
Równowaga chemiczna



</doc>
<doc id="68379" url="https://pl.wikipedia.org/wiki?curid=68379" title="Bezwodnik">
Bezwodnik



</doc>
<doc id="68382" url="https://pl.wikipedia.org/wiki?curid=68382" title="Bezwodniki kwasowe">
Bezwodniki kwasowe

Bezwodniki kwasowe – grupa związków chemicznych, które w wyniku praktycznej lub teoretycznej reakcji z wodą tworzą kwasy zarówno organiczne jak i nieorganiczne. Formalnie bezwodnikiem kwasowym jest cząsteczka powstająca po usunięciu dwóch atomów wodoru i jednego atomu tlenu z cząsteczki kwasu.
Bezwodniki kwasowe w chemii nieorganicznej.
Są to tlenki kwasowe, które podczas reakcji z wodą tworzą określone kwasy.
Przykłady bezwodników:
Bezwodnikami kwasowymi są na ogół tlenki, w których centralny atom znajduje się na tym samym stopniu utlenienia co w tworzonym kwasie. Czasami do bezwodników kwasowych zalicza się też związki tworzące z wodą kwasy beztlenowe, np. chlorowodór:
Bezwodniki kwasowe w chemii organicznej.
Bezwodniki kwasów karboksylowych zawierają dwie reszty kwasu połączone mostkiem tlenowym. Znane są zarówno bezwodniki symetryczne zbudowane z dwóch reszt tego samego kwasu, np. bezwodnik octowy (analogiczne struktury dla kwasów nieorganicznych nazywane są zwyczajowo kwasami "piro", np. kwas pirofosforowy, popr. "kwas difisforowy", H4P2O7), jak i bezwodniki mieszane, zbudowane z dwóch różnych kwasów (mogą to być dwa kwasy karboksylowe, np. bezwodnik mrówkowo-octowy CH3C(O)−O−CHO, lub kwas karboksylowy i nieorganiczny).
Kwasy monokarboksylowe nie tworzą bezwodników w wyniku dehydratacji podczas ogrzewania. Otrzymuje się je innymi sposobami, np. przez dehydratację kwasu czynnikami kondensującymi (np. DCC) lub odwadniającymi (np. tlenek fosforu(V)) lub w reakcjach kwasów lub ich soli z halogenkami kwasowymi:
Bezwodniki zawierające grupę acetylową można otrzymać w reakcji kwasu z ketenem:
Bezwodniki niektórych kwasów dikarboksylowych mogą powstawać w wyniku odszczepienia cząsteczki wody od cząsteczki kwasu (najczęściej pod wpływem temperatury) np. bezwodnik ftalowy z kwasu benzenodikarboksylowego czy bezwodnik bursztynowy z kwas 1,2-etanodikarboksylowego.
Synteza tą metodą bezwodników kwasów dikarboksylowych prowadzi do otrzymania cyklicznych bezwodników o pierścieniach pięcio- lub sześcioczłonowych. Cykliczne bezwodniki kwasowe o większych pierścieniach nie powstają np.: bezwodnik kwasu adypinowego powinien być siedmioczłonowy jednak w wyniku ogrzewania tego kwasu w obecności Ba(OH)2 powstaje pięcioczłonowy keton - cyklopentanon oraz dwutlenek węgla i woda.
Bezwodnik kwasu mrówkowego.
Najprostszym bezwodnikiem organicznym jest bezwodnik kwasu mrówkowego. Odwodnienie kwasu mrówkowego w zależności od warunków reakcji może prowadzić do dwóch związków:
W wyniku dehydratacji kwasu mrówkowego prowadzonej wobec mocnych kwasów lub w wysokiej temperaturze powstaje tlenek węgla, CO. Związek ten nie odtwarza kwasu mrówkowego w reakcji z wodą, jednak reaguje na gorąco z NaOH z wytworzeniem mrówczanem sodu (metoda przemysłowa produkcji kwasu mrówkowego), a z alkoholanami daje mrówczany – estry kwasu mrówkowego. 
Dehydratacja kwasu mrówkowego w łagodnych warunkach, np. wobec DCC prowadzi do powstania bezwodnika mrówkowego o wzorze O=CH−O−CH=O:
Związek ten powstaje także w reakcji fluorku formylu z mrówczanem sodu i ma właściwości oczekiwane dla bezwodników kwasów karboksylowych (reakcja z aminami do amidów lub z alkoholami do estrów).

</doc>
<doc id="68384" url="https://pl.wikipedia.org/wiki?curid=68384" title="Tim Commerford">
Tim Commerford

Tim Commerford właściwie Timothy Robert Commerford (ur. 26 lutego 1968 w Irvine) – amerykański basista, znany przede wszystkim z występów w zespole Rage Against the Machine. W latach 2001-2007 grał w zespole Audioslave. Natomiast od 2016 roku współtworzy formację Prophets of Rage. 
Jego ojciec był inżynierem lotnictwa. Pracował w komunikacji powietrznej. Jego matka była matematyczką. Rodzice rozwiedli się, a ojciec ponownie się ożenił. Po tym wydarzeniu matka Commerforda przeprowadziła się do Sacramento w stanie Kalifornia. Zmarła na nowotwór mózgu, kiedy miał 20 lat.
Zack de la Rocha i Tim poznali się w szkole podstawowej. Za namową Zacka, Tim zaczął grać na gitarze basowej.
Tim ma na swoim ciele sporą kolekcję tatuaży, wliczając w to kompozycje zdobiące jego kark, ramiona i klatkę piersiową.
Tim jest namiętnym fanem jazzu, oraz uwielbia jeździć po górach, trudnych terenach, na swoim rowerze górskim. Jego umiłowanie do rowerów zostało nawet naznaczone wewnętrznej stronie okładki do płyty The Battle of Los Angeles.
Incydent podczas MTV Video Music Awards 2000.
Nagroda MTV Video Music Award for Best Rock Video miała być za chwilę wręczona. Rage Against the Machine, tak jak i wiele innych zespołów zostało nominowane. W tym roku jednak nagroda została wręczona zespołowi Limp Bizkit. Podczas wygłaszania przez Freda Dursta swojej przemowy w chwile po odebraniu nagrody, Tim wspiął się na sceniczne rusztowanie i miał zamiar wskoczyć na scenę. Fred Durst zareagował na to mówiąc, że Limp Bizkit było "najbardziej znienawidzonym zespołem na świecie". W chwilę po tym tekście realizator przerwał program i puścił reklamy. Zamierzeniem Tima było, by wyszedł z tego żart, jednak za swoje zachowanie on i jego ochroniarz zostali przetrzymani przez noc w więzieniu.

</doc>
<doc id="68386" url="https://pl.wikipedia.org/wiki?curid=68386" title="MTV Video Music Awards">
MTV Video Music Awards

MTV Video Music Awards (znane też jako VMA) – nagrody muzyczne wręczane co roku przez amerykańską telewizję muzyczną MTV za przemysł teledysków. Plebiscyt obejmuje kilkanaście kategorii, z czego do najważniejszą jest "teledysk roku". Do 2006 zwycięzcy wybierani byli przez profesjonalne jury, od 2007 wybór wygranych należy głównie do internautów, podczas gry profesjonaliści dobierają zwycięskie teledyski w kategoriach technicznych ("najlepsza reżyseria", "efekty specjalne" itp.). Odbywające się co roku w sierpniu lub wrześniu w amerykańskich teatrach i halach widowiskowych gale wręczenia nagród, obfitujące w występy gwiazd muzycznych, emitowane są na żywo przez kanały MTV na całym świecie.
Gala wręczenia nagród, która pierwszy raz odbyła się w 1984, jest drugą najstarszą ceremonią wręczenia statuetek MTV. CMT Music Awards to najstarszy program rozdania nagród MTV, który poprzedzał sieć, organizowany przez Music City News, branżową publikację gatunku muzyki country i western, w 1967. MTV przejęło to wydarzenie w 2000.
MTV Video Music Awards uważa się za jedne z najważniejszych nagród przemysłu muzycznego. Zapisały się one w historii popkultury, a niektóre prezentowane podczas gali występy uważane są za ikoniczne dla MTV. Rekordzistką pod względem liczby zdobytych statuetek, tzw. "Moonmanów", jest Beyoncé, która do dziś zdobyła 24 nagrody VMA.

</doc>
<doc id="68387" url="https://pl.wikipedia.org/wiki?curid=68387" title="MTV Video Music Award – teledysk roku">
MTV Video Music Award – teledysk roku

Artykuł przedstawia listę zwycięzców i nominowanych w kategorii Teledysk roku (Video of the Year) w plebiscycie MTV Video Music Awards organizowanym co roku od 1984 przez amerykańską telewizję MTV.

</doc>
<doc id="68388" url="https://pl.wikipedia.org/wiki?curid=68388" title="MTV Video Music Award – teledysk męski">
MTV Video Music Award – teledysk męski

Poniższa lista przedstawia kolejnych zwycięzców nagrody MTV Video Music Awards w kategorii Best Male Video. W 2017 połączono ją z Best Female Video i utworzono nową kategorię pod nazwą Artist of the Year (Artysta roku).

</doc>
<doc id="68389" url="https://pl.wikipedia.org/wiki?curid=68389" title="MTV Video Music Award – teledysk żeński">
MTV Video Music Award – teledysk żeński

Artykuł przedstawia listę zwycięzców i nominowanych w kategorii Najlepszy teledysk żeński (Best Female Video) w plebiscycie MTV Video Music Awards organizowanym co roku od 1984 przez amerykańską telewizję MTV. Tylko w 2007 roku kategorię tę zastąpiono przez "Wokalistka roku" ("Female Artist of the Year").

</doc>
<doc id="68391" url="https://pl.wikipedia.org/wiki?curid=68391" title="MTV Video Music Award – teledysk zespołowy">
MTV Video Music Award – teledysk zespołowy

Poniższa lista przedstawia kolejnych zdobywców nagrody MTV Video Music Awards w kategorii Teledysk zespołowy (ang. "Best Group Video").

</doc>
<doc id="68392" url="https://pl.wikipedia.org/wiki?curid=68392" title="MTV Video Music Award – teledysk rapowy">
MTV Video Music Award – teledysk rapowy

Poniższa lista przedstawia kolejnych zwycięzców nagrody MTV Video Music Awards w kategorii Best Rap Video.

</doc>
<doc id="68393" url="https://pl.wikipedia.org/wiki?curid=68393" title="MTV Video Music Award – teledysk R&amp;B">
MTV Video Music Award – teledysk R&amp;B

Poniższa lista przedstawia kolejnych zwycięzców nagrody MTV Video Music Awards w kategorii Best R&amp;B. Do 2006 kategoria nosiła nazwę Best R&amp;B Video.

</doc>
<doc id="68394" url="https://pl.wikipedia.org/wiki?curid=68394" title="MTV Video Music Award – teledysk hip hopowy">
MTV Video Music Award – teledysk hip hopowy

Poniższa lista przedstawia kolejnych zwycięzców nagrody MTV Video Music Awards w kategorii Best Hip Hop. Do 2016 kategoria nosiła nazwę Best Hip Hop Video.

</doc>
<doc id="68395" url="https://pl.wikipedia.org/wiki?curid=68395" title="MTV Video Music Award – teledysk taneczny">
MTV Video Music Award – teledysk taneczny

Poniższa lista przedstawia kolejnych zwycięzców nagrody MTV Video Music Awards w kategorii Best Dance. Do 2006 kategoria nosiła nazwę Best Dance Video, następnie w 2008 Best Dancing in a Video, w 2010 Best Dance Music Video, w 2012 Best Electronic Dance Music Video, w 2014 MTV Clubland Award oraz Best Electronic Video w 2016. Od 2017 aktualna nazwa to Best Dance.

</doc>
<doc id="68396" url="https://pl.wikipedia.org/wiki?curid=68396" title="MTV Video Music Award – teledysk rockowy">
MTV Video Music Award – teledysk rockowy

Poniższa lista przedstawia kolejnych zwycięzców nagrody MTV Video Music Awards w kategorii 'Best Rock Video'. W 1989 nazwę kategorii przemianowano na 'Best Heavy Metal Video'. Od 1990 do 1995 nosiła nazwę 'Best Metal/Hard Rock Video'. Z kolei w 1996 nagrodę przemianowano na 'Best Hard Rock Video' i w tej postaci pozostała do 1997.

</doc>
<doc id="68397" url="https://pl.wikipedia.org/wiki?curid=68397" title="MTV Video Music Award – teledysk popowy">
MTV Video Music Award – teledysk popowy

Poniższa lista przedstawia kolejnych zwycięzców nagrody MTV Video Music Awards w kategorii Najlepszy teledysk popowy (Best Pop Video (1999-2016) i Best Pop (od 2017)).

</doc>
<doc id="68398" url="https://pl.wikipedia.org/wiki?curid=68398" title="MTV Video Music Award – teledysk z filmu">
MTV Video Music Award – teledysk z filmu

Poniższa lista przedstawia kolejnych zwycięzców nagrody MTV Video Music Awards w kategorii Best Video from a Film.

</doc>
<doc id="68399" url="https://pl.wikipedia.org/wiki?curid=68399" title="MTV Video Music Award – nowy artysta">
MTV Video Music Award – nowy artysta

Poniższa lista przedstawia kolejnych zwycięzców nagrody MTV Video Music Awards w kategorii Best New Artist. Do 2006 nosiła ona nazwę Best New Artist in a Video, a od 2013 do 2015 – Artist to Watch. Nagroda jest najczęściej przyznawana za wkład pracy artysty debiutującego w branży muzycznej.

</doc>
<doc id="68400" url="https://pl.wikipedia.org/wiki?curid=68400" title="MTV Video Music Award – najlepsza reżyseria">
MTV Video Music Award – najlepsza reżyseria

Poniższa lista przedstawia kolejnych zwycięzców nagrody MTV Video Music Awards w kategorii Best Direction.

</doc>
<doc id="68401" url="https://pl.wikipedia.org/wiki?curid=68401" title="MTV Video Music Award – najlepsza choreografia">
MTV Video Music Award – najlepsza choreografia

Poniższa lista przedstawia kolejnych zwycięzców nagrody MTV Video Music Awards w kategorii Best Choreography.

</doc>
<doc id="68402" url="https://pl.wikipedia.org/wiki?curid=68402" title="MTV Video Music Award – efekty specjalne">
MTV Video Music Award – efekty specjalne

Poniższa lista przedstawia kolejnych zwycięzców nagrody MTV Video Music Awards w kategorii Best Special Effects.

</doc>
<doc id="68403" url="https://pl.wikipedia.org/wiki?curid=68403" title="MTV Video Music Award – scenografia i dekoracja wnętrz">
MTV Video Music Award – scenografia i dekoracja wnętrz

Poniższa lista przedstawia kolejnych zwycięzców nagrody MTV Video Music Awards w kategorii Best Art Direction.

</doc>
<doc id="68404" url="https://pl.wikipedia.org/wiki?curid=68404" title="MTV Video Music Award – najlepszy montaż">
MTV Video Music Award – najlepszy montaż

Poniższa lista przedstawia kolejnych zwycięzców nagrody MTV Video Music Awards w kategorii Best Editing.

</doc>
<doc id="68405" url="https://pl.wikipedia.org/wiki?curid=68405" title="MTV Video Music Award – najlepsze zdjęcia">
MTV Video Music Award – najlepsze zdjęcia

Poniższa lista przedstawia kolejnych zwycięzców nagrody MTV Video Music Awards w kategorii Best Cinematography.

</doc>
<doc id="68407" url="https://pl.wikipedia.org/wiki?curid=68407" title="MTV Video Music Award – nagroda MTV2">
MTV Video Music Award – nagroda MTV2

Poniższa lista przedstawia kolejnych zwycięzców nagrody MTV Video Music Awards w kategorii MTV2 Award.

</doc>
<doc id="68408" url="https://pl.wikipedia.org/wiki?curid=68408" title="MTV Video Music Award – teledysk przełomowy">
MTV Video Music Award – teledysk przełomowy

Poniższa lista przedstawia kolejnych zwycięzców nagrody MTV Video Music Awards w kategorii Breakthrough Video.

</doc>
<doc id="68409" url="https://pl.wikipedia.org/wiki?curid=68409" title="MTV Video Music Award – wybór widzów">
MTV Video Music Award – wybór widzów

Poniższa lista przedstawia kolejnych zwycięzców nagrody MTV Video Music Awards w kategorii Wybór widzów (ang. "Viewer’s Choice").

</doc>
<doc id="68410" url="https://pl.wikipedia.org/wiki?curid=68410" title="MTV Video Music Award – teledysk koncepcyjny">
MTV Video Music Award – teledysk koncepcyjny

Poniższa lista przedstawia kolejnych zwycięzców nagrody MTV Video Music Awards w kategorii Best Concept Video. Po raz ostatni tę nagrodę przyznano w 1988 roku.

</doc>
<doc id="68411" url="https://pl.wikipedia.org/wiki?curid=68411" title="MTV Video Music Award – występ na scenie">
MTV Video Music Award – występ na scenie

Poniższa lista przedstawia kolejnych zwycięzców nagrody MTV Video Music Awards w kategorii Best Stage Performance. po raz ostatni tę nagrodę wręczono w 1989 roku.

</doc>
<doc id="68412" url="https://pl.wikipedia.org/wiki?curid=68412" title="MTV Video Music Award – występ ogólny w teledysku">
MTV Video Music Award – występ ogólny w teledysku

Poniższa lista przedstawia kolejnych zwycięzców nagrody MTV Video Music Awards w kategorii Best Overall Performance. Po raz ostatni tę nagrodę wręczono w 1987 roku.

</doc>
<doc id="68413" url="https://pl.wikipedia.org/wiki?curid=68413" title="MTV Video Music Award – teledysk postmodernistyczny">
MTV Video Music Award – teledysk postmodernistyczny

Poniższa lista przedstawia kolejnych zwycięzców nagrody MTV Video Music Awards w kategorii Best Post-Modern Video. Po raz ostatni tę nagrodę wręczono w 1990 roku.

</doc>
<doc id="68414" url="https://pl.wikipedia.org/wiki?curid=68414" title="MTV Video Music Award – teledysk w formie długiej">
MTV Video Music Award – teledysk w formie długiej

Poniższa lista przedstawia kolejnych zwycięzców nagrody MTV Video Music Awards w kategorii Best Long Form Video. Ta nagroda została wręczona tylko raz w 1991 roku.

</doc>
<doc id="68415" url="https://pl.wikipedia.org/wiki?curid=68415" title="MTV Video Music Award – teledysk najbardziej nowatorski">
MTV Video Music Award – teledysk najbardziej nowatorski

Poniższa lista przedstawia kolejnych zwycięzców nagrody MTV Video Music Awards w kategorii Most Experimental Video. Po raz ostatni tę nagrodę wręczono w 1987 roku.

</doc>
<doc id="68417" url="https://pl.wikipedia.org/wiki?curid=68417" title="MTV Video Music Award – teledysk alternatywny">
MTV Video Music Award – teledysk alternatywny

Poniższa lista przedstawia kolejnych zwycięzców nagrody MTV Video Music Awards w kategorii Best Alternative Video. ~Po raz ostatni tę nagrodę wręczono w 1998 roku.

</doc>
<doc id="68418" url="https://pl.wikipedia.org/wiki?curid=68418" title="Franciszek Lehar">
Franciszek Lehar



</doc>
<doc id="68419" url="https://pl.wikipedia.org/wiki?curid=68419" title="Pt47">
Pt47

Pt47 – parowóz pośpieszny polskiej konstrukcji produkowany w latach 1948–1951 dla Polskich Kolei Państwowych.
Historia.
Po II wojnie światowej PKP potrzebowały parowozów do ciężkich dalekobieżnych pociągów pasażerskich. Przy projektowaniu lokomotywy pasażerskiej wykorzystano projekt przedwojennego parowozu serii Pt31. Wprowadzono liczne zmiany konstrukcyjne przy tych samych zasadniczych wymiarach podwozia, układu napędowego i proporcjach kotła. Pierwszy parowóz Pt47 wyprodukowany w Chrzanowie został przekazany 18 sierpnia 1948 roku. Pierwszy parowóz Pt47 wyprodukowany w Poznaniu został przekazany 14 grudnia 1948 roku. W Chrzanowie wyprodukowano 120 lokomotyw (o numerach 1–100 i 161–180), natomiast w Poznaniu wyprodukowano 60 lokomotyw (o numerach 101–160). Ostatni parowóz 25 stycznia 1952 roku przekazano do parowozowni Białystok. Pierwsze maszyny przekazywano do parowozowni Łódź Kaliska, Poznań Osobowy i Wrocław Główny. Następnie stacjonowały w Ostrowie, Warszawie Zachodniej, Piotrkowie, Słupsku, Krakowie i wielu innych. Lokomotywy eksploatowano w ciężkim ruchu pasażerskim na wszystkich liniach głównych. Dodatkowo parowozy prowadziły pociągi towarowe oraz lokalne pociągi osobowe. Pozostały w użyciu do lat 80. XX w. Jedynym sprawnym parowozem jest Pt47-65 zachowany w parowozowni Wolsztyn. Parowóz jest wyposażony w tender typu 34D74-42, który otrzymał podczas naprawy głównej przeprowadzanej w Chabówce w latach 2012–2016 r. 
Konstrukcja.
W parowozach zamontowano kotły dostarczane z sosnowieckiej firmy Babcock-Zieleniewski. Do parowozów dołączano początkowo przebudowane poniemieckie tendry 2'2'T34 przystosowane do zamkniętej budki z podwyższoną skrzynią węglową, oznaczone serią 34D48 (wykonano ich 91). Od 1949 roku we wrocławskim Pafawagu produkowano opracowane przez CBKTK tendry serii 33D48 o zwiększonej pojemności – powstało ich 89. W latach siedemdziesiątych wymieniono wózki we wszystkich tendrach serii 33D48 na nowe, mające wzmocnioną konstrukcję i łożyska toczne. Zmodernizowane tendry otrzymywały oznaczenie serii 74. W niektórych parowozach zamontowano mechaniczne podajniki węgla. W kotłach parowozów zabudowano stalowe skrzynie ogniowe z rurami cyrkulacyjnymi. Ostojnice parowozu były belkowe. Zbieralnik pary został zabudowany wraz ze zbiornikiem piasku we wspólnej otulinie. Parowozy posiadały kwadratowe odchylacze dymu i zamkniętą budkę maszynisty.

</doc>
<doc id="68425" url="https://pl.wikipedia.org/wiki?curid=68425" title="Czarny Staw Gąsienicowy">
Czarny Staw Gąsienicowy

Czarny Staw Gąsienicowy – jezioro polodowcowe z grupy Gąsienicowych Stawów w Tatrach Wysokich.
Charakterystyka.
Położone jest na wysokości 1624 m w Kotle Czarnego Stawu i jest piątym co do powierzchni jeziorem tatrzańskim. Nad jego zachodnim brzegiem wznoszą się ściany Kościelca. Czarny Staw jest największym jeziorem Doliny Gąsienicowej i jednym z dwóch położonych w części wschodniej, nazywanej czasem Doliną Czarną Gąsienicową (drugim jest Zmarzły Staw Gąsienicowy). Jest to jezioro oligotroficzne.
Nazwa wywodzi się z ciemnogranatowego, a nawet czarnego odcienia wody, związanego z ocienieniem wód pobliskim szczytem i sinicami ("Pleurocapsa polonica") pokrywającymi głazy znajdujące się na brzegach jeziora. Przezroczystość wody wynosi 12 m. Staw pokrywa się lodem przeważnie w październiku – listopadzie, topnieje zaś w miesiącach maj – lipiec. Jezioro ma kształt owalny, woda jest przezroczysta, o zabarwieniu szafirowym. Od północy jezioro zamyka skalny próg, z którego wypływa Czarny Potok Gąsienicowy. Czarny Staw został sztucznie zarybiony w 1881 r. (wpuszczono do niego pstrągi potokowe i źródlane). Na jeziorze, w pobliżu północno-wschodniego brzegu, znajduje się niewielka wysepka (310 m²) porośnięta kosodrzewiną, powstała na dawnym mutonie. Na wysepce tej planowano w 1909 r. zbudowanie mauzoleum Juliusza Słowackiego, pomysłu zaniechano w wyniku protestów działaczy ochrony przyrody.
Jeziorem od początków XIX wieku zachwycali się tatrzańscy turyści. Było tematem obrazów Alfreda Schouppégo, Wojciecha Gersona, Leona Wyczółkowskiego i wielu innych. Pomiarów jego wysokości dokonał już w 1852 r. Stefan Ludwik Kuczyński. Pełniejsze pomiary wykonał Eugeniusz Klemens Dziewulski w 1881 r., a dokładniejsze Ludomir Sawicki w 1909 r.
W latach 1884–1920 działało nad brzegiem stawu prywatne, dwuizbowe schronisko będące własnością Józefa Sieczki z Zakopanego. Spaliło się w 1920 r.

</doc>
<doc id="68459" url="https://pl.wikipedia.org/wiki?curid=68459" title="Bakalaureat">
Bakalaureat

Bakalaureat, A.B., AB (łac. "artium baccalaureus", dosł. bakałarz sztuk, w domyśle „wyzwolonych”) – niższy tytuł lub stopień wprowadzający otrzymującego go bakałarza do kariery naukowej. Najwcześniej zaczęto go przyznawać na wydziale teologicznym uniwersytetu w Paryżu, na mocy dekretu papieża Grzegorza IX w roku 1234. 
Stosowany był powszechnie w średniowieczu i został zachowany w wielu systemach kształcenia, na przykład w Stanach Zjednoczonych i w Kanadzie oraz Kościele katolickim. Obecnie otrzymują ten tytuł absolwenci studiów trzyletnich po obronie pracy licencjackiej, a we Francji też absolwenci szkół średnich po złożeniu egzaminu państwowego.
Historycznie rzecz biorąc, tradycyjny licencjat (od łac. "licentia docendi, licentia ad practicandum"), jako wyższy od bakalaureatu, w europejskiej tradycji był stopniem uprawniającym do nauczania, pośrednim między magisterium a doktoratem.
W krajach anglosaskich Bachelor of Science jest współcześnie najniższym stopniem akademickim nadawanym w obszarze nauk ścisłych, a Bachelor of Arts w obszarze nauk humanistycznych. Odpowiada w przybliżeniu polskiemu licencjatowi.

</doc>
<doc id="68461" url="https://pl.wikipedia.org/wiki?curid=68461" title="Przewodnik">
Przewodnik



</doc>
<doc id="68463" url="https://pl.wikipedia.org/wiki?curid=68463" title="Ładunek swobodny">
Ładunek swobodny

Ładunek swobodny – cząstka obdarzona ładunkiem elektrycznym mogąca poruszać pod wpływem pola elektrycznego. Uporządkowany ruch takich ładunków jest prądem elektrycznym.
Elektrony swobodne.
W ciałach stałych ładunkami swobodnymi są najczęściej elektrony. W metalach będą to te słabo związane lub nie związane z żadnym atomem. W półprzewodnikach ładunkami swobodnymi są wszystkie elektrony znajdujące się w paśmie przewodnictwa. Elektrony swobodne możemy również spotkać w postaci cząstek swobodnych. W tej formie mogą one powstawać między innymi za sprawą efektu fotoelektrycznego czy podczas rozpadu β-.
Jony swobodne.
Ładunkiem swobodnym są również bardziej złożone struktury o niezerowym ładunku elektrycznym jakim są jony. Tego typu ładunki najczęściej występują w ośrodkach w których mogą poruszać się cząsteczki, takich jak ciecze czy gazy. W materiale, w którym występują swobodne jony po przyłożeniu napięcia elektrycznego występuje przewodnictwo jonowe. Podobnie jak elektrony, jony również mogą występować w postaci cząstek swobodnych. W tej postaci powstając między innymi podczas rozpadu α.
Inne cząstki.
W praktyce rzadko używa się tego zwrotu do innych obiektów niż elektrony i jony, ale ładunkiem swobodnym może być każda inna cząstka naładowana. Źródłem takich cząstek jest promieniowanie kosmiczne, w którym można spotkać protony, miony i inne cząstki elementarne niosące ładunek.

</doc>
<doc id="68466" url="https://pl.wikipedia.org/wiki?curid=68466" title="Sen hipnotyczny">
Sen hipnotyczny



</doc>
<doc id="68467" url="https://pl.wikipedia.org/wiki?curid=68467" title="Swen Widłobrody">
Swen Widłobrody

Swen Widłobrody (ur. ok. 950–960, zm. 2 lub 3 lutego 1014; duń. "Svend Tveskæg", norw. "Svein Tjugeskjegg", ang. "Svein Forkbeard") – król duński (ok. 987–1014) i norweski (987–994), władca Anglii (1013–1014).
Rodzina.
Dokładny rok urodzenia Swena nie jest znany. Badacze podają daty od 950 do 965; sporą popularnością cieszy się pogląd, że przyszedł na świat około roku 960, gdy jego ojciec, Harald Sinozęby, przyjął chrześcijaństwo. Swenowi na chrzcie nadano imię Otto na cześć cesarza Ottona I. Według podań wychowywał go Palnatoki.
Żoną Swena była Gunhilda - Świętosława, córka Mieszka I i prawdopodobnie Dobrawy, siostra Bolesława Chrobrego. Miał z nią dwóch synów, późniejszych królów Danii - Haralda II i Knuta Wielkiego, oraz kilka córek, w tym Estrydę, matkę Swena II.
Jego przydomek, Widłobrody, został mu nadany najprawdopodobniej jeszcze za życia i odnosił się do jego długich wąsów, splecionych na kształt wideł.
Panowanie.
Tron Danii i Norwegii objął po śmierci swojego ojca w 986 lub 987. Niektórzy historycy uważają, że Swen stał na czele rebelii przeciwko swojemu ojcu. Nieprzepadający za Swenem kronikarz Adam z Bremy oskarża Widłobrodego o sojusz z poganami i bunt przeciwko chrześcijańskiemu władcy. Swen miał również wygnać biskupów Skanii i Zelandii, co spowodowało interwencję króla Szwecji Eryka Zwycięskiego i wygnanie Swena. Obecnie ta historia jest uznawana za nieprawdziwą, gdyż w czasie rzekomego wygnania Swen dowodził duńskimi najazdami na Anglię.
Po śmierci Eryka Zwycięskiego w 995 Swen umocnił swoją pozycję w Danii. W tym samym roku utracił jednak tron norweski na rzecz Olafa Tryggvasona. Ambicje nowego króla norweskiego do podboju całej Skandynawii nie podobały się Widłobrodemu, który zmontował antynorweską koalicję Danii, Szwecji i Słowian, która 9 października 1000 pokonała Olafa w bitwie pod Svolder. Olaf zginął, a Swen odzyskał władzę w Norwegii. Nie opanował jednak całego kraju, jego częścią rządził jarl Eiríkr Hákonarson, który był wasalem Swena.
Kwestią sporną jest wyznanie króla Swena. Nie ulega wątpliwości, że został w dzieciństwie ochrzczony, ale liczni ówcześni kronikarze, tacy jak Adam z Bremy, oskarżają go o wyznawanie pogaństwa. Swen wspierał Kościół i budował nowe świątynie, ale toczył spory z organizacją kościelną, która była zdominowana przez Niemców i bardziej oglądała się na interesy Cesarstwa niż Królestwa Danii.
Podbój Anglii.
Swen wyprawiał się na Anglię już w latach 90. X wieku, ale były to tylko wyprawy łupieżcze. Do zorganizowanego podboju przystąpił w 1002. 13 listopada tegoż roku, w dzień św. Brycjusza, na rozkaz angielskiego króla Ethelreda II wymordowano kilka setek duńskich osadników. Wśród ofiar znalazła się Gunhilda, siostra Swena, wraz ze swoim mężem i małym synkiem. Widłobrody postanowił zemścić się na angielskim królu. Od tamtej pory na Anglię regularnie spadały niszczące duńskie najazdy – w latach 1002–1005 na Essex i Anglię Wschodnią, w latach 1006–1007 i 1009–1012. Anglosasi unikali groźby podboju duńskiego regularnie płacąc haracz zwany "danegeld", który dochodził do astronomicznej sumy 50 tys. funtów złota i srebra.
Wysokie sumy uzyskane w wyniku najazdu oraz słabość anglosaskiej obrony zachęciły Swena do próby podboju Anglii. W 1013 "przed miesiącem sierpniem, król Swen przybył ze swoją flotą do Sandwich. Szybko przemaszerował przez Anglię Wschodnią i dotarł nad rzekę Humber. Tam pospieszyli do niego earl Nortumbrii Uhtred wraz ze swoimi stronnikami, jak również mieszkańcy Lindsay oraz Pięciu Miast "(chodzi o pięć miast dawnej duńskiej Mercji – Derby, Leicester, Lincoln, Nottingham i Stamford)". Otrzymał również hołd ze wszystkich shire'ów. Kiedy Swen zrozumiał, że cała okoliczna ludność poddała się jego władzy zarządził, że jego wojsko ma być zaopatrywane w żywność i konie. Następnie pomaszerował na południe z głównymi siłami inwazyjnymi, pozostawiając resztę pod wodzą swojego syna, Knuta. Po przejściu Watling Street dotarł do Oksfordu, który poddał mu się i złożył mu hołd. Stamtąd udał się do Winchesteru, gdzie spotkał się z podobnym przyjęciem, a następnie pomaszerował na Londyn."
Londyńczycy jednak zdecydowali się stawić Duńczykom opór. Mosty na Tamizie zostały zniszczone, a frontalny atak Swena został odparty. Duńczycy cofnęli się ze sporymi stratami. Król Swen udał się do Wallingford, a potem do Bath, gdzie przybyli doń earl Aethelmaer oraz tanowie z zachodu i złożyli mu hołd. W ich ślady poszła reszta kraju, tylko Londyn wciąż stawiał opór. Sprawę przesądziła jednak ucieczka króla Ethelreda do Normandii. Wówczas nawet Londyn otworzył przed Swenem swoje bramy i Widłobrody został 25 grudnia 1013 ukoronowany na króla Anglii. Swen udał się następnie do Gainsborough, gdzie rozpoczął organizację władzy w swym nowym królestwie. Tam jednak zmarł 3 lutego 1014 po zaledwie 5 tygodniach panowania.
Ciało Swena zostało ugotowane, aby oddzielić kości, które przewieziono do Danii i pochowano w kościele w Roskilde, który sam Swen wybudował. Jego następcą na tronie Danii został jego starszy syn Harald, jednak duńska flota w Anglii okrzyknęła królem Knuta. Po śmierci Swena do Anglii powrócił Ethelred II, który wyparł Knuta z Wyspy. Powrócił on jednak w 1016 i podobnie jak ojciec został królem Anglii.

</doc>
<doc id="68469" url="https://pl.wikipedia.org/wiki?curid=68469" title="Przenikalność dielektryczna">
Przenikalność dielektryczna



</doc>
<doc id="68471" url="https://pl.wikipedia.org/wiki?curid=68471" title="Sątopy-Samulewo">
Sątopy-Samulewo

Sątopy-Samulewo (niem. "Bischdorf") – osada w Polsce położona w województwie warmińsko-mazurskim, w powiecie bartoszyckim, w gminie Bisztynek.
Wieś do 1772 r. znajdowała się na terenie komornictwa reszelskiego. W latach 1975–1998 miejscowość należała administracyjnie do województwa olsztyńskiego.
Historia miejscowości.
Biskupia rezydencja.
Sątopy-Samulewo powstały w wyniku wydzielenia folwarku biskupów warmińskich ze wsi Sątopy lokowanej w 1337 r. Pierwsza wzmianka o powstaniu folwarku pochodzi z czasów biskupa Kromera, z której wynika, że w Sątopach było dwóch sołtysów. W czasie rządów biskupa Batorego Sątopy-Samulewo występują już jako folwark biskupi. Dwór położony był w parku krajobrazowym nad obecnie nieistniejącym jeziorem Sajno. Nowy modrzewiowy dwór na wzór pałaców francuskich wystawił tu biskup Wacław Leszczyński. Wyposażenie kaplicy pałacowej po 1772 r. przeniesiono do kościoła w Sułowie koło Bisztynka. W rezydencji biskupiej w Sątopach-Samulewie znajdował się zwierzyniec i stadnina koni. Od 1716 r. urzędowali tu burgrabiowie z Reszla. Biskupi folwark został sprzedany przez biskupa Ignacego Krasickiego.
Sątopy-Samulewo w państwie pruskim.
Sątopy-Samulewo miały różnych właścicieli – m.in. rodzinę von Kurowskich.
Jezioro Sajno po osuszeniu zamienione zostało na łąki. Przez Sątopy przebiega wybudowana pod koniec XIX w. linia kolejowa Olsztyn – Korsze. Druga linia kolejowa, która powstała w 1905 z Kętrzyna przez Reszel, Sątopy Samulewo Bisztynek do Ornety obecnie nie istnieje: częściowo została rozebrana w 1945 roku przez wojska radzieckie. Po wojnie linię kolejową odbudowano na odcinku Sątopy Samulewo-Reszel. W latach 80. XX wieku zaczęła tracić na znaczeniu, następnie zamknięta uległa dewastacji i ostatecznie została rozebrana w sierpniu 2006 roku.
Sątopy-Samulewo ponownie w Polsce.
Po roku 1945 majątek ziemski Sątopy-Samulewo znalazł się w strukturach PGR. Dyrekcja PGR mieściła się w XIX w. dworku wybudowanym na miejscu wcześniejszego pałacu biskupiego. Jest to neoklasycystyczna budowla dwuskrzydłowa.
PGR Sątopy od 1970 roku wszedł w skład Kombinatu PGR Sątopy, mającego siedzibę bliżej stacji kolejowej. W czasie, gdy Kombinat Sątopy należał organizacyjnie do Kętrzyńskiego Zjednoczenia Rolniczo-Przemysłowego w Kętrzynie, przy siedzibie kombinatu wybudowano agroosiedle dla kilkuset mieszkańców. W skład Kombinatu PGR Sątopy wchodziły zakłady rolne w następujących miejscowościach: Czarnowiec, Troksy, Mołdyty, Nisko, Sątopy-Samulewo, Sątopy I, Ryn Reszelski, Wojkowo i Pleśnik. Do Kombinatu PGR Sątopy w roku 1977 należało 10 308 ha gruntów.
Polder po dawnym jeziorze Sajno (ok. 300 ha) służył jako zaplecze suszarni zielonek. Obecnie jest w znacznej części zalany (nie pracują pompy odwadniające) i stanowi ostoję ptaków wodno-błotnych. Stwierdzono występowanie 34 gatunków ptaków wymienionych w Zał 1 DP i 22 gatunków zarejestrowanych w PCKZ. Przez dawne jezioro Sajno przepływa rzeka Sajna.

</doc>
<doc id="68473" url="https://pl.wikipedia.org/wiki?curid=68473" title="Równanie kinetyczne reakcji chemicznej">
Równanie kinetyczne reakcji chemicznej

Równanie kinetyczne – zależność szybkości reakcji chemicznej, r, od stężenia reagentów i temperatury, a w przypadku reakcji chemicznych przebiegającej w fazie gazowej, dodatkowo od ciśnienia.
Najczęściej przyjmuje ono postać
gdzie:
Równanie kinetyczne jest niezbędne przy projektowaniu reaktorów chemicznych (prawa strona bilansu masy). Postać równania kinetycznego nie zależy od sposobu przeprowadzenia eksperymentu.
Równanie kinetyczne wyrażone względem stężeń.
Dla wielu reakcji szybkość ich przebiegu można opisać równaniem
gdzie:
Poprzez rozdzielenie zmiennych i całkowanie w odpowiednich granicach uzyskuje się równania wiążące stężenia substratów z czasem przebiegu reakcji, np. dla reakcji pierwszego rzędu równanie przybiera postać
co po rozdzieleniu zmiennych przyjmuje postać
Całkując wyrażenie stronami w granicach od [A]0 (stężenie początkowe w chwili t0) do [A] (stężenie w chwili t):
otrzymuje się ogólną zależność możliwą do zastosowania w praktyce np. do obliczenia stężenia substratu w danej chwili trwania reakcji
czyli
Proste, analityczne rozwiązania równań kinetycznych są możliwe tylko w tych przypadkach gdy reakcja ma stosunkowo prosty przebieg. W przypadku bardzo wielu rzeczywistych reakcji chemicznych nie istnieje możliwość dobrania odpowiedniego, prostego równania kinetycznego, ze względu na ich złożony mechanizm. W tych przypadkach stosuje się bardziej złożone równania, w których może występować więcej stałych, lub nawet opisuje się te reakcje układami równań, z których każde odpowiada przebiegowi prawdopodobnych reakcji elementarnych, a następnie dobiera się wartości poszczególnych stałych szybkości metodami numerycznymi. Często zdarza się też, że proste równanie dobrze opisuje przebieg reakcji w początkowym jej stadium, a później następuje zaburzenie na skutek np. wpływu zmiany temperatury układu wywołanego przez efekty energetyczne samej reakcji lub nierównomierny jej przebieg w objętości naczynia na skutek za mało intensywnego mieszania.

</doc>
<doc id="68474" url="https://pl.wikipedia.org/wiki?curid=68474" title="Rząd reakcji">
Rząd reakcji



</doc>
<doc id="68475" url="https://pl.wikipedia.org/wiki?curid=68475" title="Geokodowanie">
Geokodowanie

Geokodowanie – ustalanie współrzędnych geograficznych na podstawie innych danych geograficznych (np. kodu pocztowego, ulicy i miasta). Odwrotny proces tj. ustalanie adresu dla danego punktu na Ziemi, to odwrotne geokodowanie.
Rozwój geokodowania wiąże się z rozwojem technik informatycznych, w których używanie tradycyjnych nazw, w niektórych przypadkach niejednoznacznych i skomplikowanych, byłoby utrudnieniem. Systemy geokodów ułatwiają prace np. w programach statystycznych czy programach Systemów Informacji Geograficznej. Za geokody, które pojawiły się przed rozwojem technik informatycznych, można uznać np. system współrzędnych geograficznych czy kodów pocztowych.

</doc>
<doc id="68476" url="https://pl.wikipedia.org/wiki?curid=68476" title="Rząd reakcji chemicznej">
Rząd reakcji chemicznej

Rząd reakcji (rzędowość reakcji) – suma wykładników potęg w równaniu kinetycznym reakcji chemicznej w postaci jednomianu potęgowego.
Tak zdefiniowany rząd reakcji bywa określany jako "zewnętrzny rząd reakcji" dla odróżnienia od "rzędu względnego", określanego dla jednego substratu i będącego wartością pojedynczego wykładnika, występującego w równaniu kinetycznym dla stężenia danego substratu. Rozróżnia się rząd względny:
Dla równania kinetycznego:
gdzie: k – stała szybkości reakcji
rząd reakcji wynosi: "n + m + p + q" + ...
Natomiast rząd reakcji względem składnika A wynosi "n", względem składnika B wynosi "m" itd.
Jeżeli wartość współczynników stechiometrycznych w równaniu reakcji chemicznej pokrywa się z wykładnikami potęg w równaniu kinetycznym (w postaci jednomianu potęgowego), to reakcję tę opisuje "kinetyka elementarna".
Rząd reakcji, podobnie jak równanie kinetyczne, jest wartością empiryczną i obowiązuje tylko dla konkretnych warunków, w których został ustalony. Może być liczbą całkowitą, dodatnią lub ujemną (często 1 lub 2, maksymalnie 3), liczbą ułamkową lub mieć wartość 0. Dla niektórych reakcji nie da się ułożyć równania kinetycznego w formie jednomianu (np. + → 2HBr); w takich przypadkach nie można też określić rzędu reakcji.
Rząd reakcji wyznacza się poprzez dopasowanie danych kinetycznych do równań kinetycznych. Zazwyczaj wymaga to wykreślenia zależności stężenia wszystkich substratów od czasu reakcji, a następnie dobrania do tak otrzymanych krzywych odpowiednich równań, zwykłymi metodami statystycznymi. Ustalenie rzędów wewnętrznych jest znacznie trudniejsze i wymaga stosowania wielu złożonych technik (np: znakowania izotopami), ale jest często konieczne do pełnego zbadania mechanizmu danej reakcji.

</doc>
<doc id="68477" url="https://pl.wikipedia.org/wiki?curid=68477" title="George H.W. Bush">
George H.W. Bush

George H.W. Bush, właśc. George Herbert Walker Bush, również George Bush sr. (ur. 12 czerwca 1924 w Milton, zm. 30 listopada 2018 w Houston) – amerykański przedsiębiorca naftowy i polityk, 43. wiceprezydent Stanów Zjednoczonych i 41. prezydent Stanów Zjednoczonych, dyrektor CIA, ojciec 43. prezydenta USA George’a W. Busha. Jako przywódca USA wspierał przemiany polityczne i gospodarcze w Europie Środkowo-Wschodniej (Jesień Ludów), a po upadku ZSRR zainicjował pokojową współpracę z Rosją. W trakcie jego prezydentury Stany Zjednoczone prowadziły interwencję zbrojną w Panamie oraz operacje militarne w ramach międzynarodowej koalicji w czasie I wojny w Zatoce Perskiej.
Podczas II wojny światowej George Bush był pilotem w lotnictwie marynarki wojennej (US Navy) i służył podczas walk na Pacyfiku. Po ukończeniu studiów na Uniwersytecie Yale w 1948 roku rozpoczął pracę w przemyśle naftowym w Teksasie. Jako przedsiębiorca stał się w ciągu kilkunastu lat milionerem. Od początku lat 60. XX w. poświęcał się karierze politycznej, wstępując do Partii Republikańskiej. W latach 1967–1971 był członkiem Izby Reprezentantów amerykańskiego Kongresu, a następnie ambasadorem USA przy ONZ oraz szefem misji łącznikowej w Chinach. Pełnił funkcję dyrektora Centralnej Agencji Wywiadowczej (CIA) w latach 1976–1977. Był wiceprezydentem USA w administracji Ronalda Reagana (1981–1989). W 1989 roku objął urząd prezydenta Stanów Zjednoczonych, który sprawował przez jedną kadencję, do 1993 roku.
Życiorys.
Dzieciństwo i młodość.
Urodził się 12 czerwca 1924 roku w Milton, jako syn finansisty i polityka Prescotta Busha. Ukończył Philips Academy w Andover w 1942 roku. Zaraz po otrzymaniu dyplomu, w swoje 18. urodziny zaciągnął się do marynarki wojennej, a 9 czerwca 1943, przed 19. urodzinami, został lotnikiem lotnictwa marynarki, jako jeden z najmłodszych w tym czasie. W czasie II wojny światowej brał czynny udział w operacjach na Pacyfiku. We wrześniu 1943 otrzymał przydział do dywizjonu torpedowego VT-51, który od marca 1944 roku operował z lotniskowca USS „San Jacinto”. Latał samolotem Avenger jako pilot. Brał udział m.in. w bitwie na Morzu Filipińskim, po której jego samolot 19 czerwca 1944 wodował przymusowo, lecz załoga została uratowana przez niszczyciel. 25 lipca Bush wraz z innym samolotem zatopił mały statek. 2 września 1944 podczas ataków na wyspę Chichi-jima jego samolot został trafiony przez obronę przeciwlotniczą. Bush wyskoczył ze spadochronem nad morzem i po czterech godzinach na tratwie został uratowany przez okręt podwodny USS „Finback”; pozostali dwaj członkowie załogi zginęli. W listopadzie Bush powrócił na swój lotniskowiec, a wkrótce jego dywizjon został odesłany do kraju. Bush uczestniczył w 58 misjach bojowych i otrzymał Zaszczytny Krzyż Lotniczy i trzykrotnie Medal Lotniczy. Szkolił następnie pilotów, a od marca 1945 roku został przydzielony do 153 Dywizjonu Torpedowego. Po kapitulacji Japonii, 18 września 1945 został zwolniony ze służby.
Kiedy wrócił do Stanów Zjednoczonych, rozpoczął studia ekonomiczne na Uniwersytecie Yale. Po ich ukończeniu w 1948 roku przeniósł się z rodziną do Dallas i podjął pracę w przemyśle naftowym. W 1963 roku założył własną firmę poszukującą ropy: Zapata Petroleum Industries.
Kariera polityczna.
Na początku lat 60. Bush zainteresował się polityką. W przeszłości popierał działalność zagraniczną Harry’ego Trumana, jednakże sam utożsamiał się z Partią Republikańską. W 1964 roku kandydował w wyborach do Senatu, jednakże nie uzyskał mandatu. Dwa lata później wygrał wybory do Izby Reprezentantów, gdzie zasiadał przez dwie dwuletnie kadencje. W 1970 roku ponownie ubiegał się o mandat senatora, lecz po raz drugi przegrał. W tym samym roku, z nominacji Richarda Nixona, został ambasadorem USA przy Organizacji Narodów Zjednoczonych. Sprzeciwiał się, by osoba pełniąca tę funkcję była jednocześnie członkiem gabinetu – uważał, że powinna podlegać bezpośrednio sekretarzowi stanu.
Po wyjściu na jaw afery Watergate Gerald Ford rozważał zaproponowanie Bushowi wiceprezydentury, jednak ostatecznie powierzył mu szefowanie misji łącznikowej w Chińskiej Republice Ludowej. Urząd ten piastował w latach 1974–1975 i realizował koncepcję polityczną Henry’ego Kissingera. Po powrocie do kraju, w 1976 roku został mianowany dyrektorem Centralnej Agencji Wywiadowczej. Przeprowadził gruntowną reorganizację CIA, dzięki czemu wzrosło zaufanie społeczne do tej instytucji, mocno osłabione po aferze Watergate. W 1977 roku został zdymisjonowany przez nowego prezydenta Jimmy’ego Cartera.
W 1980 roku Bush aspirował do uzyskania nominacji przed wyborami prezydenckimi, jednak szef kampanii republikańskiej, James Baker, nie widząc większych szans, wycofał go z wyścigu. Ronald Reagan zaproponował mu stanowisko wiceprezydenta. Bush przyjął ofertę i po zwycięskich wyborach został zaprzysiężony 20 stycznia 1981. Jako wiceprezydent popierał politykę proizraelską i sprzeciwiał się ratyfikacji układu SALT II. Ponadto postulował zrównoważony budżet – uważał, że deficyt budżetowy powinien być rozwiązany przez wzrost inflacji, a nie przez podwyższenie podatków.
W wyborach prezydenckich w 1988 roku był naturalnym kandydatem republikanów na kontynuację polityki, odchodzącego po dwóch kadencjach, Ronalda Reagana. Konwencja wyborcza odbyła się w dniach 15–18 sierpnia w Nowym Orleanie. Ustępujący prezydent udzielił Bushowi stanowczego wsparcia. Kandydatem na wiceprezydenta Bush obrał konserwatywnego senatora z Indiany Dan Quayle’a. Nominację poprzez aklamację uzyskali 17 sierpnia. Z ramienia Partii Demokratycznej wystartował Michael Dukakis, wespół z Lloydem Benstenem. W głosowaniu powszechnym Bush uzyskał 49 milionów głosów, wobec 42 milionów dla Dukakisa. W głosowaniu Kolegium Elektorskiego na republikanina zagłosowało 426 elektorów, podczas gdy na demokratę – jedynie 112. Bush został zaprzysiężony 20 stycznia 1989 roku.
Prezydentura.
Szefem personelu Białego Domu został John H. Sununu, a doradcą do spraw bezpieczeństwa narodowego – Brent Scowcroft. W skład gabinetu Bush powołał Jamesa Bakera na stanowisko sekretarza stanu, Dicka Cheneya na sekretarza obrony i Dicka Thornburgha na urząd prokuratora generalnego. Głównym celem działań Busha była polityka zagraniczna, gdyż angażowanie się w politykę wewnętrzną wymagało by od jego administracji szukanie kompromisów z, opanowanym przez demokratów, Kongresem. Prowadził tak zwaną „dyplomację personalną” i miał dobre stosunki ze światowymi liderami, m.in. z premierem Kanady Brianem Mulroneyem, kanclerzem Niemiec Helmutem Kohlem, prezydentem Egiptu Husnim Mubarakiem, królem Jordanii Husajnem ibn Talalem, prezydentem Związku Radzieckiego Michaiłem Gorbaczowem.
Na początku czerwca 1989 roku w Chińskiej Republice Ludowej doszło do pacyfikacji demonstracji na Placu Niebiańskiego Spokoju. Bush wyraził ubolewanie, jednak nie zgodził się na nałożenie sankcji. Wstrzymał sprzedaż broni do ChRL, jednakże nie wstrzymał eksportu. Na początku lipca wysłał zastępcę sekretarza stanu i doradcę ds. bezpieczeństwa narodowego, by przekonali władze chińskie, że decyzje amerykańskie były spowodowane chęcią uspokojenia opinii publicznej.
W tym samym czasie zachodziły zmiany w Europie Środkowo-Wschodniej. Prezydent sprzyjał Trójkątnemu Stołowi na Węgrzech i Okrągłemu Stołowi w Polsce. Na początku lipca 1989 roku udał się w podróż i odwiedził te dwa kraje. Następnie udał się do Brukseli, gdzie uczestniczył w szczycie NATO. Zapowiedział tam redukcję arsenału atomowego krótkiego zasięgu i zmniejszenie ilości wojsk amerykańskich w Europie o 30 tysięcy. Gdy w listopadzie upadł Mur Berliński i doszło do zjednoczenia Niemiec, wyrażał powściągliwe zadowolenie, by nie prowokować sił w NRD i ZSRR. Odmówił skomentowania masowych przeprowadzek ludności ze wschodnich Niemiec na teren RFN.
Bush sprzeciwiał się wspieraniu contras w Nikaragui. Pod naciskiem demokratów w Kongresie zgodził się przeznaczyć 50 milionów dolarów dla kontrrewolucjonistów, pod warunkiem, że nie będą one przeznaczone na działania ofensywne. 3 października doszło do puczu w Panamie – grupa rebeliantów bezskutecznie usiłowała obalić generała Manuela Noriegę. Bush nie podjął wówczas działań, jednakże gdy w połowie grudnia zabito tam amerykańskiego oficera, prezydent powołując się na ochronę ludności amerykańskiej, wysłał 24 tysiące żołnierzy do Panamy. Zgromadzenie Ogólne Organizacji Narodów Zjednoczonych i Organizacja Państw Amerykańskich skrytykowały tę decyzję. Żołnierze US Army pojmali Noriegę i sprowadzili do Stanów Zjednoczonych, gdzie był sądzony za handel narkotykami.
Na początku grudnia 1989 roku doszło do spotkania Busha z Gorbaczowem na Malcie. Przywódca ZSRR zapewnił, że nie użyje siły, w przypadku proklamacji niepodległości krajów bałtyckich. Z kolei prezydent USA zapewnił, że zachowa powściągliwość w oświadczeniach dotyczących bieżących wydarzeń. Amerykański przywódca zaproponował też dalszą redukcję broni strategicznej, pomoc gospodarczą, a także pomoc humanitarną. Gdy w 1990 roku Związek Radziecki borykał się z problemami żywnościowymi wywołanymi ciężką zimą, Stany Zjednoczone zaproponowały udzielenie kredytu. W trakcie rozpadu ZSRR, w 1991 roku miał miejsce pucz moskiewski Giennadija Janajewa, który Bush określił mianem niepokojącego i antykonstytucyjnego. Jednocześnie wstrzymał pomoc dla Rosji, do czasu wyklarowania sytuacji po zwycięstwie w wyborach prezydenckich Borysa Jelcyna.
1 sierpnia 1990 roku otrzymał informację, że Irak dokonał inwazji na Kuwejt i ogłosił jego aneksję. Stwierdził wówczas, że interesy amerykańskie i innych krajów są zagrożone, dlatego zaczął budować międzynarodową koalicję poparcia interwencji zbrojnej w Iraku. Bush publicznie ostro skrytykował agresję na Kuwejt, zamroził wszystkie aktywa irackie w bankach amerykańskich i zakazał jakichkolwiek kontaktów handlowych z Irakiem. Odbył także rozmowy telefoniczne z liderami państw arabskich, premier Wielkiej Brytanii Margaret Thatcher i premierem Włoch Giuliem Andreottim. 6 sierpnia sekretarz obrony Dick Cheney i generał Norman Schwarzkopf udali się do Arabii Saudyjskiej, gdzie emir Kuwejtu Dżabir as-Sabah uzyskał azyl. Bush postanowił wysłać tam wojska, dla obrony tego kraju przed agresorem. Ponieważ sankcje i żądania wycofania się wojsk Saddama Husajna z Kuwejtu na forum ONZ nie skutkowały, Bush zwiększył liczebność kontyngentu w Arabii Saudyjskiej, a także rozpoczął konsultacje międzynarodowe. Ich celem było uchwalenie rezolucji Rady Bezpieczeństwa ONZ, upoważniającej do interwencji zbrojnej, jeśli wojska irackie nie wycofają się do 15 stycznia 1991. Rezolucję podpisano 29 listopada. 9 stycznia 1991 doszło do spotkania sekretarza stanu USA Jamesa Bakera i ministra spraw zagranicznych Iraku, Tarika Aziza, jednak nie przyniosło ono pokojowego rozwiązania. Trzy dni później Kongres przegłosował uchwałę, upoważniającą Busha do wykonania rezolucji Rady Bezpieczeństwa ONZ. Lotnictwo amerykańskie rozpoczęło atak na Irak 17 stycznia. W odpowiedzi Irak zaatakował Izrael rakietami R-11, mimo że Izrael nie był częścią interweniującej koalicji międzynarodowej. Bush uzyskał zapewnienie izraelskiego premiera Icchaka Szamira, by nie angażował się w wojnę w Zatoce Perskiej. 24 lutego rozpoczęła się operacja lądowa w Iraku, o kryptonimie „Pustynna Burza”. W ciągu trzech dni wojska amerykańskie otoczyły oddziały irackie i zmusiły do kapitulacji. 27 lutego Bush ogłosił zawieszenie broni i wezwał obywateli Iraku do obalenia Saddama Husajna. Dzięki temu zwycięstwu notowania Busha osiągnęły poziom 92% poparcia.
W dziedzinie polityki wewnętrznej Bush musiał uporać się ze skutkami kryzysu gospodarczego w latach 1990–1992. Wskaźnik PKB w czasie jego prezydentury wynosił średnio ok. 0,9%, podczas gdy w czasie drugiej kadencji Reagana – 3,2%. Stopa bezrobocia w 1990 roku wynosiła 6,8%, a dług publiczny – 3,2 biliona dolarów. Pomimo że w kampanii wyborczej w 1988 roku obiecał nie podnosić podatków, w październiku 1990 roku zaproponował ich podwyższenie, w celu rozwiązania problemu deficytu budżetowego. Spowodowało to spadek jego poparcia o 20%. Ponadto jego program podatkowy stawiał na uprzywilejowanej pozycji osoby zamożne, gdyż tej grupie obniżył podatki, podwyższając je osobom mniej majętnym. By poprawić spadające notowania poparcia opinii publicznej, w grudniu 1991 roku przygotował plan obniżki podatków.
W lutym 1992 roku odbyły się pierwsze prawybory przed wyborami prezydenckimi. Bush wygrał większość z nich i na sierpniowej konwencji republikanów w Houston uzyskał nominację. Jego kontrkandydatem z ramienia demokratów był Bill Clinton. Prezydent starał się koncentrować kampanię wokół polityki zagranicznej, jednak większość Amerykanów uważała, że kluczową sprawą jest gospodarka. Poprawiająca się koniunktura dawała nadzieje urzędującej administracji, jednak poprawa była zbyt późna i zbyt słaba, by zapewnić im zwycięstwo. W głosowaniu powszechnym Bush uzyskał 37,5% poparcia, podczas gdy Clinton – 43% (aż 19% głosów zdobył kandydat spoza nurtu dwóch głównych partii – Ross Perot). W głosowaniu Kolegium Elektorskiego na kandydata demokratów głosowało 370 elektorów, wobec 168 głosów na kandydata republikanów.
Emerytura.
Po porażce wyborczej i opuszczeniu Białego Domu, mniej angażował się publicznie. Mimo to nadal uczestniczył w niektórych inicjatywach zagranicznych. W 1993 odwiedził Kuwejt, gdzie spotkał się z szejkiem Jabirem As Sabahem, a następnie Wielką Brytanię, gdzie królowa Elżbieta II wyróżniła go Wielkim Krzyżem Rycerskim Orderu Łaźni. Rok później udał się w podróż do Azji, w czasie której odwiedził Japonię (wygłosił przemówienie do zwolenników Kościoła Zjednoczeniowego Sun Myung Moona) i Wietnam (wizytował miejsca pochówku żołnierzy poległych w czasie wojny wietnamskiej). 
Zmarł w Houston 30 listopada 2018 w związku z formą choroby Parkinsona. Po jego śmierci prezydent Donald Trump ogłosił 5 grudnia dniem żałoby narodowej, a Kosowo ogłosiło również dzień 5 grudnia dniem żałoby narodowej. W pogrzebie państwowym w Waszyngtonie uczestniczyło wielu przywódców i polityków ze wszystkich stron świata, w tym Lech Wałęsa i Andrzej Duda. 6 grudnia 2018 spoczął w Prezydenckiej Bibliotece im. George H. W. Busha w College Station w grobie swej córki Pauliny Robin i żony.
Życie prywatne.
George Bush poślubił Barbarę Pierce 6 stycznia 1945 roku. Ślub odbył się w obrządku prezbiteriańskim w kościele w Rye. Para miała czterech synów: George’a, Johna, Neila i Marvina oraz jedną córkę Dorothy. Mieli także córkę Pauline Robisnon (ur. 20 grudnia 1949), która zmarła 11 października 1953 roku na białaczkę.
Bush należał do Kościoła episkopalnego. Była pierwsza dama zmarła 17 kwietnia 2018 roku w Houston.

</doc>
<doc id="68478" url="https://pl.wikipedia.org/wiki?curid=68478" title="Geokod">
Geokod



</doc>
<doc id="68480" url="https://pl.wikipedia.org/wiki?curid=68480" title="Bolesław Pobożny">
Bolesław Pobożny

Bolesław Pobożny (ur. między 1224 a 1227, zm. 13 lub 14 kwietnia 1279 w Kaliszu) – książę wielkopolski w latach 1239–1247 (według niektórych historyków tylko książę na Ujściu od 1239 do 1241), książę kaliski w latach 1247–1249, książę gnieźnieński w latach 1249–1250, w latach 1250–1253 usunięty, książę gnieźnieńsko-kaliski w latach 1253–1257, w całej Wielkopolsce w latach 1257–1273, od 1261 w Lądzie, książę regent na Mazowszu w latach 1262–1264, w Bydgoszczy w latach 1268–1273, w Inowrocławiu w latach 1271–1273, od 1273 książę gnieźnieńsko-kaliski.
Genealogia i przydomek.
Bolesław Pobożny był drugim pod względem starszeństwa synem księcia wielkopolskiego Władysława Odonica (prawnukiem założyciela wielkopolskiej linii Piastów Mieszka III Starego) i Jadwigi wywodzącej się być może z pomorskiego rodu Święców (mogła to być córka rządcy Pomorza Gdańskiego: Mściwoja I). Nie wiadomo kiedy dokładnie się urodził, musiało to jednak nastąpić pomiędzy 1224 a 1227 rokiem. Imię otrzymał bardzo popularne w dynastii, nie wiadomo więc dokładnie, po którym przodku je nosił. Bardzo szybko przylgnął do niego przydomek Pobożny (łac. Pius) nadany jeszcze za życia wielkopolskiego Piasta przez "Rocznik kapituły poznańskiej".
Dzieciństwo (1224–1239).
Z pewnością pierwsze lata po urodzeniu nie były dla Bolesława zbyt łatwe, gdyż młody książę musiał dzielić trudne koleje losu walczącego zażarcie o tron wielkopolski Władysława Odonica. Niemniej ojciec zadbał należycie o wychowanie potomka, gdyż mamy dowody, że Bolesław, tak jak i jego starszy brat Przemysł I posiedli umiejętność czytania i pisania po łacinie.
Okres współrządów z bratem (1239–1247).
W 1239 braci zaskoczyła śmierć ojca i Bolesław, jako niepełnoletni, znalazł się pod opieką Przemysła I. Z początku dziedzictwo obu braci było niewielkie, obejmowało bowiem tylko północno-wschodnią Wielkopolskę z Nakłem i Ujściem. W 1241 Władysławowice rozpoczęli jednak skuteczną rewindykację straconych za czasów ojca ziem. Do 1243 odzyskali większość ziem księstwa poznańskiego i gnieźnieńskiego, 1244 Kalisz, 1247 Santok, 1249 Rudę. W 1244 poparł Bolesław brata w konflikcie, jaki wybuchł pomiędzy rycerstwem a duchowieństwem kierowanym przez biskupa poznańskiego Boguchwała II o przywileje immunitetowe wydane przez Władysława Odonica w 1237. Od 24 kwietnia 1245 można mówić o Bolesławie jako pełnoletnim, gdyż podczas uroczystej mszy ku czci św. Wojciecha w Gnieźnie, celebrowanej przez arcybiskupa Pełkę, Przemysł I pasował go na rycerza.
Pod opieką brata. Książę kaliski i gnieźnieński (1247–1257).
Stan niepodzielności księstwa z pewnością nie podobał się Bolesławowi i w końcu w 1247 udało mu się przekonać brata do oddania sobie własnej dziedziny. Był to zamek Kalisz wraz z przyległościami rozciągającymi się od rzeki Prosny aż do Przemętu i dalej w stronę północną aż do rzeki Warty i stąd aż do rzeki Obry, czyli mówiąc skrótowo księstwo kaliskie. Podział ten, mimo że raczej krzywdzący Bolesława, został zatwierdzony przez kościół i za jego naruszenie groziła ekskomunika. Pomimo wydzielenia własnej dzielnicy Bolesławowi politykę zagraniczną pozostawił Przemysł I w swoich rękach, co najjaskrawiej objawiło się przy próbie odzyskania przez młodszego z braci kasztelanii lądzkiej znajdującej się w rękach Kazimierza kujawskiego (było to wiano jakie podarował poprzedni suweren tych ziem Henryk II Pobożny Kazimierzowi Konradowicowi wraz z ręką swojej córki, decyzji tej nie uznali z początku obaj synowie Władysława Odonica, lecz z czasem Przemysł I w odróżnieniu od Bolesława z faktem tym się pogodził, a nawet więcej związał się z sojuszem z kujawskim księciem, co skutecznie torpedowało wszelkie próby zmiany przynależności spornej ziemi). W 1249 Bolesław Pobożny, niezadowolony z nadmiernej opieki brata, wymógł na nim nowy podział ojcowizny. Otrzymał wówczas księstwo gnieźnieńskie, kaliskie zaś powiększone właśnie o odzyskaną od książąt opolskich Rudę wróciło pod panowanie starszego z synów Władysława Odonica. Nowy podział musiał odbyć się w zgodzie, skoro jeszcze w tym samym roku obaj bracia wspólnie udzielili pomocy księciu głogowskiemu Konradowi walczącego z Bolesławem II Rogatką. 19 maja 1250 doszło jednak do niewyjaśnionego do tej pory zdarzenia, bowiem – jak nas informuje „Kronika wielkopolska” – "Przemysł pojmał brata swego Bolesława i zajął wszystkie jego warownie i grody". Konflikt z pewnością do błahych nie należał, skoro Bolesław odzyskał wolność dopiero 20 kwietnia 1253. Stało się do na skutek nacisków możnych i duchowieństwa wielkopolskiego. Do ostatecznej ugody doszło w maju tego roku na wiecu w Pogorzelicy, koło Giecza, gdzie dzięki mediacji arcybiskupa gnieźnieńskiego Pełki otrzymał odpowiednią do jego ambicji dzielnicę, tj. księstwo gnieźnieńsko-kaliskie. Od tej pory współpraca między braćmi odbywała się bez zgrzytów, chociaż nadal Bolesław nie mógł realizować swoich celów polityki zagranicznej. Wspólnymi akcjami była wyprawa we wrześniu 1254 wraz Konradem głogowskim na dzielnicę wrocławską Henryka III Białego, oraz wojna wraz z innymi książętami polskimi (w działaniach brali udział: Kazimierz I kujawski, Siemowit I mazowiecki, Bolesław V Wstydliwy) przeciwko księciu pomorskiemu Świętopełkowi.
Samodzielne rządy. Książę wielkopolski (1257–1279).
Polityka zagraniczna.
Śmierć, 4 czerwca 1257, Przemysła I otworzyła przed Bolesławem Pobożnym nowe horyzonty. Przede wszystkim Bolesław objął bez przeszkód rządy nad całością Wielkopolski. Wprawdzie Przemysłowi I 14 października 1257 urodził się pogrobowy syn Przemysł II, lecz do czasu osiągnięcia przez niego pełnoletniości opiekę nad bratankiem objął Bolesław. Pierwszym jawnym akcentem samodzielnej polityki Bolesława Pobożnego było małżeństwo zawarte w 1258 z córką władcy Węgier, Beli IV, Jolentą Heleną. Małżeństwo to spowodowało związanie się Bolesława z Węgrami i pomoc w konflikcie Arpadów z Czechami o spadek po Babenbergach (sojusz ten go kosztował solidne spustoszenie Wielkopolski zimą 1267/68 przez wojska wracającego z wyprawy pruskiej Przemysła Ottokara II. Jednym z etapów tej wojny była również wyprawa podjęta wraz z Bolesławem Wstydliwym i Leszkiem Czarnym jesienią 1273 na dzierżawy Władysława opolskiego, sojusznika Przemyślidy).
Stosunki z Piastami kujawskimi i mazowieckimi.
W latach 1258–1261 Bolesław zaangażował się długotrwałą i wyniszczającą wojnę z Kazimierzem I Kujawskim i jego sprzymierzeńcem Świętopełkiem pomorskim o kasztelanię lądzką. W tym celu książę wielkopolski sprzymierzył się z Warcisławem III księciem zachodniopomorskim, Siemowitem mazowieckim, Bolesławem Wstydliwym i Romanem księciem halickim. Wojna zakończyła się pełnym zwycięstwem i powrotem spornej kasztelanii do Wielkopolski – część wróciła dzięki układowi rozejmowemu z 29 listopada 1259, jednak Kazimierz zwlekał z wykonaniem postanowień tego układu, co doprowadziło w 1261 do nowej wyprawy zakończonej zajęciem całości kasztelanii. W 1262, wobec tragicznej śmierci z rąk litewskich Siemowita mazowieckiego i niewoli jego syna Konrada II Czerskiego, książę wielkopolski objął dwuletnią regencję nad Mazowszem. Do ponownej interwencji Bolesława w sprawy Kujaw doszło w 1268. Otóż syn księcia Kazimierza Siemomysł dopuszczał do ważniejszych stanowisk państwowych możnych pochodzenia niemieckiego, co w oczywisty sposób nie podobało się miejscowym. Bojąc się utracić tron Siemomysł oddał Bolesławowi w zamian za mediację kasztelanię kruszwicką, lecz wobec trwania księcia inowrocławskiego przy swojej polityce, wkrótce doszło do nowego buntu i zajęcia na dwa lata (1271–1273) przez Bolesława Inowrocławia. Wprawdzie w 1273 oddał księstwo bratu Siemomysła Leszkowi Czarnemu, lecz Radziejów i Kruszwica pozostały przy Wielkopolsce.
Wojna z Brandenburgią.
Na czoło polityki zagranicznej bardzo szybko wysunęła się sprawa stosunków z Brandenburgią. Z początku Bolesław próbował kontynuować politykę Przemysła I doprowadzając w 1260 do małżeństwa najstarszej córki brata – Konstancji z Konradem z dynastii askańskiej. Jako wiano (była to cena powstrzymania agresywnej polityki Brandenburczyków, podjęta za zgodą wiecu rycerstwa w Poznaniu 1 lipca 1260) została przekazana dynastii askańskiej kasztelania santocka, lecz bez tego grodu. Zawarty z tak dużym nakładem sił i środków układ został złamany już w 1265 przez stronę niemiecką, kiedy to zajęli oni dzięki zdradzie jakichś bliżej nieznanych Niemców przygraniczną fortecę. Dzięki natychmiastowej interwencji dyplomatycznej Bolesława doszło wkrótce do nowego układu, na mocy którego Polacy spalili umocnienia brandenburskiego Drezdenka, zaś Niemcy umocnienia Santoka. W 1269 walki z Brandenburgią wybuchły z nową siłą. Niemcy wybudowali silny gród w Sulęcinie, Bolesław zaś w odpowiedzi wzmocnił umocnienia Międzyrzecza. Szturm Międzyrzecza podjęty przez Ottona został skutecznie odparty i mógł Bolesław w grudniu 1269 spustoszyć ziemię lubuską (Podczas tej wyprawy spalono m.in. nowo wybudowany gród w Sulęcinie). Obie strony odbudowały też grody w Santoku (Niemcy) i Drezdenku (Polacy). Niestety ten ostatni został w 1270 opanowany przez Brandenburgię. Z tego też powodu na wiosnę 1271 Bolesław zorganizował wielką wyprawę na kasztelanię santocką i Nową Marchię (pustosząc te ziemie straszliwie) strat jednak z poprzedniego roku nie odzyskał. Wojna z Askańczykami nie została ograniczona tylko do pogranicznych terenów wielkopolskich. W 1272 ruszył na pomoc zagrożonemu ze strony Brandenburczyków Mściwojowi II i odzyskał dla niego opanowany przez wspólnych wrogów Gdańsk. Podłożyło to podwaliny do ściślejszej współpracy wielkopolsko-pomorskiej zakończonej już po śmierci Bolesława Pobożnego podpisaniem układu w Kępnie. W tym samym roku ruszyła jeszcze jedna wyprawa przeciw Brandenburgii. Nominalne dowództwo objął nad nią młody, bo szesnastoletni bratanek Przemysł II, faktycznie wyprawą kierowali doświadczeni dowódcy tacy jak wojewoda poznański Przedpełk Łodzia, czy kasztelan kaliski Janek. Przedsięwzięcie odniosło sukces, gdyż odzyskano Drezdenko i Strzelce Krajeńskie. Ostatnią kampanię przeciwko Brandeburczykom Bolesław podjął latem 1278, docierając aż pod Myślibórz i zdobywając ostatecznie Santok.
Stosunki z Przemysłem II.
W 1273 po zwycięskiej wyprawie przeciw Brandenburgii Przemysł II zaczął nalegać stryja, aby ten wydzielił mu ojcowiznę. Ten pod presją możnych wyraził na to zgodę i wydzielił mu dzielnicę poznańską. Chcąc związać bratanka ze swoją polityką, ożenił go z Ludgardą córką księcia meklemburskiego Henryka Pielgrzyma, a wnuczką księcia zachodniopomorskiego Barnima I. Małżeństwo to miało wesprzeć antybrandenburski sojusz z Pomorzem Zachodnim. Polityczne drogi książąt wielkopolskich rychło się jednak rozeszły, gdyż Przemysł II związał się z Henrykiem IV Probusem, zaś Bolesław korzystając z uwięzienia śląskiego Piasta w 1277 próbował wymusić na nim ustępstwa finansowe. Politykę tę wsparł Bolesław, wydając swoją pierworodną córkę Elżbietę za księcia legnickiego Henryka V Brzuchatego. Nie mając jednak męskiego potomka, pozostawił całość swojego dziedzictwa jedynemu bratankowi.
Polityka wewnętrzna.
Bolesław zasadniczo kontynuował politykę Przemysła I utrzymując na stanowiskach dostojników przez niego mianowanych. Dbał też o dobre stosunki z kościołem usiłując wpływać na obsadę co ważniejszych stanowisk, lecz nie za cenę większych zadrażnień. Był szczodrym dla duchowieństwa, a szczególnie upodobał sobie franciszkanów, czego wyrazem było sprowadzenie ich w 1259 do Gniezna. Rozpoczął też fundację klarysek w Gnieźnie, dokończoną już za czasów Przemysła II. W 1264 wydał ważne prawo regulujące sprawę zamieszkiwania na obszarze jego księstwa Żydów – Statut kaliski. Zawarto tam m.in. sprawy sądownicze, handlowe i stosunków wzajemnych z chrześcijanami.
Śmierć.
Bolesław Pobożny, książę wielkopolski, zmarł 13 lub 14 kwietnia 1279 roku w Kaliszu, został zaś pochowany w katedrze w Poznaniu. Przed śmiercią przekazał ostatnią wolą rządy w księstwie gnieźnieńsko-kaliskim swemu bratankowi oraz opiekę nad żoną Jolentą Heleną i swoimi trzema córkami:
Na zawsze pozostanie Bolesław w pamięci, jako władca wybitny, wyróżniający się znacznie z długiego szeregu bezbarwnych Piastów z okresu rozbicia dzielnicowego. Był on jak napisał kronikarz wielkopolski "maximus triumphator de Theutonicis", czyli "bardzo wielkim zwycięzcą Niemców".

</doc>
<doc id="68481" url="https://pl.wikipedia.org/wiki?curid=68481" title="Aktywność molowa">
Aktywność molowa

Aktywność molowa – efektywne stężenie związków chemicznych, uwzględniające odchylenia tych związków od zachowania idealnego, wynikające ze zjawisk dyfuzyjnych, lepkościowych lub elektromagnetycznych mających miejsce w stężonych roztworach lub gazach pod wysokim ciśnieniem.
W odróżnieniu od zwykłego stężenia molowego, zależności kinetyczne i termodynamiczne wyrażone za pomocą aktywności są zawsze spełniane w sposób ścisły.
Posługiwanie się aktywnościami na co dzień jest jednak dość kłopotliwe, gdyż bezpośrednie mierzenie aktywności jest bardzo trudne i czasochłonne. W związku z tym korzysta się zazwyczaj ze stablicowanych wartości współczynników aktywności. Są one określone dla większości często stosowanych w praktyce związków chemicznych i są powiązane ze zwykłymi stężeniami wzorem:
gdzie:
Współczynniki te dla substancji w roztworach są wyznaczane na podstawie pomiarów prężności pary nad szeregiem roztworów różniących się tylko stężeniem molowym badanej substancji.

</doc>
<doc id="68482" url="https://pl.wikipedia.org/wiki?curid=68482" title="Chrystian IV Oldenburg">
Chrystian IV Oldenburg

Chrystian IV (ur. 12 kwietnia 1577, zm. 28 lutego 1648) – król Danii i Norwegii w latach 1588–1648 z dynastii oldenburskiej.
Życiorys.
Był najstarszym synem króla Fryderyka II oraz Zofii, córki Ulryka III, księcia meklemburskiego.
W momencie wstąpienia na tron Chrystian IV miał zaledwie 11 lat, więc rządy w imieniu małoletniego króla sprawowała Rada Państwa (z Nielsem Kaasem na czele). Władzę w obu królestwach objął po koronacji w 1596 roku. W 1597 poślubił Annę Katarzynę (1575–1612), córkę Joachima Fryderyka, margrabiego-elektora Brandenburgii. Ich syn, jedyny, który przeżył Chrystiana IV, objął trony Danii i Norwegii w 1648 jako Fryderyk III.
Polityka ekonomiczna.
Król prowadził politykę merkantylizmu. Zakładał liczne manufaktury (pierwszą i najważniejszą była manufaktura włókiennicza założona w 1605 w więzieniu). Tworzył monopole handlowe, założył islandzką, grenlandzką i wschodnioindyjską kampanię handlową. W 1616 uzyskał kolonię Tranguebar. Jednak wszystkie wysiłki mające na celu utworzenie z Kopenhagi ważnego bałtyckiego ośrodka gospodarczego spełzły na niczym (choć znacznie przyczyniły się do zwiększenia lokalnego znaczenia miasta, powiększenia liczby i zamożności ludności).
Polityka zbrojna.
Ambicją Chrystiana IV było uczynienie z Królestwa Danii i Norwegii największego mocarstwa nie tylko ekonomicznego, ale również politycznego i militarnego w północnej Europie. Uniemożliwiały mu to jednak problemy z zachowaniem pozycji duńskiej w Norwegii, gdzie dawały się odczuć wpływy zdecydowanej szwedzkiej polityki ekspansjonistycznej. Wprawdzie flota duńska została mocno rozbudowana, ale Dania nie była w stanie wystawić armii mogącej zmierzyć się ze szwedzką. Wojna kalmarska w latach 1611 – 1613, którą Dania musiała toczyć za pomocą wynajętych za duże kwoty oddziałów najemnych, nie doprowadziła do zdecydowanego rozwiązania kwestii.
Król zaangażował się też w wojnę trzydziestoletnią (gdy działania wojenne zaczęły się zbliżać do północnych Niemiec). Doprowadziło to do szeregu klęsk i wycieńczenia finansowego króla (ponieważ rada państwa nie udzieliła mu zgody na udział w tej wojnie, przystąpił do niej jako książę Szlezwiku i Holsztynu).
Błędem Chrystiana było niezdecydowanie w stosunkach z Polską. Po wrogich działaniach (zatopienie okrętów królewskich Władysława IV zakotwiczonych w porcie gdańskim), król zmienił zdanie i planował rozpoczęcie z Polską wspólnej z akcji przeciwko Szwedom. Jednak w ostatniej chwili wycofał się z planowanego sojuszu, co natychmiast wykorzystała Szwecja, i w styczniu 1644 zadała Danii szereg druzgoczących ciosów (przejęła Jutlandię i Skanię). Król starał się odzyskać te ziemie za pomocą floty. W lipcu 1644 floty duńska i szwedzka stoczyły bitwę w Zatoce Kilońskiej. Bitwa nie zakończyła się zdecydowanym zwycięstwem Danii, sam król jednak wykazał się w niej wielkim męstwem, stracił oko – opowieść o tej bitwie zawarta jest w hymnie Danii "Kong Kristian". Bitwa w Zatoce Kilońskiej jednak była początkiem szeregu klęsk zakończonego 13 sierpnia 1645 traktatem z Brömsebro, na mocy którego Dania straciła swoją dominującą pozycję w rejonie Bałtyku.
Architektura i miasta.
Mottem Chrystiana IV było "Bojaźń Boża wzmacnia królestwa" (duń. "Gudsfrygt styrker rigerne", łac. "Regna Firmat Pietas", skrót "RFP"). Król interesował się architekturą i ufundował wiele ważnych budynków (Budynek Giełdy w Kopenhadze, zamki Rosenborg i Frederiksborg, Kościół Świętej Trójcy, Kościół na Wyspie i inne); do dziś fronty tych budynków oznaczone są właśnie literami RFP. W latach 1596-1621 król wydał na budowle około 660 tysięcy talarów.
Rozumiejąc funkcję miast jako ośrodków nie tylko gospodarczych, ale i strategicznych, Chrystian IV założył miasta Kristiansand (dziś Norwegia) i Kristianstad w Skanii, port Christianshavn w cieśninie Sund, Glückstadt w Holsztynie, oraz Kristianię.

</doc>
<doc id="68483" url="https://pl.wikipedia.org/wiki?curid=68483" title="Stała szybkości reakcji">
Stała szybkości reakcji

Stała szybkości reakcji – współczynnik proporcjonalności formula_1 w równaniu kinetycznym reakcji chemicznej:
Zależność stałej szybkości reakcji od temperatury opisuje równanie Arrheniusa:
gdzie:
Dla wielu prostych reakcji odwracalnych stosunek stałych szybkości reakcji biegnących w prawo formula_8 i w lewo formula_9 jest stałą równowagi formula_10 tej reakcji:
Symbole i jednostki.
Stała szybkości reakcji oznaczana jest zwykle symbolem formula_1 lub formula_13 gdzie formula_14 oznacza rząd reakcji. Indeks dolny może też oznaczać numer etapu w przypadku reakcji wieloetapowych.
Jednostkę stałej szybkości reakcji determinuje postać równania kinetycznego, tak aby szybkość reakcji wyrażona była w [mol·dm−3·s−1]. Zależność jednostki od zewnętrznego rzędu reakcji chemicznej przedstawia wzór ogólny:
gdzie formula_14 – zewnętrzny rząd reakcji
Przykładowe jednostki dla rzędów od 0 do III:

</doc>
<doc id="68484" url="https://pl.wikipedia.org/wiki?curid=68484" title="Iloraz reakcji">
Iloraz reakcji

Iloraz reakcji – liczba określająca ogólny stosunek stężeń molowych lub aktywności molowych substratów i produktów danej reakcji chemicznej, w danej chwili jej trwania. W przypadku reakcji przebiegających całkowicie lub częściowo w fazie gazowej, stężenia można zastąpić ciśnieniami cząstkowymi, a aktywności lotnościami, czyli aktywnościami ciśnieniowymi.
Iloraz reakcji wyznacza się na podstawie jej równania.
W liczniku wyrażenia występuje iloczyn stężeń (lub aktywności) produktów podniesionych do potęgi ich współczynników stechiometrycznych, zaś w mianowniku iloczyn stężeń (lub aktywności) substratów, również podniesionych do potęgi ich współczynników stechiometrycznych.
Np. dla reakcji:
iloraz ten wynosi:
Ogólnie iloraz ten można zapisać dla każdej reakcji w formie:
gdzie:
Jeśli iloraz reakcji obliczy się w momencie uzyskania przez nią pełnej równowagi, to wówczas jego wartość jest równa wartości stałej równowagi tej reakcji. Wyrażenie na iloraz reakcji stanowi również definicję stałej równowagi.

</doc>
<doc id="68485" url="https://pl.wikipedia.org/wiki?curid=68485" title="Piastów">
Piastów

Piastów (do 1926 "Utrata") – miasto w Polsce położone w województwie mazowieckim, w powiecie pruszkowskim. Miasto należy do aglomeracji warszawskiej.
W latach 1975–1998 miasto administracyjnie należało do województwa warszawskiego.
Według danych GUS z 31 grudnia 2021 r. miasto zamieszkiwało 23 140 mieszkańców.
Położenie.
Graniczy z warszawską dzielnicą Ursus, miastem powiatowym Pruszków, gminą Michałowice oraz miastem i gminą Ożarów Mazowiecki. Mimo swej przynależności administracyjnej jest typowym osiedlem podstołecznym, częścią aglomeracji warszawskiej (14 km do centrum Warszawy).
Piastów jest najmniejszą gminą w województwie (5,76 km²) i jednocześnie drugą najgęściej zaludnioną – 3937 os./km² (wg danych z 2019 r. po Legionowie). Według danych z 2014 r. Piastów zajmuje obszar 5,76 km², w tym:
Sąsiednie gminy.
Michałowice, Ożarów Mazowiecki, Pruszków, Warszawa
Historia.
Historia powstania tej miejscowości zaczyna się w XVI wieku. Wówczas, na terenie dzisiejszego Piastowa istniały dwie miejscowości: Utrata i Żdżary. Dokumenty parafialne z XVI w. informują, że Żdżary były wsią duchowną należącą do parafii Żbików (obecnie część Pruszkowa). Następnie do połowy XIX wieku ziemie te należały do Wyższego Seminarium Duchownego św. Jana Chrzciciela w Warszawie. W 1865 r. majątek został skonfiskowany przez władze zaboru rosyjskiego, za popieranie przez kościół powstania styczniowego. Następnie grunty nabyli rosyjscy ziemianie, którzy dokonali parcelacji i sprzedaży terenów. W tym samym czasie nastąpiła rozbudowa Kolei Żelaznej Warszawsko-Wiedeńskiej, co spowodowało, że na terenie Piastowa wybudowano osiedle mieszkaniowe dla kolejarzy. Pracownicy kolei mieszkali w typowych XIX-wiecznych budynkach z czerwonej cegły zwanymi potocznie „czerwoniakami”. To spowodowało, że pod koniec XIX w. powstała osada. Z początkiem XX w. zamieszkało tu wielu warszawiaków uciekających przed zgiełkiem wielkiego miasta.
W 1926 r. mieszkańcy przyjęli nową nazwę swojej miejscowości – Piastów; została ona wyłoniona w drodze konkursu, spośród 11 propozycji: zwycięzcą okazał się czternastoletni harcerz Zygmunt Kosewski, który został potem honorowym obywatelem miasta. W 1928 r. dekretem biskupa powstała rzymskokatolicka parafia Matki Boskiej Częstochowskiej. W 1930 r. powstała gmina Piastów. Na terenie Piastowa zaczęły działać ZHP, OSP, PCK, Stowarzyszenie Miłośników Piastowa i inne. W 1952 r. Piastów otrzymał prawa miejskie, mieszkało tu wówczas 10 tys. osób. Rozbudowa Zakładów Mechanicznych „Ursus” spowodowała przypływ ludności, także w obrębie Piastowa i budowę wysokich blokowisk na północy miasta. 31 grudnia 1961 r. z Piastowa wyłączono osiedle mieszkaniowe Gołąbki, włączając je do miasta Ursus w tymże powiecie i województwie.
Początki przemysłu chemicznego.
W 1925 r. inż. Fryderyk Muller przeniósł tu z Warszawy Zakłady Akumulatorowe systemu „Tudor”, a w 1928 r. uruchomił produkcję między innymi obudów akumulatorowych w Zakładach Kauczukowych „Piastów”. Zaraz po wojnie, w 1946 r. otwarto Zasadniczą Szkołę Zawodową, co było skutkiem dotychczasowego rozwoju branży chemicznej w Piastowie. W latach 60. XX w. powstał Zespół Szkół Chemicznych. W 1973 r. powstał Instytut Przemysłu Gumowego „Stomil”.
Demografia.
Piramida wieku mieszkańców Piastowa w 2014 roku.
Rozwój demograficzny Piastowa na przestrzeni ostatnich 60 lat
Transport.
Przez Piastów przebiega droga wojewódzka nr 719.
Połączenie z Warszawą zapewniają 3 linie autobusowe obsługiwane przez ZTM Warszawa:
Od 2011 władze miasta uruchomiły pierwszą linię miejską - wewnętrzną: P-1.
W 2012 roku władze Pruszkowa uruchomiły linię nr 3, łączącą Piastów z pętlą przy ul. Inżynierskiej w Pruszkowie.
Spółka PKS Grodzisk Mazowiecki zapewnia również dojazd autobusami z Piastowa do Janek, czy też Ożarowa Mazowieckiego.
Przez Piastów przebiega linia kolejowa nr 1 oraz linia kolejowa nr 447. W Piastowie zatrzymują się pociągi linii S1 obsługiwane przez SKM Warszawa, oraz pociągi Kolei Mazowieckich w kierunku Grodziska Mazowieckiego, Skierniewic, Warszawy i Otwocka.
Kultura.
W mieście znajdują się:
Sport.
W Piastowie mieści się Miejski Ośrodek Sportu i Rekreacji, w którym organizowane są imprezy sportowe jak np.: ślizgawka, "Bieg Niepodległości", "Bieg Bitwy Warszawskiej", "Bieg Mazurka Dąbrowskiego".
Na terenie miasta funkcjonuje Miejski Klub Sportowy Piast Piastów, skupiający się przede wszystkim na rozgrywkach piłki nożnej mężczyzn. Najlepszym okresem dla klubu były lata 2006-2010, wówczas Piast rozgrywał swoje mecze na poziomie IV ligi. W sezonie 2019/20 Piast Piastów występuje w Lidze Okręgowej, grupa Warszawa II.
Międzyszkolny Uczniowski Klub Sportowy Tie-Break Piastów – klub siatkarski; specjalizuje się w szkoleniu dzieci. Od sezonu 2018/2019 występuje także w rozgrywkach IV Ligi podlegając pod Mazowiecko-Warszawski Związek Piłki Siatkowej; drużyna awansowała do fazy play-off z trzeciego miejsca w tabeli i na takim miejscu zakończyła sezon. Klub utworzony został w 2003, a jego drużyny startowały w Lidze Juniorów o mistrzostwo Mazowsza. W latach 2011–2015 klub zawiesił swoją działalność. We współpracy z miastem i Miejskim Ośrodkiem Sportu i Rekreacji klub zorganizował wiele turniejów siatkarskich, między innymi Mikołajkowy Turniej Piłki Siatkowej „Mikovolley Cup” czy Ogólnopolski Turniej Piłki Plażowej „Piastów Beach Volley Cup”.
Ochrona publiczna.
W mieście znajduje się:

</doc>
<doc id="68486" url="https://pl.wikipedia.org/wiki?curid=68486" title="Teoria stanu stacjonarnego (chemia)">
Teoria stanu stacjonarnego (chemia)

Teoria stanu stacjonarnego, teoria stanu ustalonego, przybliżenie stanu stacjonarnego, przybliżenie Bodensteina – założenie upraszczające rozwiązywanie niektórych równań kinetycznych reakcji chemicznych. Teoria ta zakłada, że stężenie produktów pośrednich w reakcjach następczych jest stałe i jednocześnie pomijalnie małe w porównaniu do stężeń substratów i produktów.
Ma ona zastosowanie na przykład w przypadku reakcji, której mechanizm jest następujący:
przy czym szybkości poszczególnych reakcji elementarnych opisują stałe szybkości reakcji formula_2 formula_3 i formula_4
gdzie:
Zakładając, że stężenie produktu pośredniego ustala się szybko na bardzo niskim poziomie, można zapisać kinetyczny warunek takiej sytuacji (zmiana stężenie produktu pośredniego w czasie jest równa 0):
stąd:
Podstawiając powyższe wyrażenie do równania opisującego szybkość reakcji:
otrzymuje się wzór:
w którym występuje tylko stężenie substratu, a nie występuje trudne (lub niemożliwe) do praktycznego zmierzenia stężenie produktu przejściowego.

</doc>
<doc id="68488" url="https://pl.wikipedia.org/wiki?curid=68488" title="John maddog Hall">
John maddog Hall



</doc>
<doc id="68490" url="https://pl.wikipedia.org/wiki?curid=68490" title="Obwód kaliningradzki">
Obwód kaliningradzki

Obwód kaliningradzki (ros. Калининградская область, "Kaliningradskaja obłast´") – jednostka administracyjna Federacji Rosyjskiej, rosyjska eksklawa w Europie Środkowej, nad Morzem Bałtyckim.
Geografia.
Położenie i powierzchnia.
Obwód zajmuje obszar 15 096 km² (ok. 13 300 km² bez powierzchni zatok morskich) i położony jest nad Bałtykiem. Obwód kaliningradzki jest najdalej na zachód wysuniętym regionem Rosji. Teren obwodu oddzielony jest od reszty kraju obszarami niepodległych państw i pozbawiony łączności lądowej z główną częścią państwa rosyjskiego, i jako taki jest eksklawą.
Obwód graniczy z Litwą i Polską. Do obwodu należy odcinek wybrzeża Morza Bałtyckiego o długości 147 km.
Największa rozciągłość obwodu z północy na południe to 108 km, a ze wschodu na zachód – 205 km.
Obwód kaliningradzki obejmuje historyczne krainy: Sambię, Prusy Dolne (Natangia i Barcja) oraz Litwę Mniejszą zwaną Małą Litwą lub Pruską Litwą.
Około ⅓ powierzchni obwodu (w tym znaczną część wybrzeża oraz całą rosyjską część Mierzei Wiślanej) stanowią strefy ograniczonego dostępu. Również 5-kilometrowy pas przy granicy objęty jest zakazem wstępu cudzoziemców; mogą oni znajdować się tam wyłącznie na podstawie specjalnych przepustek.
Przynależność administracyjna.
Pod względem administracyjnym obwód wchodzi w skład utworzonego w 2000 r. Północno-Zachodniego Okręgu Federalnego.
Strefa czasowa.
Obwód należy do kaliningradzkiej strefy czasowej (KSK). UTC +2:00 przez cały rok. Wcześniej, przed 27 marca 2011, obowiązywał czas standardowy (zimowy) strefy UTC+2:00 i czas letni – UTC+3:00.
Rzeźba terenu.
Powierzchnię obwodu w większości stanowi Nizina Staropruska (dawniej "Nizina Pruska"), która głównie przybiera formę pagórkowatej równiny. Jedynie na wschodnim skrawku obszaru, w rejonie niestierowskim rzeźba terenu jest bardziej nierówna, gdyż znajduje się tam Wyżyna Wisztyniecka, a wysokości dochodzą do 230 m n.p.m. Obszar wyżynny, aczkolwiek o niższych wysokościach bezwzględnych znajduje się także w rejonie bagrationowskim (Wzniesienia Górowskie). Wzdłuż prawego brzegu rzeki Instrucz leży inny nierówninny fragment kraju – Grzęda Instrucka.
Najniżej położonym miejscem obwodu są depresje – poldery leżące na terenie rejonu sławskiego. Tereny te znajdują się poniżej poziomu morza i jako takie zagrożone są zalaniem, przed czym chroni je zespół zapór.
Najwyższe wzniesienie ma wysokość 242 m n.p.m. i znajduje się w południowo-wschodniej części obwodu, niecały kilometr od granicy z Polską (Wzgórza Szeskie).
Hydrologia.
Rzeki.
Przez teren obwodu płynie wiele rzek; na obszarze nieco ponad 13,3 tys. km² (tyle bowiem wynosi powierzchnia obwodu bez wchodzących w jego skład wewnętrznych wód morskich) znajduje się ponad 13 tys. km większych i mniejszych cieków; samych tylko rzek o długości ponad 10 kilometrów jest 148. Ponadto znajduje się tutaj wielokrotnie większa liczba krótszych rzeczek i strumieni, które stanowią 70% łącznej długości kaliningradzkich cieków wodnych.
Najważniejszymi rzekami są Niemen i Pregoła; do ich dorzecza należy znaczna część obszaru obwodu. Głównymi dopływami Niemna na tym terytorium są Szeszupa i Tylża, oraz Pregoły Pisa, Węgorapa, Instrucz i Łyna. Inne rzeki uchodzą bezpośrednio do Zalewu Kurońskiego (Rżewka, Szwenta i in.), Zalewu Wiślanego (m.in. Świeża); pewna liczba niewielkich rzek wpada zaś wprost do Morza Bałtyckiego.
Jeziora.
Na terenie obwodu znajduje się także wiele jezior, spośród których 38 ma powierzchnię większą niż 10 ha. Zdecydowana większość kaliningradzkich jezior jest jednak znacznie mniejsza. Wiele spośród nich ma charakter starorzeczy, a inne, zwłaszcza na południowym wschodzie regionu, mają charakter polodowcowy (np. Jezioro Wisztynieckie).
Część zbiorników wodnych na terenie obwodu powstała w sposób sztuczny, z jednej strony w sposób zamierzony, jako różnego rodzaju stawy hodowlane i sadzawki, z drugiej – na terenach dawnych kopalń odkrywkowych (najczęściej bursztynu). Te ostatnie często spotykane są zwłaszcza w południowo-zachodniej części regionu.
Rzeka Łyna w dwóch miejscach przecięta jest zaporami, w wyniku których wytworzyły się na jej biegu sztuczne zbiorniki wodne.
Zatoki Morza Bałtyckiego.
Największymi wewnętrznymi zbiornikami wodnymi obwodu są zatoki Morza Bałtyckiego: Zalew Kuroński oraz Zalew Wiślany (zwany w Rosji Zalewem Kaliningradzkim). W rzeczywistości zbiorniki te są lagunami (limanami), odciętymi od otwartego morza mierzejami Kurońską i Wiślaną (zwana w Rosji Bałtycką).
Klimat.
Na terenie obwodu panuje klimat umiarkowany, przejściowy pomiędzy morskim a umiarkowanie kontynentalnym.
Średnioroczna temperatura powietrza to +8 °C. Średnia temperatura miesiąca najchłodniejszego – stycznia – to, od −3 °C na wybrzeżu do −5 °C w głębi lądu. Średnia temperatura lipca waha się od +15 °C na wybrzeżu do +17 °C na południu.
W regionie notuje się ok. 700 mm opadów na rok.
Świat roślinny i zwierzęcy.
Teren obwodu położony jest w strefie lasów mieszanych. Lasy o charakterze zbliżonym do pierwotnego zajmują 15% powierzchni regionu. Składają się one głównie z dębów, świerków, sosen, brzóz i lip.
W lasach obwodu żyją m.in. zające szaraki, wiewiórki, lisy, kuny, sarny, dziki itd. Występuje wiele gatunków ptaków. W wodach morskich i śródlądowych żyją liczne ryby, m.in.: leszcze, sandacze, stynki, węgorze, kilki, łososie i inne gatunki.
Historia.
Przed 1945 rokiem.
Do średniowiecza obszar dzisiejszego obwodu zamieszkiwali bałtyccy Prusowie, którzy w XIII wieku zostali podbici przez Krzyżaków. W wyniku germanizacji oraz osadnictwa niemieckiego do XVI wieku tereny obwodu stały się obszarem zamieszkanym w większości przez ludność niemiecką. Od zwycięstwa Polski w wojnie trzynastoletniej do podpisania traktatów welawsko-bydgoskich (m.in. w tutejszej Welawie, dzisiejszym Znamiensku) obszar znajdował się pod zwierzchnictwem polskim. Po hołdzie pruskim Królewiec stał się jednym z głównych ośrodków polskiego protestantyzmu i prężnym ośrodkiem polskiego drukarstwa. Wydawano tu polską literaturę religijną, w tym tzw. "Biblię Królewiecką" (pierwszy drukowany przekład Nowego Testamentu na język polski) oraz jedne z najstarszych polskich elementarzy. Po nadaniu w 1560 roku przez króla Polski Zygmunta II Augusta przywilejów Uniwersytetowi Albrechta (założonemu jako drugi uniwersytet w Rzeczypospolitej po Akademii Krakowskiej), Królewiec stał się także jednym z wiodących polskich ośrodków uniwersyteckich. Polacy zamieszkiwali głównie Królewiec oraz współczesny przygraniczny pas południowy obwodu, który nawet początkowo po II wojnie światowej przyznany został Polsce, jednakże ostatecznie został wcielony do ZSRR. Względem Polaków prowadzono politykę germanizacji, zaostrzoną zwłaszcza po rozbiorach Polski.
We wschodniej części regionu, nazywanej Małą Litwą, zamieszkiwali Litwini pruscy. Region był ważnym ośrodkiem kultury litewskiej, gdy pozostałe etnicznie litewskie ziemie znajdowały się w zaborze rosyjskim. Stąd litewscy kolporterzy książek przemycali litewskojęzyczne książki do zaboru rosyjskiego.
Od 1945 roku.
Pod koniec II wojny światowej obszar przyszłego obwodu zajęła Armia Czerwona. Stolica niemieckiej prowincji Prusy Wschodnie – Królewiec padł po długim oblężeniu 9 kwietnia 1945. Po wojnie, na mocy traktatu poczdamskiego, prowincja Prusy Wschodnie została zlikwidowana, a jej obszar podzielony pomiędzy Polskę i ZSRR. Związek Radziecki otrzymał ok. 1/3 ziem byłych Prus Wschodnich; tereny te stanowią obecnie obszar obwodu.
Zaraz po zajęciu tych ziem przez ZSRR powstał na ich obszarze Königsbergski Specjalny Okręg Wojskowy (ros. Кёнигсбергский особый военный округ), który, wbrew nazwie, zajmował się także administrowaniem sprawami cywilnymi. Formalnie obwód został utworzony 7 kwietnia 1946 jako część terytorium Rosyjskiej Federacyjnej Socjalistycznej Republiki Radzieckiej w ramach ZSRR, pod nazwą „obwód królewiecki” (Кёнигсбергская область). W wyniku zmiany nazwy miasta Królewiec na Kaliningrad (4 lipca 1946), powstał "obwód kaliningradzki". W tym samym czasie dokonano zmian nazw praktycznie wszystkich miejscowości w obwodzie.
Do 1947 praktycznie cała niemiecka ludność została wysiedlona; na obszarze tym osiedlili się osadnicy z różnych części ZSRR, głównie Rosjanie. Teren obwodu stał się z racji położenia geograficznego jedną z najbardziej zmilitaryzowanych części Rosji. Aż do 1991 obwód kaliningradzki pozostawał zamknięty dla cudzoziemców. Wszystkie połączenia lotnicze i kolejowe prowadziły w kierunku wschodnim, do portów zawijały tylko statki bandery radzieckiej, a szlaki kolejowe i drogowe wiodące ku południu urywały się w większości na granicy z Polską.
Po 1991 i ukonstytuowaniu się Federacji Rosyjskiej jako nowego państwa władze federacyjne w Moskwie nie były w stanie wypracować spójnej koncepcji dotyczącej bałtyckiej eksklawy. Pojawił się nurt separatystyczny postulujący szeroką autonomię (postulat partii „Reformy – Nowy Kurs”) lub nawet niepodległość obwodu jako Republiki Bałtyckiej – samodzielnego podmiotu prawa międzynarodowego, luźno stowarzyszonego z Rosją (koncepcje takie głosiła ). O ile jednak na początku lat 90. XX w. tego typu postulaty popierało nawet ok. 20–30% mieszkańców obwodu, to już w latach 2000–2001 poparcie dla utworzenia niezależnej republiki spadło do ok. 6%.
Zrealizowana w 2001 reforma pozbawiła obwód części bezpośrednich wpływów z podatków, które zostały przekazane do budżetu federalnego, w zamian wprowadzając mechanizm subwencji i dotacji. W efekcie przyczyniło się to do finansowego uzależnienia regionu od władz centralnych. W 2010 budżet federalny uzyskał z terenu obwodu wpływy w wysokości ok. 1 mld USD, a budżet obwodu – niespełna 0,4 mld USD. Subwencje, dotacje i transfery w roku 2010 stanowiły 40% dochodów budżetu obwodu.
1 kwietnia 2006 weszła w życie ustawa o specjalnej strefie ekonomicznej. Obecnie administracja prezydencka w okresie rządów Władimira Putina i Dmitrija Miedwiediewa realizuje pragmatyczne podejście do eksklawy, próbując z jednej strony dalej rozwijać jego współpracę międzynarodową, a drugiej zaś, ograniczając jego uprawnienia na rzecz większego uzależnienia od władz w Moskwie. Wprowadzono m.in. zakaz istnienia regionalnych partii i bloków politycznych.
30 stycznia 2012 w Kaliningradzie doszło do największego od lat protestu politycznego w Rosji, który przyczynił się m.in. do usunięcia dotychczasowego gubernatora obwodu Gieorgija Boosa.
Sankcje po napaści Rosji na Ukrainę utrudniły komunikację z pozostałą częścią Rosji .
Miasta.
Największym miastem obwodu jest jego ośrodek administracyjny – Kaliningrad, skupiający ok. 45% całej populacji regionu. Na terenie obwodu znajduje się 21 miast oraz 3 osiedla typu miejskiego.
Miasta i największe osiedla typu miejskiego:
Społeczeństwo.
Demografia.
Zgodnie ze spisem ludności przeprowadzonym w 2002 obwód kaliningradzki zamieszkuje 955 281 osób, co stanowi ok. 0,7% ogółu ludności Federacji Rosyjskiej. Około 78,5% ludności mieszka w miastach i osiedlach typu miejskiego, a 21,5% zamieszkuje wsie.
W 2010 zanotowano ujemny przyrost naturalny – liczba zgonów była wyższa od liczby urodzeń o około 3 tys. Straty te równoważone są przez migracje z innych obwodów Rosji.
Gęstość zaludnienia w obwodzie wynosi średnio 62,6 os./km², co stawia obwód na III miejscu w kraju, za okręgiem Krasnodarskim oraz Obwodem Tulskim.
Narodowości.
Obecna struktura narodowościowa obwodu ukształtowała się po II wojnie światowej, kiedy to, po ucieczce i wysiedleniu ludności niemieckiej, obszar ten zasiedlili osadnicy z różnych część Związku Radzieckiego, głównie Rosjanie. Polacy będący w diasporze na terenie obwodu mają swą organizację – Wspólnotę Kultury Polskiej.
W obwodzie kaliningradzkim żyje w sumie 97 narodowości i grup etnicznych, największa z nich to Rosjanie, którzy stanowią ponad 82% ogółu populacji.
Wyznania.
Zdecydowana większość ludności obwodu wyznaje prawosławie. Po okresie ateizacji w czasach ZSRR pozostała duża liczba niewierzących. Z licznych, acz niewielkich mniejszości wyznaniowych, żyją tutaj m.in. katolicy, protestanci (głównie luteranie oraz baptyści, a także przedstawiciele nowych ruchów religijnych wywodzących się z tradycji protestanckiej) oraz Świadkowie Jehowy i mormoni, muzułmanie i wyznawcy judaizmu.
Struktura wyznaniowa obwodu:
Migracje.
Obszar obwodu wykazuje dodatni przyrost rzeczywisty. Spowodowane jest to faktem, iż w obwodzie osiedlają się osoby pochodzenia europejskiego, zamieszkujące dotąd w należących niegdyś do ZSRR krajach Azji Środkowej. Saldo migracji w 2006 wyniosło 4‰, osiedlają się tutaj zwłaszcza Rosjanie, Ukraińcy i Niemcy. W wyniku migracji na terenie obwodu, po wojnie całkowicie pozbawionym Niemców, przedstawiciele tej narodowości stanowią już 0,9% populacji. Obwód kaliningradzki jest obwodem o największej fali imigracyjnej ze wszystkich obwodów Federacji Rosyjskiej. W lutym 2011 r. Rosja, Polska i Niemcy wezwały Komisję Europejską do objęcia obwodu ruchem bezwizowym z Unią Europejską. Ratyfikacja układu przez stronę rosyjską nastąpiła 14 czerwca 2012.
W 2011 konsulaty krajów UE wydały 215 tys. wiz dla mieszkańców obwodu (liczba ich wynosiła wówczas 941,5 tys.). Jedynie 18,5% mieszkańców miast obwodu nie opuściło nigdy granic Rosji.
Podział administracyjny.
Po reformie w 2010 obwód kaliningradzki pod względem administracyjnym dzielił się na trzy poziomy:
Rejony miejskie (stan do 2010):
Rejony (stan do 2010):
Gospodarka.
W 1996 r. powstała specjalna strefa ekonomiczna. Jej celem jest przyśpieszenie społeczno-gospodarczego rozwoju tego regionu.
Do 2006 r. import produktów do obwodu zwolniony był z ceł importowych.
W porównaniu z pozostałą częścią Rosji obwód posiada silnie rozwinięty sektor małych przedsiębiorstw. Jest ich dwukrotnie więcej niż średnio w Rosji (23,5 na 1000 mieszkańców przy średniej krajowej 11 na 1000) i generują one ok. 35% PKB eksklawy (średnio w Rosji tylko 17%).
Z uwagi na odizolowanie obwodu od reszty kraju i wiążące się z tym wyższe koszty prowadzenia działalności gospodarczej (energii, tranzytu i importu), jak też utrudnienia charakterystyczne dla całego kraju (korupcja, niski stopień ochrony praw własności, zmienność prawa), obwód cieszy się umiarkowanym zainteresowaniem inwestorów zagranicznych.
Przemysł.
Na terenie obwodu istnieje rozwinięty przemysł zajmujący się produkcją środków transportu: wagonów oraz dźwigów, a także przemysł stoczniowy (budowlany i remontowy) oraz motoryzacyjny (produkcja samochodów: firma Avtotor – montaż marek Opel, BMW, Chevrolet, KIA oraz AwtoWAZ – montaż marek Łada, Nissan, Renault).
Ponadto istnieje tutaj przemysł elektroniczny (produkcja telewizorów) oraz materiałów budowlanych oraz spożywczy.
Nadmorski charakter obwodu sprawia, iż istotną gałęzią gospodarki jest rybołówstwo i przetwórstwo rybne.
Surowce mineralne.
Na terenie obwodu znajdują się największe na świecie złoża bursztynu, obejmujące prawdopodobnie ponad 90% światowych zasobów tego surowca. Najwięcej bursztynu wydobywa się w rejonie osiedla Jantarnyj, gdzie często poddawany jest on także obróbce.
Znajdują się tutaj także niewielkie złoża ropy naftowej o wysokiej jakości (z niską zawartością siarki). Wydobycie roczne kształtuje się na poziomie 1 mln t z możliwością powiększenia do 1,5–2 mln t rocznie.
Znajdują się tu również pokłady soli kamiennej, węgla brunatnego, torfu oraz źródła wód mineralnych.
Transport.
Transport drogowy.
Na terenie obwodu istnieje dość gęsta sieć dróg utwardzonych, pochodzących jeszcze z okresu, gdy teren dzisiejszego obwodu należał do państwa niemieckiego. Ponieważ budowane przez Niemców drogi nie spełniają dzisiejszych rosyjskich norm w zakresie szerokości, jak też dlatego, iż charakteryzują się one dużą liczbą zakrętów, na większości dróg obwodu obowiązuje ograniczenie prędkości do 70 km/h (inaczej niż w pozostałych częściach kraju, gdzie dopuszczalna prędkość zwykle wynosi 90 km/h).
Ważniejsze drogi:
Oprócz tego na terenie obwodu znajduje się niedokończona droga, będąca planowaną niegdyś autostradą mającą łączyć Królewiec z Berlinem, zwana "„Berlinką”". Droga ta łączy się z polską drogą ekspresową S22 poprzez otwarte w dniu 3 grudnia 2010 roku przejście graniczne Grzechotki – Mamonowo II.
Samochodowe przejścia graniczne.
Na granicach obwodu znajdują się następujące przejścia:
Transport kolejowy.
Transport kolejowy wykorzystywany jest przede wszystkim dla przewozu towarowego między obwodem oraz sąsiednimi krajami i resztą terytorium Rosji. Ponadto ten rodzaj transportu odgrywa istotną rolę w przewozach pasażerskich, zarówno wewnątrz obwodu, jak i zagranicznych (wraz z przejazdami do pozostałej części Rosji). Z Kaliningradu wyjeżdżają pociągi zarówno do głównych miast Rosji (Moskwy i Sankt Petersburga), jak i miast zagranicznych (Wilna, Mińska, a dawniej również do Gdyni i Berlina).
Niegdyś sieć kolejowa pokrywająca obwód była znacznie gęstsza, lecz część połączeń została zamknięta i rozebrana w pierwszych latach powojennych; także tuż po rozpadzie ZSRR zamknięto część nierentownych połączeń.
Obecnie czynne są następujące odcinki torów:
Największymi węzłami kolejowymi są Kaliningrad, gdzie zbiega się 8 linii kolejowych i Czerniachowsk (4 linie)
Transport wodny.
Wodny transport na terenie obwodu należy podzielić na morski i śródlądowy.
Głównym towarowym portem morskim obwodu jest Kaliningrad, ważne porty znajdują się też w Pionierskim i Bałtijsku. Kaliningrad jest drugim co do wielkości rosyjskim portem morskim na Bałtyku. Z Bałtijska kursuje prom do Sankt Petersburga; miasto to ma także połączenie pasażerskie z Gdynią.
W Kaliningradzie, Czerniachowsku i Sowiecku znajdują się porty rzeczne. Żegluga odbywa się tylko po Pregole i Niemnie. Żegluga śródlądowa ma ograniczone znaczenie dla transportu; drogą tą przesyłają się tylko niewielką część ładunków, jakie przemieszczają się po terytorium obwodu; brak jest śródlądowej żeglugi pasażerskiej.
W okresie letnim między Kaliningradem, Fromborkiem i Elblągiem, po wodach Zalewu Wiślanego kursują wodoloty, eksploatowane przez polskich przewoźników.
Transport powietrzny.
W Kaliningradzie, a dokładniej w znajdującej się pod tym miastem osadzie Chrabrowo, znajduje się międzynarodowy port lotniczy.
Transport miejski.
W dużych miastach obwodu funkcjonuje transport autobusowy, jedynie w Kaliningradzie są ponadto linie tramwajowe (najstarsze w Rosji – działające od 1895) i linia trolejbusowa. Do końca II wojny światowej linia tramwajowa znajdowała się też w Sowiecku.
Energetyka.
W 2004 r. średnioroczne zapotrzebowanie na energię elektryczną na terenie obwodu wynosiło 3,5 mld kilowatogodzin, z czego zaledwie 235 mln pokrywała produkcja własna. W związku z tym w 2005 oddano do użytku pierwszy blok nowej, najnowocześniejszej w Rosji elektrociepłowni o mocy 450 MW. Pokrywa ona połowę zapotrzebowania na energię, w wyniku czego obwód obecnie jest w tym względzie samowystarczalny. Pod koniec 2010 roku uruchomiony został drugi blok elektrociepłowni, dzięki czemu eksklawa uniezależniła się zupełnie od systemów energetycznych sąsiednich krajów. W 2008 roku podjęto decyzję o budowie Bałtyckiej Elektrowni Jądrowej w miejscowości Nieman. Miała ona posiadać dwa bloki energetyczne o łącznej mocy 2300 MW (2 × 1150 MW). Budowę pierwszego bloku zaplanowano na lata 2010–2016, a drugiego na lata 2012–2018. Wyposażenie miało dostarczyć francusko-rosyjskie konsorcjum Alstom-Atomenergomash (AAEM). Planowano instalację reaktorów wodnych ciśnieniowych WWER-1200. Elektrownia miała zagwarantować obwodowi bezpieczeństwo energetyczne. Rosja zamierzała eksportować dwie trzecie wytwarzanego w niej prądu do Polski, Niemiec i Litwy. Bałtycka Elektrownia Atomowa miała być pierwszą wybudowaną z udziałem kapitału prywatnego, jednakże państwo miało zachować 51% udziałów. Jako wykonawcę wyłoniono rosyjski koncern Atomstrojeksport. Koszt budowy szacowano na 6 miliardów euro. Federalna Agencja Energii Atomowej (Rosatom) jako terminy rozpoczęcia budowy elektrowni podawała wiosnę 2010 r., a następnie luty 2012. Budowa, choć podjęta (wylano betonowy fundament pod pierwszy reaktor, zbudowano część jego korpusu i zrobiono wykop pod drugi reaktor), w 2013 r. została wstrzymana, o czym przesądziło fiasko starań o pozyskanie zagranicznego inwestora skłonnego do sfinansowania inwestycji, jak też brak zainteresowania potencjalnych odbiorców energii z innych krajów. Zapowiadano co prawda analizę możliwości budowy w tym miejscu reaktorów małej (40 MW) i średniej (640 MW) mocy, jednakże oznacza to, że budowa BEJ, przynajmniej w pierwotnie planowanym kształcie, nie będzie kontynuowana.
Władza.
Władza w obwodzie sprawowana jest zgodnie z "Konstytucją Federacji Rosyjskiej" i ustawodawstwem federalnym.
Władza ustawodawcza.
Lokalnym organem prawodawczym jest Kaliningradzka Duma Obwodowa (ros. Калининградская областная Дума). Składa się ona z 40 posłów, spośród których 10 wybieranych jest w okręgach jednomandatowych, kolejnych 10 – wielomandatowych, a 20 – z jednego okręgu, złożonego z całego obwodu.
W ramach Dumy działa 8 stałych komisji.
Władza wykonawcza.
Władzę wykonawczą sprawuje gubernator z pomocą lokalnego rządu ("Правительство Калининградской области"), na którego czele stoi. Od 2011 roku funkcję tę sprawuje Nikołaj Cukanow (były mer Gusiewa i pierwszy gubernator urodzony na terenie obwodu kaliningradzkiego, w 1965 r.). Poprzednim gubernatorem był Gieorgij Boos.
Współpraca z Polską.
Obwód kaliningradzki współpracuje z województwem warmińsko-mazurskim na mocy Porozumienia o współpracy między Województwem Warmińsko-Mazurskim i Administracją Obwodu Kaliningradzkiego z 19 września 2001. W Kaliningradzie mieści się Konsulat Generalny RP.
Siły Zbrojne Federacji Rosyjskiej.
Okolice Kaliningradu to najbardziej zmilitaryzowany obszar Federacji Rosyjskiej, istnieje tu największe skupisko obiektów militarnych w Europie. Bazy wojskowe mieszczą się na terenie całego obwodu kaliningradzkiego. Obwód kaliningradzki stanowi zaplecze Floty Bałtyckiej, której dowódca pełni również funkcję zwierzchnika wszystkich jednostek wojskowych w obwodzie, dowodząc Kaliningradzkim Rejonem Obronnym.
Tablice rejestracyjne.
Tablice pojazdów zarejestrowanych w obwodzie kaliningradzkim mają oznaczenie 39 lub 91 w prawym górnym rogu nad flagą Rosji i literami RUS.

</doc>
<doc id="68492" url="https://pl.wikipedia.org/wiki?curid=68492" title="Lennik">
Lennik



</doc>
<doc id="68493" url="https://pl.wikipedia.org/wiki?curid=68493" title="Zakon Szpitala Najświętszej Marii Panny Domu Niemieckiego w Jerozolimie">
Zakon Szpitala Najświętszej Marii Panny Domu Niemieckiego w Jerozolimie



</doc>
<doc id="68495" url="https://pl.wikipedia.org/wiki?curid=68495" title="Belęcin (wieś)">
Belęcin (wieś)

Belęcin – wieś w Polsce położona w województwie wielkopolskim, w powiecie wolsztyńskim, w gminie Siedlec.
W okresie Wielkiego Księstwa Poznańskiego (1815-1848) miejscowość wzmiankowana jako Belęcin należała do wsi większych w ówczesnym powiecie babimojskim rejencji poznańskiej. Belęcin należał do tuchorskiego okręgu policyjnego tego powiatu i stanowił siedzibę majątku Belęcin, który należał wówczas do Piotra Mielęckiego. Według spisu urzędowego z 1837 roku Belęcin liczył 251 mieszkańców, którzy zamieszkiwali 25 dymów (domostw).
W latach 1954-1961 wieś była siedzibą gromady Belęcin.
W latach 1975–1998 miejscowość administracyjnie należała do województwa zielonogórskiego.
W miejscowości znajduje się zabytkowy pałac z 1870 roku, przebudowany na pocz. XX wieku (obecnie funkcjonuje w nim szkoła podstawowa i gimnazjum) oraz park z cennymi okazami drzew.

</doc>
<doc id="68500" url="https://pl.wikipedia.org/wiki?curid=68500" title="Nadkrólestwo">
Nadkrólestwo



</doc>
<doc id="68503" url="https://pl.wikipedia.org/wiki?curid=68503" title="Wojna kalmarska">
Wojna kalmarska

Geneza wojny kalmarskiej 1611–1613.
Przynajmniej od 1600 król duński, Chrystian IV Oldenburg (1588–1648), planował wojnę ze Szwecją, w odważnej polityce zagranicznej poszukując środka do wyzwolenia się spod kurateli duńskiej Rady Państwa. Przyczyn do wybuchu wojny nie brakowało. W północnej części Półwyspu Skandynawskiego całe wybrzeże od Titisfjord do Półwyspu Kolskiego było obszarem spornym między Szwecją, Danią i Rosją. Za panowania Chrystiana IV Dania uznała cały obszar „Oceanu Północnego” za swe wody terytorialne. Wzmocniono także tamtejsze garnizony duńskie. Ze swej strony król Szwecji, Karol IX Waza (1599–1611) odpowiedział wzmożeniem akcji kolonizacyjnej. W 1607 r. Karol IX przyjął tytuł „króla Lapończyków w Nordlandii” i zaczął pobierać tam podatki. Naruszył przy tym terytorium związanej z Danią unią personalną Norwegii, nie reagując na protesty Chrystiana IV. W 1608 nadał Göteborgowi prawa połowu ryb na wybrzeżu Finnmarku, rozciągając je w 1610 także na mieszkańców Lubeki.
Do tej chwili szwedzka Rada Królewska (Riksråd) całkowicie popierała stanowisko Karola IX co do praw Szwecji do północnej części Półwyspu Skandynawskiego, ale nie chciała wojny z Danią. 11 (21) sierpnia 1609 Karola IX dotknął atak apopleksji, który niósł ze sobą częściowy paraliż. W listopadzie 1609 nastąpiła pewna poprawa, ale dawnej sprawności nie odzyskał on już nigdy.
W tym czasie najważniejszym powodem rosnącego napięcia w stosunkach szwedzko-duńskich stała się aktywność szwedzkich korsarzy, którzy podjętą przez rząd akcję blokady handlu ryskiego wykorzystywali jako pretekst do rabowania wszystkich obcych statków na Bałtyku. Zmniejszyło to dochody kupców duńskich i zmusiło rząd kopenhaski do kosztownego uzbrajania konwojów. Szwedzi narzekali z kolei na bezprawne ich zdaniem pobieranie od nich ceł na Sundzie. Były też wypadki aresztowania szyprów szwedzkich statków i porywania z nich marynarzy, wcielanych potem przymusowo do floty duńskiej.
W styczniu 1611 Chrystian IV podjął ostatecznie decyzję o wojnie. Duńska Rada Państwa została poinformowana, że jeśli nie zgodzi się na deklarację wojny wydaną przez niego jako króla Danii, wojnę rozpocznie on jako książę Szlezwiku-Holsztynu, bez jej zgody.
Wiosną 1611 Duńczycy aresztowali angielskiego agenta, Jamesa Spensa, który jechał do Szkocji werbować do armii szwedzkiej. Odpowiedzią na protesty Szwedów w tej sprawie była deklaracja wojny z kwietnia 1611.
1611.
Do wojny tej Karol IX nie był w ogóle przygotowany. Wojska duńskie były liczniejsze, lepiej wyszkolone i wyposażone. Armia szwedzka nie mogła im stawić czoła w otwartym polu. Prowadzono więc działania podjazdowe, szukając oparcia w trudnym, lesistym terenie i twierdzach. Duńczycy zdobyli też panowanie na morzu i szwedzkie porty zostały całkowicie zablokowane. Chrystian IV mógł wykonywać desanty w dowolnym miejscu. Był w stanie odciąć też Szwecję od wszelkich kontaktów z Europą Zachodnią.
Głównym celem strategicznym Chrystiana IV było zajęcie Sztokholmu. Na przeszkodzie stały jednak warunki naturalne. Siły duńskie nie były nigdy na tyle duże, aby podjąć równolegle działania na potrzebną skalę. Poza tym wojnę prowadzono na trudnym terenie, we wrogim kraju. Pomocnicze uderzenia na skrzydłach, które miały przygotować główne uderzenie na Sztokholm, okazały się jedynymi działaniami, które Chrystian IV mógł podjąć.
Kampania 1611 miała dla Szwedów fatalny przebieg. W maju 1611 skapitulowało miasto Kalmar, zaś 3 sierpnia 1611 zamek kalmarski. Jeden z najważniejszych szwedzkich portów na południowym wschodzie znalazł się w rękach duńskich. 20 okrętów szwedzkich zostało zatopionych w porcie kalmarskim przez własne załogi. Na dalekiej Północy prowincję Finnmark opanowały wojska norweskie.
Karol IX nie był w stanie prowadzić wojny. Jego zdrowie uległo dalszemu pogorszeniu. Jego umysł został wstrząśnięty niespodziewanym pojawieniem się komety. W odpowiedzi na niepowodzenia kampanii 1611 wysłał on wyzwanie Chrystianowi IV, aby stanął z nim do honorowego pojedynku. Doczekał się jedynie obraźliwej odpowiedzi. 30 października (10 listopada) 1611 umarł on w Nyköping, przeżywszy 61 lat. Szwecja znalazła się w trudnej sytuacji. Następcą Karola IX został jego syn, 17-letni wówczas Gustaw II Adolf (1611–1632).
1612.
Na początku 1612, kiedy Gustaw II Adolf wyruszył z Nyköping na wojnę z Duńczykami, ataki podejmowane przez Chrystiana IV na pomocniczych kierunkach wyrządzały Szwecji wielkie szkody. Armia szwedzka na wschodnim wybrzeżu stała w umocnionym obozie pod Ryssby i czekała na sprzyjającą okazję do odzyskania Kalmaru. W czasie krótkiej kampanii zimowej 1612 r. Gustaw II Adolf nie stawiał przed sobą jednak tak poważnych celów. Ograniczył się jedynie do niepokojenia sił duńskich. Nie doszło też do żadnego poważniejszego starcia. Obie strony pustoszyły swe pograniczne tereny. Gustaw II Adolf spustoszył Blekinge, na co Chrystian IV odpowiedział tym samym w Västergötland.
Po jednej z takich wypraw Gustaw II Adolf z małymi siłami powracał do głównego obozu. Został jednak dopędzony przez duńską kawalerię niedaleko Vittsjö. Jego straż tylna została zaskoczona i rozproszona. Król wraz ze swym otoczeniem uciekał po lodzie małego jeziora i pobliskich strumieni. Na jednym z nich pękł lód i młody król Szwecji z trudem został uratowany przez Pera Banera (syna Gustava Banera straconego w Linköping w 1600). Niecały miesiąc potem Chrystian IV miał podobną przygodę.
20 lutego (1 marca) 1612 stoczono bitwę pod Kölleryd, gdzie wojska szwedzkie dowodzone przez Jespera Matssona Cruusa rozbiły całkowicie wojska duńskie, dowodzone przez Chrystiana IV. Była to jedyna zwycięska dla Szwecji bitwa w tej wojnie. Król duński z trudem uciekł z pola bitwy. Zwycięstwo to nie miało jednak żadnego wpływu na dalszy przebieg wojny.
Kampania zimowa 1612 dobiegała końca i obie strony szykowały się do rozstrzygnięcia. Zasoby Szwecji były już jednak na wyczerpaniu. Zapasy broni i prochu były nieznaczne. Brakowało żywności i ubrań dla żołnierzy oraz paszy dla koni. Najlepsi marynarze zdezerterowali, część przeszła na stronę Chrystiana IV, gdyż rząd szwedzki zwlekał z wypłatą żołdu. Podatków nie można już było podnieść, gdyż już były one podniesione do maksimum. Na szczęście dla Szwedów, Dania miała podobne trudności. Brakowało przede wszystkim pieniędzy na opłacenie zaciężnych żołnierzy. Niedobory żywności, paszy i epidemie dziesiątkowały armię duńską. Spustoszenia po obu stronach granicy zwiększały także trudności króla duńskiego w nadchodzącej kampanii. Plan kampanii duńskiej na 1612 r. zakładał zdobycie Jönköping, a następnie uderzenie na Sztokholm. Najpierw jednak Duńczycy postanowili zabezpieczyć swe skrzydła. W oparciu o Kalmar Chrystian IV mógł prowadzić zdecydowane działania na wschodnim wybrzeżu. Na zachodzie celem działań miały być Älvsborg i Gullberg, bliźniacze twierdze strzegące założonego przez Karola IX Göteborga.
W maju 1612 rozpoczęło się oblężenie Älvsborga. Jego garnizon liczył 600 żołnierzy, w porcie kotwiczyła flotylla szwedzka zachodniego wybrzeża, która nie była jednak gotowa do wyjścia w morze. Flota duńska rozpoczęła blokadę wyjścia z portu. Mimo bohaterskiej obrony dowodzonej przez komendanta Olofa Stråle, Älvsborg został zmuszony do kapitulacji 24 maja (3 czerwca) 1612. Resztki garnizonu wymaszerowały pod sztandarami, a szwedzkie okręty zostały zatopione w porcie przez załogi, zgodnie z instrukcją Gustawa II Adolfa. Duńczycy nie mieli jednak większych trudności z ich wydobyciem. Kilka dni potem skapitulował Gullberg. Szwecja została odcięta od Morza Północnego.
Nadszedł teraz czas uderzenia na Jönköping. Zamiast tego Chrystian IV skierował swe wojska nad jezioro Vänern. Tu natrafił jednak na takie trudności, że dotarł tylko do Lidköping, skąd musiał wycofać się do rzeki Göta.
W tym czasie armia duńska na wschodnim wybrzeżu opanowała wyspę Olandię i zaczęła zajmować Östergötland, nie napotykając większego oporu. Dopiero w rejonie Vimmerby wojska duńskie natrafiły na większe przeszkody. Najbardziej jednak Duńczykom dawał się we znaki brak żywności i ukształtowanie terenu. Mimo to opanowali oni Söderköping i utrzymali się tam aż do sierpnia 1612.
W tym czasie, gdy Duńczycy odnosili sukcesy na obu wybrzeżach, Gustaw II Adolf przebywał w Jönköping. Jego oddziały stanowiły więc potencjalne zagrożenie dla obu armii duńskich. Zdecydował się on jednak uderzyć na wojska duńskie na wschodzie. Nie udało mu się odciąć im drogi odwrotu, jak planował, ale zmusił je do wycofania się do Kalmaru. Wtedy doszły do niego wieści, że Chrystian IV podjął ofensywę na Jönköping. Ponieważ wiedział on, że Jesper Matsson Cruus blokuje jedyną drogę z Älvsborga do Jönköping, którą mogłyby być przetransportowane działa oblężnicze, nie spieszył się z odsieczą. Chrystian IV rzeczywiście musiał obrać inną drogę i stanął pod murami Jönköping bez ciężkiego sprzętu oblężniczego i nie mógł próbować zdobyć miasta. Poza tym jego tyłom i lewej flance zagrażały wojska Jespera Matssona Cruusa. Z drugiej strony nadciągał zaś Gustaw II Adolf. Nie miał innego wyjścia, jak tylko zarządzić pośpieszny odwrót do Skanii. Oznaczało to praktycznie zakończenie działań wojennych na lądzie. Zapuszczając się aż pod Jönköping wojska duńskie po raz ostatni w historii znalazły się tak daleko w głębi terytorium szwedzkiego.
Chrystian IV spróbował poszukać rozstrzygnięcia w działaniach na morzu. Najpierw podjął próbę zniszczenia floty szwedzkiej, która zapuściła się bez wyraźnego celu aż ku ujściu Wisły. Eskadra ta zdążyła jednak schronić się w swej bazie w Älvsnabben w archipelagu sztokholmskim. Król Danii postanowił właśnie tam poszukać okrętów szwedzkich, biorąc po drodze na pokłady część własnych oddziałów z Kalmaru, czym wzbudził poważne zaniepokojenie Szwedów, którzy obawiali się teraz desantu duńskiego w rejonie Sztokholmu. Na południe od Sztokholmu doszło do spotkania floty duńskiej ze szwedzką, która zdecydowanie słabsza schroniła się pod osłonę twierdzy Vaxholm, strzegącej drogi wodnej do szwedzkiej stolicy. Chrystian IV rozpoczął ostrzał zamku. Vaxholm otrzymał wcześniej świeżą załogę złożoną z 1200 flamandzkich najemników pod dowództwem Mönichhofena. Nie mając szans na zdobycie Vaxholmu i zniszczenie floty szwedzkiej, we wrześniu 1612 Chrystian IV odpłynął ze swoimi okrętami do Kopenhagi. Oznaczało to zakończenie działań wojennych.
Walki na ograniczoną skalę prowadzono także wzdłuż całej granicy norweskiej, od Laponii po Värmland i Dalsland. W marcu 1612 strona szwedzka wydała wezwanie do Norwegów, aby ci porzucili króla Danii. W odpowiedzi wojska norweskie spustoszyły pograniczny Värmland i Dalsland. W sierpniu 1612 rozegrał się jeden z ciekawszych epizodów wojny kalmarskiej. Szwedzi zwerbowali w Anglii i Holandii 2 kontyngenty najemników. Ponieważ po utracie Älvsborga Szwecja odcięta była od Morza Północnego, oddziały te podjęły próbę lądowania w Norwegii i przebicia się przez jej terytorium do Szwecji. Udało się to jedynie oddziałowi zwerbowanemu w Holandii. Drugi oddział, złożony ze szkockich najemników, został zniszczony 26 sierpnia (5 września) 1612 r. w bitwie pod Kringen przez milicję norweska złożoną z okolicznej ludności (z Lesji, Dovre, Vaage, Fronu, Lomu oraz Ringebu).
Rokowania pokojowe i traktat w Knäred 1613.
Porażka Duńczyków pod Vaxholmem dała sygnał do rozpoczęcia rokowań. 18 września 1612 Chrystian IV zaproponował spotkanie przedstawicieli obu stron na granicy. Jego inicjatywa została od razu podchwycona przez Szwedów. Duńczycy jednak nie zgodzili się jednak na zawieszenie broni i obie strony rozpoczęły ostentacyjne przygotowania do następnej kampanii. Oba państwa nie miały jednak już sił do dalszej walki. Zwłaszcza strona duńska, której wojska składały się głównie z żołnierzy zaciężnych, była wyczerpana finansowo. Zainteresowane zakończeniem konfliktu były także Anglia i Holandia. Oba kraje, uczestniczące w handlu bałtyckim i dążące do równowagi w tym regionie, nie chciały nadmiernego wzrostu znaczenia Danii kosztem Szwecji.
Mediatorem w rokowaniach pokojowych został król Anglii, Jakub I Stuart. We wrześniu 1612 rozpoczęto negocjację z udziałem angielskich mediatorów w obu stolicach skandynawskich. Angielska oferta mediacyjna była zarazem ciosem zadanym pretensjom Zygmunta Wazy, gdyż przy tej okazji Jakub I uznał de iure Gustawa II Adolfa królem Szwecji, czego odmawiał uprzednio Karolowi IX.
W listopadzie 1612 dyplomaci obu stron spotkali się na moście granicznym w Sjöarydzie, niedaleko duńskiej wioski Knäred. 21 (31) stycznia 1613 w Knäredzie podpisano ostateczny traktat pokojowy. Gustaw II Adolf nalegał na jak najszybsze zawarcie pokoju i gotów był do ustępstw. Zdecydował się wziąć na siebie wynegocjowane warunki i podpisać tekst traktatu bez konsultowania się z Radą Królestwa.
Postanowienia traktatu z Knäredu były dla Szwecji zdecydowanie niekorzystne. Wyrzekli się oni Finnmarku oraz swych praw do miasta Sonnenburg na wyspie Ösel. Dania zatrzymywała Älvsborg, Göteborg oraz miasta Gamla Lödöse i Nya Lödöse, które wraz z przyległymi 7 gminami Västergötlandu pozostać miały w ich rękach do czasu wypłacenia przez Szwecję odszkodowań wojennych w wysokości 1 miliona riksdalerów. Miały one zostać spłacone w 4 rocznych ratach w okresie od 20 stycznia 1616 do 20 stycznia 1619. Jedynym sukcesem dyplomacji szwedzkiej było potwierdzenie zasady wolnego handlu pomiędzy oboma państwami z równoczesnym przypomnieniem, że poddani Gustawa II Adolfa są zwolnieni z cła sundzkiego.

</doc>
<doc id="68504" url="https://pl.wikipedia.org/wiki?curid=68504" title="Sątopy (województwo warmińsko-mazurskie)">
Sątopy (województwo warmińsko-mazurskie)

Sątopy (niem. "Santoppen") – wieś w Polsce położona w województwie warmińsko-mazurskim, w powiecie bartoszyckim, w gminie Bisztynek, przy drodze z Reszla do Bisztynka. W latach 1975–1998 miejscowość położona była w województwie olsztyńskim. Wieś znajduje się w historycznym regionie Warmia.
Historia wsi.
Wieś lokowana została 2 lutego 1337 przez prepozyta kapituły warmińskiej Jana i wójta warmińskiego Henryka z Lutr. Nazwa wsi pochodzi od nazwiska zasadźcy Prusa Santopa. Dekretem biskupa warmińskiego Hermana dochody z parafii w Sątopach przeznaczone były na utrzymanie katedry we Fromborku. Decyzja biskupa Hermana obowiązywała do 1772 r.
Pierwszym znanym proboszczem Sątop w roku 1379 był "Arnold Gelern". Proboszczami byli tu zwykle kanonicy kapituły warmińskiej, a jeden z nich Henryk Vogelsang został biskupem warmińskim. Parafia przed reformacją należała do archiprezbiteratu w Reszlu. Po II wojnie światowej kościół w Sątopach był kościołem filialnym parafii w Unikowie, a obecnie jest samodzielną parafią. Wieś Sątopy w czasach PRL była chłopską enklawą na pegerowskich terenach. Z tamtego okresu w Sątopach pozostał Zajazd "Popas u Samulewa" (teraz prywatny) uruchomiony przez Kombinat PGR Sątopy, który miał siedzibę w sąsiednich Sątopach-Samulewie.
Kościół.
Parafia w Sątopach pod koniec XV w. należała do archiprezbiteratu reszelskiego. Współcześnie parafia należy do dekanatu reszelskiego.
Kościół w Sątopach jest pod wezwaniem św. Jodoka i tytuł ten ma od średniowiecza. Kościół wzniesiony został na wzgórzu i tak jak dawniej bywało przy wszystkich kościołach otoczony jest cmentarzem. Kościół wybudowano w połowie XIV w., w przyziemiu z kamieni, wyżej z cegły. Po stronie zachodniej kościoła znajduje się masywna, czterokondygnacyjna wieża z 1380 r. Przy salowej bryle kościoła od południa znajduje się gotycka kruchta, a od północy pseudogotycka z 1886 r. zakrystia.
Pozostałość ołtarza św. Jodoka z 1515 fundowanego jeszcze przez biskupa warmińskiego Łukasza Watzenrodego eksponowana jest w wielkim refektarzu zamku biskupiego w Lidzbarku. Są to cztery skrzydła z poliptyku na których przedstawiono 16 obrazów, w tym dziewięć scen Męki Chrystusa. Obrazy wykonane są techniką tempry na desce sosnowej. Do 1930 przechowywane były w tutejszym kościele, obecnie znajdują się w Muzeum Warmii i Mazur w Olsztynie.
Znajdujący się obecnie w kościele w Sątopach ołtarz główny wykonany został w 1765 r. przez "Christiana Schmidta" z Reszla. W ołtarzu znajduje się XVIII w. obraz św. Jodoka. Lewy ołtarz boczny w kościele poświęcony jest św. Józefowi, a prawy Matce Bożej Niepokalanej. Na barokowo-rokokowy wystrój świątyni składają się: ambona z 1701 r., empora organowa, chrzcielnica i konfesjonały.

</doc>
<doc id="68509" url="https://pl.wikipedia.org/wiki?curid=68509" title="Rage Against the Machine">
Rage Against the Machine

Rage Against the Machine (w skrócie: Rage lub RATM) – amerykański zespół rapcore’owy.
Muzykę RATM można określić jako mieszankę rapu, hard rocka, punku i funku. Wizytówką zespołu jest charakterystyczny wokal Zacka de la Rocha. Charakteryzuje się rapowymi naleciałościami, jak również stylizacjami wokalnymi opartymi na eksperymentach Toma Morello z brzmieniem gitary. Wizytówką zespołu są teksty które poruszają tematy polityczne. Zespół znany z widowiskowych koncertów, również u boku takich zespołów jak U2 oraz Wu-Tang Clan. 21 czerwca 1994 wystąpili w Warszawie (support grał Kazik Na Żywo).
Historia.
Zespół został założony w Los Angeles w 1991 przez gitarzystę Toma Morello i wokalistę Zacka de la Rocha. Nazwa zespołu pochodzi od tytułu piosenki grupy Inside Out, w której występował de la Rocha. Tom Morello mówiąc o nazwie, powiedział, że "maszyną może być wszystko, od policji na ulicach Los Angeles, która katuje kierowców, po władzę, która robi z ludzi bezmyślne roboty".
Zespół był jedną z pierwszych i najważniejszych grup rapcore’owych lat 90. Członkowie RATM są znani ze swoich lewicowych poglądów politycznych, którym dają wyraz w tekstach piosenek, w wywiadach itp. Wspierają różne inicjatywy, m.in. uwolnienia skazanego na śmierć Mumię Abu-Jamala, wyrażają poparcie dla meksykańskich zapatystów.
Zack de la Rocha opuścił zespół 18 października 2000, ponad miesiąc przed wydaniem płyty "Renegades". Powodem odejścia wokalisty były różnice koncepcyjne członków zespołu. Zespół oficjalnie rozpadł się niedługo po tym wydarzeniu. Zack de la Rocha rozpoczął współpracę z wykonawcami ze sceny hip-hopowej, m.in. DJ Shadow, z którym nagrał w 2003 piosenkę „March of Death”, stanowiącą protest wobec wojny w Iraku. Pozostali członkowie zaprosili do współpracy wokalistę zespołu Soundgarden Chrisa Cornella, tworząc nową grupę Audioslave, która rozpadła się w 2007 roku.
W tym samym roku nastąpiła reaktywacja RATM w oryginalnym składzie. Kwartet wystąpił na festiwalu Coachella, który odbył się w dniach 27–29 kwietnia 2007 w Indio w stanie Kalifornia. Od tamtego czasu grupa regularnie koncertuje.
W 2012 roku miało miejsce 20-lecie wydania pierwszego albumu zespołu, "Rage Against the Machine". 23 listopada tegoż roku wydana została jubileuszowa remasterowana wersja albumu, zawierająca dodatkowo m.in. oryginalne demo płyty, DVD z nagraniami występów na żywo i zdjęcia zespołu z początku lat 90.
Na rok 2020 zapowiedziano reaktywację zespołu i trasę koncertową.

</doc>
<doc id="68510" url="https://pl.wikipedia.org/wiki?curid=68510" title="Polska reprezentacja narodowa w piłce nożnej">
Polska reprezentacja narodowa w piłce nożnej



</doc>
<doc id="68515" url="https://pl.wikipedia.org/wiki?curid=68515" title="Eukaryota">
Eukaryota



</doc>
<doc id="68519" url="https://pl.wikipedia.org/wiki?curid=68519" title="Kategorie taksonomiczne">
Kategorie taksonomiczne



</doc>
<doc id="68520" url="https://pl.wikipedia.org/wiki?curid=68520" title="Kategoria taksonomiczna">
Kategoria taksonomiczna



</doc>
<doc id="68521" url="https://pl.wikipedia.org/wiki?curid=68521" title="Izohalina">
Izohalina

Izohalina ("izo-" + = „sól”) – izolinia na mapie łącząca punkty o takim samym stopniu zasolenia. Stosowana do graficznego przedstawienia poziomów zasolenia jezior, mórz, oceanów.

</doc>
<doc id="68522" url="https://pl.wikipedia.org/wiki?curid=68522" title="Sherlock Holmes">
Sherlock Holmes

Sherlock Holmes (wym. ) – postać fikcyjna, bohater powieści i opowiadań kryminalnych sir Arthura Conana Doyle’a.
Holmes po raz pierwszy pojawił się w powieści "Studium w szkarłacie", wydanej w 1887 roku. Łącznie Conan Doyle napisał 4 powieści ("Studium w szkarłacie", "Pies Baskerville’ów", "Znak czterech", "Dolina trwogi") i 56 opowiadań o Holmesie.
Conan Doyle, znużony tworzeniem kolejnych opowiadań, w 1893 roku uśmiercił postać Sherlocka w utworze "Ostatnia zagadka". Holmes zginął w walce ze swym największym wrogiem, geniuszem świata przestępczego profesorem Moriartym, gdy razem spadli do alpejskiego wodospadu Reichenbach. Jednak czytelnicy brytyjscy tak przywiązali się do genialnego Holmesa, że po „uśmierceniu” ich bohatera nosili czarne przepaski na znak żałoby. Protesty czytelników spowodowały, że detektyw pojawił się znów (sfingował swoją śmierć) w opowiadaniu "Pusty dom" ("The Empty House") wydanym w roku 1903. Zachowanie fanów Holmesa uznawane jest za pierwszy przejaw fandomu.
Według własnej oceny Conana Doyle’a najlepszą z przygód detektywa była "Nakrapiana przepaska".
Pierwszym ilustratorem powieści "Studium w szkarłacie" opublikowanej w brytyjskim czasopiśmie "Beeton’s Christmas Annual" z 27 grudnia 1887 był David Henry Friston. Jednak najbardziej znanym ilustratorem, który odcisnął swoje piętno na postaci Holmsa był Sidney Paget, który zilustrował "Przygody Sherlocka Holmesa", dwanaście krótkich opowiadań, które ukazywały się od lipca 1891 do grudnia 1892 w "The Strand Magazine".
Charakterystyka postaci.
Urodził się około 1854 roku. O jego sprawach rodzinnych wiadomo mało, gdyż rzadko o nich mówił Holmes był genialnym detektywem wykorzystującym do rozwiązywania zagadek kryminalnych metody, jak sam autor określał, dedukcji. W rzeczywistości używaną metodą było rozumowanie abdukcyjne. Swoje śledztwa opierał na umiejętności obserwacji i znajomości psychologii, chemii, balistyki, matematyki, a także dużej wiedzy na temat wielu kultur i religii. Kierował się też intuicją. Był również utalentowanym skrzypkiem i bokserem. Zwykle był opanowany, rzadko ujawniał uczucia, na wieść o zaręczynach Watsona zareagował: "Miłość to kwestia emocjonalna, a wszystko co emocjonalne, jest przeciwieństwem chłodnego rozsądku, który cenię nade wszystko. Sam nigdy się nie ożenię, chyba że coś zmieni moje zdanie" ("Znak czterech"). Nałogowo palił tytoń, czasem, mimo przestróg przyjaciela, zażywał kokainę i morfinę, twierdząc, że rozjaśniają umysł. Rzadko decydował się na oderwanie od pracy, urlop spędzał głównie na rozwiązywaniu zagadek ("Układanka z Reigate", "Diabelska noga").
Holmes już w czasie studiów doskonalił swoją technikę dedukcyjną, prowadząc niekiedy dochodzenia w sprawach kryminalnych. Znane są dwie z nich: "Gloria Scott" i "Rytuał Musgrave’ów". Potem zamieszkał razem z doktorem Johnem H. Watsonem, który był jego jedynym przyjacielem i śledził oraz zapisywał wydarzenia z kariery zawodowej Holmesa. Sherlock rozwiązał dziesiątki zwykle bardzo zawiłych i tajemniczych zagadek kryminalnych, nierzadko związanych z wysoko postawionymi osobami z całej Europy. Pierwszą ze spraw z udziałem Watsona było "Studium w szkarłacie" dziejące się około 1880 r.. Przyjaciele mieszkali przy ulicy Baker Street 221b, a ich gospodynią była pani Hudson. Później, w wyniku sprawy "Znak czterech" w 1888 r., Watson ożenił się, założył praktykę lekarską i wyprowadził się ze wspólnego lokalu. Po roku 1903 Holmes stracił kontakt z Watsonem, zamieszkał na niewielkiej farmie w nadmorskiej miejscowości i poświęcił się pszczelarstwu. W 1907 rozwiązał sprawę "Lwiej grzywy". Ostatnią znaną sprawą był "Jego ostatni ukłon" w 1914 r. Najpóźniejszą wzmianką o Holmesie jest "Przypadek szalonego profesora" z 1923 r. Ostatnią opublikowaną przygodą są "Psy się nie mylą" (1927), jednak akcja dzieje się dużo wcześniej.
Detektyw utrzymywał siatkę płatnych informatorów złożoną głównie z dzieci i byłych przestępców. Często działał w przebraniu – np. jako włóczęga ("Znak czterech", "Diadem z berylami"), pastor, koniuszy ("Skandal w Bohemii"), hydraulik ("Król szantażu"), dama ("Klejnot Mazarina"), kapitan statku ("Harpun Czarnego Piotra"), stary antykwariusz ("Pusty dom"), palacz opium ("Człowiek z wywiniętą wargą"). Czasem powierzał Watsonowi zdobywanie informacji, zaś sam obserwował wszystko z ukrycia, interweniując w razie potrzeby ("Zniknięcie Lady Frances Carfax", "Pies Baskerville’ów"). W walce z przestępcami stosował też siłę fizyczną ("Samotna cyklistka", "Traktat Morski") i podstęp ("Umierający detektyw"). Lekceważył obowiązujące przepisy, gdy były sprzeczne z jego poczuciem sprawiedliwości ("Król szantażu", "Plany Bruce-Partington", "Znamienity klient", "Przygoda w Copper Beeches", "Abbey Grange"). Czasem popełniał błędy ("Żółta twarz"), bądź spóźniał się z rozwiązaniem zagadki ("Tańczące sylwetki", "Pięć pestek pomarańczy"), rozwiązanie mogło też nastąpić samoistnie ("Urzędnik maklera", "Przygoda w Copper Beeches").
Sukces Holmesa może być połowiczny, gdyż sprawcy pozostają nieuchwytni ("Grecki tłumacz",
"Kciuk inżyniera", "Stały pacjent"), mimo rozwiązania zagadki pozostaje problem ("Diadem z berylami", "Zniknięcie młodego lorda", "Sprawa tożsamości"). Czasem brak zagadki, gdyż sprawca jest znany ("Charles Augustus Milverton", "Znamienity klient") lub zagadka jest pozbawiona cech przestępstwa ("Nobliwy kawaler", "Lwia grzywa", "Żółta twarz", "Żołnierz o bladym obliczu", "Zaginiony sportowiec", "Człowiek z wywiniętą wargą"), bądź popełniono inne przestępstwo, niż się wydawało ("Srebrny Płomień", "Psy się nie mylą", "Wampir z Susseksu", "Zabójstwo przy moście", "Przedsiębiorca budowlany z Norwood").
Jego starszy brat Mycroft Holmes posiadał większe zdolności, lecz nie korzystał z nich tak często, jak Sherlock. Mycroft – o siedem lat starszy od niego – pracował na odpowiedzialnym stanowisku dla rządu królowej Wiktorii. Funkcjonował w stylu podobnym do sposobu pracy dzisiejszego komputera osobistego zaawansowanej generacji: przekazywano mu wszelkie informacje ze wszystkich departamentów, a tylko on w razie potrzeby potrafił od razu przytoczyć je z pamięci, a także pokazać ich wzajemny wpływ na siebie.
Holmes w kulturze.
Sherlock Holmes jest także bohaterem wielu filmów, spektakli teatralnych i gier komputerowych, niekoniecznie będących ekranizacjami utworów Conana Doyle’a. Występował również w literaturze brukowej i komiksach. Charakterystyczna szczupła sylwetka, pociągła twarz z orlim nosem, paciorkowate, niebieskie oczy, kraciasty płaszcz, czapka typu "deerstalker" (ang. "czapka łowców jeleni") i nieodłączna fajka czynią postać Holmesa łatwo rozpoznawalną na całym świecie. Taki wygląd Sherlock Holmes zawdzięcza ilustratorowi opowiadań (Sidney Paget), a nie ich autorowi. Można uznać, że postać ta stała się swoistą ikoną popkultury.
W 13 odcinku 7 sezonu serialu "Dr House" w prawie jazdy House’a jako adres podany jest 221 Baker Street, apt. B, Princeton. Sam doktor House jest częściowo wzorowany na postaci Sherlocka Holmesa. Głównym wątkiem w serialu nie było jedynie leczenie, a rozwiązywanie zagadek z nim związanych.
Sherlock Holmes jest także bohaterem serii gier komputerowych produkowanych przez Frogwares od 2002 roku (między innymi: Sherlock Holmes kontra Kuba Rozpruwacz, Testament Sherlocka Holmesa, , ) i produkcji innych firm np. "The Lost Files of Sherlock Holmes".
Muzea Sherlocka Holmesa znajdują się przy Baker Street w Londynie oraz szwajcarskich miejscowościach Meiringen, Lucens.

</doc>
<doc id="68534" url="https://pl.wikipedia.org/wiki?curid=68534" title="Sorgo">
Sorgo

Sorgo ("Sorghum" ) – rodzaj roślin z rodziny wiechlinowatych. Obejmuje 18–20 gatunków. Szczególnie dużo problemów taksonomicznych przysparza "Sorghum bicolor", którego odmiany i podgatunki były powodem opisywania licznych, odrębnych gatunków. Rośliny tego rodzaju występują w strefie klimatów ciepłych i gorących Starego Świata (tylko jeden endemiczny gatunek rośnie w Meksyku), stanowiąc jedną z najważniejszych roślin zbożowych tych regionów świata. Poza Afryką różne gatunki i odmiany uprawiane są także w Indiach i Chinach. Sorgo zajmuje piąte miejsce na świecie pod względem obszaru upraw. Rośliny tego gatunku cechują się dużą odpornością na wysokie temperatury i susze. Wartość odżywcza sorgo jest porównywalna z kukurydzą. Ziarno cechuje się wysoką wartością odżywczą i może być wykorzystywane zarówno w celach konsumpcyjnych, jak i jako pasza. W Polsce uprawiane i przejściowo dziczejące są dwa gatunki – sorgo alepskie "S. halepense" i sorgo dwubarwne "S. bicolor".
Systematyka.
Rodzaj z rodziny wiechlinowatych ("Poaceae") z rzędu wiechlinowców ("Poales"). W obrębie rodziny należy do podrodziny "Panicoideae", plemienia "Andropogoneae".
Uprawa w Polsce.
Sorgo zyskuje zainteresowanie w Polsce ze względu na zmianę warunków klimatycznych, które coraz bardziej sprzyjają uprawie sorgo niż kukurydzy. Okresowe susze, podatność kukurydzy na stonkę kukurydzianą, choroby grzybowe oraz uprawa na niewłaściwych glebach przekonują rolników do zmiany upraw.

</doc>
<doc id="68539" url="https://pl.wikipedia.org/wiki?curid=68539" title="Władysław Raginis">
Władysław Raginis

Władysław Raginis (ur. 3 lipca 1908 w Zarinach pod Dyneburgiem, zm. 10 września 1939 w Górze Strękowej) – kapitan piechoty Wojska Polskiego, heroiczny dowódca obrony Wizny, pośmiertnie odznaczony Krzyżem Srebrnym Orderu Virtuti Militari, Krzyżem Wielkim Orderu Odrodzenia Polski oraz awansowany do stopnia majora.
Życiorys.
Był synem Kazimierza i Genowefy z Sokołowskich. Po ukończeniu Gimnazjum w Wilnie, w 1927 wstąpił do Szkoły Podchorążych Piechoty w Komorowie k. Ostrowi Mazowieckiej. Po jej ukończeniu kontynuował edukację wojskową w Oficerskiej Szkole Piechoty, którą ukończył w stopniu podporucznika ze starszeństwem od 15 sierpnia 1930. Następnie pełnił służbę w 76 Lidzkim pułku piechoty w Grodnie jako dowódca plutonu, zajmując w tymże samym 1930 roku 565 lokatę pośród podporuczników piechoty. Zarządzeniem Prezydenta Rzeczypospolitej Ignacego Mościckiego z 12 marca 1933 r. (opublikowanym w dniu 14.03.1933 r. w Dzienniku Personalnym Ministerstwa Spraw Wojskowych) został awansowany do stopnia porucznika, ze starszeństwem z dniem 1 stycznia 1933 r. i 103 lokatą w korpusie oficerów piechoty. Na dzień 1 lipca 1933 r., jako oficer 76 pp, zajmował nadal 103 lokatę w swoim starszeństwie i 2070 lokatę łączną wśród poruczników piechoty, a w dniu 5 czerwca 1935 r. była to już 100 lokata w starszeństwie (1818 lokata łączna). W połowie lat 30. pełnił również funkcję instruktora - wykładowcy w Szkole Podchorążych Piechoty, której był absolwentem.
W 1937 został odznaczony przez premiera RP Srebrnym Krzyżem Zasługi. Na stopień kapitana został mianowany ze starszeństwem z dniem 19 marca 1938 i 239. lokatą w korpusie oficerów piechoty. W marcu 1939 pełnił służbę w batalionie fortecznym KOP „Sarny” na stanowisku dowódcy plutonu 4. kompanii. 27 sierpnia 1939 obsadził wraz ze swoją kompanią schrony bojowe twierdzy Osowiec.
Kampania polska w 1939.
2 września 1939 mjr Jakub Fober, opuszczając ze swym batalionem „Wiznę”, przekazał kpt. Raginisowi dowództwo nad całością obrony odcinka „Wizna”, tj. pasa o szerokości 9 km, który był fragmentem linii obronnej Samodzielnej Grupy Operacyjnej „Narew” gen. Czesława Młot-Fijałkowskiego na rzekach Narwi i Biebrzy, osłaniającej prawe skrzydło polskiego ugrupowania. „Wizna” zamykała ważną arterię komunikacyjną, szosę Łomża–Białystok i drogę Zambrów–Osowiec. Dowodząc 360 żołnierzami (w tym 20 oficerów), bronił powierzonego mu odcinka przed nacierającym XIX Korpusem Armijnym pod komendą gen. Heinza Guderiana, liczącym 42 200 żołnierzy, w tym 1200 oficerów. Podczas obrony Wizny, zwanej również polskimi Termopilami, kpt. Władysław Raginis oraz jego zastępca, por. Stanisław Brykalski, złożyli przysięgę, że żywi nie oddadzą bronionych pozycji. W polskiej historiografii istnieje niepotwierdzony przekaz, iż po trzech dniach niemieckiego natarcia gen. Heinz Guderian zagroził, że jeśli polscy żołnierze się nie poddadzą, rozstrzela jeńców wojennych. Pomimo groźby, obrona ostatniego punktu oporu – bunkra dowodzenia na Górze Strękowej – trwała nadal, aż do wyczerpania się zapasów amunicji. Wówczas Raginis, około godziny 12 w południe 10 września, rozkazał swoim żołnierzom złożyć broń i oddać się do niewoli. Następnie, ciężko ranny, dopełnił słów złożonej przysięgi – pozostał na stanowisku dowodzenia i popełnił samobójstwo, rozrywając się granatem.
W Wiźnie po wojnie umieszczono tablicę z napisem: "Przechodniu, powiedz Ojczyźnie, żeśmy walczyli do końca, spełniając swój obowiązek".
Rodzina kpt. Raginisa została oficjalnie powiadomiona o jego śmierci pod Wizną dopiero po 3 latach – w 1943 Maria Morawska, siostra kapitana, otrzymała zawiadomienie poprzez PCK z określeniem, że Władysław Raginis służył w Korpusie Ochrony Pogranicza.
Szczątki kpt. Raginisa odnaleźli i ekshumowali członkowie Stowarzyszenia Wizna 1939 pod kierownictwem Dariusza Szymanowskiego. Zidentyfikowano je po badaniach DNA, przeprowadzonych przez Zakład Medycyny Sądowej przy Uniwersytecie Medycznym w Białymstoku, na zlecenie kierującego ekshumacją Dariusza Szymanowskiego. Po 72 latach kpt. Władysław Raginis i por. Stanisław Brykalski pochowani zostali z wojskowymi honorami. 10 września 2011 odbył się ich oficjalny pogrzeb. Kpt. Raginis i por. Brykalski spoczęli w schronie dowodzenia na Górze Strękowej pod Wizną.
Awanse i odznaczenia pośmiertne.
Uchwałą Prezydium Krajowej Rady Narodowej z 9 stycznia 1947 Władysław Raginis został pośmiertnie odznaczony Krzyżem Srebrnym Orderu Virtuti Militari "za czyny odwagi i męstwa wykazane w walce z niemieckim najeźdźcą podczas kampanii wrześniowej 1939 roku". 13 maja 1970 został przez Radę Państwa pośmiertnie odznaczony Krzyżem Złotym tego orderu.
Pośmiertnie, postanowieniem prezydenta Lecha Kaczyńskiego z 28 sierpnia 2009 „za wybitne zasługi dla niepodległości Rzeczypospolitej Polskiej” został odznaczony Krzyżem Wielkim Orderu Odrodzenia Polski, order został przekazany 6 września tego roku podczas uroczystości upamiętniającej obronę Wizny.
1 sierpnia 2012 minister obrony narodowej Tomasz Siemoniak podpisał decyzję o pośmiertnym mianowaniu Władysława Raginisa na stopień majora. Oficjalne ogłoszenie i przekazanie aktów mianowania odbyło się 8 września 2012, podczas uroczystości upamiętniających bitwę pod Wizną, na których odprawiono mszę polową oraz apel poległych.
Władysław Raginis w kulturze.
Heroiczna walka i bohaterska śmierć kpt. Raginisa stała się inspiracją twórców kultury i oświaty, w tym m.in.:
Upamiętnienie.
1 września 1985 wprowadzono do obiegu znaczek o wartości 5 zł prezentujący portret kpt. Władysława Raginisa i obronę Wiziny.
Wizerunek Władysława Raginisa znalazł się na znaczku pocztowym z serii pt. „Wojna Obronna Polski 1939” wydanej przez Pocztę Polską dla upamiętnienia 50. rocznicy napaści na Polskę i wybuchu II wojny światowej (1989).
2019 roku Narodowy Bank Polski wprowadził do obiegu srebrną monetę "Polskie Termopile – Wizna" o nominale 20 złotych . 
W plebiscycie polskiego przewoźnika kolejowego Polregio, Władysław Raginis został wybrany patronem jednego z pociągów w województwie podlaskim. Plebiscyt odbył się w 2019 roku pod auspicjami Prezydenta RP Andrzeja Dudy z okazji 100. rocznicy odzyskania niepodległości przez Polskę. Pociąg kursował na trasach: Białystok-Ełk, Białystok-Kuźnica Białostocka i Białystok-Szepietowo. 
Władysław Raginis jest również patronem m.in.:
W plebiscycie na Wydarzenie Historyczne 2011 Roku, w którym wzięło udział ok. 5 tysięcy internautów, zwyciężył uroczysty pochówek kpt. Władysława Raginisa i por. Stanisława Brykalskiego, dowódcy obrony odcinka Wizna z honorami godnymi oficerów Wojska Polskiego. Gala finałowa odbyła się 4 kwietnia 2012 r. w Wołominie.

</doc>
<doc id="68540" url="https://pl.wikipedia.org/wiki?curid=68540" title="Puchar Polski w piłce nożnej mężczyzn">
Puchar Polski w piłce nożnej mężczyzn

Puchar Polski w piłce nożnej mężczyzn (także Puchar kraju, oficjalny skrót PP) – cykliczne rozgrywki piłkarskie, organizowane co roku przez Polski Związek Piłki Nożnej (PZPN) pod patronatem Prezydenta Rzeczypospolitej Polskiej dla polskich drużyn klubowych (zarówno amatorskich, jak i profesjonalnych). Zdobywca tytułu otrzymuje prawo gry w kwalifikacjach do Ligi Konferencji Europy oraz Superpucharze Polski. Najbardziej prestiżowe i masowe ze wszystkich rozgrywek pucharowych prowadzonych kiedykolwiek w Polsce – z racji liczby uczestniczących w nim drużyn – potocznie nazywane "pucharem tysiąca drużyn".
Od sezonu 2013/2014 każdy mecz finałowy PP rozgrywany jest na Stadionie Narodowym w Warszawie i ma on stałą datę jego rozgrywania – 2 maja.
Historia.
Pierwsza, wstępna koncepcja utworzenia „rozgrywek o Puhar Polski” (pisownia oryginalna zgodna z polską ortografią sprzed reformy w 1936) została zaproponowana w lipcu 1921 przez dziennikarzy redakcji "Tygodnika Sportowego", jednak nie spotkała się z większym odzewem środowiska piłkarskiego. Pod koniec 1922 powrócono co prawda do debaty na temat tych rozgrywek, jednak podczas "4. Walnego Zgromadzenia PZPN", zorganizowanego w dniach 25–26 lutego 1923 w Krakowie, pomysł został przegłosowany negatywnie.
W grudniu 1923 Zarząd PZPN ogłosił, iż wiosną 1924 zamierza przeprowadzić „okręgowe rozgrywki puharowe” (pisownia oryginalna). Nie były one jednak równoznaczne z Pucharem Polski, bowiem rywalizacja w nich kończyła się na szczeblu regionalnym, a zmagań stopnia centralnego w ogóle nie planowano. Impreza ta miała związek ze zmianami w terminarzu ówcześnie obowiązującego systemu rozgrywek o mistrzostwo Polski, które spowodowane były planowanym udziałem reprezentacji narodowej w turnieju piłkarskim igrzysk olimpijskich w Paryżu w 1924.
Jednak prace nad właściwym Pucharem Polski (wówczas „Puharem Polski PZPN”) rozpoczęto wiosną 1925, a formalnie powołano go do życia 16 września 1925 w Krakowie. Tego dnia bowiem Zarząd PZPN – z prezesem Edwardem Cetnarowskim na czele – zatwierdził jego regulamin. Miał on być przeprowadzony w dwóch fazach. Jesienią 1925 planowano wyłonić zdobywców w poszczególnych okręgach, którzy wiosną 1926 mieli walczyć na szczeblu centralnym o główne trofeum. Na każdym etapie, rozlosowana para miała rozegrać tylko po jednym spotkaniu (bez rewanżu), a jego zwycięzca uzyskiwał awans do kolejnych rund.
Inauguracyjne mecze (I rundy stopnia regionalnego i tym samym Pucharu Polski w ogóle) odbyły się w październiku 1925. Triumfatorami okręgowymi zostały: Warszawianka Warszawa, ŁKS Łódź, Wisła Kraków, Warta Poznań, Ruch Chorzów, Sparta Lwów, TKS Toruń i Sokół Równe (w okręgu wileńskim zwycięzcy nie wyłoniono). 19 kwietnia 1926 Zarząd PZPN zatwierdził weryfikację rozgrywek eliminacyjnych, dzieląc dziewięciu uczestników zmagań centralnych na trzy grupy terytorialne i ogłaszając równocześnie terminarz zawodów centralnych, z wieńczącym je finałem planowanym na 25 lipca 1926. Podział na grupy był następujący: grupa I – Warszawa, Poznań, Toruń, grupa II – Lwów, Lublin, Wilno, grupa III – Kraków, Łódź, Górny Śląsk. Trzej zwycięzcy grup mieli utworzyć grupę finałową. Rozgrywki we wszystkich grupach odbywały się dość archaicznym systemem „przegrywający odpada”. O kolejności meczów w grupach decydowało losowanie.
Zwycięzcami poszczególnych grup zostały drużyny Warty Poznań, Sparty Lwów i Wisły Kraków. Z powodu protestu jaki wniosła Warta po pierwszym meczu z TKS Toruń powtórka tego spotkania odbyła się dopiero 25 lipca, dlatego rozgrywki grupy finałowej rozpoczęły się z opóźnieniem. W pierwszej rundzie grupy finałowej los skojarzył drużynę poznańską ze Spartą Lwów. Pojedynku finałowego nie udało przeprowadzić się we wcześniej ustalonym terminie. Ostatecznie doszedł on do skutku 5 września 1926. O godzinie 15.30 w obecności 1500 widzów arbiter główny krakowianin Andrzej Rutkowski wyprowadził na murawę stadionu Wisły w Krakowie jedenastki miejscowej Wisły i Sparty Lwów. Wielką sensacją był awans do finału tej drugiej, wówczas już B-klasowej, która w pierwszej rundzie rozgrywek grupy finałowej ograła 1:0 poznańską Wartę. Różnicy nie było jednak widać na boisku. W 10 minucie – po celnym strzale z rzutu karnego – Władysław Kowalski uzyskał premierowego gola. Już 20 minut później goście wyrównali (Dmytrów II). Remis utrzymywał się do 89 minuty. Na 23 sekundy przed końcowym gwizdkiem, bramkę na wagę końcowego sukcesu "Białej Gwiazdy" zdobył Henryk Reyman.
Była to pierwsza i – jak się później okazało – ostatnia edycja krajowego Pucharu w międzywojennej Polsce. Rodzime kluby nie były zbytnio zainteresowane rywalizacją w dodatkowych rozgrywkach, a sprawą priorytetową i tak pozostawały dla nich zmagania o mistrzostwo kraju (dodatkowo w owym czasie zaczęła powstawać liga). Najdobitniej podejście czołowych drużyn do PP obrazowała sytuacja w okręgu lwowskim. Zdecydowanie najsilniejsze: Pogoń, Czarni, Lechia i Hasmonea odpadły już na szczeblu regionalnym, a do fazy centralnej zakwalifikowała się drugorzędna Sparta. Toteż władze PZPN, po konsultacjach z przedstawicielami klubów, postanowiły na czas nieokreślony zaprzestać organizowania PP. Mimo wszystko, w sierpniu 1930 Stanisław Mielech opublikował autorski projekt „prawdziwego” Pucharu Polski – wzorowanego na Pucharze Anglii – który jednak również przeszedł bez większego echa.
Kolejną edycję Pucharu kraju zorganizowano dopiero czasach „epoki ludowej”. 4 grudnia 1949, podczas "32. Nadzwyczajnego Walnego Zgromadzenia PZPN" w Warszawie, postanowiono na wzór sowiecki przeprowadzić rozgrywki o Puchar Polski w cyklu dwuletnim. 21 lutego 1950 Zarząd PZPN zatwierdził ich regulamin, a 29 kwietnia 1950 odbyły się inauguracyjne spotkania. 4 lutego 1951 – podczas "35. Walnego Zgromadzenia PZPN" w Warszawie – podjęto uchwałę, by wyniki trwającego PP (ale jeszcze przed fazą centralną, od której rywalizację rozpoczynali najlepsi) uznać za mistrzostwa Polski, zaś zdobywcy pucharu przyznać jednocześnie tytuł mistrza kraju. Stało się to po raz pierwszy i jedyny w historii rodzimej piłki. Nieświadomi niczego inicjatorzy pomysłu, wzorów dla swego postępowania szukali oczywiście w ZSRR, jednak w rzeczywistości identyczna koncepcja narodziła się w XIX-wiecznej Anglii. Tam bowiem znacznie bardziej prestiżowe od ligi były rozgrywki Pucharu Federacji, czyli krajowego pucharu. Faktem jest, iż ówczesna edycja PP (1950/1951) była wyjątkowa. Według oficjalnych danych związku (tak naprawdę nie do końca wiarygodnych) wzięło w niej udział 106.704 zawodników, grających w 7.716 drużynach, co bezspornie należy uznać za wielki sukces propagandowy. Dzięki PP „wielka piłka” mogła dotrzeć do najmniejszych miejscowości, a mecze posiadały możliwie najlepszą oprawę, stając się przy okazji „małymi lokalnymi świętami sportu”. Główne trofeum ufundował ówczesny prezydent RP Bolesław Bierut (walczono o nie później aż do edycji 1988/1989 włącznie), a w rozegranym 16 września 1951 na warszawskim Stadionie Wojska Polskiego finałowym meczu Ruch Chorzów ograł krakowską Wisłę 2:0 (1:0).
Swój epilog owa edycja miała cztery dekady później. 11 czerwca 1989 – podczas warszawskiego "62. Walnego Zgromadzenia PZPN" – działacze "Białej Gwiazdy" wnioskowali bowiem o unieważnienie związkowych postanowień z lutego 1951 i przyznanie ich klubowi (jako ówczesnemu zwycięzcy ligi) tytułu mistrza Polski (kosztem chorzowian). Uznając, iż nie mają żadnych szans powodzenia w czasach PRL, zdecydowali się na to dopiero w „nowej Polsce”. Ich petycja została jednak rozpatrzona negatywnie, bowiem zasady walki o krajowy czempionat znane były jeszcze przed rozpoczęciem decydujących gier.
Następna edycja Pucharu nie posiadała już ani oprawy, ani rangi, jak sezon wcześniej. O mistrzowską paterę ponownie walczono w lidze, więc prestiż PP automatycznie spadł. Najdobitniej niech świadczy o tym fakt, iż decydującą fazę przeprowadzono dopiero po zakończeniu zmagań ligowych (jesienią i zimą, zamiast wiosną i latem). Rozgrywki były jednak niezwykle emocjonujące. Warto wspomnieć, iż 30 listopada 1952 ćwierćfinałowy bój pomiędzy Lechią Gdańsk, a Szombierkami Bytom trwał aż 148 minut. W normalnym czasie zanotowano remis 1:1. Regulamin przewidywał dogrywkę, która musiała przynieść rozstrzygnięcie (nie planowano bowiem serii rzutów karnych). Wobec indolencji strzeleckiej trwała ona niemal... godzinę ciągłej gry. Dopiero w 148 minucie spotkania gola na 1:2 zdobył dla gości ze Śląska Sobek. Mecz finałowy odbył się dopiero 21 grudnia 1952 – najpóźniej w całej historii. Niecodziennym był awans do niego rezerw Legii Warszawa. Stało się tak po raz pierwszy, ale nie ostatni w dziejach PP (w 1975 do finału awansował ROW II Rybnik, a w 1993 – Ruch II Chorzów). Główny zespół Legii odpadł już w 1/8 finału, natomiast ich dublerzy (wzmocnieni jednak od ćwierćfinału zawodnikami I składu) radzili sobie dużo lepiej, eliminując dużo bardziej utytułowanych rywali – m.in. Górnika Zabrze, chorzowski Ruch i Wisłę Kraków. W decydującym pojedynku – na Stadionie Wojska Polskiego – nie sprostali oni jednak lokalnej Polonii, ulegając jej 0:1 (0:0).
Obradujące w stolicy "36. Plenum Sekcji Piłki Nożnej GKKF" (organ zastępujący wówczas PZPN), postanowiło 8 lutego 1953 zawiesić na jeden sezon rozgrywki pucharowe, by kadra narodowa mogła lepiej przygotować się do eliminacji Mistrzostw Świata'1954 (z których notabene – w obawie przed kompromitacją, po wylosowaniu o wiele mocniejszych Węgrów – została wycofana). Rozgrywki o PP przywrócono do terminarza 20 lutego 1954, podczas warszawskiego "37. Plenum Sekcji Piłki Nożnej GKKF".
Edycja 1954 zapadła w pamięć przede wszystkim finałem. Po raz pierwszy i jedyny w historii, by wyłonić zdobywcę trofeum potrzebowano dwóch spotkań (mowa naturalnie o czasach, gdy końcowe rozstrzygnięcie zapadało regulaminowo po jednym meczu – tj. do sezonu 1998/1999). 25 lipca 1954 na Stadionie Wojska Polskiego po 90 minutach pojedynku Gwardii Warszawa z Wisłą Kraków zanotowano bezbramkowy remis. Trwająca zaledwie kwadrans dogrywka również nie przyniosła gola, więc trzeba było zorganizować dodatkowy bój finałowy. Doszło do niego 9 września 1954 na wrocławskim Stadionie Olimpijskim, a zdecydowanie lepsze okazały się "Harpagony", zwyciężając 3:1 (2:0).
Finał V edycji – rozegrany 29 września 1955, ponownie na Stadionie Wojska Polskiego – przyniósł premierowy triumf stołecznej Legii, która później zdobędzie główne trofeum jeszcze 17 razy (co do dziś jest rekordowym osiągnięciem w PP). Gospodarze obiektu rozgromili gdańską Lechię 5:0 (3:0) i była to najwyższa wygrana w meczu finałowym krajowego Pucharu w jego dotychczasowej historii (identyczny rezultat powtórzyła – również Legia – ćwierć wieku później deklasując Lecha Poznań).
Gospodarzem finału VI edycji był – po raz pierwszy – nowo otwarty Stadion Dziesięciolecia. 24 czerwca 1956 Legia Warszawa ograła na nim zabrzańskiego Górnika 3:0 (0:0), co było jej drugim triumfem z rzędu.
20 lipca 1957 odbył się ostatni przed kolejną dłuższą przerwą mecz PP (finał ŁKS – Górnik Zabrze 2:1). Wcześniej bowiem (17 lutego 1957) – podczas "41. Walnego Zgromadzenia PZPN" – rozgrywki o to trofeum postanowiono po raz wtóry zlikwidować. Dopiero 14 lutego 1959, w trakcie warszawskiego "44. Walnego Zgromadzenia PZPN" – na wniosek redakcji Przeglądu Sportowego i „Sportu”, które wówczas wspólnie organizowały zimowy puchar klubowy – postanowiono wznowić batalię o PP. Faktycznie stało się to jednak faktem dopiero latem 1961, gdy rozpoczęto VIII edycję (1961/1962). Kwestie wstępne omówiono 18 i 19 lutego 1961 w czasie "46. Walnego Zgromadzenia PZPN", ale jeszcze w kwietniu 1961 Zarząd PZPN przeforsował projekt wprowadzenia do regulaminu... meczu o trzecie miejsce. To wydarzenie bezprecedensowe chyba w skali całego świata, na szczęście przeprowadzone tylko jeden raz (Odra Opole pokonała w nim Cracovię 3:1). W finale – zorganizowanym 22 lipca 1962 na chorzowskim Stadionie Śląskim – Zagłębie Sosnowiec zwyciężyło Górnika Zabrze 2:1 (1:0). Od tamtej pory rozgrywki Pucharu Polski toczą się nieprzerwanie po dziś dzień.
W latach 60. i 70. bezsprzecznie zdominowały go kluby górnośląskie. Od edycji 1962 do edycji 1978 tylko dwukrotnie (1967 i 1976) zdarzyło się, by do finału nie zakwalifikował się zespół z tego regionu.
W sezonie 1964/1965 miała miejsce największa niespodzianka w dotychczasowej historii zmagań o PP. Po wyeliminowaniu kolejno m.in.: Startu Łódź, Polonii Bytom, Pogoni Szczecin, Wisły Kraków i ŁKS Łódź do ostatecznej potyczki awansowali Czarni Żagań. W finale – rozegranym 2 czerwca 1965 na "Stadionie Miejskim w Zielonej Górze" – ambitni trzecioligowcy nie dali już rady Górnikowi Zabrze, ulegając mu 0:4 (0:3). Później zabrzanie zdominowali rozgrywki pucharowe, triumfując w nim pięć kolejnych razy (1968 – 1972), co jest wydarzeniem bez precedensu w całej dotychczasowej historii PP. Dlatego po zwycięstwie nad Legią w 1972 zdobyli główne trofeum (do tej pory przechodnie) na własność. W związku z tym od 1973 walka toczy się o nowy puchar.
Finał PP w 1972 pomiędzy Górnikiem Zabrze a Legią Warszawa był wspaniałym, stojącym na wyjątkowym poziomie widowiskiem. Grały ze sobą nasze „eksportowe” wówczas drużyny, z wieloma reprezentantami Polski w składach. I tak, Lubański, Szołtysik, Anczok, Gorgoń i Oślizło w „Górniku”, naprzeciwko Deyny, Gadochy, Ćmikiewicza i Blauta w „Legii”. W pierwszej połowie prowadziła „Legia” 2:1, po dynamicznych akcjach Roberta Gadochy. W drugiej połowie panował już tylko „Górnik”, w którym popis gry dał Włodzimierz Lubański, strzelając sam 4 gole (w tym jednego, rzadkiej piękności z rzutu wolnego). Mecz zakończył się wynikiem 5:2 dla „Górnika”, pozostając na długo w pamięci kibiców, oglądających go na żywo i w telewizji.
Sytuacja z „kopciuszkiem” w finale powtórzyła się w XIII edycji. 9 lipca 1967 do decydującej potyczki przeciw Wiśle Kraków stanął trzecioligowy Raków Częstochowa. W przeciwieństwie do Czarnych Żagań był on jednak świeżym spadkowiczem z II ligi. Mimo tego uległ faworytowi po dogrywce 0:2.
W 1983 r. w finale ponownie znalazł się trzecioligowiec, była to Lechia Gdańsk, która dotarła tam po wyeliminowaniu m.in. Widzewa Łódź i Śląska Wrocław. Jej rywalem w ostatecznej potyczce był Piast Gliwice, pokonany przez klub z Gdańska 2:1 (2:1) na stadionie w Piotrkowie Trybunalskim. Był to, jak na razie, jedyny przypadek, kiedy puchar został zdobyty przez klub z trzeciego poziomu rozgrywkowego.
Dramatyczny przebieg miał – rozegrany 9 maja 1980 w Częstochowie – finał edycji 1979/1980. Zarówno przed, w trakcie, jak i po meczu Legii Warszawa z poznańskim Lechem doszło do zamieszek, między kibicami obydwu drużyn. To właśnie wówczas po raz pierwszy na wielką skalę pojawił się w Polsce problem chuligaństwa przy okazji imprezy sportowej, więc organizatorzy imprezy oraz milicja nie byli zupełnie przygotowani na taki obrót wydarzeń. Ze względów propagandowych prawdziwy bilans starć został przez władze utajniony, choć wiadomo, że oprócz setek rannych (w tym kobiet i dzieci) były ofiary śmiertelne. Na boisku zdecydowanie lepsi okazali się "Wojskowi", pewnie zwyciężając 5:0 (3:0). Od tego czasu wszystkie potyczki (również finałowe) tych dwóch klubów należą już do klasyki PP (podobnie jest zresztą w lidze). W decydującym boju krajowego pucharu warszawianie wystąpili przeciw "Kolejorzowi" jeszcze czterokrotnie(w 1988, 2004, 2011, 2015) minimalnie mu ulegając w pierwszych dwóch finałach i dwukrotnie pokonując Lecha w finale 3 maja 2011 roku w Bydgoszczy oraz 2 maja 2015 roku na Stadionie Narodowym w Warszawie. 23 czerwca 1988 na stadionie Widzewa w Łodzi – po remisie 1:1 – potrzebne były rzuty karne (3:2), zaś obydwa finałowe mecze edycji 2004 na długo wpisały się w świadomość kibiców. Dramatyczny był zwłaszcza rewanż, po którym poznaniacy odbierali trofeum na stadionie odwiecznego rywala, po czym zostali sponiewierani przez miejscowych kibiców. Po meczu finałowym PP sezonu 2010/2011 doszło do zamieszek na stadionie w Bydgoszczy, gdy cieszący się ze zwycięstwa kibice Legii wbiegli na boisko, a chwilę potem zrobili to Lechici.
24 czerwca 1989 rozegrano – zdaniem wielu ekspertów i zwykłych kibiców – jeden z najlepszych piłkarsko finałów krajowego Pucharu w jego historii. Na "Stadionie Miejskim w Olsztynie" Legia Warszawa pokonała 5:2 (3:1) Jagiellonię Białystok, dla której był to jeden z największych sukcesów. Sam wynik – również niezwykły. Siedem goli w meczu finałowym uzyskano jeszcze tylko raz (4 czerwca 1972 w pojedynku Górnika Zabrze z Legią – również 5:2 – na "Stadionie Miejskim w Łodzi"). Wówczas to po raz ostatni przyznano puchar ufundowany w 1951 przez Bolesława Bieruta. Fundatorem głównego trofeum od następnej edycji był pierwszy prezydent III RP Wojciech Jaruzelski.
Kilkakrotnie w dziejach do finału PP udało się dotrzeć drugoligowcom. Największe sukcesy odnieśli z nich Ruch Chorzów w sezonie 1995/1996, Miedź Legnica w sezonie 1991/1992, Stal Rzeszów w sezonie 1974/1975 oraz Wisła Kraków w sezonie 1925/1926. Miedź Legnica 24 czerwca 1992 ograła zabrskiego Górnika w rzutach karnych 4:3 (w regulaminowym czasie było 1:1, a dogrywka nie przyniosła rozstrzygnięcia). Ciekawostką, stanowi fakt, że Miedź Legnica był pierwszym i jednocześnie jedynym zdobywcą Pucharu Polski, który w momencie zdobycia tego trofeum nigdy nie grał w swej historii w najwyższej klasie rozgrywkowej (Miedź Legnica awans do pierwszego poziomu ligowego w Polsce po raz pierwszy uzyskała w 2018 – 26 lat po zdobyciu Pucharu Polski).
Dramatycznie zakończył się finał rozgrywek w 1995 roku, po zwycięstwie Legii Warszawa nad GKS Katowice 2:0 chuligani starli się z policją, demolując przy tym część trybun Stadionu Wojska Polskiego w Warszawie.
Wyjątkowym finałem okazał się finał rozegrany 16 czerwca 1996 roku na Stadionie Polonii Warszawa w Warszawie, w którym Ruch Chorzów pokonał 1:0 GKS Bełchatów. Po raz pierwszy bowiem w historii rozgrywek główne trofeum wręczył triumfatorom Prezydent Rzeczypospolitej Polskiej (ówcześnie funkcję tę piastował Aleksander Kwaśniewski). Identycznie było rok później – 29 czerwca 1997 na Stadionie ŁKS w Łodzi, po meczu stołecznej Legii z „Katowicami” (2:0). Niestety, w kolejnych latach tej pięknej tradycji (wzorowanej na Pucharze Francji) – z nieznanych przyczyn – jednak nie kontynuowano.
Wielkim skandalem zakończył się finał XLIV edycji – rozegrany 13 czerwca 1998 na Stadionie Miejskim w Poznaniu – pomiędzy Amicą Wronki i drugoligowym Aluminium Konin. Najwyższy wynik w historii krajowego Pucharu (5:3, po dogrywce) był – jak się później okazało – tylko po części zasługą piłkarzy (uczciwie strzelali przede wszystkim ci z Konina). Owo spotkanie znalazło się na liście podejrzanych w aferze korupcyjnej – tzw. „aferze Fryzjera”, a premierowy triumf Amice – i tym samym serię trzech zwycięstw w PP z rzędu – zapewnił głównie jej ówczesny menadżer Ryszard Forbrich.
W 1999 znaczącej zmianie uległ system rozgrywek PP. Dotyczyło to zwłaszcza finału, który od sezonu 1999/2000 do sezonu 2005/2006 przeprowadzany był w formie dwumeczu, na stadionach obydwu finalistów (model zaczerpnięty z Pucharu Włoch). Ostatni finał jednomeczowy na neutralnym terenie odbył się 13 czerwca 1999 na Stadionie Miejskim w Poznaniu, a wronecka Amica tym razem 1:0 (0:0) pokonała GKS Bełchatów. Pierwszy finał według nowych zasad zorganizowano w edycji 1999/2000. Najpierw – 6 czerwca 2000 – Amica zremisowała w Krakowie z tamtejszą Wisłą 2:2 (1:1), a trzy dni później zwyciężyła ją u siebie 3:0 (2:0), wywalczając swój ostatni jak dotąd Puchar.
Do niecodziennego wydarzenia doszło w sezonie 2001/2002. 10 października 2001 na Stadionie Miejskim w Poznaniu, gdy miejscowy Lech podejmował swego „odwiecznego” rywala – Pogoń Szczecin w meczu II rundy. Przez 120 minut piłkarze nie potrafili zdobyć choćby jednej bramki, za to w serii rzutów karnych strzelali bez pudła. Wynik 12:11 dla gospodarzy do dzisiaj jest niepobitym jeśli chodzi o jakiekolwiek oficjalne rozgrywki piłkarskie w kraju.
W edycji 2004/2005 II rundę Pucharu Polski eksperymentalnie przeprowadzono w formie rozgrywek grupowych (osiem 4-zespołowych grup – mecz i rewanż, każdy z każdym), a po dwie najlepsze każdej z nich awansowały do 1/8 finału. Forma ta według PZPN sprawdziła się, jednak od kolejnej edycji została zaniechana. Wrócono do klasycznego systemu pucharowego, motywując ów fakt powiększeniem Ekstraklasy z 14 do 16 drużyn od sezonu 2005/2006, a także zbyt małej liczbie wolnych terminów przed Mistrzostwami Świata 2006.
Następne poważniejsze zmiany wynikły w trakcie LIII edycji. Zrezygnowano bowiem z przeprowadzania finału w formie dwumeczu, wracając tym samym do pierwotnej (obowiązującej w latach 1926–1999) koncepcji jednego spotkania na neutralnym terenie. Na miejsce decydującego pojedynku wybrano stadion ówczesnego lidera rodzimej ekstraklasy w Bełchatowie. Podczas trwania rozgrywek w owym sezonie doszło do niecodziennej sytuacji. Decyzją Wydziału Gier PZPN wskutek toczącego się postępowania dyscyplinarnego za udział w aferze korupcyjnej zawieszono w rozgrywkach Arkę Gdynia, która dotarła do ćwierćfinału i miała już za sobą pierwszy bój dwumeczu z Wisłą Płock (zremisowany 1:1). Do rewanżu w Gdyni nie doszło, a płocczanie otrzymali walkower 0:3. Na tydzień przed finałem Arkę odwieszono, jednak przywrócenie jej do gry w rozgrywkach PP było już niemożliwe.
Do finału PP 2007/2008 po raz drugi w historii zakwalifikowały się drużyny, które wywalczyły dwa czołowe miejsca w końcowej tabeli ekstraklasy: Wisła Kraków i Legia Warszawa. Wcześniej identyczna sytuacja miała miejsce w 1969, kiedy ówczesny wicemistrz Polski Górnik Zabrze pokonał w finale mistrza kraju stołeczną Legię 2:0.
29 czerwca 2010 w Warszawie podpisano umowę pomiędzy Jerónimo Martins i PZPN, na mocy której do 31 lipca 2014 miano oficjalnego sponsora Pucharu Polski nosiła sieć handlowa Biedronka.
W latach 2011-2013 trzy razy z rzędu Puchar zdobyła Legia Warszawa. W sezonie 2012/2013 od ćwierćfinałów drużyny rozgrywały pomiędzy sobą dwumecze. 
Od 2014 r. finał rozgrywek zaczęto organizować na Stadionie Narodowym w Warszawie. W 2014 r. po raz pierwszy w historii Puchar zdobyła drużyna Zawiszy Bydgoszcz. W 2015 r. po raz trzeci w historii w finale grał późniejszy mistrz z wicemistrzem Polskiː Lech Poznań z Legią Warszawa. Puchar wygrała Legia. 
Od sezonu 2018/2019 ćwierćfinały i półfinały Pucharu Polski PZPN rozgrywane są systemem tylko jednego spotkania.
W latach 2020 i 2021 w części biurowo-konferencyjnej Stadionu Narodowego zorganizowano szpital dla chorych na COVID-19. Z tego powodu finały Pucharu Polski odbyły się na Arenie Lublin.
W 2020 r. pierwszy raz w historii Puchar zdobyła Cracovia. W 2021 r. po raz drugi w historii do finału awansował późniejszy wicemistrz Polski Raków Częstochowa oraz pierwszoligowa Arka Gdynia. Pierwszy raz w historii Puchar zdobył Raków, wygrywając z Arką 2ː1.
W 2022 r. po raz czwarty w historii w finale grały zespoły, które zajęły dwa pierwsze miejsca na podium ekstraklasyː Lech Poznań i Raków Częstochowa. Tytuł zdobywcy Pucharu obronił Raków, wygrywając z Lechem 3ː1.
Format.
Format rozgrywek był wiele razy zmieniany. W rozgrywkach na szczeblu centralnym uczestniczy 69 klubów występujących w Mistrzostwach Polski. Puchar Polski toczy się niezależnie od jakichkolwiek rozgrywek ligowych, według odrębnego regulaminu, systemem pucharowym, tj. „przegrywający odpada” (mecz, bądź mecz i rewanż). Prawo startu w nim posiada każda polska klubowa drużyna piłkarska (występująca na co dzień w rozgrywkach ligowych dowolnego szczebla, bądź w nich w ogóle nie uczestnicząca), która opłaciła wpisowe – z wyjątkiem zespołów juniorskich i młodzieżowych (lecz nie oldbojów). W rozgrywkach o Puchar Polski obowiązkowo biorą udział drużyny Ekstraklasy, I, II, III i IV ligi oraz do klasy okręgowej włącznie. Klub klasy A może wystąpić do właściwego miejscowo ZPN o zwolnienie z udziału w rozgrywkach. Pozostałe drużyny biorą udział na zasadzie dobrowolności.
Kluby z niższych lig (od Klasy C do III ligi) najpierw uczestniczą w rozgrywkach Pucharu Polski szczebla okręgowego, a później wojewódzkiego (organizowanych przez Wojewódzkie Związki Piłki Nożnej). 16 zwycięzców stopnia wojewódzkiego zaczyna od I rundy szczebla centralnego (1/32 finału). Na tym szczeblu zaczynają grę również 16 najlepszych zespołów I ligi oraz zespoły z Ekstraklasy z miejsc 5-18. Do I rundy awansuje również 10 zwycięzców rundy wstępnej (1/64 finału), od której zaczynają 2 najsłabsze zespoły I ligi oraz wszyscy drugoligowcy. Wygrani uzyskują promocję do 1/16 finału, do których dołączają 4 najlepsze zespoły Ekstraklasy poprzedniego sezonu. Zwycięskie drużyny z każdego meczu awansują do 1/8 finału, a następnie lepsi kolejno do ćwierćfinału, półfinału i finału. Obecnie w każdej rundzie o awansie decyduje pojedynczy mecz, a w razie braku rozstrzygnięcia zarządzana jest dogrywka oraz w dalszej kolejności rzuty karne. Począwszy od I rundy gospodarzami meczów są drużyny występujące w niższej klasie rozgrywkowej, a w przypadku uczestnictwa na tym samym szczeblu rozgrywkowym, gospodarzami są drużyny, które podczas losowania danej pary zostały wylosowane jako pierwsze. Triumfator turnieju (zwycięzca finału PP) bierze udział w meczu o Superpuchar Polski (jeżeli zdobywca PP wywalczył również mistrzostwo Polski, wówczas drugim finalistą jest zespół z finału PP).
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Polski na podium oficjalnie stawało w sumie 34 drużyn. Liderem klasyfikacji jest Legia Warszawa, która zdobyła 19 Pucharów.
Stan na 31.05.2022.
Klasyfikacja według miast.
Siedziby klubów: Stan na 31.05.2022.
Rekordy.
Najwięcej zwycięstw (19): Legia Warszawa
Najwięcej razy w finale (25): Legia Warszawa
Najwięcej goli w finale (8): Amica Wronki - Aluminium Konin 5-3 pd. (3-3) (1997/1998)
Najwyższe zwycięstwo (14-0): Górnik II Zabrze - Warta Sieradz (1995/1996) - I runda 
Największa frekwencja na meczu (70 000): Zagłębie Sosnowiec - Ruch Chorzów (1962/1963) na Stadionie Śląskim w Chorzowie
Uczestnicy.
Dotychczas zorganizowano 66 edycji Pucharu Polski. Najczęstszymi uczestnikami rozgrywek na poziomie centralnym są:
Puchar Polski a europejskie puchary.
Od lat 60. XX w. zdobywca Pucharu Polski posiada możliwość reprezentowania rodzimej piłki w europejskich pucharach (do sezonu 1998/1999 w Pucharze Zdobywców Pucharów; od 1999/2000 do 2019/2020 w eliminacjach Pucharu UEFA, którego kontynuatorem od edycji 2009/2010 jest Liga Europy; a od 2020/2021 w eliminacjach Ligi Konferencji Europy UEFA). Jeśli zwycięzca PP zakwalifikował się do europejskich rozgrywek (Ligi Mistrzów bądź Ligi Konferencji Europy) również przez miejsce zajęte w rozgrywkach ligowych, to wolne miejsce zajmuje kolejna drużyna z ligowej tabeli tzn. 4 drużyna Ekstraklasy.
Puchar Polski w telewizji.
Mecze piłkarskiego Pucharu Polski relacjonowano do tej pory na antenach kilkunastu rodzimych stacji telewizyjnych. Prawa do jego pokazywania posiadały już bowiem:
Do 1999 rozgrywki Pucharu Polski prezentowane były niemal wyłącznie na antenie telewizji publicznej, która przeprowadzała nieregularne transmisje z niektórych meczów poszczególnych jego edycji (najczęściej spotkań finałowych). Swoisty przełom nastąpił w momencie utworzenia Wizji TV, która na antenie Wizji Sport – począwszy od sezonu 1999/2000 – zaczęła kompleksowe pokazywanie zmagań o krajowy puchar. Stan ów trwał do edycji 2001/2002, w trakcie której doszło do likwidacji tej platformy cyfrowej i przejęcia jej przez Cyfrę+. Z uwagi na ówczesną rangę PP i poziom zainteresowania widzów relacjami, nowy operator nie był zainteresowany pokazywaniem tych rozgrywek, więc ponownie niektóre spotkania można było zobaczyć na antenach TVP. Spore zainteresowanie finałowym dwumeczem sezonu 2003/2004 (transmitowanym w TVP2) spowodował, że w 2004 wolę przejęcia praw medialnych wyraził Polsat. Dlatego edycje 2004/2005 i 2005/2006 były prezentowane w kanałach należących do tej stacji. W 2006 Polsat zrezygnował z praw do PP, jednak od sezonu 2006/2007 przejęła je Grupa ITI, która przeprowadzała transmisje z każdej rundy na antenie nSport HD. W sezonie 2009/2010 rozgrywki PP ponownie transmitowała TVP, zaś od sezonu 2010/2011 prawa telewizyjne współposiadał również TVN Turbo. W sezonach 2012/2013 i 2013/2014 mecze PP były pokazywane na antenach TVN Turbo oraz Orange Sport. W czerwcu 2014 – za 4,5 mln złotych – prawa do pokazywania PP w sezonach 2014/2015 i 2015/2016 zakupiła – na wyłączność – Grupa Polsat. Transmitowała je na antenach Polsatu Sport, Polsatu Sport Extra i Polsat Sport News, a mecz finałowy w „otwartym” Polsacie.
Finał PP w 2016 r. na żywo transmitował m.in. holenderski Fox Sport i serbska Arena Sport.

</doc>
<doc id="68541" url="https://pl.wikipedia.org/wiki?curid=68541" title="Chrystian IV">
Chrystian IV



</doc>
<doc id="68543" url="https://pl.wikipedia.org/wiki?curid=68543" title="Salgótarján">
Salgótarján

Salgótarján − miasto na Węgrzech przy granicy ze Słowacją, 120 km na północ od Budapesztu, stolica komitatu Nógrád oraz powiatu Salgótarján. Miasto liczy 37 166 mieszkańców (styczeń 2011 r.).
Salgótarján otoczone jest lasami i wzgórzami z ruinami zamków na szczytach (m.in. Somoskő/Šomoška).
XX wiek.
Salgótarján założono w 1922 r. jako miasto górnicze. Budynki zaprojektowano w stylu modernistycznym, utrzymując jednolitą estetykę architektury miejskiej. W Salgótarján znajduje się pierwsze na Węgrzech podziemne muzeum górnictwa, dokumentujące przeszłość nógradzkiej niecki węglowej. Nieużytkowany obecnie szyb Józefa został uznany za pomnik przemysłowy.

</doc>
<doc id="68545" url="https://pl.wikipedia.org/wiki?curid=68545" title="Zermatyzm">
Zermatyzm

Zermatyzm – pseudonauka wymyślona przez Stanisława Szukalskiego, polskiego artystę. Szukalski był przekonany, że dawniej wszyscy ludzie mówili wspólnym językiem. By to udowodnić, napisał ręcznie 42 tomy (liczące łącznie 25 tysięcy stron) i wykonał do nich około 14 tys. ilustracji. Opracował też formę prajęzyka, tzw. macimowę, od której miałyby wywodzić się wszystkie języki świata.
Jego zdaniem przodkowie Polaków, jak i ludzi z całego świata wywodzą się z Wyspy Wielkanocnej, by przez wysepki Lachia i Sarmatia dostać się pod Matterhorn w Szwajcarii, skąd z miejscowości Zermatt przybyli do Polski.
Historia.
Rozważania lingwistyczno-antropologiczne Stanisława Szukalskiego rozpoczęły się podczas jego pobytu w Stanach Zjednoczonych w 1940 roku. Usłyszał wówczas nadawaną przez radio wiadomość o ataku wojsk niemieckich na Danię. Amerykański korespondent znajdował się w Bohuslänie – słysząc to, Szukalski uznał, że nazwa tej miejscowości ma słowiańskie korzenie. W swoim późniejszym liście do papieża Jana Pawła II pisał, że:
Następnego dnia po informacji z Bohuslänu Szukalski wypożyczył najstarsze holenderskie mapy Europy. Ich analiza skłoniła go do stwierdzenia, że na terenie Skandynawii znajdują się setki miejscowości, których nazwy wskazują na rodowód słowiański. Spostrzeżenia te zapoczątkowały jego prace nad koncepcją zermatyzmu.

</doc>
<doc id="68546" url="https://pl.wikipedia.org/wiki?curid=68546" title="Marlon Brando">
Marlon Brando

Marlon Brando Jr. (ur. 3 kwietnia 1924 w Omaha, zm. 1 lipca 2004 w Los Angeles) – amerykański aktor, gwiazda filmowa, odtwórca ról w takich filmach jak "Tramwaj zwany pożądaniem", "Na nabrzeżach", "Dziki", "Ojciec chrzestny" czy "Czas apokalipsy". Wyreżyserował też western "Dwa oblicza zemsty", w którym sam zagrał. American Film Institute umieścił go na 4. miejscu w rankingu „Największych aktorów wszech czasów” ("The 50 Greatest American Screen Legends"). 
Uznawany jest często za jednego z najlepszych aktorów w historii kina. Wypracował własny styl gry aktorskiej, oparty na systemie Stanisławskiego. Konsekwencją postawy aktorskiej Brando była niechęć do uczenia się ról. Dlatego podczas kręcenia jego scen plan filmowy był obwieszony kartkami z jego kwestiami. Jego styl aktorski miał wpływ na takich aktorów jak James Dean, Paul Newman i Robert De Niro.
Był laureatem wielu prestiżowych nagród, m.in. dwóch Oscarów (oprócz tego zdobył jeszcze sześć nominacji) – za "Na nabrzeżach" i "Ojca chrzestnego".
Życiorys.
Młodość.
Urodził się w Omaha w stanie Nebraska jako syn Dorothy Julii (z domu Pennebaker; 1897–1954) i Marlona Brando Sr. (1895–1965), producenta pestycydów i pasz chemicznych. Miał dwie starsze siostry: Jocelyn Brando (1919–2005) i Frances (1922–1994). Jego rodzina była pochodzenia niemieckiego, holenderskiego, angielskiego i irlandzkiego. Wychowywał się w wierze Stowarzyszenia Chrześcijańskiej Nauki. Kiedy miał 11 lat, wraz z rodziną przeprowadził się do Evanston. W 1937 wraz z rodziną przeniósł się do Libertyville w Illinois, gdzie uczęszczał do Libertyville High School. Naukę kontynuował w Shattuck Military Academy w Faribault w stanie Minnesota.
Kariera.
W 1944 na warsztatach aktorskich w New School poznał Stellę Adler, która zapoznała go z systemem Stanisławskiego. Gdy Brando odnosił sukcesy zawodowe, Lee Strasberg próbował przypisać sobie zasługi za nauczenie go aktorstwa. Marlon często podkreślał, że to właśnie Stella uczyła go gry aktorskiej– a później Elia Kazan. W tym samym roku zadebiutował na Broadwayu w Music Box Theatre jako Nels w dramacie "I Remember Mama" u boku Oskara Homolki. W 1947 na deskach Ethel Barrymore Theatre wystąpił jako Stanley Kowalski w spektaklu Tennessee Williamsa "Tramwaj zwany pożądaniem". Wkrótce zadebiutował na kinowym ekranie w roli Kena Wiloceka w dramacie Freda Zinnemanna "Pokłosie wojny" ("The Men", 1950) z Teresą Wright, Everettem Sloane i Dorothy Tree.
Kreacja Stanleya Kowalski w dramacie Elii Kazana "Tramwaj zwany pożądaniem" ("A Streetcar Named Desire", 1951) przyniosła mu nominację do Oscara dla najlepszego aktora pierwszoplanowego i nagrody nowojorskich krytyków. Z kolei za postać meksykańskiego rewolucjonisty Emiliano Zapaty w dramacie historycznym Elii Kazana "Viva Zapata!" (1952) po raz drugi był nominowany do Oscara dla najlepszego aktora pierwszoplanowego, a także otrzymał nagrodę BAFTA w kategorii najlepszy aktor pierwszoplanowy i Złotą Palmę na Międzynarodowym Festiwalu Filmowy w Cannes. Kolejną nominację do Oscara i nagrodę BAFTA zdobył za rolę Marka Antoniusza w filmie kostiumowym Josepha L. Mankiewicza "Juliusz Cezar" ("Julius Caesar", 1953).
Grał główne role w dramatach, komediach i westernach, gdzie zwykle wcielał się w postaci zbuntowanych bohaterów o skomplikowanej psychice. W dramacie László Benedeka "Dziki" ("The Wild One", 1954) zagrał Johnny’ego Strablera, motocyklistę poszukującego rozróby. Jako Terry Malloy w melodramacie kryminalnym "Na nabrzeżach" ("On the Waterfront", 1954) został uhonorowany Oscarem, Złotym Globem i nagrodą BAFTA dla najlepszego aktora pierwszoplanowego.
Lata 70
Kiedy Francis Ford Coppola powierzono wyreżyserowanie "Ojca Chrzestnego," opracował on listę aktorów do wszystkich ról, a na jego liście potencjalnych osób do roli Vita Corleone. Coppola przyznał w wywiadzie z 1975 roku: " "W końcu z Robertem Evansem doszliśmy do wniosku, że w filmie musi wystąpić najlepszy aktor na świecie. To było proste. Wszystko sprowadzało się do Lawrence'a Oliviera (odmówił on przyjęcia roli z powodów zdrowotnych) lub Marlona Brando, którzy są największymi aktorami na świecie". Holograficzna kopia listy obsady Coppoli pokazuje imię Brando podkreślone. Albert S. Rundy, któremu Paramount powierzył produkcję filmu "Ojca Chrzestnego," zgodził się z wyborem Brando. Jednak szefowie studia Paramount byli przeciwni obsadzeniu Brando ze względu na jego reputację jako osoby, z która trudną współpracować na planie filmowym. Prezes Paramount Pictures, Stanley Jaffe, powiedział zdenerwowanemu Coppoli: "Dopóki jestem prezesem tego studia, Marlon Brando nie wystąpi w tym filmie i koniec tematu"". Ostatecznie Jaffe wyznaczył trzy warunki obsadzenia Brando; otrzyma wynagrodzenie znacznie mniejsze, musi przyjąć odpowiedzialność finansową za wszelkie opóźnienia produkcji oraz musiał nagrać próbne nagranie. Występ Brando w roli Don Vito Corleone w filmie Francisa Forda Coppoli "Ojciec Chrzestny" ("The Godfather," 1972) był punktem zwrotnym w jego karierze, przywracając go do pierwszej dziesiątki najlepszych aktorów. 
W 1973 roku odmówił przyjęcia Oscara za rolę Don Vito Corleone na znak protestu przeciwko dyskryminacji Indian i ich fałszywemu przedstawianiu w westernach oraz w geście poparcia dla Indian z Ruchu Indian Amerykańskich okupujących Wounded Knee w rezerwacie Pine Ridge. Zamiast niego na scenę wyszła młoda Indianka Sacheen Littlefeather (Maria Cruz), która w jego imieniu odmówiła przyjęcia nagrody oraz wyjaśniła tego powody (Brando wspierał potem m.in. przywódcę okupacji Dennisa Banksa).
Następnym filmem, w którym zagrał Brando, było "Ostatnie tango w Paryżu" w reżyserii Bernarda Bertolucciego. Podobnie jak w poprzednich filmach, odmawiał uczenia się scenariusza na pamięć, zamiast tego zapisywał swoje kwestie na kartkach i umieszczał je wokół planu filmowego. Występ w filmie przyniósł Marlonowi kolejną nominację do Oscara za najlepszą postać pierwszoplanową.
W 1979 roku Brando zagrał pułkownika Waltera E. Kurtza w dramacie wojennym "Czas apokalipsy" Francisa Forda Coppoli.
Oprócz nagród prestiżowych, miał na swoim koncie także Złotą Malinę za rolę w filmie "Wyspa doktora Moreau" oraz dwie nominacje – za "Wzór" i "Kolumba odkrywcę".
W 2001 roku, razem z m.in. Chrisem Tuckerem, wystąpił w teledysku Michaela Jacksona do piosenki „You Rock My World” z albumu "Invincible".
Życie prywatne.
Był krótkofalowcem (znak FO5GJ). Był też właścicielem małego archipelagu wysp na Oceanie Spokojnym, gdzie mieszkał przez pewien okres życia.
W biografii "The Only Contender", wydanej w 1976 roku, publicznie ujawnił swoją biseksualność, pisząc: "Jak wielu mężczyzn miałem doświadczenia homoseksualne i nie wstydzę się tego". Jego partnerami byli: Vito Christi, Paul Newman, Burt Lancaster, Carlo Fiore, Laurence Olivier (1951), John Gielgud, Leonard Bernstein, Noël Coward, Tab Hunter, Clifford Odetts, Tyrone Power, Marvin Gaye, Montgomery Clift (na odwagę, razem biegli nago wzdłuż Wall Street), James Dean i Rock Hudson, a także Wally Cox (od 1955 do lutego 1973), Richard Pryor (w latach 70.) i Christian Marquand (1994-2000). Romansował z Vivien Leigh (1951), Shelley Winters (1951), Katy Jurado (1951-1961), Jackie Collins (1952), Diahann Carroll (1954), Merle Oberon (1954) i Ritą Moreno (od maja 1954 do września 1962).
W 1955 związał się z Anną Kashfi, z którą się ożenił 11 października 1957. Mieli syna Christiana Devi (ur. 11 maja 1958; w 1990 został skazany za morderstwo przyjaciela swojej siostry, zm. 26 stycznia 2008 w wieku 49 lat na zapalenie płuc). Rozwiódł się 22 kwietnia 1959. Spotykał się z Rossaną Rory (1955), Marilyn Monroe (od marca 1955 do sierpnia 1962), Lee Meriwether (w grudniu 1955), Tallulah Bankhead (1956). W 1959 poznał Movitę Castanedę. Pobrali się 4 czerwca 1960 i mieli dwójkę dzieci: Miko (ur. 1961) i Rebeccę (ur. 1966). Jednak w 1962 doszło do rozwodu. Romansował z Joan Collins (1959) i Earthą Kitt (1962). 10 sierpnia 1962 poślubił Taritę Teriipię, z którą miał dwoje dzieci: syna Tehotu (ur. 30 maja 1963) i córkę Taritę Zumi Cheyenne (ur. 13 lutego 1970, popełniła samobójstwo 16 kwietnia 1995). Trzeci raz rozwiódł się 14 lipca 1972. W latach 1988–1996 był związany z Marią Christiną Ruiz, z którą miał troje dzieci: córkę Ninnę Priscillę (ur. 13 maja 1989) oraz dwóch synów – Mylesa Jonathana Brando (ur. 16 stycznia 1992) i Timothy’ego Gahana (ur. 6 stycznia 1994). Adoptował też trójkę dzieci: Petrę (ur. 1972), Maimiti (ur. 1977) i Raiatuę (ur. 1982).
Zmarł 1 lipca 2004 w wieku 80 lat w Westwood, zachodniej dzielnicy Los Angeles, w wyniku rozwijającej się przez lata bulimii i niewydolności serca.

</doc>
<doc id="68549" url="https://pl.wikipedia.org/wiki?curid=68549" title="Émile Borel">
Émile Borel

Émile Borel (ur. 7 stycznia 1871 w Saint-Affrique, zm. 3 lutego 1956 w Paryżu) – francuski matematyk i polityk.
W swych pracach zajmował się głównie teorią gier, rachunkiem prawdopodobieństwa, analizą matematyczną i fizyką matematyczną. Wraz z Baire'm oraz Lebesgue'm był pionierem w zakresie teorii miary i jej zastosowaniu w teorii prawdopodobieństwa. 
Był członkiem francuskiej Akademii Nauk i wykładał na Uniwersytecie w Paryżu.
Zaszczyty.
W 1930 roku Uniwersytet Warszawski przyznał mu tytuł "doktora honoris causa".

</doc>
<doc id="68551" url="https://pl.wikipedia.org/wiki?curid=68551" title="Niemiecka Republika Demokratyczna">
Niemiecka Republika Demokratyczna

Niemiecka Republika Demokratyczna (oficjalny skrót NRD; niem. "Deutsche Demokratische Republik", "DDR", potocznie Niemcy Wschodnie) – istniejące w Europie środkowej w latach 1949–1990 państwo niemieckie powstałe 7 października 1949 roku na terenie radzieckiej strefy okupacyjnej (niem. "Sowjetische Besatzungszone in Deutschland, SBZ") będące częścią bloku wschodniego. Likwidacja NRD nastąpiła 3 października 1990 roku, gdy powstałe w miejsce NRD landy przystąpiły do RFN tworząc zjednoczone Niemcy.
Geografia.
NRD graniczyła od zachodu z Republiką Federalną Niemiec, od południa z Czechosłowacką Republiką Socjalistyczną, od wschodu z Polską Rzeczpospolitą Ludową oraz z enklawą Berlin Zachodni wewnątrz terytorium NRD, a jej całkowita powierzchnia liczyła 108 333 km².
Północną część NRD stanowiło pobrzeże Morza Bałtyckiego i obszar Pojezierzy Meklemburskich. Północną i środkową stanowiła Nizina Północnoniemiecka oraz Nizina Sasko-Łużycka, na południu rozciągał się obszar wyżyn Średniogórza Niemieckiego oraz gór Masywu Czeskiego. Na ziemie NRD składały się następujące landy niemieckie:
Rekordy geograficzne:
Demografia.
W czasie swojego istnienia, NRD zamieszkana była przez około 17 milionów osób, w latach 1949–1990 liczba ludności spadła o ok. 10%.
Ustrój.
NRD było państwem o ustroju socjalistycznym, wprowadzono system polityczny i społeczny oparty na wzorach radzieckich. Najwyższym organem władzy państwowej NRD była Izba Ludowa (niem. "Volkskammer"), która wybierała Radę Państwa (niem. "Staatsrat der DDR"). Władzę wykonawczą sprawował rząd odpowiedzialny przed Izbą Ludową. Kierowniczą rolę sprawowała Niemiecka Socjalistyczna Partia Jedności ("SED"), a prócz niej istniały jeszcze cztery inne partie polityczne. Wszystkie partie i organizacje masowe działały we wspólnym bloku – Narodowy Front Niemieckiej Republiki Demokratycznej (niem. "Nationale Front").
Święta państwowe w NRD:
Podział administracyjny.
Jednostką podziału administracyjnego (przeprowadzonego w 1952 roku, do tego roku istniały kraje związkowe (landy)) stały się okręgi ("Bezirk"), których było łącznie czternaście. Ich stolicami były Chociebuż, Drezno, Erfurt, Frankfurt nad Odrą, Gera, Halle, Karl-Marx-Stadt, Lipsk, Magdeburg, Neubrandenburg, Poczdam, Rostock, Schwerin oraz Suhl. Berlin Wschodni wydzielono.
Stolicą NRD był Berlin, a konkretnie jego część zwana Berlinem Wschodnim (oddzielona od Berlina Zachodniego tak zwanym Murem Berlińskim). Berlin jako całość, podzielony na cztery sektory, podlegał okupacji czterech mocarstw, a Berlin Wschodni był częścią strefy radzieckiej.
Historia.
Proklamacja i pierwsze lata.
W 1945 roku Niemcy podzielono na cztery strefy okupacyjne. Wschodnia część znalazła się pod kontrolą Związku Radzieckiego. 7 września 1949 roku strefy kontrolowane przez Wielką Brytanię, Francję i Stany Zjednoczone połączyły się w RFN. 7 października powstała Niemiecka Republika Demokratyczna we wschodniej części kraju, z radzieckiej strefy okupacyjnej. Władzę w NRD od 21 kwietnia 1946 sprawowała Socjalistyczna Partia Jedności Niemiec (SED). SED powstała po połączeniu Komunistycznej Partii Niemiec i Socjalistycznej Partii Niemiec. Pozostałe partie musiały albo połączyć się z SED albo zniknąć z życia politycznego. W latach 1946–1948 SED ugruntowała swoją pozycję polityczną i zdominowała organy władzy w radzieckiej strefie okupacyjnej. Program SED opierał się na odbudowanie zjednoczonych Niemiec jako antyfaszystowskiej, parlamentarno-demokratycznej republiki oraz na wprowadzeniu socjalizmu. Partia ta w marcu 1948 roku powołała Niemiecką Radę Ludową, która 7 października 1949 roku przekształciła się w Tymczasową Izbę Ludową, przyjęła konstytucję i proklamowała powstanie nowego państwa.
Władzę objęła SED. Jej kierownictwo było zdominowane przez działaczy prokomunistycznych, będących wcześniej członkami Komitetu Narodowego „Wolne Niemcy”. Pierwszymi przywódcami partii byli Otto Grotewohl oraz Wilhelm Pieck, którzy pełnili funkcje współprzewodniczących. Pierwszym prezydentem NRD został Johannes Dieckmann, który swój urząd pełnił przez cztery dni, po czym został zastąpiony przez Wilhelma Piecka (w zamian za to Dieckmann objął urząd przewodniczącego Izby Ludowej). 12 października na urząd premiera wybrano Otto Grotewohla; tego samego dnia Izba Ludowa przyjęła konstytucję. Konstytucja gwarantowała SED kierowniczą rolę w państwie i wprowadzała gospodarkę planową. SED pod nadzorem radzieckich władz okupacyjnych – Radzieckiej Administracji Wojskowej w Niemczech SMAD (1945–1949), następnie Radzieckiej Komisji Kontroli w Niemczech (1949–1953) i aparatu Wysokiego Komisarza ZSRR w Niemczech (1953–1955), przeprowadziła między innymi częściowo reformę rolną, nacjonalizację przemysłu, środków transportu, banków, denazyfikację i demilitaryzację. Reformy zatwierdził III Zjazd SED, na którym sekretarzem generalnym partii wybrany został Walter Ulbricht.
Państwo było rządzone totalitarnie, a SED sprawowała kontrolę nad większością dziedzin życia. Wyjątkowo rozbudowany był aparat policji politycznej Ministerstwa Bezpieczeństwa Państwowego (niem. "Ministerium für Staatssicherheit", znani jako Stasi). Według konstytucji kierowniczą rolę w państwie sprawowała SED. Zachowano fasadowy system wielopartyjny oraz zakazano działalności opozycyjnej.
W latach 1946–1948 przeprowadzono nacjonalizację przemysłu i kolektywizację rolnictwa. 30 maja 1949 roku trzeci Kongres Ludowy przyjął nową konstytucję. NRD od 1950 roku była członkiem RWPG. W latach 1951–1955 wykonywano pierwszy plan gospodarczy. W 1952 roku przeprowadzono reformę administracyjną.
Powstanie robotnicze.
Narzucony pierwszy plan pięcioletni przewidywał podwojenie produkcji przemysłowej. Wysiłek inwestycyjny odbił się niekorzystnie na poziomie życia. W 1952 roku zaczęto reglamentować żywność. Sterowane przez SED związki zawodowe zmuszały robotników do zwiększenia wydajności pracy. W lipcu 1952 roku Socjalistyczna Partia Jedności Niemiec ogłosiła program „Budowy socjalizmu”, który wprowadzał ideologiczne podstawy nowych zaplanowanych ruchów władzy (np. przyspieszenie kolektywizacji rolnictwa, nacjonalizacja średniej wielkości zakładów produkcyjnych, upaństwowienie sektora usług, nasilenie walki z Kościołem ewangelickim). Problemy gospodarcze przynosiła także nasilająca się fala ucieczek. W 1952 roku spożycie mięsa i tłuszczów spadło poniżej 50% poziomu przedwojennego, zaś wielu Niemców musiało stać w wielogodzinnych kolejkach w celu kupna odzieży i najprostszych wyrobów przemysłowych.
Wiosną 1953 roku pod naciskiem Kremla usunięto z SED zwolenników narodowej drogi budowy komunizmu w NRD: Ackermanna, Fechnera oraz Dahlena. W tym samym czasie relegowano z uniwersytetu berlińskiego studentów należących do ewangelickiej organizacji Junge Gemeinde. Represje polityczne osłabły po śmierci Józefa Stalina.
W kwietniu 1953 roku SED zdecydował się na podwyżkę cen podstawowych produktów żywnościowych oraz narzucił 10% zwyżkę norm w wielu zakładach produkcyjnych. W rezultacie w wielu fabrykach robotnicy przerywali pracę lub ogłaszali krótkie strajki. Bunt robotników skłonił kierownictwo partyjne do podjęcia pewnych zmian. Za zmianami opowiadali się głównie funkcjonariusze partyjni powiązani z Berią (w tym m.in. minister bezpieczeństwa publicznego NRD Zaisser oraz redaktor naczelny "Neues Deutschland" Hernstadt). Utworzyli oni frakcję skierowaną przeciwko Ulbrichtowi, który blisko współpracował z Chruszczowem. 11 czerwca 1953 roku proklamowano „Nowy kurs”, który miał za zadanie przynieść pewną poprawę warunków życia. SED obiecała kredyty dla prywatnego rzemiosła oraz przewidywała ochronę rolników występujących ze spółdzielni produkcyjnych. Podwyżki cen żywności nie wycofano.
16 czerwca robotnicy budowlani wschodniego Berlina wydelegowali swoich przedstawicieli, by Ulbrichtowi i Grotewohlowi przekazać protesty przeciwko zbyt wysokim normom produkcyjnym. Delegacji towarzyszyła niewielka grupa robotników, która w krótkim czasie rozrosła się do pokaźnego tłumu. Po odmowie rozmów z delegacją przez Ulbrichta i Grotewohla tłum zorganizował pochód. Manifestanci domagali się już nie obniżenia norm produkcyjnych, a odsunięcia rządu od władzy oraz przeprowadzenia wolnych wyborów. Wznoszono hasła „Precz z rządem” oraz „Chcemy wolności, prawa i chleba”. Protestujący robotnicy wzywali także do strajku generalnego.
Za sprawą amerykańskiej rozgłośni RIAS, nadającej z Berlina Zachodniego, cały świat dowiedział się o proteście robotników. Strajk, który wybuchł 17 czerwca objął nie tylko Berlin, ale także inne miasta przemysłowe: Erfurt, Halle, Jena, Lipsk, Magdeburg i inne. Załogi wychodziły na ulice i maszerowały z przedmieść, gdzie mieściły się ich miejsca pracy, zaś za porządek odpowiadały wybrane przez robotników komitety strajkowe. W Moskwie zdecydowano się na zakończenie protestów przy pomocy wojska. Przeciwko manifestantom skierowano radzieckie czołgi, a fabryki obsadzono żołnierzami Armii Czerwonej. Powstanie szybko stłumiono.
Nie wiadomo dokładnie, ile osób zginęło podczas tłumienia powstania. Według niektórych źródeł mogły zginąć 32 osoby (24 osoby od broni żołnierzy i osiem zamordowanych przez Policję Ludową NRD) lub też około 300 podczas zamieszek ulicznych (267 ofiar cywilnych zabitych przez armię oraz 92 rozstrzelane osoby). Ponadto stracono kilkudziesięciu wschodnioniemieckich żołnierzy, którzy odmówili strzelania do robotników lub też przyłączyli się do protestujących. W ramach represji po powstaniu aresztowano prawie 2 tys. ludzi, z czego ok. 300 osób otrzymało kary długoletniego więzienia. Niektóre osoby uwolniono dopiero po przemianach ustrojowych w 1989 roku.
Skutki powstania nie były początkowo widoczne. SED wykorzystała protesty w celu pozbycia się frakcji Zaissera. Po buncie robotników władze zdecydowały się zmniejszyć obowiązkowe dostawy oraz podnieść ceny skupu. Po powstaniu władze ZSRR udzieliły NRD kredyt w wysokości 500 mln rubli na zakup surowców i żywności.
Lata 1953–1961.
W 1954 roku ZSRR przyznał ograniczoną suwerenność NRD. Pełną suwerenność państwo dostało 20 listopada 1955 roku. 28 stycznia 1956 roku NRD przystąpiła do Układu Warszawskiego. Pod wpływem Poznańskiego Czerwca w 1956 roku władze NRD podniosły płace oraz uzyskały nowy kredyt od Moskwy na zakup dostaw żywności. Poprawa warunków życia wynikała z obaw władz o wybuch kolejnego dużego powstania robotniczego.
W styczniu 1957 roku uchwalono dyrektywę o kolektywizacji rolnictwa, zrealizowaną w 1960 r. Powstały państwowe gospodarstwa rolne ("Volkseigenes Gut") i spółdzielcze ("Landwirtschaftliche Produktionsgenossenschaft").
27 listopada 1958 roku Kreml przedstawił krajom zachodnim ultimatum, domagając się przyznania Berlinowi statusu wolnego, zdemilitaryzowanego miasta w ciągu najbliższych sześciu miesięcy, jednocześnie grożąc, że w przypadku odrzucenia pomysłu NRD podejmie samodzielnie działanie. Zachód ultimatum odrzucił. Na początku 1959 roku Nikita Chruszczow zaproponował projekt pokojowego traktatu, który dałby Berlinowi status zdemilitaryzowanego miasta (co de facto oznaczałoby objęcie całego miasta przez ZSRR) oraz zagroził, że brak porozumienia przyczyni się do podpisania z NRD separatystycznego pokoju.
W 1960 roku Ulbricht został przewodniczącym Rady Państwa NRD.
Budowa Muru Berlińskiego.
W latach 1960–1961 doszło do ponownego kryzysu wewnętrznego, nasiliły się ucieczki z NRD (w latach 1949–1961 do RFN uciekło niemal 2,7 mln mieszkańców). W lipcu 1961 roku SED wprowadził ograniczenia w ruchu osób mieszkających w komunistycznej części Berlina, a pracujących po stronie zachodniej. Na podstawie decyzji z 12 sierpnia zamknięto granicę Niemieckiej Republiki Demokratycznej z Berlinem Zachodnim oraz rozpoczęto przygotowania do budowy Muru. Budowę rozpoczęto w nocy z 17 na 18 sierpnia. Przez pierwsze tygodnie budowy do Berlina Zachodniego dostało się blisko 500 osób, w tym 85 dezerterów z armii NRD i paramilitarnych organizacji. Pierwszą śmiertelną ofiarą, która próbowała pokonać Mur Berliński, był Rudolf Urban, który 19 sierpnia 1961 roku zginął po upadku z okna granicznej kamienicy na Bernauer Straße. 24 sierpnia armia NRD po raz pierwszy otworzyła ogień w stronę uciekinierów. Według Centrum Badań Historii Najnowszej w Poczdamie w latach 1961–1989 zginęło 125 ludzi próbujących nielegalnie przekroczyć Mur Berliński.
17 sierpnia 1962 roku Peter Fechter zginął podczas próby sforsowania betonowej zapory. Podczas próby ucieczki został postrzelony w plecy. Alianckie służby z Berlina Zachodniego bały się interweniować, przez co leżący na ziemi mężczyzna wykrwawiał się przez kilka godzin.
Lata 1961–1988.
Na VI Kongresie partii w 1963 roku zdecydowano o wprowadzeniu nowego planu reform gospodarczych, które miały zapewnić dynamikę rozwojowi gospodarczemu kraju. Nowa polityka złamała podwaliny starego systemu stalinowskiego, a nawet wprowadziła pewne elementy kapitalizmu. 9 maja 1968 uchwalono nową konstytucję, która za najważniejsze zadanie uznała rozwój wszechstronnej współpracy i trwałej przyjaźni z ZSRR. W tym samym roku planowano wysłać wojska NRD do Czechosłowacji w celu pacyfikacji Praskiej Wiosny wspólnie z wojskami innych państw Układu Warszawskiego. Wojska wschodnioniemieckie zatrzymały się jednak na granicy, postawione w stan gotowości bojowej, a do kraju tego wkroczyło jedynie ok. 30 żołnierzy w sztabie wojsk interwencyjnych w Milovicach.
W 1964 roku Niemiecka Republika Demokratyczna podpisała układ o przyjaźni, pomocy wzajemnej i współpracy ze Związkiem Radzieckim. W 1967 roku podobny układ podpisała z Polską Ludową. W 1968 roku uchwalono nową socjalistyczną konstytucję.
W latach zimnowojennych NRD prowadziła politykę wsparcia dla zagranicznych partii komunistycznych, szczególnie w krajach Trzeciego Świata oraz dla ruchów antykolonialnych czy niepodległościowych. 20 sierpnia 1968 roku wojska NRD-owskie, radzieckie, polskie, węgierskie i bułgarskie rozpoczęły inwazję na Czechosłowację.
W 1970 roku NRD podpisała z RFN układ normujący podstawy stosunków dwustronnych (układ wszedł w życie w 1973 roku). W 1971 roku Walter Ulbricht zrezygnował z funkcji I sekretarza SED. Na stanowisku zastąpił go Erich Honecker. Honecker doprowadził do dalszej poprawy relacji z RFN i wzajemnego uznania. 21 grudnia 1972 roku Republika Federalna Niemiec i Niemiecka Republika Demokratyczna podpisały tzw. „Układ NRD-RFN”, który znormalizował ich wzajemne stosunki. Umowa weszła w życie 21 czerwca 1973 roku. Dzięki poprawie stosunków RFN i NRD oba państwa przystąpiły do ONZ w 1973 roku.
W 1972 roku Polska i Niemiecka Republika Demokratyczna wprowadziły ruch bezpaszportowy i bezwizowy pomiędzy państwami. W samym 1972 roku granicę między NRD a PRL przekroczyło kilka milionów osób (głównie ludność miejska).
W 1974 roku Honecker wdrożył reformę konstytucji, która ustanawiała SED kierowniczą partią. Wokół Honeckera roztoczono kult jednostki. W latach 70. i 80. SED liczyła ok. 2 mln członków, zaś sama partia stała się jedną z najbardziej dogmatycznych rządzących partii komunistycznych w Europie (podobna sytuacja była w Albanii).
W sierpniu 1976 roku pastor Oskar Brüsewitz dokonał aktu samospalenia. W tym samym roku wybuchły protesty w związku z pozbawieniem barda Wolfa Biermanna prawa powrotu do domu. W październiku 1977 roku wybuchły zamieszki w Berlinie skierowane przeciwko władzy. Protesty z lat 1976–1977 były odosobnionymi przypadkami – działalność Stasi zapobiegała powstaniu działalności opozycyjnej. Jedyną formą wyrażania swojego niezadowolenia do SED były uporczywe ucieczki z kraju.
Na początku lat 80. w NRD zaczęły kształtować się niezależne ruchy pokojowe i ekologiczne, które znalazły oparcie w niektórych strukturach kościoła ewangelickiego. Stopniowo pojawiały się także pisma wydawane w drugim obiegu. W grudniu 1985 roku powołano „Inicjatywę na rzecz pokoju i praw człowieka”, która stała się główną siłą opozycji. Wielu mieszkańców NRD wiązało nadzieje z polityką Michaiła Gorbaczowa. Po dojściu do władzy Gorbaczowa władze NRD zakazały rozpowszechnienia niektórych czasopism z ZSRR, zaś Socjalistyczna Partia Jedności Niemiec odrzuciła pierestrojkę i głasnost.
Upadek NRD i Zjednoczenie Niemiec.
17 stycznia 1988 roku w Berlinie doszło do próby zorganizowania manifestacji przez środowiska opozycyjne. Większość demonstrantów aresztowano jeszcze przed rozwinięciem transparentów. Część osób zaangażowanych w manifestację dostała pozwolenie na wyjazd z kraju, a pozostałych zwolniono z więzień. Represje nie powstrzymały działalności ruchów opozycyjnych ani nie ograniczyły nasilających się ucieczek z kraju.
Kolejne manifestacje odbyły się w styczniu i marcu 1989 roku w Lipsku. Miasto to stało się niedługo później jednym z centrów protestów przeciwko SED. W tym samym czasie wschodnioniemieccy opozycjoniści wystosowali dwa listy do rządu Czechosłowacji z żądaniem zwolnienia aresztowanych uczestników demonstracji w rocznicę śmierci Jana Palacha.
9 marca Winfried Freudenberg próbował uciec do Berlina Zachodniego balonem własnej konstrukcji. Udało mu się przekroczyć granicę, lecz po zachodniej stronie miasta rozbił się – mężczyzna nie przeżył katastrofy. Freudenberg był ostatnią osobą, która zginęła podczas ucieczki z Berlina Wschodniego.
7 maja 1989 roku odbyły się wybory komunalne. Na wezwanie opozycji około 100 tys. osób zapowiedziało bojkot wyborów. Oprócz tego członkowie opozycji podjęli próby prowadzenia niezależnych szacunków frekwencji. Według oficjalnych wyników do urn wyborczych stawiło się 99% obywateli, którzy poparli jedyną listę. Po ogłoszeniu wyników zgłoszono wiele protestów, które opierały się na cząstkowych wynikach z poszczególnych komisji wyborczych.
22 maja 1989 roku NRD i Polska ustaliły przebieg linii granicznej na wodach Morza Bałtyckiego.
Kolejne protesty wybuchły w czerwcu 1989 roku po masakrze studentów na Placu Niebiańskiego Spokoju. W wielu miastach NRD pisano napisy na murach oraz roznoszono ulotki, a w Berlinie i Lipsku doszło do manifestacji. Pod koniec czerwca Węgry otworzyły granicę z Austrią – w efekcie wielu mieszkańców NRD zaczęło uciekać przez Czechosłowację, Węgry i Austrię do RFN. Liczba osób, która przez Węgry uciekła do RFN wynosi ok. 25 tys. Ucieczkę obywateli nazwano rewolucją trabantów. Z czasem wczasowicze z NRD zaczęli wdzierać się na tereny ambasad RFN w Warszawie, Pradze, Budapeszcie i Sofii, domagając się azylu politycznego. Na początku października SED zgodził się na przetransportowanie uchodźców specjalnymi pociągami przez terytorium NRD. W Dreźnie tysiące osób próbowało dostać się do pociągów, doprowadzając do zamieszek.
Przemiany polityczne w Europie Środkowo-Wschodniej ożywiły aktywność dotychczasowych grup opozycyjnych. Powstały nowe organizacje (m.in. Demokratyczny Przełom, Demokracja Teraz, Nowe Forum). Nowe Forum opublikowało deklarację „Przełom '89”, które podpisały tysiące obywateli NRD. Od września w kościele św. Mikołaja w Lipsku odprawiano nabożeństwa w intencji pokoju. Z każdym tygodniem coraz więcej osób uczestniczyło w modlitwach oraz w manifestacjach po ich zakończeniu.
2 października 1989 roku w Lipsku odbyła się manifestacja, która zgromadziła 20 tys. ludzi. Demonstranci wznosili okrzyki na cześć Gorbaczowa oraz domagali się legalizacji Nowego Forum. Manifestacje odbyły się pomimo mobilizacji gigantycznych sił politycznych. 7 października przypadła 40. rocznica powstania Niemieckiej Republiki Demokratycznej.
Po 7 października praktycznie codziennie dochodziło do kolejnych manifestacji przeciwko SED. Huczne państwowe obchody zostały przyćmione przez liczne demonstracje. 16 października w Lipsku zgromadziło się 120 tys. osób.
17 października Biuro Polityczne KC SED odwołało Ericha Honeckera i jego najbliższych współpracowników. Formalne głosowanie odbyło się następnego dnia. Nowym I sekretarzem został Egon Krenz, który 27 października objął także funkcję przewodniczącego Rady Państwa. Obok wyboru Krenza na urząd SED zdecydował się ogłosić amnestię. Pomimo zmian personalnych nie zdecydowano się na konkretne reformy polityczne i gospodarcze. Pod koniec października władze rozpoczęły nieoficjalne rozmowy z opozycjonistami. 4 listopada 1989 roku odbyła się manifestacja w Berlinie, która zgromadziła 700 tys. uczestników. 8 listopada Nowe Forum zostało zalegalizowane. W tym samym dniu powołano nowego premiera – został nim Hans Modrow.
9 listopada przyjęto projekt rozporządzenia wprowadzającego swobodę emigracji do RFN. Podczas konferencji prasowej Günter Schabowski podał nieprecyzyjne informacje o rozporządzeniu. Pod naporem tłumu zdecydowano się na natychmiastowe otwarcie granic. Jednocześnie tysiące berlińczyków zaczęły burzyć mur. W ciągu kilku dni granicę w Berlinie przekroczyło 4 mln mieszkańców NRD. 22 listopada SED zapowiedziała obrady „okrągłego stołu” z liderami opozycji. W międzyczasie Egon Krenz wyraził gotowość do usunięcia z konstytucji zapisu o „przewodniej roli partii” oraz wyrzucono z SED Ericha Honeckera.
Pod koniec 1989 roku kanclerz RFN, Helmut Kohl, zaproponował dziesięciopunktowy plan zjednoczenia Niemiec. Pomysł ten cieszył się popularnością wśród społeczeństwa, choć przywódcy NRD oraz liderzy opozycji wypowiadali się negatywnie na temat zjednoczenia państw. Negatywne stanowisko wobec zjednoczenia przedstawiła Margaret Thatcher, która argumentowała swoją opinię nienaruszalnością granic zagwarantowaną przez konferencję helsińską w 1975 roku.
Na początku grudnia wybuchło oburzenie mieszkańców NRD przeciwko AfNS (następcy Stasi) – członkowie tego organu masowo niszczyli dokumenty dotyczące przestępczej działalności tajnej policji. Berlińczycy zorganizowali manifestację, która zdobyła i okupowała budynek tajnych służb. 8 grudnia SED wybrał nowe kierownictwo partii.
7 grudnia 1989 roku rozpoczęła się pierwsza tura rozmów „okrągłego stołu”. W rozmowach uczestniczyli w równej liczbie przedstawiciele SED i opozycji, a także obserwatorzy z Kościoła ewangelickiego. Powołano szereg zespołów roboczych, które rozpoczęły wypracowywanie porozumień w różnych kwestiach. Jednocześnie stolice poszczególnych okręgów NRD zorganizowały regionalne obrady „okrągłego stołu”. Obrady zakończyły się 12 marca 1990 roku.
W obliczu krążących wieści o kontynuowaniu działalności przez AfNS 15 stycznia 1990 roku demonstranci zdobyli kwaterę główną dawnego Ministerstwa Bezpieczeństwa Państwowego w Berlinie.
18 marca 1990 roku odbyły się wybory parlamentarne – 48,1% głosów zdobyła Unia Chrześcijańsko-Demokratyczna (CDU) i jej sojusznicy. Sukces CDU wynikał głównie z propagowania zjednoczenia Niemiec oraz (w mniejszym stopniu) z popularności kanclerza Kohla. 21,9% głosów otrzymała Socjaldemokratyczna Partia Niemiec (SPD). SED (przemianowana na Partię Demokratycznego Socjalizmu) zdobyła 16,4% głosów. Ugrupowania opozycyjne, skupione w Sojuszu '90, zdobyły 2,9% głosów.
Po wyborach rozpoczęto negocjacje na temat warunków zjednoczenia Niemiec, które miały zarówno wymiar wewnątrzniemiecki, jak i międzynarodowy. 5 maja w Bonn rozpoczęła się tzw. „Konferencja dwa plus cztery”, w której uczestniczyli ministrowie NRD, RFN, USA, ZSRR, Wielkiej Brytanii i Francji. 1 lipca 1990 roku stworzono unię walutową – markę wschodnią wymieniono na zachodnią w stosunku 1:1. Po burzliwych debatach Konferencja „2+4” zakończyła się 12 września – pod koniec rozmów podpisano „traktat o ostatecznej regulacji dotyczącej Niemiec”. Traktat mówił m.in. o zrzeczeniu się roszczeń terytorialnych względem innych państw, redukcji wojska do 370 tys. oraz wycofaniu wojsk radzieckich do 1994 roku. Dodatkowo cztery mocarstwa zrzekły się swoich praw do odpowiedzialności dotyczącej Niemiec. 31 sierpnia przedstawiciele NRD i RFN podpisali traktat o zjednoczeniu obu państw niemieckich. 2 grudnia 1990 roku odbyły się wybory do Bundestagu – CDU zdobyła 44% głosów, SPD – 33,5% głosów, liberałowie – 11%, Sojusz 90/Zieloni – 4%, komuniści – 2%. 3 października nastąpiło zjednoczenie obu państw.
Gospodarka.
Głównymi ośrodkami przemysłowymi NRD były miasta: Berlin wschodni, Drezno (przemysł ceramiczny), Halle, Karl-Marx-Stadt, Magdeburg, Lipsk (przemysł poligraficzny, maszynowy, włókienniczy, chemiczny i elektrotechniczny). Pod koniec lat 40. przeprowadzono nacjonalizację gospodarki i reformę rolną w duchu kolektywizacji. Niemiecka Republika Demokratyczna była krajem przemysłowym z niewydajnym rolnictwem. Był największym na świecie producentem węgla brunatnego.
Pod koniec II wojny światowej gospodarki czterech stref okupacyjnych Niemiec były na zbliżonym poziomie – dzięki mniejszym zniszczeniom wojennym radziecka strefa przewyższała pozostałe. W latach 1946–1948 NRD przeprowadziło nacjonalizację przemysłu i kolektywizację rolnictwa, podczas gdy w RFN obowiązywała socjalna gospodarka rynkowa. W kwietniu 1946 roku wywłaszczono 6500 obszarników i 4000 byłych nazistów – ich ziemie (⅓ całej powierzchni radzieckiej strefy okupacyjnej) podzielono między 50 tys. niemieckich rodzin.
W latach 1945–1947 władze Związku Radzieckiego rozpoczęły wywożenie wschodnioniemieckich fabryk do swojego państwa. Fabryki, które uniknęły rozbiórki, wykorzystano dla potrzeb radzieckiego przemysłu. Do 1948 roku 25% produkcji przemysłowej wędrowało do Związku Radzieckiego. Wkrótce potem gospodarka RFN zaczęła przewyższać NRD, zaś reformy przeprowadzone przez SED oraz masowe ucieczki mieszkańców NRD doprowadziły do problemów gospodarczych. Pod wpływem nacjonalizacji gospodarki, zniszczeń wojennych, powojennych grabieży, kosztów kontrybucji oraz zbyt wysokich norm planu pięcioletniego doprowadziły NRD do stanu bankructwa w pierwszej połowie lat 50.. Od lat 50. Związek Radziecki rozpoczął dotowanie Niemiec Wschodnich. W latach 1951–1955 realizowano pierwszy plan gospodarczy.
W 1950 roku Niemiecka Republika Demokratyczna została członkiem RWPG.
Po powstaniu robotniczym w 1953 roku władze NRD rozpoczęły produkcję dóbr konsumpcyjnych – symbolem zmiany polityki gospodarczej stał się samochód Trabant. Dzięki subwencjom od Związku Radzieckiego i Republiki Federalnej Niemiec gospodarka NRD w latach 70. stała na wysokim poziomie w porównaniu do innych państw socjalistycznych i była dziesiątym pod względem wartości produkcji przemysłowej państwem w świecie. Szczególnie rozwinięty był przemysł optyczny i fotograficzny. W 1980 roku poziom dobrobytu NRD przewyższał ZSRR. Zaopatrzenie w samochody przewyższało wszystkie państwa socjalistyczne. Bezrobocie w NRD nie istniało.
Kłopoty gospodarcze w Niemieckiej Republice Demokratycznej pojawiły się w latach 80. W 1981 roku zadłużenie zagraniczne wobec zachodnich wierzycieli wyniosło 12,8 mld dolarów (wśród państw bloku wschodniego wyższy dług miała tylko Polska). Pomimo problemów gospodarczych NRD, Czechosłowacja i Związek Radziecki były jedynymi dojrzałymi i uprzemysłowionymi państwami w bloku wschodnim. Produkt narodowy brutto w 1987 roku wyniósł 11 860 dolarów amerykańskich (według kursu z 1977 r.) i był najwyższy wśród państw komunistycznych (dla porównania w 1967 roku PNB wyniosło 3093 USD, a w 1977 4363 USD). Pomimo problemów gospodarczych w 1988 roku państwowy dziennik Neues Deutschland głosił, że NRD należało do czołowej dziesiątki wiodących gospodarczo państw.
W 1982 roku w rolnictwie pracowało 4% ludności.
W Niemieckiej Republice Demokratycznej działała sieć sklepów Intershop, w których można było kupić zachodnie towary za walutę wymienialną.
Stasi.
Kontrolę polityczną nad mieszkańcami NRD miało Stasi (Ministerstwo Bezpieczeństwa Państwowego – niem. "Ministerium für Staatssicherheit"). Stasi powstało w 1950 roku i działało do 1990 roku. Naczelny organ bezpieczeństwa NRD podlegał min. bezpieczeństwa państwa. Kierownikami Stasi byli m.in.: Wilhelm Zaisser, Ernst Wollweber oraz Erich Mielke (w latach 1957–1989). W 1989 roku organ liczył ok. 91 tys. funkcjonariuszy i ok. 173 tys. konfidentów. Stasi posiadała największą (w stosunku do liczby mieszkańców) liczbę funkcjonariuszy i tajnych współpracowników spośród państw bloku wschodniego. Kierowana przez biuro polityczne SED nie podlegała kontroli parlamentarnej. Stasi inwigilowała wszystkie dziedziny życia obywateli. Ponadto prowadziła śledztwa w sprawach o zbrodnie przeciwko państwu, wojenne i nazistowskie. Poza granicami NRD organ ten zajmował się działaniami szpiegowskimi i dywersyjnymi. Stasi zapewniała państwu znaczne dochody, pochodzące z „eksportu” więźniów politycznych, których wykupywała RFN. Po Stasi pozostały akta dotyczące ponad 1 mln obywateli NRD. Dokumenty udostępnia tzw. Urząd Gaucka.
Sport.
Reprezentacja Niemieckiej Republiki Demokratycznej brała udział w jedenastu igrzyskach olimpijskich, zdobywając na nich 519 medali, w tym 192 złote. Największe sukcesy wschodnioniemieccy sportowcy odnosili od 1972 roku.
Przy akceptacji władz NRD przygotowywano sportowców do zawodów olimpijskich w ramach Państwowego Programu Badawczego 14.25 (nazywanego także „Planem 14.25”). Za planem stali: prezydent Niemieckiego Związku Gimnastyki i Sportu Manfred Ewald oraz kierownik grupy operacyjnej „Um” ("Unterstützende Mittel" – Środki Wspomagające) Manfred Höppner. Każdego roku Dziecięco-młodzieżowa szkoła sportowa (KJS, "Kinder- und Jugendsportschule") wybierała setki dzieci w wieku 10–12 lat, izolowała je od rodzin i szkoliła na sportowców. W latach 1974–1989 program KJS objął ok. 100 tys. sportowców. Powszechną praktyką wśród NRD-owskich sportowców było stosowanie niedozwolonych substancji. Jednym z takich środków był Oral Turinabol – niebieskie 5-miligramowe pastylki zawierające testosteron. Roczne zużycie tego środka wynosiło ok. 1,8 mln tabletek. Doping stosowano także u dzieci.
Kultura.
Kultura i oświata w NRD były intensywnie wspierane oraz mocno reglamentowane przez doktrynę państwową. Konstytucja z 1968 r. propagowała kulturę socjalistyczną, życie kulturalne osób pracujących, a także ścisłe powiązanie twórców kultury z życiem narodu. „Kultura fizyczna, sport i turystyka jako elementy kultury socjalistycznej służą wielostronnemu fizycznemu i umysłowemu rozwojowi obywateli.”
Podczas gdy tylko w 1957 r. wykazano 86 teatrów, 40 orkiestr symfonicznych, 11 092 biblioteki, 284 muzea regionalne, sztuki i historii naturalnej, 803 domy kultury, 451 klubów, 6 pełnoetatowych zespołów folklorystycznych i 3078 kin, tak w 1988 roku naliczono 18 505 bibliotek państwowych, bibliotek związków zawodowych i bibliotek akademickich, 1838 domów kultury i klubów, 962 kluby młodzieżowe, 111 szkół muzycznych, 213 teatrów, 88 orkiestr, 808 kin, 10 kabaretów, 741 muzeów i 117 ogrodów zoologicznych lub ze zwierzętami rodzimymi.
Teatr i kabaret były wysoko cenione przez mieszkańców NRD; istniała bardzo aktywna i dynamiczna scena przede wszystkim w Berlinie. Słynna, zniszczona podczas drugiej wojny światowej Opera Sempera została ponownie otwarta w 1985 r. Friedrichstadt-Palast w Berlinie jest ostatnim wspaniałym gmachem wzniesionym w NRD.
Do specyfiki kultury NRD należy zaliczyć istnienie szerokiego spektrum zespołów grających niemieckiego rocka. Na skali znajdziemy wyraźnie „państwowych rockmenów” takich jak Puhdys oraz zespoły krytyczne, np. Silly und Renft. Niektóre formacje, zaliczały się do nich Karat oraz City, świętowały także sukcesy międzynarodowe.
Środki przekazu.
W 1989 roku w Niemieckiej Republice Demokratycznej wydawano 543 tytułów prasowych o łącznym nakładzie 21,9 mln. Do 1990 roku wszystkie gazety i czasopisma należy do organizacji politycznych, społecznych i kulturalnych, zaś prawie wszystkie dzienniki kontrolowała władza. Pod koniec 1990 roku większa część prasy oddano w prywatne ręce.
Oficjalną agencją NRD była Allgemeiner Deutscher Nachrichtendienst GmbH (ADN), która powstała w 1946 roku jako agencja prasowa i agencja radiowo-telewizyjna. W 1989 roku stała się niezależna. W 1990 ADN przekształcono w spółkę akcyjną.
Publiczną stacją telewizyjną w NRD był Deutscher Fernsehfunk. Wielu mieszkańców Niemieckiej Republiki Demokratycznej odbierało nielegalnie programy zachodnioniemieckiej telewizji przy pomocy analogowych anten. Odbiór stacji telewizyjnych z RFN był zabroniony, zaś Stasi regularnie tropiła i szykanowała osoby, które łamały zakaz. Obok Stasi na tym polu działali także młodzieżowi aktywiści, którzy przestawiali anteny. Pomimo zakazów wielu mieszkańców NRD oglądało regularnie telewizję z RFN (poza mieszkańcami Drezna i okolic oraz przygranicza polsko-niemieckiego w pobliżu Szczecina i wyspy Rugii, do których nie docierał sygnał). Regiony bez dostępu do zachodniej telewizji nazywano „Doliną Niewiedzących”. Pod koniec lat 80. niektórzy mieszkańcy NRD przemycali z Polski kable i anteny w celu odbierania sygnału.
W 1984 roku wysłano dwa anonimowe listy do rządu NRD z nakazem udostępnienia telewizji zachodnioniemieckiej w Dreźnie i okolicach – osoba, która wysłała anonimy groziła wysadzeniem publicznych budynków. List nigdy nie dotarł do władz – został przechwycony przez Stasi. Pomimo dużych wysiłków Stasi nie udało się odnaleźć autora (bądź autorów) pogróżek. Śledztwo w tej sprawie zakończono w 1987 roku.
Religia.
W NRD największą grupą wyznaniową stanowili wyznawcy Kościoła Ewangelickiego. Konstytucja Niemieckiej Republiki Demokratycznej z 1949 roku zagwarantowała kościołom prawa, które w późniejszym okresie częściowo respektowano. W 1954 roku wprowadzono "Jugendweihe" będący komunistycznym obyczajem wprowadzonym jako odpowiednik protestanckiej konfirmacji. W 1957 roku utworzono urząd sekretarza stanu do spraw kościołów. W 1963 roku kościoły ewangelickie opublikowały "Dziesięć artykułów o wolności i służbie Kościoła". Nowa konstytucja Niemieckiej Republiki Demokratycznej z 6 kwietnia 1968 roku zagwarantowała swobodę sumienia i wiary (art. 39). 10 września 1969 roku w Poczdamie zebrał się pierwszy synod Federacji Kościołów Ewangelickich w NRD, który usankcjonował podział Kościoła ewangelickiego w następstwie podziału Niemiec. Działające na terenie Wschodnich Niemczech i Berlina Wschodniego osiem kościołów należących do Ewangelickiego Kościoła Niemiec (niem. "Evangelische Kirche in Deutschland", "EKD") założyło odrębną federację i wystąpiło do EKD. Do nowo powstałej Federacji Ewangelickich Kościołów w NRD należały: Anhalt, Berlin-Brandenburgia, Zgorzelec, Greifswald, Meklemburgia, prowincja kościelna Saksonia oraz Saksonia i Turyngia. W 1983 roku z okazji 500. rocznicy urodzin Marcina Lutra Kościół (z poparciem państwa) zorganizował obchody „Roku Lutra”.
Na początku lat 70. Federacja Ewangelickich Kościołów w NRD wprowadziła do swojej działalności formułę „Kościół w socjalizmie”, która określała postawę kościołów ewangelickich w państwie. Porozumienie kościoła i władzy wykorzystała SED w propagandzie, twierdząc, że Kościół ewangelicki jest największą niekomunistyczną organizacją popierającą NRD. W zamian za ustępstwa Kościół otrzymał pewną niezależność na swoim terytorium – władze nie mogły zakazywać organizowania kościelnych imprez czy też aresztować osób na terenie kościelnym. W latach 70. doszło do niewielkiego odprężenia w stosunkach między państwem a Kościołem ewangelickim. Podczas spotkania Ericha Honeckera i biskupa Albrechta Schönherra 6 marca 1978 roku państwo zgodziło się na poprawę warunków działalności kościelnej.
Problemy Kościoła ewangelickiego wyszły na jaw po publicznym samospaleniu Oskara Brüsewitza w 1976 roku. Wzrost napięcia w stosunkach państwo–Kościół pojawił się w 1988 roku. Uzyskanie azylu na terenie kościoła pozwoliła członkom opozycji na uformowanie się ruchu społecznego oporu. Pod koniec lat 80. ok. 3 tys. osób korzystało z prawa zakazującego władzom aresztowania osób na terenie kościoła.
Stosunki pomiędzy EKD a Federacją Ewangelickich Kościołów w NRD nie były wolne od napięć. Na początku lat 80. XX w. Kościoły NRD były potrzebne państwu do wspierania jego „pokojowej polityki”, lecz nie miały możliwości wpływania na decyzje kół polityczno-wojskowych. Na tej podstawie NRD formułowano stwierdzenia, które odrzucał EKD. W 1985 roku EKD w memoriale poparł demokratyczną formę państwa, traktowaną jako konsekwencję wiary chrześcijańskiej. Memoriał spotkał się z brakiem zrozumienia w Federacji Ewangelickich Kościołów. Zjednoczenia kościołów ewangelickich ogłoszono 17 stycznia 1990 roku w "Deklarację z Loccum". Ustawę regulującą kwestię zjednoczenia przyjęto w lutym 1991 roku. W czerwcu 1991 roku EKD ukonstytuowała się jako instytucja ogólnoniemiecka do której należą 24 kościoły.
W latach 80. do Kościoła katolickiego należało ok. 7% mieszkańców Niemieckiej Republiki Demokratycznej. Po podziale Niemiec nie zmieniono granic diecezji odpowiednio do przebiegu granic państwowych (przez co duże części terytorium NRD należało do diecezji w RFN). W 1973 roku wschodnie części diecezji zachodnioniemieckich otrzymały własnych administratorów apostolskich. W 1976 roku dla biskupów Niemieckiej Republiki Demokratycznej utworzono odrębną Berlińską Konferencję Episkopatu. W 1987 roku w Dreźnie odbyło się spotkanie katolików. Zjazd został odebrany jako pewne otwarcie Kościoła katolickiego na społeczne problemy Niemieckiej Republiki Demokratycznej. Berlińska Konferencję Episkopatu rozwiązano pod koniec 1990 roku.
W 2012 roku ponad 52% Niemców z dawnej NRD przyznawało, że nie wierzy w Boga (podczas gdy w zachodnich Niemczech taką deklarację składało 10% zapytanych).
Różnice pomiędzy zachodnimi a wschodnimi landami.
Po zjednoczeniu Niemiec zachodnie landy przeznaczyły wiele miliardów marek i euro na rozwój wschodnich landów. Pomimo dużych nakładów finansowych do dzisiaj wschodnie landy rozwijają się wolniej od zachodnich. W latach 1991–2013 z obszarów dawnego NRD wyjechało do zachodnich landów 3 mln 300 tys. osób. 2 mln 100 tys. mieszkańców zachodnich landów przeprowadziło się do NRD w celu zamieszkania z rodziną lub założenia biznesu. W latach 1989–2009 do nowych landów RFN trafiło 1,2 biliona euro.
W 1990 roku dochód narodowy wschodnich Niemiec spadł o 15%, a ponad 33% mieszkańców nie pracowała lub była zatrudniona krótkoterminowo. Nasilający się kryzys gospodarczy wywołał antykohlowskie manifestacje inspirowane przez neonazistów we wschodnich miastach.
W lipcu 2009 roku instytut Forsa zapytał 1002 mieszkańców Niemiec, czy chcieliby powrotu muru berlińskiego i podziału państwa. 16% przebadanych Niemców z zachodnich landów oraz 10% ze wschodnich opowiedziało się za powrotem muru. Niezadowolenie mieszkańców z zachodu wynika przede wszystkim z konieczności płacenia „podatku solidarnościowego”, który przeznaczany jest na odbudowę byłej NRD. Z kolei niezadowolenie mieszkańców wschodu wynika z rozczarowania – pensje na wschodzie są niższe niż w zachodnich landach, a wysokie bezrobocie doprowadziło do wyludnienia niektórych obszarów. Przeprowadzone przez instytut Forsa badania z 2004 roku wykazały, że powrotu do podziału Niemiec pragnęło 25% mieszkańców zachodnich landów oraz 12% wschodnich.

</doc>
<doc id="68556" url="https://pl.wikipedia.org/wiki?curid=68556" title="Nicolas Bourbaki">
Nicolas Bourbaki

Nicolas Bourbaki – pseudonim grupy francuskich matematyków, którzy w roku 1935 założyli tzw. "grupę Bourbaki" działającą przy École normale supérieure w Paryżu, która została przekształcona w 1952 na stowarzyszenie "Association des Collaborateurs de Nicolas Bourbaki". Członkami-założycielami grupy Bourbaki byli:
Celem grupy młodych matematyków, założycieli grupy, było napisanie kompletu aktualnych podręczników do matematyki. Te które istniały, niegdyś dobre, były już nieaktualne, a ich język nieprecyzyjny. Po napisaniu pierwszego potrzebowali dodać autora, a ponieważ planowali wiele książek, gdzie autorzy prawdopodobnie będą się zmieniać, postanowili opublikować ją pod pseudonimem. Książki podpisane N. Bourbaki, wzbudzały w środowisku matematyków podziw dla talentu tajemniczego autora. Prawda wyszła na jaw, chociaż matematycy cały czas używali pseudonimu. Mimo że książki miały wielu autorów, były wielokrotnie redagowane przez członków, dlatego nie było widać indywidualnego stylu autorów.
Imię „Nicolas” pojawiło się późno, początkowo podpis brzmiał jedynie „N. Bourbaki”. Twórcy grupy uważali, że Bourbaki nie powinien mieć więcej niż 50 lat, aby zachował świeżość umysłu, w efekcie przez lata pracowały cztery generacje. Grupa działała przez 50 lat. Tak jak początkowo, lista „aktualnych” członków grupy była zawsze tajemnicą, chociaż krążyły pogłoski o tym, kto do nich należał. Wielu medalistów Fieldsa było członkami grupy. Grupa Bourbaki w swoich książkach używała metody aksjomatycznej, gdzie każda teza musiała być przez nich wcześniej udowodniona. Tego typu tezy mogły pochodzić z różnych działów matematyki. Ich metoda polegała na rozpoczęciu od zagadnień bardziej ogólnych i późniejszym przechodzeniu do szczegółowych. Była to metoda bardzo podobna do formalizmu wprowadzonego przez Davida Hilberta, chociaż przyświecały im inne cele. Była to także pierwsza próba aksjomatyzacji podstaw całej matematyki.
Styl "Bourbakiego" był nowatorski, dziś jest on stosowany powszechnie w całej literaturze matematycznej. Grupa ujednoliciła dużo terminów matematycznych. Wprowadziła dużo nowych, niektóre usunęła, czasami z kilku stosowanych wybrano jeden. Dzisiaj powszechnie stosuje się słownictwo używane przez "Bourbakiego".
Pozostali członkowie.
W późniejszym okresie działania grupy, dołączyli:
Matematyka według Bourbakiego.
Jednym z celów Bourbakistów było opracowanie kursu matematyki prezentującego ówczesny stan wiedzy w kluczowych dziedzinach matematyki opartych na teorii mnogości. Seria "Elementy matematyki " ("Éléments de mathématique") składała się z następujących tomów (nie ukazały się one po polsku):
W serii ukazała się także książka "Variétés différentielles et analytiques", ale zawierała raczej podsumowanie wyników dotyczących rozmaitości różniczkowalnych, niż prezentację materiału. Dziewiąty i ostatni tom serii, poświęcony teorii spektralnej, ukazał się w roku 1983. Pod koniec XX wieku opublikowano jeszcze dalszą część "Algebry przemiennej".
Niektóre z książek Bourbakiego stały się klasycznymi pozycjami w swoich dziedzinach, inne były zbyt trudne, by służyć za podręczniki. W roku 1958, gdy zakończono wydawanie pierwotnych sześciu tomów serii, niektóre z pierwszych były od prawie 20 lat nieaktualne.

</doc>
<doc id="68557" url="https://pl.wikipedia.org/wiki?curid=68557" title="Mistrzostwa Polski w piłce nożnej mężczyzn">
Mistrzostwa Polski w piłce nożnej mężczyzn

Mistrzostwa Polski w piłce nożnej mężczyzn (oficjalny skrót MP) – rozgrywki piłkarskie, prowadzone cyklicznie - corocznie lub cosezonowo (na przełomie dwóch lat kalendarzowych) - mające na celu wyłonienie najlepszej męskiej drużyny w Polsce.
Historia.
Mistrzostwa Polski w piłce nożnej rozgrywane są od 1920 r. Obecnie rozgrywki są organizowane na następujących poziomach ligowych: Ekstraklasa, I liga, II liga, 4-grupowa III liga, 21-grupowa IV liga. Ponadto funkcjonują szczeble okręgowe: klasa okręgowa oraz klasy A, B i C.
Pierwszy w dziejach udokumentowany mecz piłkarski rozegrany przez Polaków na ziemiach polskich odbył się 14 lipca 1894 we Lwowie, pomiędzy drużynami Sokoła lwowskiego oraz krakowskiego (1:0). Latem 1903 r. we Lwowie założono pierwszy polski klub piłkarski (Lechię Lwów), następnie Sławę (Czarnych) (w sierpniu 1903 r.) oraz Klub Gimnastyczno-Sportowy IV. Gimnazjum (Pogoń) (wiosną 1904 r.). Potem w Krakowie zostały utworzone: Cracovia (13 czerwca 1906) i Wisła (we wrześniu 1906 r.).
W 1911 r. w Galicji powstały: najpierw Związek Footbalistów Polskich, zaś później Związek Polski Piłki Nożnej. Ten drugi działał prężnie do wybuchu I wojny światowej dwukrotnie organizując Mistrzostwa Galicji w piłce nożnej. 8 maja 1913 na własnym stadionie Cracovia pokonała Wisłę 2:1, a mecz ten to historyczne pierwsze spotkanie polskich drużyn w oficjalnych rozgrywkach w ramach struktur FIFA.
Równolegle w zaborze pruskim w 1913 r. powołano piłkarski Związek Polskich Towarzystw Sportowych, który organizował mistrzostwa Wielkopolski w piłce nożnej. Pierwsza edycja tych rozgrywek rozpoczęła się 18 maja 1913 meczem Posnanii z Wartą Poznań. Kolejne edycje zorganizowano w latach 1914 i 1919.
Po odzyskaniu przez Polskę niepodległości, Związek Polski Piłki Nożnej stał się zalążkiem dla Polskiego Związku Piłki Nożnej (PZPN), założonego 20 grudnia 1919, po czym rozpoczęto organizowanie pierwszych oficjalnych mistrzostw kraju w sezonie 1920.
W latach 1920–1926 oraz 1946 i 1947 mistrza Polski wyłaniano systemem nieligowym – podczas Turnieju Finałowego Mistrzostw Polski – spośród zwycięzców rozgrywek regionalnych (Klasy A), organizowanych we wszystkich okręgach piłkarskich przez właściwe miejscowo Okręgowe Związki Piłki Nożnej. W sezonie 1951 – mistrzostwo Polski przyznano nie zwycięzcy ówczesnej I ligi, lecz zdobywcy Pucharu Polski. W pozostałych latach (tj. 1927–1938 i od 1948 r. do dziś) mistrzem Polski zostawał zawsze triumfator ligowych rozgrywek najwyższego szczebla. Od sezonu 1927 do sezonu 1948 nosiły one nazwę Liga polska, a od edycji 1949 I liga polska. Od sezonu 2005/06 ówczesna I liga stała się ligą zawodową (zarządzaniem nią zajął się utworzony do tego podmiot Ekstraklasa SA), a od sezonu 2008/09 przemianowano ją oficjalnie na Ekstraklasę (wcześniej była to nazwa zwyczajowa).
Mistrzowie i pozostali medaliści.
Uwagi:
Statystyka.
Klasyfikacja według klubów.
W dotychczasowej historii MP na podium stawało w sumie 37 drużyn. Liderem klasyfikacji jest Legia Warszawa (15 mistrzostw), wyprzedzając Ruch Chorzów oraz Górnika Zabrze (po 14 tytułów mistrzowskich).
Stan po zakończeniu sezonu 2021/2022.
1 jako zdobywca Pucharu Polski, a nie zwycięzca I ligi – Wisła Kraków.
2 pierwsze miejsce odebrano zwycięzcy I ligi – Legii Warszawa.
Klasyfikacja według miast.
"Tabela obejmuje wyłącznie pierwszą piętnastkę klasyfikacji. Stan na koniec sezonu 2021/2022."
Uhonorowane kluby.
Po zdobyciu określonej liczby tytułów mistrza Polski zezwala się na umieszczanie na koszulce gwiazdki symbolizującej liczbę wywalczonych tytułów mistrzowskich. 
Ustanowiono 3 rodzaje gwiazdek:
Obecnie (stan na kwiecień 2021) mistrzowskie gwiazdki mają:
Uczestnicy.
Osiemdziesiąt sześć zespołów wzięło udział w 87 ligowych Mistrzostwach Polski, które były prowadzone od 1927 do 1939 i od 1948 do sezonu 2021/22 włącznie. Żadna z drużyn nie była obecna w każdej edycji. Nieligowe Mistrzostwa Polski odbyły się 7-krotnie (w latach 1921-1926 i 1946-1947). Wzięło w nich udział 37 klubów, z czego dwa były obecne w każdej edycji.
Pogrubione zespoły biorące udział w sezonie 2021/22.

</doc>
<doc id="68562" url="https://pl.wikipedia.org/wiki?curid=68562" title="Jan Brożek">
Jan Brożek

Jan Brożek, łac. "Joannes Broscius" (ur. 1 listopada 1585 w Kurzelowie, zm. 21 listopada 1652 w Bronowicach) – polski uczony: matematyk, astronom, literat, teolog, lekarz, mówca, kartograf i geodeta, rektor Akademii Krakowskiej oraz autor pamfletu antyjezuickiego "Gratis".
Życiorys.
Urodził się w Kurzelowie (dawne województwo sandomierskie, obecnie powiat włoszczowski) w rodzinie mieszczańskiej.
W 1604 rozpoczął naukę na wydziale filozoficznym Akademii Krakowskiej. Uzyskał również doktorat z medycyny na uniwersytecie padewskim. W swych pracach zajmował się teorią liczb, geometrią, a także medycyną, teologią i geodezją. W 1610 napisał dzieło pt. "Geodesia distantiarum" i na Uniwersytecie Krakowskim założył pierwszą w Polsce katedrę geodezji.
Był zwolennikiem teorii kopernikańskiej. W 1620 wydał podręcznik arytmetyczny "Arithmetica integrorum". W 1625 został opublikowany pamflet "Gratis", skonstruowany w postaci satyrycznego dialogu przeciw zakonowi Jezuitów, skonfliktowanemu wówczas z Akademią Krakowską. W 1638 wydał "Apologia pro Aristotele et Euclide" ("Obrona Arystotelesa i Euklidesa") Był pierwszym biografem Mikołaja Kopernika, zebrał sporo pamiątek po nim, z których część zaginęła po śmierci Brożka.
Naukę postrzegał kompleksowo; jego uzdolnienia interdyscyplinarne objawiały się nieraz w zaskakujący sposób. Rozwiązał w sposób matematyczny następujący problem z dziedziny biologii: "dlaczego pszczoły budują plastry w kształcie komórek sześciokątnych?" Brożek zauważył, że aby pokryć płaszczyznę wielokątami foremnymi, należy zestawić sześć trójkątów równobocznych albo cztery kwadraty czy też trzy sześciokąty foremne. Ponieważ przy tych samych obwodach sześciokąt ma największą powierzchnię, stąd komórka sześciokątna ma największą objętość przy najmniejszym zużyciu materiału (wosku). Badał właściwości wielokątów gwiaździstych. Zajmował się również liczbami doskonałymi i zaprzyjaźnionymi, przy czym podał twierdzenia będące szczególnymi przypadkami nieznanego jeszcze wówczas małego twierdzenia Fermata
Przez wiele lat mieszkał w Międzyrzecu Podlaskim. Od 1632 do śmierci w 1652 był proboszczem rzymskokatolickiej parafii pw. św. Bartłomieja w Staszowie.
Ustanowił na rzecz Akademii Krakowskiej 2 fundacje, m.in. na zakup książek matematycznych i przyrządów astronomicznych. Przekazał też uczelni swoją bibliotekę, a także najstarszy zachowany do dzisiejszych czasów globus na którym zaznaczono Amerykę, zwany Globusem Jagiellońskim z około 1510 r. Jego imieniem nazwano Collegium Broscianum Uniwersytetu Jagiellońskiego, budynek uniwersytecki na krakowskim Starym Mieście, ulicę w Krakowie, ulicę w Warszawie, ulicę w Gdańsku oraz jedno z większych osiedli mieszkalnych we Włoszczowie.
Twórczość naukowa.
Dzieła.
Opublikował ponad 30 prac matematycznych w tym m.in.

</doc>
<doc id="68563" url="https://pl.wikipedia.org/wiki?curid=68563" title="Joannes Broscius">
Joannes Broscius



</doc>
<doc id="68564" url="https://pl.wikipedia.org/wiki?curid=68564" title="Moritz Benedikt Cantor">
Moritz Benedikt Cantor

Moritz Benedikt Cantor (ur. 23 sierpnia 1829 w Mannheim, zm. 9 kwietnia 1920) – niemiecki historyk matematyki, profesor uniwersytetu w Heidelbergu.
Życiorys.
Początkowo nie chodził do szkoły, lecz uczył się w domu z rodzicami. Potem ukończył studia na Uniwersytecie Ruprechta i Karola w Heidelbergu, którego był też później profesorem. Napisał fundamentalne dzieło "Wykłady z historii matematyki", obejmujące okres od czasów starożytnych do 1799 roku.

</doc>
<doc id="68565" url="https://pl.wikipedia.org/wiki?curid=68565" title="Constantin Carathéodory">
Constantin Carathéodory

Constantin Carathéodory, gr.: Κωνσταντίνος Καραθεοδωρής (ur. 13 września 1873 w Berlinie, zm. 2 lutego 1950 w Monachium) – matematyk pochodzenia greckiego, syn greckiego dyplomaty. Jego prace dotyczyły rachunku wariacyjnego, teorii miary, równań różniczkowych i teorii odwzorowań konforemnych. W teorii miary podstawowa definicja zbioru mierzalnego jest nazywana warunkiem Carathéodory’ego. W fizyce podał aksjomatyczne sformułowanie II zasady termodynamiki. Jako pierwszy (w 1930 r.) pokazał też nierówność znaną później (zwłaszcza w programowaniu dynamicznym) jako nierówność Bellmana. Pracował ponadto nad zastosowaniem teorii Hamiltona-Jacobiego do teorii względności i formalizacją zasad optyki za pomocą rachunku wariacyjnego.
Życiorys.
Wczesne lata i edukacja.
Gdy Constantin miał dwa lata, jego rodzina przeniosła się z Berlina do Brukseli, gdzie spędził swą młodość. Miał talent do języków. Greckim i francuskim posługiwał się jak mową ojczystą. Gdy w 1879 umarła jego matka, zatrudniono niemiecką opiekunkę, która również uczyła dzieci języka. Jako trzynastolatek rozpoczął naukę we francuskiej szkole średniej (5-letni "college"). Tam też dwukrotnie zdobywał nagrodę dla najlepszego ucznia z matematyki w Belgii. Następnie studiował w belgijskiej akademii wojskowej (Ecole Militaire de Belgique), a w 1895 rozpoczął pracę jako inżynier w Grecji i, trzy lata później, w Egipcie przy budowie zapór na Nilu.
W 1900 roku wstąpił na uniwersytet w Berlinie, gdzie studiował u Frobeniusa i Schwarza. Dwa lata później przeniósł się do Getyngi, gdzie w 1904 otrzymał doktorat napisany pod kierunkiem Hermana Minkowskiego. Zaledwie rok po doktoracie przedstawił swoją pracę habilitacyjną. Na tak szybkie staranie o awans zezwolono na osobistą prośbę Davida Hilberta.
Praca i podróże.
Choć początkowo nie chciał pozostawać w Niemczech, swoją pracę po habilitacji rozpoczął nauczając w Getyndze jako "Privatdozent". W 1908 przeniósł się na rok do Bonn, a następnie (również na około rok) do Hanoweru. W międzyczasie (w 1909 r.) poślubił swoją kuzynkę, Eufrosinię Karatheodoris. Związek małżeński z krewnymi był w ich rodzinie tradycją. W Hanowerze urodziło się ich pierwsze dziecko, syn Stephanos.
Epizod wrocławski.
W październiku 1910 został mianowany profesorem matematyki w nowo otwartej Królewskiej Wyższej Szkole Technicznej we Wrocławiu ("Königliche Technische Hochschule Breslau"), poprzedniczce Politechniki Wrocławskiej. Tutaj w 1912 r. urodziła się jego córka Despina. Jego wrocławski adres to Scharnhorst Strasse 30, obecnie ul. Jastrzębia, przy zbiegu z ul. Gajowicką (dom już nie istnieje). Pozostawał tam do 1913 r., kiedy to przeniósł się z powrotem do Getyngi, aby objąć katedrę po Feliksie Kleinie.
Niemcy, Grecja, Niemcy.
W 1918 r. objął katedrę w Berlinie. Rok później przeniósł się do Grecji, aby jako rektor organizować nowo powstający Uniwersytet Joński w Smyrnie. Po inwazji Turków na to miasto w 1922 r. uciekł do Aten, gdzie pozostał przez dwa lata, po czym przeniósł się na powrót do Niemiec, do Monachium. Tam, na stanowisku kierownika katedry matematyki Politechniki Monachijskiej, pozostał do emerytury (1938 r.). Podróżował jednak nieprzerwanie, zwłaszcza do Stanów Zjednoczonych i Grecji. Był pierwszym zaproszonym wykładowcą ("invited lecturer") Amerykańskiego Towarzystwa Matematycznego (1927-1928). W 1936 r. ponownie odwiedził USA, wygłaszając m.in. wykład z okazji 300-lecia Harvardu.
Wojna i ostatnie lata życia.
Według Marii Georgiadou podczas II wojny światowej zachowywał się biernie wobec reżimu nazistowskiego. Natomiast według świadectwa córki Despiny:
Ostatni swój wykład wygłosił w grudniu 1949. Zmarł 2 lutego 1950 w Monachium, gdzie został pochowany wraz z żoną na Cmentarzu Leśnym.
Korespondencja z Einsteinem.
19 grudnia 2005 ambasador Izraela w Atenach przedstawił greckiemu Ministrowi Spraw Zagranicznych kopie 10 listów, jakie Carathéodory wymienił z Einsteinem. Według ekspertów w Narodowym Archiwum Izraela – gdzie znajdują się oryginały listów – matematyczna strona teorii Einsteina opierała się o prace Carathéodory’ego.
Einstein na zakończenie wywiadu dla prasy w 1955 r. miał stwierdzić:

</doc>
<doc id="68566" url="https://pl.wikipedia.org/wiki?curid=68566" title="Constantin Caratheodory">
Constantin Caratheodory



</doc>
<doc id="68568" url="https://pl.wikipedia.org/wiki?curid=68568" title="Ker">
Ker



</doc>
<doc id="68573" url="https://pl.wikipedia.org/wiki?curid=68573" title="Miasta na Słowacji">
Miasta na Słowacji

Miasta na Słowacji – według danych oficjalnych pochodzących z 2012 roku Słowacja posiadała ponad 130 miast o ludności przekraczającej 1,5 tys. mieszkańców. Stolica kraju Bratysława oraz miasto Koszyce liczyły ponad 100 tys. mieszkańców; 9 miast z ludnością 50–100 tys.; 16 miast z ludnością 25–50 tys., 45 miast z ludnością 10–25 tys. oraz reszta miast poniżej 10 tys. mieszkańców.
Największe miasta na Słowacji.
Największe miasta na Słowacji według liczebności mieszkańców (stan na 2019 rok):
Alfabetyczna lista miast na Słowacji.
Zestawienie na podstawie publikacji Urzędu Statystycznego Republiki Słowackiej ("Štatistický úrad Slovenskej republiky") "Štatistická ročenka regiónov Slovenska 2009" (Rocznik Statystyczny Regionów Słowacji 2009) zawierającej dane o powierzchni, liczbie ludności i gęstości zaludnienia jednostek podziału terytorialnego Słowacji oraz jednostek nomenklatury NUTS.
Liczba ludności 140 słowackich miast według stanu w dniu 31 grudnia 2008 w przeliczeniu na podział administracyjny obowiązujący tego samego dnia.
Nazwy stolic powiatów i "krajów" wyróżniono.
Uwaga: Tabelę można uporządkować rosnąco lub malejąco według wartości w każdej z kolumn. W tym celu należy nacisnąć przycisk , który znajduje się w nagłówku kolumny.

</doc>
<doc id="68575" url="https://pl.wikipedia.org/wiki?curid=68575" title="Karyntia">
Karyntia

Karyntia (niem. "Kärnten", słoweń. "Koroška", wł. "Carinzia") – kraj związkowy w południowej Austrii. Graniczy ze Słowenią, Włochami, Tyrolem, Salzburgiem i Styrią. Stolicą kraju związkowego jest Klagenfurt am Wörthersee. Obok Austriaków zamieszkuje ją też mniejszość słoweńska w liczbie 14 tys. osób.
Do końca I wojny światowej znana jako Księstwo Karyntii, następnie część przypadła Słowenii, a niewielki fragment Włochom.
Geografia.
Powierzchnia Karyntii jest górzysta, w zachodniej części znajdują się Wysokie Taury ("Großglockner" - 3798 m n.p.m.), Alpy Karnickie i Alpy Gailtalskie, a we wschodniej części Kotlina Klagenfurcka. Główną rzeką jest Drawa. Znajdują się tu również liczne jeziora (największe "Wörther" i "Ossiach").
Gospodarczo eksploatuje się lasy. Hoduje się owce, bydło domowe i trzodę chlewną. Uprawia się zboża i rośliny pastewne. Wydobywa się magnezyt oraz rudy cynku i ołowiu. Przemysł drzewny, papierniczy, metalowy i skórzany.
Podział administracyjny.
Karyntia składa się z dwóch miast statutarnych "(Statutarstadt)" oraz dziesięciu powiatów "(Bezirk)". W skład powiatów wchodzą 132 gminy, w tym 16 gmin miejskich "(Stadt)" oraz 46 gmin targowych "(Marktgemeinde)"

</doc>
<doc id="68576" url="https://pl.wikipedia.org/wiki?curid=68576" title="Wilhelm I Hohenzollern (król Prus i cesarz Niemiec)">
Wilhelm I Hohenzollern (król Prus i cesarz Niemiec)



</doc>
<doc id="68578" url="https://pl.wikipedia.org/wiki?curid=68578" title="Stanisław Poniatowski (kasztelan krakowski)">
Stanisław Poniatowski (kasztelan krakowski)

Stanisław Poniatowski (ur. 15 września 1676 w Chojniku k. Gromnika, zm. 29 sierpnia 1762 w Rykach) – kasztelan krakowski w 1752 roku, wojewoda mazowiecki w 1731 roku, regimentarz generalny wojska koronnego w latach 1729–1733, generał-lejtnant wojsk koronnych w 1724 roku, pułkownik-komendant regimentu gwardii pieszej w latach 1724–1729, podstoli wielki litewski, podskarbi wielki litewski w 1722 roku, generał szwedzki od 1708 roku, starosta przemyski w latach 1752–1756.
Twórca potęgi rodu Poniatowskich.
Życiorys.
Według niechętnej synowi, królowi Stanisławowi Augustowi Poniatowskiemu, lecz niepozbawionej podstaw opinii współczesnych Stanisław miał być w rzeczywistości nieślubnym synem hetmana wielkiego litewskiego Kazimierza Jana Sapiehy i pewnej Żydówki, a adoptował go Franciszek Poniatowski, żonaty z Heleną Niewiarowską.
Studiował w Wiedniu, potem zaciągnął się do armii austriackiej ks. Eugeniusza Sabaudzkiego walczącej przeciw Turkom, podczas walk wielokrotnie wykazywał się wielkim męstwem. Następnie przeszedł w służbę Sapiehów i brał po ich stronie udział w wojnie domowej na Litwie. Był jednym z najgorliwszych popleczników Karola XII, został generałem szwedzkim, zaś po bitwie pod Połtawą (1709), w której uratował królowi życie, działał jako dyplomata w Turcji, ujawnił niezwykły talent i przedsiębiorczość, obalając dwu wezyrów (Alego i Nuumana Küprülich) i doprowadzając do wypowiedzenia przez Turcję wojny Rosji.
Po śmierci Karola XII przeszedł do Augusta II, który, choć poprzednio skonfiskował jego dobra jako jednego z najbardziej aktywnych zwolenników Stanisława Leszczyńskiego, teraz (1719) obsypał go łaskami, mianował podczaszym litewskim, potem podskarbim wielkim litewskim, generał-lejtnantem piechoty, dowódcą gwardii koronnej i regimentarzem koronnym (1728–1733), a potem wojewodą mazowieckim (1731).
Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W 1733 roku podpisał elekcję Stanisława Leszczyńskiego. W listopadzie 1733 roku pojechał do Berlina by prosić Fryderyka Wilhelma o wstawiennictwo za Stanisławem Leszczyńskim, w zamian za cesję Kurlandii na rzecz Prus. To jednak nie zadowoliło króla Prus. W 1735 roku podpisał uchwałę Rady Generalnej konfederacji warszawskiej.
10 lipca 1737 roku podpisał we Wschowie konkordat ze Stolicą Apostolską.
Przez małżeństwo z Konstancją Czartoryską wszedł Poniatowski w skład „Familii” i brał wydatny udział w polityce i zamierzeniach reformatorskich tego ugrupowania politycznego. W czasie przedostatniego bezkrólewia popierał kandydaturę Stanisława Leszczyńskiego, towarzyszył mu do Gdańska, potem pogodziwszy się z dworem saskim złożył hołd Augustowi III i z jego polecenia posłował w latach 1740 i 1741 do Wersalu, gdzie usiłował odwrócić Francję od popierania Prus. W 1746 r. kupił Zamek w Jazłowcu. W roku 1752 został kasztelanem krakowskim.
Potomstwo.
Jego synami byli m.in.:
Jedna z jego córek – Izabella została żoną Jana Klemensa Branickiego, a po jego śmierci Andrzeja Mokronowskiego. Izabella zwana była Panią Krakowską, ten zaszczytny tytuł zawdzięczała mężowi który piastował godność hetmana wielkiego koronnego oraz kasztelana krakowskiego. Starsza z córek Ludwika zwana była Panią Podolską ponieważ była żoną Jana Jakuba Zamoyskiego wojewody podolskiego, prowadziła wspaniały dwór na swym zamku w Wiśniowcu i była właścicielką ogromnych dóbr na Podolu.

</doc>
<doc id="68581" url="https://pl.wikipedia.org/wiki?curid=68581" title="Fryderyk VI Oldenburg">
Fryderyk VI Oldenburg

Fryderyk VI (ur. 28 stycznia 1768 w Kopenhadze, zm. 3 grudnia 1839 tamże) – król Danii w latach 1808–1839 i Norwegii w latach 1808–1814, książę Saksonii-Lauenburga w latach 1814–1839.
Życiorys.
Fryderyk był jedynym synem króla duńskiego Chrystiana VII. Kiedy książę miał cztery lata, jego matka Karolina Matylda została aresztowana i musiała opuścić Danię, oskarżona o spisek przeciw królowi (jej domniemany kochanek, będący ojcem jej córki, hrabia Johann Friedrich Struensee, został ścięty). Zmarła w 1775 i już nigdy nie zobaczyła dzieci. Fryderyk i jego siostra Luiza Augusta wychowywani byli na dworze królowej Juliany Marii brunszwickiej, żony króla Danii Fryderyka V (1723-1766).
Do czasu osiągnięcia przez Fryderyka pełnoletniości faktyczne rządy w imieniu króla Chrystiana VII sprawował Ove Høegh-Guldberg, który prowadził politykę neutralności i finansowej prosperity. 14 kwietnia 1784 premier Guldberg został odsunięty ze stanowiska. Fryderyk pojawił się na posiedzeniu tajnej rady i odczytał rozporządzenie przywracające stan rzeczy sprzed rządów hrabiego Struensee, to znaczy rządy osobiste monarchy. Stał się rzeczywistym przywódcą państwa. Podobnie jak poprzednicy, rządził w imieniu ojca, który cierpiał na zaburzenia psychiczne (schizofrenia) i nie był w stanie sprawować władzy.
Najważniejszym dokonaniem Fryderyka VI w polityce wewnętrznej było zniesienie poddaństwa chłopów i nadanie im ziemi w wieczystą dzierżawę. Dla wielu duńskich historyków moment ten wyznacza początek historii nowoczesnego narodu duńskiego. W polityce zagranicznej zerwał z polityką neutralności Danii w okresie wojen napoleońskich. Zawarł sojusz ze Szwecją, Rosją i Prusami, mający na celu przełamanie angielskiej blokady i umożliwienie handlu z Francją. Doprowadził do konfliktu z Wielką Brytanią, zakończonego w 1801 bitwą morską pod Kopenhagą. Do kolejnego konfliktu doszło w 1807, kiedy to po odrzuceniu przez księcia ultimatum Brytyjczycy zagarnęli duńską flotę. Na mocy traktatu kilońskiego musiał przekazać Szwecji całość obszarów Norwegii.
Małżeństwo i rodzina.
31 lipca 1790 w zamku Gottorp w Szlezwiku poślubił Marię Zofię z Hesji-Kassel (1767–1852). Para miała ośmioro dzieci, z których przeżyła tylko dwójka:
Jego następcą został Chrystian VIII Oldenburg, wnuk Fryderyka V

</doc>
<doc id="68582" url="https://pl.wikipedia.org/wiki?curid=68582" title="Banan">
Banan

Banan ("Musa" L.) – rodzaj roślin z rodziny bananowatych ("Musaceae" Juss.). Według "The Plant List" w obrębie tego rodzaju znajduje się co najmniej 70 gatunków o nazwach zweryfikowanych i zaakceptowanych, podczas gdy kolejnych 5 taksonów ma status gatunków niepewnych (niezweryfikowanych). Występuje naturalnie w strefie międzyzwrotnikowej Azji, Afryki i Australii. Część gatunków dostarcza jadalnych owoców. Słowo banan pochodzi prawdopodobnie od arabskiego słowa "banan", co oznacza "palec" lub afrykańskiego języka wolof, w którym rośliny te określa się mianem "banaana". Gatunkiem typowym jest "M. paradisiaca" L.
Cechy biologiczne.
Bylina. Bananowce do prawidłowego rozwoju potrzebują klimatu ciepłego i wilgotnego. Wysoka jakość owoców zależy od dużej ilości wody i wysokiej temperatury, w związku z czym zasięg ich uprawy ogranicza izoterma 20 °C. Najlepsze wyniki osiąga się przy opadach wynoszących 120-150 mm miesięcznie. Wymagania glebowe roślin nie są duże, chronią glebę przed erozją.
Według badań z 2008 roku dojrzałe banany fluoryzują pod wpływem światła ultrafioletowego. Jest to związane z degradacją chlorofilu, prowadzącą do nagromadzenia się fluorescencyjnego produktu na skórze owocu.
Systematyka.
Rodzaj należący do rodziny bananowatych ("Musaceae"), rzędu imbirowce ("Zingiberales"), kladu jednoliścienne ("monocots") w obrębie Klad okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa imbirowe ("Zingiberidae" Cronquist ), nadrząd "Zingiberanae" Takht. ex Reveal, rząd imbirowce ("Zingiberales" Griseb.), rodzina bananowate ("Musaceae" Juss.). podrodzina "Musoideae" Eaton, plemię "Museae" Benth., rodzaj banan ("Musa" L.).
Główne uprawy.
Niektóre gatunki, zwłaszcza banan zwyczajny są roślinami uprawianymi dla owoców. Główni producenci to: Indie, Chiny, Uganda, Filipiny, Ekwador, Brazylia. Największymi krajami eksportującymi banany są: Ekwador, Kostaryka, Filipiny, Kolumbia i Gwatemala ich eksport stanowi w sumie ok. 2/3 światowego eksportu tych owoców. Dziesięciu głównych producentów wyprodukowało około dwóch trzecich łącznej produkcji światowej w 2012 roku. Trzech największych producentów nie należy do największych eksporterów, jedynie Filipiny mają znaczącą pozycję zarówno w produkcji jak i eksporcie. Banany, tak jak i kawa, dominowały w eksportowej gospodarce Ameryki Środkowej w XX wieku. Te dwie rośliny w roku 1930 miały udział w eksporcie z tego regionu wynoszący 75%, a 30 lat później 67%. Z tego powodu większość krajów Ameryki Środkowej nazwanych jest „republikami bananowymi”.

</doc>
<doc id="68583" url="https://pl.wikipedia.org/wiki?curid=68583" title="Bawełna">
Bawełna



</doc>
<doc id="68586" url="https://pl.wikipedia.org/wiki?curid=68586" title="Fryderyk VI">
Fryderyk VI



</doc>
<doc id="68587" url="https://pl.wikipedia.org/wiki?curid=68587" title="Marija Szarapowa">
Marija Szarapowa

Marija Jurjewna Szarapowa (ros. Мария Юрьевна Шарапова, IPA: ; ur. 19 kwietnia 1987 w Niaganiu) – rosyjska tenisistka, wielokrotna liderka rankingu WTA Tour, srebrna medalistka igrzysk olimpijskich w Londynie w 2012 roku w grze pojedynczej, zwyciężczyni 36 turniejów singlowych oraz 3 deblowych, modelka, ambasador dobrej woli UNDP, od 1994 roku stała rezydentka Stanów Zjednoczonych.
Szarapowa zostawała liderką rankingu singlowego WTA pięciokrotnie. Łącznie przewodziła stawce tenisistek przez 21 tygodni, po raz pierwszy 22 sierpnia 2005, a po raz ostatni 8 lipca 2012. Jest ona także zdobywczynią karierowego Wielkiego Szlema; pięciokrotnie zwyciężała w turniejach wielkoszlemowych: Wimbledonie 2004, US Open 2006, Australian Open 2008 i French Open 2012 oraz 2014. Pięć razy przegrywała również w finałach wielkoszlemowych – podczas Australian Open z lat 2007, 2012 i 2015, Wimbledonu w 2011 roku oraz French Open w 2013 roku. Na korcie zarobiła prawie 40 mln dolarów, co daje jej trzecie miejsce w historii, a w połączeniu z kontraktami reklamowymi pozwoliło przewodzić liście najbogatszych kobiet sportu przez 11 lat.
Marija Szarapowa jest tenisistką praworęczną z oburęcznym backhandem. Status profesjonalny przyjęła 19 kwietnia 2001 roku, a pierwszy turniej kategorii WTA wygrała w Tokio w 2003 roku. Zmagania w Pucharze Federacji rozpoczęła w 2008 roku, mimo że status profesjonalny uzyskała siedem lat wcześniej. Powodem rezygnacji Szarapowej z udziału w tych zawodach była jej sprzeczka z Anastasiją Myskiną.
7 marca 2016 Szarapowa ujawniła, że nie przeszła testów antydopingowych przeprowadzonego podczas Australian Open. Rosjanka zażywała meldonium, substancję zakazaną przez Światową Agencję Antydopingową (WADA) od 1 stycznia 2016. 8 czerwca została zawieszona przez Międzynarodową Federację Tenisową (ITF) na dwa lata, natomiast 4 października Trybunał Arbitrażowy ds. Sportu (CAS) w Lozannie skrócił dyskwalifikację do 15 miesięcy. Kara obowiązywała od 26 stycznia 2016 do 26 kwietnia 2017.
12 września 2017 opublikowana została autobiografia tenisistki pt. „Unstoppable. My life so far”.
Życiorys.
Dzieciństwo.
W 1986 roku rodzice Marii Szarapowej, Jurij i Jelena, przenieśli się z Homla (obecnie Białoruś) na Syberię, uciekając od skutków katastrofy w Czarnobylu. Marija Szarapowa urodziła się rok później w Niaganiu.
Marija Szarapowa zaczęła odbijać piłki tenisowe w wieku czterech lat. Pierwszą rakietę podarował jej wtedy przyjaciel Jurija – ojciec tenisisty Jewgienija Kafielnikowa. Dwa lata później, na turnieju w Moskwie, jej talent został odkryty przez wielokrotną zwyciężczynię turniejów wielkoszlemowych – Martinę Navrátilovą. Choć nie potrafiła mówić po angielsku, to w 1994 roku wraz z ojcem przeniosła się na Florydę, do Bradenton, gdzie chciała uczęszczać do akademii Nicka Bollettieriego. Jej matka do Stanów Zjednoczonych przyleciała dwa lata później, co było spowodowane kłopotami finansowymi oraz problemami z uzyskaniem wizy. Jej ojciec miał problemy ze znalezieniem pracy – pomagał m.in. w zmywaniu naczyń z dala od domu. W 1995 roku firma IMG zgodziła się uiszczać co roku 35 000 dolarów opłaty za kształcenie Marii w szkole tenisowej Bollettieriego. Rozpoczęła ona tam naukę w wieku dziewięciu lat, a jej trenerem został Robert Lansdorp. W 1997 roku zawarła kontrakt reklamowy z firmą Nike.
Kariera tenisowa.
Lata 2000–2003.
W listopadzie 2000 roku, mając trzynaście lat, Szarapowa zwyciężyła w międzynarodowych mistrzostwach świata juniorów w tenisie ziemnym do lat szesnastu. Rosyjska tenisistka otrzymała też nagrodę "Rising Star Award", która jest przyznawana obiecującym sportowcom.
Marija Szarapowa zadebiutowała jako profesjonalistka 19 kwietnia 2001 roku w zawodach rangi ITF w Sarasocie. Swój pierwszy seniorski mecz przegrała stosunkiem 7:6(2), 4:6, 4:6 z Amerykanką Karin Miller. W turnieju rangi WTA zadebiutowała w 2002 roku, w Indian Wells. Wystąpiła z "dziką kartą", a w pierwszej rundzie pokonała Brie Rippner 5:7, 6:1, 6:2. W kolejnym meczu uległa rozstawionej z numerem czwartym Monice Seles 0:6, 2:6. Ze względu na restrykcje dotyczące udziału w profesjonalnych turniejach, Szarapowa postanowiła przeznaczyć czas na udział w juniorskich turniejach wielkoszlemowych. W 2002 roku doszła do finału juniorskiego Australian Open. Była ona najmłodszą zawodniczką, której się to udało. W tym samym sezonie grała również w finale juniorskiego Wimbledonu.
W roku 2003 Rosjanka grała przez cały sezon w profesjonalnych rozgrywkach. Awansowała wtedy do czołowej pięćdziesiątki kobiecego tenisa. Występowała na kortach wielkoszlemowych w Australii oraz Francji, ale w obu imprezach odpadała w pierwszej rundzie turnieju głównego. W Wimbledonie doszła do czwartej rundy, w której to przegrała z rodaczką – Swietłaną Kuzniecową – po trzysetowym pojedynku. Przed Wimbledonem doszła do półfinału turnieju w Birmingham, w którym przegrała z Shinobu Asagoe po trzech setach gry. We wrześniu wygrała swój pierwszy zawodowy turniej – Japan Open Tennis Championships w Tokio. W tym samym roku Rosjanka wygrała jeszcze jeden turniej singlowy (w Québecu) oraz dwa deblowe (ponownie w Tokio i w Luksemburgu). Jej partnerką w zawodach gry podwójnej była Tamarine Tanasugarn. Pod koniec roku otrzymała nagrodę WTA dla najlepszej debiutantki.
Sezon 2004.
Rok rozpoczęła rozstawiona z numerem dwudziestym ósmym w Australian Open. Doszła w nim do trzeciej rundy, pokonując Conchitę Martínez Granados i Lindsay Lee-Waters, a przegrywając z szóstą w rankingu WTA Tour Anastasiją Myskiną, 4:6, 6:1, 2:6.
W turnieju w Tokio przegrała w drugim meczu z Danielą Hantuchovą. Następnie wystąpiła w turnieju w Memphis. Doszła tam do półfinału, przegrywając z „turniejową jedynką”, Wierą Zwonariową. W turnieju w Indian Wells osiągnęła czwartą rundę, przegrywając z Anastasiją Myskiną 1:6, 2:6. Na zawodach w Miami w trzeciej rundzie uległa turniejowemu numerowi jeden Serenie Williams 4:6, 3:6.
W maju, zarówno w turnieju w Berlinie, jak i w Rzymie, dochodziła do trzeciej rundy, przegrywając w nich kolejno z Jennifer Capriati i Silvią Fariną Elią. Rozstawiona z numerem osiemnastym osiągnęła ćwierćfinał French Open. W trzeciej rundzie zwyciężyła z Wierą Zwonariową, która w turnieju występowała z „dziesiątką”. W meczu o półfinał przegrała z Paolą Suárez wynikiem 1:6, 3:6.
W Birmingham, tuż przed wielkoszlemowym Wimbledonem, po pokonaniu Tatiany Golovin w finale, wygrała trzeci turniej WTA w karierze.
Na Wimbledonie 2004 rozstawiona była z numerem trzynastym. Podczas pierwszych rund turnieju pokonywała w dwóch setach takie zawodniczki jak Juliję Bejhelzimer, Anne Keothavong, Danielę Hantuchovą oraz Amy Frazier. W ćwierćfinale spotkała się z wyżej notowaną Ai Sugiyamą, którą pokonała po pojedynku trwającym trzy sety. Jej półfinałowa rywalka – Lindsay Davenport, choć prowadziła 6:2 i 3:1, uległa Szarapowej 6:2, 6:7(5), 1:6. W meczu mistrzowskim Rosjanka grała przeciwko liderce rankingu, Serenie Williams. Pojedynek, trwający 73 minuty, zakończył się zwycięstwem Szarapowej 6:1, 6:4. Został on okrzyknięty najbardziej niesamowitym, a przy tym dramatycznym meczem zapadającym w pamięci. Sama mistrzyni nazwana została poważną rywalką dla sióstr Williams oraz konkurentką w drodze po kolejne trofea. Po turnieju po raz pierwszy awansowała do pierwszej dziesiątki rankingu singlowego.
Portale informacyjne oraz inne media zaczęły zwracać większą uwagę na Szarapową po jej wielkoszlemowym zwycięstwie. Zainteresowanie Rosjanką zostało nazwane przez dziennikarzy „Marią Manią”. W sierpniu podpisała trzyletni kontrakt z firmą Motorola.
W następnych występach dotarła do ćwierćfinału w San Diego, gdzie została wyeliminowana przez Anastasiję Myskinę 5:7, 2:6 oraz trzeciej rundy w Montrealu, przegrywając 6:4, 4:6, 4:6 z Wierą Zwonariową. Osoby związane z tenisistką pokładały wielkie nadzieję na jej dobry wynik podczas US Open. Mimo zaprzeczeń nowojorskich oficjeli, dyrektor US Open do spraw marketingu i komunikacji David Newman przyznał, że sukces Rosjanki na Wimbledonie przyczynił się do wzrostu sprzedaży biletów. Sama tenisistka doszła jednak tylko do trzeciej rundy jednego z najbardziej prestiżowych turniejów świata. Uległa w niej Mary Pierce 6:4, 2:6, 3:6.
Szarapowa w sezonie 2004 zwyciężyła także w finale turnieju w Seulu, w którym to pokonała Martę Domachowską 6:1, 6:1. Tydzień później wygrała AIG Japan Open Tennis Championships w Tokio.
Pod koniec sezonu przegrała w finale halowego turnieju w Zurychu z Alicią Molik. Odpadła także w półfinale imprezy w Filadelfii. Zapewniła sobie udział w turnieju kończącym sezon, WTA Tour Championships w Los Angeles, gdzie wygrała dwa z trzech meczów i awansowała do fazy pucharowej. W półfinale pokonała Anastasiję Myskinę 2:6, 6:2, 6:2, a w finale, Serenę Williams 4:6, 6:2, 6:4. Sezon zakończyła na czwartym miejscu w rankingu WTA. W samym 2004 roku zarobiła 2,5 mln dolarów, najwięcej spośród wszystkich tenisistek.
Sezon 2005.
Pierwszym startem Marii Szarapowej w roku 2005 był udział w Australian Open. Jako tenisistka rozstawiona z numerem czwartym, w drodze do półfinału wyeliminowała między innymi Li Na i Swietłanę Kuzniecową. W meczu o drugi wielkoszlemowy finał w swoje karierze uległa Serenie Williams 6:2, 5:7, 6:8.
Pierwsze zwycięstwo w sezonie 2005 Rosjanka odniosła w lutym. Triumfowała wtedy na dywanowych kortach w Tokio, gdzie w finale pokonała Lindsay Davenport. Po tym występie Szarapowa po raz pierwszy w swojej karierze awansowała na trzecie miejsce rankingu singlowego. Dwa tygodnie później zdobyła puchar turnieju Qatar Ladies Open w Dosze, zwyciężając nad Alicią Molik.
Następnie wystartowała w amerykańskich turniejach kategorii pierwszej: Pacific Life Open i NASDAQ-100 Open. W ćwierćfinale pierwszego z nich pokonała Mary Pierce 6:4, 6:3, rewanżując się za porażkę w trzeciej rundzie US Open 2004. W następnym meczu przeciwko Davenport nie ugrała nawet jednego gema. W drugim turnieju wyeliminowała dwie byłe liderki rankingu WTA: Justine Henin-Hardenne w ćwierćfinale i Venus Williams w półfinale. W finale przegrała z Kim Clijsters 3:6, 5:7.
Sezon na kortach ziemnych rozpoczęła od osiągnięcia ćwierćfinału w turnieju w Berlinie, gdzie została pokonana przez Justine Henin-Hardenne. Doszła także do półfinału rzymskiego Internazionali BNL d’Italia, przegrywając w meczu o finał z Patty Schnyder. Na French Open, jako „turniejowa dwójka”, w pierwszych czterech meczach straciła jednego seta. Rosjanka odpadła w ćwierćfinale, po kolejnej porażce z Henin-Hardenne.
Przed Wimbledonem wystąpiła w Birmingham na DFS Classic. Pokonała tam między innymi Samanthę Stosur i Tatianę Golovin. W ostatnim pojedynku zwyciężyła Jelenę Janković 6:2, 4:6, 6:1. Wówczas wygrała swój dziesiąty turniej WTA, a trzeci na nawierzchni trawiastej. Na Wimbledonie, jako obrończyni tytułu, została rozstawiona z numerem drugim. W pierwszych pięciu meczach, bez starty seta, wyeliminowała kolejno: Nurię Llagostera Vives, Sesił Karatanczewą, Katarinę Srebotnik, Nathalie Dechy i Nadieżdę Pietrową. W półfinale została pokonana przez turniejowy numer czternaście – Venus Williams, wynikiem 6:7(2), 1:6.
W lipcu i sierpniu, z powodu kontuzji doznanych na Wimbledonie, w rozgrywkach nie występowała liderka rankingu singlowego – Lindsay Davenport. Uniemożliwiło jej to obronę punktów zdobytych na US Open Series 2004. Rosjanka, choć także kontuzjowana, wzięła udział w zawodach w Los Angeles. Swój występ zakończyła na ćwierćfinale, który oddała walkowerem. 22 sierpnia 2005 roku Marija Szarapowa awansowała na pierwsze miejsce rankingu WTA. Tydzień później Davenport wygrała imprezę Pilot Pen Tennis w New Haven i odzyskała utraconą pozycję rankingową.
Na przełomie sierpnia i września rosyjska tenisistka wystartowała w ostatnim wielkoszlemowym turnieju w kalendarzu – US Open. Na twardych kortach w Nowym Jorku osiągnęła półfinał, przegrywając z Kim Clijsters 2:6, 7:6(5), 3:6. 12 września 2005 roku Szarapowa ponownie objęła prowadzenie w rankingu WTA, lecz po sześciu tygodniach została wyprzedzona przez Lindsay Davenport.
Ostatnim rozegranym przez nią turniejem był WTA Tour Championships w Madrycie. W fazie grupowej pokonała Lindsay Davenport i Patty Schnyder, ale uległa Nadieżdzie Pietrowej. Rezultaty te pozwoliły jej na awans do fazy pucharowej. Zawody zakończyła na półfinale, odpadając po przegranym meczu z Amélie Mauresmo 6:7(1), 3:6. Sezon, po raz drugi z rzędu, zakończyła na czwartej pozycji w rankingu WTA. W samym roku 2005 zarobiła prawie 2 mln dolarów.
Sezon 2006.
W styczniu 2006 roku wystąpiła w Australian Open. Rozstawiona z numerem czwartym Rosjanka pokonała między innymi Danielę Hantuchovą i Nadieżdę Pietrową. W półfinale przegrała w trzech setach z Justine Henin-Hardenne. Tydzień później osiągnęła także półfinał w Tokio, w którym została wyeliminowana przez Martinę Hingis.
Następnie wzięła udział w turnieju Dubai Duty Free Tennis Championships w Dubaju. Wygrała tam z Wierą Duszewiną, Martiną Hingis i Lindsay Davenport. W finale została pokonana przez Justine Henin-Hardenne wynikiem 5:7, 2:6. W marcu, po raz pierwszy w swojej karierze, zdobyła tytuł zawodów kategorii pierwszej. Miało to miejsce w Indian Wells, gdzie w finale wygrała z Jeleną Diemientjewą 6:1, 6:2. Dwa tygodnie później doszła do finału w Miami, jednak w decydującym meczu uległa Swietłanie Kuzniecowej 3:6, 4:6.
Szarapowa nie występowała na turniejach poprzedzających Roland Garros z powodu kontuzji. Na French Open została rozstawiona z „czwórką”. W pierwszym meczu po prawie dwumiesięcznej przerwie pokonała Mashonę Washington 6:2, 5:7, 7:5, broniąc piłek meczowych w decydującym secie. Następnie wyeliminowała Ivetę Benešovą oraz Alicię Molik. W czwartej rundzie została pokonana przez rozstawioną z numerem czternastym Dinarę Safinę wynikiem 5:7, 6:2, 5:7.
Sezon na kortach trawiastych rozpoczęła od udziału w turnieju w Birmingham. Rozstawiona z numerem pierwszym Rosjanka osiągnęła półfinał, w którym przegrała z Jameą Jackson. Następnie została rozstawiona z numerem czwartym na Wimbledonie. Pokonała tam między innymi Flavię Pennettę i Jelenę Diemientjewą. W meczu o finał została wyeliminowana przez Amélie Mauresmo 3:6, 6:3, 2:6.
Szarapowa wygrała zawody w San Diego, pokonując Mary Pierce, Patty Schnyder i Kim Clijsters w finale. W półfinale turnieju w Los Angeles przegrała z Jeleną Diemientjewą. Podczas US Open rozstawiono ją z numerem trzecim. W pierwszych czterech rundach wyeliminowała kolejno: Michaellę Krajicek, Émilie Loit, Jelenę Lichowcewą oraz Li Na. W ćwierćfinale zwyciężyła z Tatianą Golovin 7:6(4), 7:6(0), a w półfinale, po raz pierwszy w karierze, pokonała Amélie Mauresmo wynikiem 6:0, 4:6, 6:0. Swój drugi wielkoszlemowy finał wygrała z Justine Henin-Hardenne 6:4, 6:4. Dzięki drugiej pozycji w US Open Series 2006 za zwycięstwo w turnieju zdobyła pół miliona dolarów premii.
Imprezę w Moskwie rozpoczęła od zwycięstwa z Jekatieriną Byczkową. Drugi mecz, przeciwko Annie Czakwetadze, oddała walkowerem z powodu kontuzji. Pod koniec października wygrała dwa turnieje WTA. Najpierw triumfowała w zawodach kategorii pierwszej w Zurychu, pokonując w finale Danielę Hantuchovą 6:1, 4:6, 6:3. Tydzień później, po wygranej z Nadią Pietrową, zdobyła puchar Generali Ladies Linz.
W kończącym sezon turnieju WTA Tour Championships, który odbył się w Madrycie, została przyporządkowana do grupy czerwonej, w której grały również Kim Clijsters, Swietłana Kuzniecowa i Jelena Diemientjewa. Rosyjska tenisistka wygrała wszystkie trzy spotkania, nie tracąc seta. W półfinale została pokonana przez Justine Henin-Hardenne 2:6, 6:7(5).
Marija Szarapowa zakończyła sezon jako wiceliderka rankingu z dorobkiem 3532 punktów. W 2006 roku zarobiła blisko 3,8 mln dolarów.
Sezon 2007.
Z powodu nieobecności Justine Henin, Szarapowa była najwyżej rozstawioną zawodniczką Australian Open. Spotkanie pierwszej rundy z Camille Pin grała w pełnym słońcu i temperaturze sięgającej 36 °C. Prowadząc 5:0 w trzecim secie, wygrała go 9:7. Skarżyła się ponadto na urojenia i skurcze mięśni brzucha. Po meczu Rosjanka powiedziała: „to było nieludzkie pozwolić nam grać w takich warunkach”. Zamknięcie dachu na korcie nastąpiło dopiero po zakończeniu tego pojedynku. Następnie, nie tracąc seta, doszła do finału, eliminując Annę Czakwetadze w ćwierćfinale i Kim Clijsters w półfinale. W decydującym meczu została pokonana 1:6, 2:6 przez Serenę Williams. 29 stycznia 2007 roku, po zakończeniu zawodów na twardych kortach w Melbourne, Marija Szarapowa awansowała na pierwsze miejsce w rankingu WTA.
Następnie zagrała w Toray Pan Pacific Open w Tokio, gdzie skreczowała w półfinałowym meczu z Aną Ivanović z powodu kontuzji kolana. W marcowych turniejach w Indian Wells i w Miami została rozstawiona z numerem pierwszym. W obu zawodach odpadła w czwartej rundzie: na Pacific Life Open przegrała z Wierą Zwonariową, a na Sony Ericsson Open z Sereną Williams. 19 marca została wyprzedzona przez Justine Henin w rankingu singlowym.
Przez większą część sezonu na kortach ziemnych, podobnie jak w roku 2006, Szarapowa nie grała z powodu kontuzji. Wystąpiła w turnieju w Stambule, gdzie została rozstawiona z numerem pierwszym. W pierwszych dwóch meczach wyeliminowała Cwetanę Pironkową i Agnieszkę Radwańską. Zawody zakończyła na półfinale, w którym pokonała ją Aravane Rezaï.
Na French Open, rozgrywanym na przełomie maja i czerwca, grała jako turniejowy numer dwa. W pierwszych trzech meczach pokonała kolejno: Émilie Loit, Jill Craybas i Ałłę Kudriawcewą. Mecz czwartej rundy przeciwko Patty Schnyder wygrała 3:6, 6:4, 9:7, a w ćwierćfinale pokonała w dwóch setach Annę Czakwetadze. W swoim pierwszym półfinale w Paryżu przegrała z rozstawioną z numerem siódmym Aną Ivanović 2:6, 1:6.
Tydzień później osiągnęła finał trawiastego turnieju w Birmingham, w którym uległa Jelenie Janković 6:4, 3:6, 5:7. Na Wimbledonie rozstawiona z numerem drugim Rosjanka wygrała z Chan Yung-jan, Séverine Brémond i Ai Sugiyamą. Odpadła w czwartej rundzie, gdzie została pokonana przez turniejowy numer dwadzieścia trzy – Venus Williams, wynikiem 1:6, 3:6. Był to najsłabszy występ Szarapowej w Londynie od 2003 roku.
US Open Series 2007 rozpoczęła od zawodów Acura Classic, broniąc tytułu zdobytego w 2006 roku. Rosyjska tenisistka awansowała do finału nie tracąc seta. W decydującym pojedynku wygrała z Patty Schnyder 6:2, 3:6, 6:0 i zdobyła swój jedyny puchar w sezonie 2007. Następnie zagrała w Los Angeles. Po wygranym ćwierćfinale z Jeleną Diemientjewą, mecz półfinałowy, przeciwko Nadieżdzie Pietrowej, oddała walkowerem. Podczas US Open, jako triumfatorka tego turnieju z poprzedniego sezonu, w pierwszych dwóch rundach wyeliminowała Robertę Vinci oraz Casey Dellacqua. Udział w zawodach na twardych kortach w Nowym Jorku zakończyła na trzeciej rundzie. Rosjanka niespodziewanie uległa rozstawionej z numerem trzydziestym Agnieszce Radwańskiej 4:6, 6:1, 2:6.
W turnieju Kremlin Cup w Moskwie została wyeliminowana przez Wiktoryję Azarankę 6:7(9), 2:6. Po tej porażce wycofała się z imprezy w Zurychu. Dwa tygodnie później Daniela Hantuchová wygrała zawody Generali Ladies Linz i zepchnęła Mariję Szarapową na dziewiąte miejsce w rankingu WTA, obejmującym osiągnięcia roczne.
Rosjanka była pierwszą rezerwową do turnieju kończącego sezon 2007. Jednakże przez problemy zdrowotne z WTA Tour Championships wycofała się Venus Williams. Dzięki temu Szarapowa wystąpiła w zawodach i została przyporządkowana do grupy czerwonej. Wygrała wszystkie trzy mecze w swojej grupie, pokonując kolejno: Hantuchovą, Kuzniecową i Ivanović. W półfinale zwyciężyła z drugą zawodniczką grupy żółtej, Anną Czakwetadze, wynikiem 6:2, 6:2. W finale, trwającym ponad trzy godziny i trzydzieści minut, uległa liderce rankingu Justine Henin 7:5, 5:7, 3:6.
Sezon 2007 zakończyła jako piąta tenisistka na świecie i zarobiła około 1,8 mln dolarów.
Sezon 2008.
Na początku 2008 roku wzięła udział w Australian Open, gdzie została rozstawiona z numerem piątym. Turniej rozpoczęła od meczu pierwszej rundy z Jeleną Kostanić Tošić, w którym Chorwatka skreczowała przy stanie 6:4, 5:3 dla Szarapowej. W następnych trzech rundach pokonała: Lindsay Davenport, Jelenę Wiesniną oraz Jelenę Diemientjewą. W ćwierćfinale wyeliminowała liderkę rankingu – Justine Henin, 6:4, 6:0, a w półfinale rozstawioną z numerem trzecim Jelenę Janković 6:3, 6:1. W drugim w karierze finale w Melbourne spotkała się z Aną Ivanović, „turniejową czwórką”. Rosjanka wygrała ten pojedynek 7:5, 6:3 i zdobyła swój trzeci wielkoszlemowy tytuł.
Przed turniejem Qatar Total Open rozstawiono ją z numerem czwartym. Na twardych kortach w Dosze wyeliminowała między innymi Caroline Wozniacki i Agnieszkę Radwańską. W decydującym meczu pokonała Wierę Zwonariową 6:1, 2:6, 6:0, zdobywając osiemnaste trofeum rangi WTA.
Podczas zawodów w Indian Wells ponownie zagrała jako turniejowy numer cztery. W pierwszych trzech spotkaniach wygrała ze Stéphanie Cohen-Aloro, Eleni Daniilidu i Aloną Bondarenko. W ćwierćfinale pokonała Danielę Hantuchovą, wynikiem 7:6(2), 6:1. W półfinale odniosła pierwszą porażkę sezonu, przegrywając ze Swietłaną Kuzniecową. Z powodu kontuzji nie zagrała w Miami.
W kwietniu, po raz pierwszy od roku 2003, wystartowała w turniejach na zielonej mączce, amerykańskiej odmianie kortów ziemnych. Najpierw triumfowała na Amelia Island, pokonując w finale Dominikę Cibulkovą. Dla Szarapowej była to pierwsza wygrana impreza na nawierzchni ceglanej w karierze. Następnie osiągnęła ćwierćfinał Family Circle Cup w Charleston, w którym uległa Serenie Williams 5:7, 6:4, 1:6. Po tym turnieju awansowała na drugie miejsce w rankingu WTA.
14 maja 2008 roku pierwsza tenisistka świata, Justine Henin, niespodziewanie zakończyła karierę, a dwa dni później poprosiła o wycofanie z rankingów. Marija Szarapowa ponownie została liderką, od 19 maja do 9 czerwca. Podczas French Open, jako najwyżej rozstawiona zawodniczka, w czwartej rundzie przegrała z Dinarą Safiną 7:6(6), 6:7(5), 2:6. Po zakończeniu turnieju została wyprzedzona w rankingu przez Anę Ivanović. Na Wimbledonie przegrała w drugiej rundzie z Ałłą Kudriawcewą 2:6, 4:6.
Podczas meczu drugiej rundy Rogers Cup z Martą Domachowską ponownie doznała kontuzji ramienia. Pojedynek z Polką wygrała, jednakże następne spotkanie oddała walkowerem. Przez kontuzję zrezygnowała z występów na kortach do końca sezonu, między innymi z US Open i WTA Championships. Rok 2008 zakończyła na dziewiątym miejscu w rankingu WTA z dorobkiem 2515 punktów.
Sezon 2009.
Kontuzja ramienia uniemożliwiła Marii Szarapowej obronę tytułu w wielkoszlemowym Australian Open. Zrezygnowała także z singlowych występów w Dubaju, Indian Wells, Miami i Madrycie. W przeciągu pierwszych czterech miesięcy sezonu 2009 zagrała jeden turniej deblowy, w Indian Wells, w parze z Jeleną Wiesniną. Rosyjskie tenisistki przegrały w pierwszej rundzie z Jekatieriną Makarową i Taccianą Puczak 1:6, 6:4, 7:10.
Powrót Szarapowej w grze pojedynczej nastąpił w drugiej połowie maja. Miało to miejsce w Warszawie, gdzie otrzymała od organizatorów "dziką kartę". W pierwszej rundzie wygrała z Tathianą Garbin, zaś w drugiej z Darją Kustawą. W ćwierćfinale została pokonana 2:6, 2:6 przez Alonę Bondarenko.
Tydzień później wystąpiła we French Open. Był to pierwszy wielki szlem z udziałem Rosjanki od US Open 2003, w którym nie została rozstawiona. Na paryskich kortach ziemnych wyeliminowała między innymi rozstawioną z numerem jedenastym Nadieżdę Pietrową i rozstawioną z numerem dwudziestym piątym Li Na. Swój udział w tym turnieju zakończyła na ćwierćfinale, przegrywając w dwóch setach z Dominiką Cibulkovą.
Sezon na kortach trawiastych rozpoczęła od imprezy AEGON Classic w Birmingham. Grając jako nierozstawiona doszła do półfinału, gdzie przegrała z Li Na, „turniejową czwórką”. Podczas Wimbledonu, mimo pięćdziesiątej ósmej pozycji w rankingu, została rozstawiona przez organizatorów z numerem dwudziestym czwartym. W pierwszej rundzie wygrała z Wiktoriją Kutuzową 7:5, 6:4. W drugiej rundzie została pokonana 2:6, 6:3, 4:6 przez Giselę Dulko.
W lipcu wystąpiła w Stanford, przegrywając w ćwierćfinale z Venus Williams. Tydzień później, w Los Angeles, wyeliminowała Wiktoryję Azarankę i Urszulę Radwańską. W meczu o finał uległa Flavii Pennettcie 2:6, 6:4, 3:6, popełniając sześćdziesiąt jeden niewymuszonych błędów. Podczas Rogers Cup w Montrealu doszła do finału wygrywając między innymi z Nadią Pietrową i Agnieszką Radwańską. W decydującym pojedynku o tytuł przegrała z Jeleną Dementiewą 4:6, 3:6. Na US Open, na podstawie pozycji w rankingu, została rozstawiona z numerem dwudziestym dziewiątym. W pierwszej rundzie spotkała się z Cwetaną Pironkową, z którą wygrała 6:3, 6:0, zaś w drugiej rundzie zwyciężyła nad grającą z "dziką kartą" Christiną McHale 6:0, 6:2. W trzecim pojedynku w Nowym Jorku nieoczekiwanie przegrała z Melanie Oudin 6:3, 4:6, 5:7.
Pod koniec września Szarapowa wygrała pierwszy turniej rangi WTA od kwietnia 2008 roku. Miało to miejsce na Toray Pan Pacific Open w Tokio. W pierwszym meczu pokonała Francescę Schiavone, w drugim wygrała z rozstawioną z numerem dwunastym Samanthą Stosur. W trzeciej rundzie wyeliminowała Alisię Klejbanowę, a w ćwierćfinale Ivetę Benesovą. Półfinałowy mecz z Agnieszką Radwańską wygrała 6:3, 2:6, 6:4. Podczas finału, jej rywalka – Jelena Janković, skreczowała przy stanie 5:2 dla Rosjanki.
Rok 2009 zakończyła na czternastej pozycji w rankingu singlowym i zarobiła 923 tys. dolarów.
Sezon 2010.
Wielkoszlemowy Australian Open był pierwszym turniejem Szarapowej w sezonie 2010. Grając jako rozstawiona z numerem czternastym, przegrała w pierwszej rundzie z Mariją Kirilenko 6:7(4), 6:3, 4:6. W lutym, podczas Regions Morgan Keegan Championships, była najwyżej rozstawioną zawodniczką. W amerykańskich zawodach wyeliminowała między innymi Elenę Baltachę w ćwierćfinale i Petrę Kvitovą w półfinale. W meczu finałowym pokonała Sofię Arvidsson 6:2, 6:1.
Następnie wystartowała w turnieju w Indian Wells. Rozstawiona z numerem dziesiątym Rosjanka odpadła w trzeciej rundzie, z Zheng Jie. Z powodu kontuzji wycofała się z Sony Ericsson Open w Miami. W maju wzięła udział w zawodach w Madrycie, na których przegrała w pierwszym meczu z Lucie Šafářovą.
W tygodniu poprzedzającym Roland Garros zagrała w Strasburgu. Występując tam jako „turniejowa jedynka”, odniosła dwudzieste drugie turniejowe zwycięstwo w karierze, pokonując w finale Kristinę Barrois 7:5, 6:1. Podczas drugiej imprezy wielkoszlemowej w roku 2010, French Open, organizatorzy rozstawili Szarapową z numerem trzynastym. W pierwszej rundzie zwyciężyła z kwalifikantką, Ksenią Pierwak, zaś w drugiej z Kirsten Flipkens. W trzecim meczu przegrała z czterokrotną triumfatorką tego turnieju – Justine Henin, 2:6, 6:3, 3:6.
Na początku czerwca rozegrała turniej AEGON Classic w Birmingham, osiągając finał przegrany z Li Na 5:7, 1:6. Na Wimbledonie zagrała jako turniejowy numer szesnaście. W pierwszych trzech meczach rosyjska tenisistka pokonała kolejno: Anastasiję Piwowarową, Ralucę Olaru oraz Barborę Záhlavovą Strýcovą. W czwartej rundzie uległa rozstawionej z numerem pierwszym Serenie Williams 6:7(9), 4:6.
W pierwszym turnieju US Open Series, Bank of the West Classic w Stanford została rozstawiona z „dziesiątką”. W pierwszej rundzie wygrała z Zheng Jie, w drugiej pokonała Wolhę Hawarcową, a w ćwierćfinale Jelenę Dementiewą. W półfinale zwyciężyła nad Agnieszką Radwańską, zaś w finale przegrała z Wiktoryją Azaranką. Tydzień później, podczas Western &amp; Southern Financial Group Women’s Open Cincinnati doszła do finału, gdzie przegrała z turniejowym numerem czternaście, Kim Clijsters 6:2, 6:7(4), 2:6. Z powodu kontuzji stopy wycofała się z zawodów w Montrealu.
Na US Open odpadła w czwartej rundzie, po przegranym meczu z Caroline Wozniacki 3:6, 4:6. Pod koniec września, w Tokio, uległa czterdziestoletniej Kimiko Date-Krumm 5:7, 6:3, 3:6 w pierwszej rundzie. Tydzień później, podczas China Open w Pekinie, doszła do drugiej rundy, gdzie została pokonana przez Jelenę Wiesniną. W grudniu Szarapowa nawiązała współpracę trenerską ze Szwedem Thomasem Hogstedtem. Rok 2010 zakończyła na szesnastym miejscu w rankingu WTA z dorobkiem 2591 punktów.
Sezon 2011.
W pierwszym tygodniu stycznia rosyjska tenisistka zagrała w Auckland, gdzie rozstawiono ją z numerem pierwszym. Osiągnęła ćwierćfinał, w którym przegrała z późniejszą zwyciężczynią zawodów, Gretą Arn. Następnie wzięła udział w Australian Open, ulegając w walce o ćwierćfinał Andrei Petković 2:6, 3:6.
Na BNP Paribas Open w Indian Wells została rozstawiona z numerem szesnastym. Wygrała tam między innymi z Dinarą Safiną w czwartej rundzie i Peng Shuai w ćwierćfinale. Swój udział w turnieju zakończyła na półfinale, w którym została wyeliminowana przez liderkę rankingu singlowego, Caroline Wozniacki. Dwa tygodnie później Rosjanka osiągnęła finał Sony Ericsson Open w Miami, przegrywając z Wiktoryją Azaranką 1:6, 4:6, a we wcześniejszych meczach tego turnieju wygrała 6:4, 6:1 z Samanthą Stosur i 3:6, 6:0, 6:2 z Andreą Petković, rewanżując się za porażkę na twardych kortach w Melbourne. Po zakończeniu zawodów Marija Szarapowa awansowała na dziesiąte miejsce w rankingu WTA i powróciła do pierwszej dziesiątki tej klasyfikacji po raz pierwszy od lutego 2009 roku.
W pierwszym turnieju na kortach ziemnych, w Madrycie, rozstawiona z „ósemką” Szarapowa została wyeliminowana w trzeciej rundzie przez Dominikę Cibulkovą. Tydzień później zdobyła swój dwudziesty trzeci tytuł w karierze, wygrywając na Internazionali BNL d’Italia w Rzymie. Rosjanka pokonała kolejno: Jekatierinę Makarową, Szachar Pe’er, Wiktoryję Azarankę, Caroline Wozniacki i Samanthę Stosur w finale.
Na przełomie maja i czerwca rozstawiono ją z numerem siódmym na French Open. Po serii zwycięskich spotkań na paryskich kortach, między innymi z Radwańską i Petković, rosyjska tenisistka przegrała 4:6, 5:7 z Li Na w półfinale.
Podczas Wimbledonu organizatorzy turnieju rozstawili Mariję Szarapową z numerem piątym. W pierwszych trzech meczach wyeliminowała Annę Czakwetadze, Laurę Robson i Klárę Zakopalovą. W czwartej rundzie pokonała Peng Shuai 6:4, 6:2, a w ćwierćfinale Dominikę Cibulkovą 6:1, 6:1, zaś w półfinale wygrała 6:4, 6:3 z Sabine Lisicki. W pierwszym od 2008 roku finale wielkoszlemowym przegrała z Petrą Kvitovą wynikiem 3:6, 4:6.
US Open Series 2011 rozpoczęła od udziału w imprezie w Stanford. Rozstawiona z numerem drugim Rosjanka odpadła w ćwierćfinale, po porażce z Sereną Williams. Tydzień później, w Toronto została wyeliminowana przez Galinę Woskobojewą w trzecie rundzie.
Na Western &amp; Southern Open w Cincinnati zdobyła swój drugi tytuł w sezonie 2011. Rosyjska tenisistka w pierwszych czterech meczach pokonała Rodionową, Kuzniecową, Stosur i Zwonariową. W finale turnieju wygrała 4:6, 7:6(3), 6:3 z Jeleną Janković, turniejowym numerem piętnaście. Podczas US Open została rozstawiona z numerem trzecim. Swój udział w zawodach na twardych kortach w Nowym Jorku zakończyła na trzeciej rundzie, ulegając 3:6, 6:3, 4:6 niżej notowanej Flavii Pennettcie.
Turniej Toray Pan Pacific Open w Tokio rozegrała jako zawodniczka rozstawiona z numerem drugim. Osiągnęła ćwierćfinał, eliminując Tamarine Tanasugarn oraz Julię Görges. W meczu o półfinał z Petrą Kvitovą skreczowała przy wyniku 3:4 z powodu kontuzji kostki. Zrezygnowała także ze startu w zawodach w Pekinie.
Wystąpiła na WTA Tour Championships w Stambule. Została przyporządkowana do grupy białej, w której oprócz niej zagrały Wiktoryja Azaranka, Samantha Stosur i Li Na. W pierwszym meczu Szarapowa przegrała ze Stosur 1:6, 5:7, a w kolejnym uległa 6:7(4), 4:6 Li Na. Po zakończeniu tego spotkania zdecydowała się przerwać swój udział w turnieju z powodu dolegliwości związanych z kontuzjowaną pod koniec września kostką. Jej miejsce w ostatnim meczu przeciw Azarance zajęła Marion Bartoli.
Marija Szarapowa zakończyła sezon 2011 na czwartej pozycji w rankingu WTA, wracając do pierwszej piątki końcoworocznej klasyfikacji singlowej po raz pierwszy od roku 2007. W 2011 roku zarobiła na korcie około 2,9 mln dolarów.
Sezon 2012.
Sezon 2012 Rosjanka rozpoczęła od udziału w wielkoszlemowym Australian Open, w którym to została finalistką. W pierwszych trzech rundach mecze wygrywała po pojedynkach trwających dwa sety. Jej rywalkami były kolejno: Gisela Dulko, Jamie Hampton, oraz Angelique Kerber. W czwartej rundzie spotkała się z Niemką Sabine Lisicki. Pojedynek ten zakończył się zwycięstwem Szarapowej w trzech setach. W ćwierćfinale grała przeciwko swej rodaczce, Jekatierinie Makarowej. Półfinałową rywalką Rosjanki okazała się rozstawiona z numerem drugim Petra Kvitová. Spotkanie zakończyło się zwycięstwem Rosjanki 6:2, 3:6, 6:4. W meczu o mistrzostwo grała przeciwko Wiktoryi Azarance. Mecz zakończył się łatwą wygraną Białorusinki, która odniosła triumf wygrywając 6:3, 6:0.
W turnieju kategorii Premier Mandatory rozgrywanym na kortach Indian Wells Rosjanka doszła do finału. Występ rozpoczęła od zwycięstwa w drugiej rundzie z Giselą Dulko. W kolejnych rundach pokonała także Simonę Halep oraz rozstawioną Robertę Vinci. W ćwierćfinale po trzysetowym pojedynku wygrała z rodaczką Mariją Kirilenko. Z meczu półfinałowego zeszła zwycięsko po kreczu Any Ivanović przy stanie 6:4, 0:1. W finale ponownie spotkała się z Azaranką i przegrała 2:6, 3:6.
W kolejnym turnieju rangi Premier Mandatory rozgrywanym w Miami Rosjanka ponownie osiągnęła finał. Występ rozpoczęła od zwycięstw z Szachar Pe’er, Sloane Stephens oraz Jekatieriną Makarowa. W ćwierćfinale wygrała z Chinką Li Na. W półfinale zwyciężyła po trzysetowym pojedynku z Caroline Wozniacki. W finale spotkała się z Agnieszką Radwańską, z którą przegrała 5:7, 4:6.
W turnieju rangi Premier Series na kortach ziemnych w hali w Stuttgarcie Szarapowa odniosła swoje dwudzieste piąte zwycięstwo w karierze. W finale pokonała liderkę rankingu, Wiktoryję Azarankę, wynikiem 6:1, 6:4.
Rosjanka następnie wzięła udział w rozgrywanym na niebieskiej mączce turnieju Premier Mandatory w Madrycie. Tam rozstawiona z numerem drugim pokonała Irinę-Camelię Begu i Klárę Zakopalovą. W trzeciej rundzie miała rywalizować przeciw Lucie Šafářovej, ale ta oddała mecz walkowerem. W pojedynku ćwierćfinałowym Szarapowa przegrała z Sereną Williams 1:6, 3:6.
W turnieju Premier 5 w Rzymie, gdzie Szarapowa broniła tytułu uzyskanego przed rokiem, ponownie została rozstawiona z numerem drugim. Po pierwszej rundzie wolnej pokonała Christinę McHale wynikiem 7:5, 7:5. Następnie zwyciężyła w rywalizacji z numerem trzynastym turnieju, Aną Ivanović, którą Rosjanka pokonała 7:6(4), 6:3 i awansowała do ćwierćfinału. W kolejnym spotkaniu po raz dziewiąty w karierze zmierzyła się z Venus Williams. Marija Szarapowa wygrała ten pojedynek wynikiem 6:4, 6:3. W półfinale grała z Angelique Kerber. Spotkanie wygrała 6:3, 6:4, dzięki czemu po raz czterdziesty drugi zagrała w finale turnieju WTA w singlu. W ostatnim pojedynku Rosjanka pokonała Chinkę Li Na 4:6, 6:4, 7:6(5) po trwającym blisko trzy godziny pojedynku. Obie tenisistki popełniły ponad pięćdziesiąt niewymuszonych błędów i zaliczyły około dwadzieścia piłek wygranych bezpośrednio.
Uczestnictwo w międzynarodowych mistrzostwach Francji rozpoczęła od pokonania Alexandry Cadanțu bez straty gema. W kolejnych rundach Szarapowa pokonywała m.in. Ayumi Moritę 6:1, 6:1, Peng Shuai 6:2, 6:1 i Klárę Zakopalovą 6:4, 6:7(5), 6:2. W pojedynku ćwierćfinałowym wygrała z Kaią Kanepi 6:2, 6:3, a w półfinale zmierzyła się z Kvitovą, wygrywając pojedynek 6:3, 6:3. W finale turnieju wielkoszlemowego spotkała się z Sarą Errani, triumfatorką zawodów deblowych. Mecz zakończył się zwycięstwem Rosjanki wynikiem 6:3, 6:2, którym w ten sposób skompletowała Karierowego Wielkiego Szlema jako dziesiąta zawodniczka w historii. W związku ze zwycięstwem, ponownie awansowała na pierwsze miejsce w rankingu gry pojedynczej.
W kolejnym turnieju wielkoszlemowym, The Championships, rozstawiona była jako numer pierwszy. W pierwszej rundzie pokonała Anastasiję Rodionową 6:2, 6:3. W kolejnym spotkaniu zwyciężyła z Cwetaną Pironkową 7:6(3), 6:7(3), 6:0. W trzeciej rundzie zawodów wygrała 6:1, 6:4 z Hsieh Su-wei. W pojedynku czwartej rundy zmierzyła się z Sabine Lisicki. Rosjanka przegrała wtedy z Niemką wynikiem 4:6, 3:6. W związku z awansem Azaranki do półfinału, to Białorusinka została liderką rankingu.
Szarapowa miała wziąć udział w Rogers Cup, ale nie wystąpiła z powodu infekcji żołądkowej.
Podczas US Open rozstawiona była z numerem trzecim. Zawody rozpoczęła od pokonania Melindy Czink, Lourdes Domínguez Lino, Mallory Burdette i Nadieżdy Pietrowej. W ćwierćfinale po przerywanym meczu pokonała Marion Bartoli 3:6, 6:3, 6:4. W pojedynku o finał nie sprostała Azarance, z którą przegrała 6:3, 2:6, 4:6.
Na następnym turnieju w stolicy Japonii osiągnęła ćwierćfinał. Zawody rozpoczęła od drugiej rundy, wygrywając z Heather Watson. Następnie pokonała Lucie Šafářovą. W kolejnym pojedynku nie sprostała Samancie Stosur, z którą przegrała 4:6, 6:7(10). Udział w turnieju rangi Mandatory w Pekinie zaczęła od pokonania Rumunek Simony Halep i Sorany Cîrstei. W trzeciej rundzie pokonała kwalifikantkę Polonę Hercog, a do półfinału awansowała dzięki kreczowi Kerber przy stanie 6:0, 3:0. W półfinałowym pojedynku zwyciężyła z Li Na 6:4, 6:0. Do finału awansowała bez straty seta. W meczu o trofeum uległa jednak Azarance 3:6, 1:6.
Pod koniec sezonu wystąpiła na mistrzostwach WTA w Stambule. Została rozstawiona z numerem drugim, co przyporządkowało ją do grupy białej. W pierwszym meczu pokonała Sarę Errani 6:3, 6:2, następnie wygrała z Agnieszką Radwańską 5:7, 7:5, 7:5, a w ostatnim grupowym spotkaniu zwyciężyła 6:0, 6:3 nad Samanthą Stosur, która zajęła miejsce kontuzjowanej Petry Kvitovej. W półfinale Rosjanka zmierzyła się z Wiktoryją Azaranką, którą pokonała wynikiem 6:4, 6:2, przez co po raz trzeci w karierze awansowała do finału turnieju mistrzowskiego. Jej ostatnią przeciwniczką była Serena Williams, podobnie jak w roku 2004, lecz tym razem Szarapowa przegrała wynikiem 4:6, 3:6.
Marija Szarapowa zakończyła sezon 2012 na drugiej pozycji w rankingu WTA.
Sezon 2013.
Sezon 2013 Szarapowa miała rozpocząć od udziału w turnieju w Brisbane, ale, mimo wcześniejszych zapewnień o występie, nie pozwoliła jej na to kontuzja szyi. Pierwszymi zawodami, w jakich Rosjanka wzięła udział, był wielkoszlemowy Australian Open, gdzie rozstawiona była z numerem drugim. W pierwszej oraz drugiej rundzie pokonała kolejno Olgę Puczkową i Misaki Doi bez straty gema. W trzecim spotkaniu Szarapowa wygrała z Venus Williams 6:1, 6:3. W kolejnym meczu zwyciężyła z Kirsten Flipkens wynikiem 6:1, 6:0. W ćwierćfinale Rosjanka pokonała Jekatierinę Makarową wynikiem 6:2, 6:2. W półfinale natomiast takim samym stosunkiem przegrała z Li Na. W Dosze Szarapowa rywalizację rozpoczęła od drugiej rundy, w której pokonała Caroline Garcię 6:3, 6:2. W następnym pojedynku zwyciężyła z Klarą Zakopalovą 6:3, 6:3. W spotkaniu ćwierćfinałowym wygrała z Samanthą Stosur wynikiem 6:2, 6:4, a półfinale uległa Serenie Williams 3:6, 2:6. W Dubaju nie startowała.
W marcu triumfowała w turnieju rangi WTA Premier Mandatory w Indian Wells, gdzie broniła punktów za finał z 2012 roku. Jako zawodniczka rozstawiona pierwszą rundę miała wolną. W swoim pierwszym meczu pokonała Francescę Schiavone 6:2, 6:1. W kolejnej rundzie pokonała Carlę Suárez Navarro 7:5, 6:3. W następnym spotkaniu zwyciężyła z Larą Arruabarreną wynikiem 7:5, 6:0 i awansowała do ćwierćfinału. W meczu o półfinał Rosjanka pokonała Sarę Errani 7:6(6), 6:2. Z Mariją Kirilenko wygrała w półfinale 6:4, 6:3, dzięki czemu zapewniła sobie awans na drugą pozycję w najbliższym notowaniu. Finałowy mecz z Caroline Wozniacki wynikiem 6:2, 6:3 zakończył się drugim zwycięstwem Szarapowej na kortach w Indian Wells.
Po zwycięstwie w Kalifornii, Rosjanka wystąpiła w turnieju w Miami, gdzie doszła do finału. W meczu drugiej rundy pokonała Eugenie Bouchard 6:2, 6:0. Kolejne spotkaniu również zakończyło się triumfem Szarapowej. Tym razem wygrała z Jelenę Wiesninę 6:4, 6:2. W trzecim meczu zwyciężyła z Klárą Zakopalovą dwukrotnie 6:2. Podobnie jak w Indian Wells, w ćwierćfinale pokonała Sarę Errani, tym razem wynikiem 7:5, 7:5. Z Jeleną Janković wygrała 6:2, 6:1. Mecz o zwycięstwo w zawodach rozegrała z Sereną Williams. Uległa Amerykance 6:4, 3:6, 0:6, a był to jej piąty finał w tym turnieju, w którym nie udało się jej zdobyć tytułu. Kolejnym turniejem, w którym Szarapowa wzięła udział, były zawody w Stuttgarcie. Jako najwyżej rozstawiona udział rozpoczęła od pokonania w drugiej rundzie Lucie Šafářovej 6:4, 6:7(3), 6:3. W ćwierćfinale zwyciężyła z Aną Ivanović 7:5, 4:6, 6:4, a w półfinale z Angelique Kerber 6:3, 2:6, 7:5. W meczu mistrzowskim wygrała z Li Na 6:4, 6:3, tym samym udało jej się obronić tytuł.
Jej kolejnym turniejem na nawierzchni ceglanej były zawody w Madrycie. Udział rozpoczęła od pokonania dwóch kwalifikantek – Alexandry Dulgheru (7:5, 6:2) i Christiny McHale (6:1, 6:2). W następnym meczu zwyciężyła z Sabine Lisicki 6:2, 7:5. Osiągnięcie ćwierćfinału oznaczało, że Szarapowa wróciłaby na pozycję liderki rankingu, gdyby osiągnęła lepszy wynik od Sereny Williams. W spotkaniu o półfinał pokonała Kaię Kanepi 6:2, 6:4. Kolejny triumf 6:4, 6:3 nad Aną Ivanović był pięćsetnym zwycięstwem Marii Szarapowej w zawodowym tourze. Ostatecznie w finale uległa Serenie Williams 1:6, 4:6. W Rzymie pokonała Garbiñe Muguruzę 6:2, 6:2 i Sloane Stephens 6:2, 6:1, by ćwierćfinałowy mecz przeciw Sarze Errani pod powodem „problemów natury fizycznej” poddać walkowerem. Szarapowa wielkoszlemowy French Open rozpoczęła od zwycięstw nad zawodniczkami nierozstawionymi: Hsieh Su-wei (6:2, 6:1), Eugenie Bouchard (6:2, 6:4) i Zheng Jie (6:1, 7:5). W meczu czwartej rundy pokonała Sloane Stephens 6:4, 6:3. W ćwierćfinale wygrała z Jeleną Janković 0:6, 6:4, 6:3. W następnym meczu pokonała Wiktoryję Azarankę 6:1, 2:6, 6:4 i po raz drugi z rzędu awansowała do finału turnieju na kortach Rolanda Garrosa. Finałowy pojedynek z Sereną Williams zakończył się porażką Szarapowej 4:6, 4:6.
Okres gry na kortach trawiastych rozpoczęła od wielkoszlemowego Wimbledonu. W pierwszej rundzie pokonała Kristinę Mladenovic 7:6(5), 6:3, lecz w swoim drugim meczu uległa kwalifikantce Michelle Larcher de Brito 3:6, 4:6. Mimo tego, w najnowszym notowaniu rankingu wyprzedziła Wiktoryję Azarankę na drugiej pozycji. Niedługo po zakończeniu zawodów poinformowała o zakończeniu współpracy z Thomasem Hogstedtem. Jej nowym szkoleniowcem został Jimmy Connors. Rozstała się z nim po swoim pierwszym meczu od momentu wystąpienia kontuzji biodra – przegranym spotkaniu drugiej rundy zawodów w Cincinnati przeciwko Sloane Stephens. Na czas US Open trenerem miał zostać jej ojciec – Jurij Szarapow. Rosjanka wycofała się jednak z amerykańskich zawodów wielkoszlemowych, uzasadniając swoją decyzję stanem zapalnym prawego ramienia. Nie wystąpiła też w kończącym sezon turnieju WTA Tour Championships.
W listopadzie tenisistka ogłosiła, ze jej nowym trenerem został Sven Gröneveld. Marija Szarapowa zakończyła sezon 2013 na czwartej pozycji w rankingu WTA.
Sezon 2014.
Pierwszym profesjonalnym turniejem Szarapowej w sezonie 2014 były zawody w Brisbane. W meczu pierwszej rundy pokonała Caroline Garcię 6:3, 6:0, a spotkanie drugiej rundy nie doszło do skutku z powodu walkowera Ashleigh Barty. W ćwierćfinale pokonała Kaię Kanepi 4:6, 6:3, 6:2. W spotkaniu o finał przegrała z Sereną Williams 2:6, 6:7(7). W Australian Open, w którym startowała jako rozstawiona z numerem trzecim, pokonała Bethanie Mattek-Sands 6:3, 6:4, Karin Knapp 6:3, 4:6, 10:8 i Alizé Cornet wynikiem 6:1, 7:6(6). W czwartej rundzie uległa późniejszej finalistce Dominice Cibulkovej 6:3, 4:6, 1:6. Swoją porażkę tłumaczyła kontuzją biodra. W Paryżu w meczach z Danielą Hantuchovą i Kirsten Flipkens straciła łącznie pięć gemów. W meczu o finał przegrała z Anastasiją Pawluczenkową 6:4, 3:6, 4:6.
W marcu zanotowała trzecią rundę w Indian Wells, gdzie broniła tytułu. Swój udział rozpoczęła od drugiej rundy, w której pokonała Julię Görges 6:1, 6:4. W kolejnym meczu przegrała z kwalifikantką Camilą Giorgi 3:6, 6:4, 5:7. W następnych tygodniach Szarapowa występowała w Miami, gdzie doszła do półfinału. W meczu drugiej rundy pokonała Kurumi Narę 6:3, 6:4. W kolejnej fazie zwyciężyła z Lucie Šafářovą 6:4, 6:7(7), 6:2, kończąc spotkanie przy dziewiątej piłce meczowej. W czwartej rundzie wygrała z Kirsten Flipkens, tym razem 3:6, 6:4, 6:1. Spotkanie ćwierćfinałowe z Petrą Kvitovą zakończyło się zwycięstwem Rosjanki 7:5, 6:1. W półfinale przegrała jednak z Sereną Williams 4:6, 3:6.
Okres gry na nawierzchni ceglanej Marija Szarapowa rozpoczęła od imprezy w Stuttgarcie. W swoim pierwszym meczu z Šafářovą wygrywała już 5:1 w trzecim secie, lecz Czeszka zdołała wygrać pięć następnych gemów. Ostatecznie Rosjanka pokonała przeciwniczkę 7:6(5), 6:7(7), 7:6(2). W drugiej rundzie i w ćwierćfinale wygrywała 6:4, 6:3 odpowiednio z Pawluczenkową i Agnieszką Radwańską. W półfinale zwyciężyła z Sarą Errani 6:1, 6:2, a w meczu mistrzowskim triumfowała nad Aną Ivanović wynikiem 3:6, 6:4, 6:1. Jej kolejnym turniejem na nawierzchni ziemnej były zawody w Madrycie. Udział w nich rozpoczęła od pokonania Kláry Koukalovej 6:1, 6:2, Christina McHale 6:1, 4:6, 6:4 i Samanthy Stosur 6:4, 6:3. W ćwierćfinale wygrała z Li Na 2:6, 7:6(5), 6:3. W spotkaniu półfinałowym Rosjanka wygrała z Radwańską, tracąc w spotkaniu pięć gemów. W meczu finałowym wygrała z Simoną Halep 1:6, 6:2, 6:3. Był to jej 58 wygrany pojedynek na tej nawierzchni od początku 2011 roku.
W Rzymie Rosjanka zmierzyła się w meczu drugiej rundy z Móniką Puig 6:3, 7:5. W następnym meczu Szarapowa przegrała jednak z Aną Ivanović 1:6, 4:6. Rozstawiona z numerem siódmym, udział w Rolandzie Garrosie rozpoczęła od pokonania kwalifikantki Ksienii Pierwak 6:1, 6:2 i Cwetany Pironkowej 7:5, 6:2. W trzeciej rundzie wygrała z Paulą Ormaecheą bez straty gema. W kolejnym meczu straciła pierwszego seta w turnieju, pokonując Samanthę Stosur 3:6, 6:4, 6:0. W spotkaniu ćwierćfinałowym Rosjanka zwyciężyła z nierozstawioną Garbiñe Muguruzą 1:6, 7:5, 6:1. W kolejnym pojedynku okazała się lepsza od Eugenie Bouchard. Mecz zakończył się wynikiem 4:6, 7:5, 6:2. W meczu mistrzowskim Szarapowa zmierzyła się z wyżej rozstawioną Simoną Halep. Po ponad trzech godzinach zmagań ostateczny triumf święciła mistrzyni imprezy z 2012 roku, która pokonała Rumunkę 6:4, 6:7(5), 6:4. Był to jej drugi tytuł zdobyty na kortach French Open.
Rozgrywki na kortach trawiastych, tak jak w poprzednich latach, rozpoczęła od samego wielkoszlemowego Wimbledonu. W pierwszym meczu pokonała Samanthę Murray, oddając przeciwniczce jednego gema. W następnym pojedynku zwyciężyła z Timeą Bacsinszky 6:2, 6:1. Także trzy gemy (mecz zakończony wynikiem 6:3, 6:0) zdołała wygrać kolejna rywalka – Alison Riske. W czwartej rundzie Rosjanka uległa Angelique Kerber 6:7(4), 6:4, 4:6.
W Montrealu rozpoczęła turniej od zwycięstwa nad Garbiñe Muguruzą 4:6, 6:3, 6:1 w drugiej rundzie, natomiast później przegrała z Carlą Suárez Navarro 2:6, 6:4, 2:6. W Cincinnati doszła do półfinału, wcześniej eliminując Madison Keys 6:1, 3:6, 6:3, Anastasjię Pawluczenkową 6:4, 7:6(2) i Simonę Halep 3:6, 6:4, 6:4. W walce o finał nie sprostała Anie Ivanović, z którą przegrała 6:2, 5:7, 7:5.
W US Open została rozstawiona z numerem piątym. W pierwszej rundzie triumfowała nad Mariją Kirilenko 6:4, 6:0. W kolejnym spotkaniu zwyciężyła Alexandrę Dulgheru 4:6, 6:3, 6:2. W trzeciej rundzie zawodów wygrała 6:2, 6:4 z Sabine Lisicki, zaś w czwartej zmierzyła się z Caroline Wozniacki. Rosjanka przegrała wtedy z Dunką wynikiem 4:6, 6:2, 2:6. W Wuhanie wygrała ze Swietłaną Kuzniecową 3:6, 6:2, 6:2 w drugiej rundzie, ale w mecz z Timae Bacsinszky uległa 6:7(3), 5:7. Zawody w Pekinie rozpoczęła od pokonania Kai Kanepi, Eliny Switoliny i Carli Suárez Navarro. W ćwierćfinale zwyciężyła Swietłanę Kuzniecową 6:0, 6:4 i tym samym rezultatem zakończyło się jej starcie z Aną Ivanović. Finał odbyła z Petrą Kvitovą. Rywalizacja zakończyła się wynikiem korzystnym dla Rosjanki, 6:4, 2:6, 6:3. Ten triumf zapewnił jej awans z 4 na 2 miejsce w rankingu WTA.
W WTA Tour Championships znalazła się w grupie białej, razem z Petrą Kvitovą, Agnieszką Radwańską i Caroline Wozniacki. Poniosła dwie porażki – z Wozniacki 6:7(4), 7(5):6, 2:6 i Kvitovą 3:6, 2:6 i odniosła zwycięstwo nad Radwańską 7:5, 6:7, 6:2. Zajęła ostatnie miejsce w stawce i nie awansowała do dalszego etapu rozgrywek.
Marija Szarapowa uplasowała się w 2015 na drugim miejscu w rankingu WTA.
Sezon 2015.
Marija Szarapowa rozpoczęła sezon 2015 zawodami w Brisbane. W drodze do finału odniosła trzy zwycięstwa z Jarosławą Szwiedową 6:0, 6:1, Carlą Suárez Navarro 6:1, 6:3 i Eliną Switoliną 6:1, 6:3. W meczu o zwycięstwo pokonała Anę Ivanović 6:7(4), 6:3, 6:3. Szarapowa triumfowała nad Serbką po raz dziesiąty, jak również odnotowała 34. wygrany turniej w karierze. W Australian Open, startując z numerem drugim, pokonała odpowiednio Petrę Martić, Aleksandrę Panową, Zarinę Dijas, Shuai Peng, siódmą rakietę świata Eugenie Bouchard i Jekatierinę Makarową. W finale uległa Serenie Williams 6:3, 7:6(5). Po turniejach australijskich wystąpiła w Acapulco, gdzie pokonała trzy rywalki – Shelby Rogers, Marianę Duque Mariño i Magdalenę Rybárikovą. W wyniku problemów żołądkowych zrezygnowała z walki o finał z Caroline Garcią. Następnie, w Indian Wells, odniosła zwycięstwa w dwóch setach z Yaniną Wickmayer i Wiktoryją Azaranką, aby przegrać w czwartej rundzie z Flavią Pennettą 3:6, 6:3, 6:2. W Miami została pokonana w drugiej rundzie przez Darję Gawriłową 7:6(4), 6:3.
Okres gry na nawierzchni ceglanej Marija Szarapowa zaczęła od imprezy w Stuttgarcie, jednak uległa Angelique Kerber w II rundzie. Jej kolejnym turniejem na nawierzchni ziemnej były zawody w Madrycie. Udział w nich rozpoczęła od pokonania Timei Bacsinszky 6:2 6:3, Mariny Duque Mariño 6:1, 6:2, Caroline Garcii 6:2, 4:6, 7:5 i Caroline Wozniacki 6:1, 3:6, 6:3. W półfinale przegrała ze Swietłaną Kuzniecową 6:2, 6:4. W Rzymie Rosjanka zwyciężyła Jarmilę Wolfe, Bojanę Jovanović, Wiktorię Azarankę i Darję Gawriłową. W meczu mistrzowskim okazała się lepsza od Carli Suarez Navarro. Spotkanie zakończyło się wynikiem 4:6, 7:5, 6:1. Była to 35. wiktoria Rosjanki w karierze.
W maju wystartowała we French Open. W dwusetowych pojedynkach triumfowała nad Kaią Kanepi 6:2, 6:4, Witalią Diatchenko 6:3 6:1 i Samanthą Stosur 6:3, 6:4. W czwartej rundzie nie podołała Lucie Šafářovej, przegrywając 7:6(3), 6:4. W Wimbledonie odniosła zwycięstwa nad Johanną Kontą, Richèl Hogenkamp, Iriną-Camelią Begu, Zariną Dijas i Coco Vandeweghe. W półfinale odnotowała porażkę z Sereną Williams 6:2, 6:4. Po Wimbledonie Marija Szarapowa nie uczestniczyła w zawodach w Toronto, Cincinnati i US Open z powodu kontuzji prawej nogi. Natomiast w Wuhanie musiała poddać pojedynek z Barborą Strýcovą w pierwszej rundzie, ponieważ doznała urazu lewego przedramienia, z tego też powodu nie zagrała w Pekinie.
W WTA Tour Championships w Singapurze znalazła się w grupie czerwonej z Simoną Halep, Agnieszką Radwańską i Flavią Pennettą. Pokonała wszystkie trzy przeciwniczki – Halep 6:4, 6:4, Radwańską 4:6, 6:3, 6:4 i Pennettę 7:5, 6:1. W półfinale nie sprostała Petrze Kvitovej 6:3, 7:6(3).
Marija Szarapowa zakończyła sezon na czwartym miejscu w rankingu WTA.
Sezon 2016.
Szarapowa planowała start w Brisbane, ale rozegranie spotkania z Jekatieriną Makarową w pierwszej rundzie, a ponadto obronę tytułu sprzed roku, uniemożliwiła jej kontuzja lewego ramienia. Miejsce Rosjanki zajęła Margarita Gasparian.
W Australian Open została rozstawiona z numerem piątym. Udział w turnieju rozpoczęła od zwycięskich dwusetowych pojedynków z Nao Hibino i Alaksandrą Sasnowicz (50 triumf w zawodach w Melbourne). W trzeciej rundzie wygrała z Lauren Davis (600 zwycięstwo w zawodowej karierze), natomiast w czwartej pokonała Belindę Bencic, z którą zmierzyła się pierwszy raz. Występ w Australian Open zakończyła na ćwierćfinale, przegrywając z Sereną Williams 6:4, 6:1. Porażka z Amerykanką spowodowała, że spadła na szóste miejsce w rankingu WTA. Szarapowa zrezygnowała z walki w Dausze i Indian Wells z powodu doskwierającej od początku sezonu kontuzji lewego ramienia.
W marcu zawodniczka przyznała się, że jej test antydopingowy przeprowadzony podczas turnieju w Australii dał wynik pozytywny. Powodem tego był środek o nazwie meldonium, zażywany przez Rosjankę od dziesięciu lat. Meldonium znalazło się na liście zakazanych substancji Światowej Agencji Antydopingowej od 1 stycznia 2016. Międzynarodowa Federacja Tenisowa zawiesiła tenisistkę tymczasowo od 12 marca, zaś 8 czerwca wykluczyła ją na okres dwóch lat, począwszy od 26 stycznia. Jednocześnie rezultat Szarapowej w Australian Open został unieważniony, ponadto musiała oddać pieniądze zarobione podczas turnieju. W październiku Trybunał Arbitrażowy ds. Sportu w Lozannie przychylnie odniósł się do wniesionej apelacji Szarapowej i skrócił dyskwalifikację do 15 miesięcy, tym samym powróci do startów 26 kwietnia w Stuttgarcie.
Sezon 2017.
Szarapowa otrzymała dzikie karty przyznane przez organizatorów do turniejów WTA w Stuttgarcie, Madrycie i Rzymie. Wielu zawodników odniosło się nieprzychylnie do tej kwestii, m.in. Caroline Wozniacki.
26 kwietnia rozpoczęła sezon 2017 zawodami na nawierzchni ceglanej w Stuttgarcie. W dwusetowych pojedynkach zwyciężyła kolejno: Robertę Vinci 7:5, 6:3, Jekatieriną Makarową 7:5, 6:1 i Anett Kontaveit 6:3, 6:4. W półfinale podjęła Kristinę Mladenowic. Po zaciętym pojedynku Rosjanka musiała uznać wyższość rywalki, przegrywając z nią wynikiem 6:3, 5:7, 4:6. W Madrycie zmierzyła się z Mirjaną Lučić Baroni w pierwszej rundzie, kończąc mecz zwycięstwem 4:6, 6:4, 6:0. W drugiej rundzie poniosła porażkę z Eugenie Bouchard 5:7, 6:2, 4:6. Rzymski turniej Internazionali BNL d’Italia rozpoczęła od zwycięstwa nad Christiną McHale 6:4, 6:2 w pierwszej rundzie. W następnej rundzie musiała poddać pojedynek z Mirjaną Lucić-Baroni przy stanie 4:6, 6:3, 2:1 z powodu problemów z lewą nogą.
16 maja Bernard Giudicelli, prezes Francuskiej Federacji Tenisa, ogłosił, że organizatorzy French Open nie zdecydowali się podarować Szarapowej dzikiej karty do turnieju. Kilka dni wcześniej otrzymała taką przepustkę od promotorów zawodów w Birmingham, lecz z powodu wspomnianej kontuzji, zrezygnowała z występu w tych rozgrywkach oraz eliminacjach do Wimbledonu. W Stanford grała od pierwszej rundy, zwyciężając Jennifer Brady 6:1, 4:6, 6:0. Pojedynek z Łesią Curenko musiała poddać walkowerem, ponieważ doznała kontuzji lewej ręki. Wobec tego zrezygnowała również z występów w Toronto i Cincinnati, na które zostały przyznane jej dzikie karty.
W sierpniu Szarapowa otrzymała kolejną dziką kartę, tym razem od organizatorów US Open. W pierwszej rundzie zwyciężyła rozstawioną z numerem 2. Simonę Halep 6:4, 4:6, 6:3. W następnych pojedynkach pokonała Tímeę Babos 6:7(4), 6:4, 6:1 i Sofię Kenin 7:5, 6:2, aby przegrać w IV rundzie z Anastasiją Sevastovą 7:5, 4:6, 2:6. Szarapowa rozegrała wszystkie spotkania na korcie centralnym Arthur Ashe Stadium, co krytycznie oceniła rozstawiona z numerem 5. Caroline Wozniacki: „rozumiem, że kort centralny to nie tylko sport, ale również biznes. Nie mogę jednak zaakceptować tego, że ktoś, kto wraca po dyskwalifikacji za doping, rozgrywa mecze na najbardziej reprezentacyjnym korcie”. Szarapowa udzieliła odpowiedzi na krytykę Dunki po spotkaniu w trzeciej rundzie, mówiąc że „nie ona ustala terminarz”, i że „mogłaby zagrać nawet na parkingu samochodowym w Queens”.
W turnieju China Open w Pekinie (dzika karta) zrewanżowała się Anastasiji Sevastovej za porażkę w US Open, wygrywając z nią po ponad trzech godzinach 7:6(3), 5:7, 7:6(7). W drugiej rundzie pokonała Jekatierinę Makarową 6:4, 4:6, 6:1, natomiast trzeci pojedynek przegrała z Simoną Halep 2:6, 2:6. Była to pierwsza porażka z tą zawodniczką w karierze Szarapowej. Na początku zawodów w Tiencinie (dzika karta) miała zmierzyć się pierwotnie z Caroline Garcią, lecz po wycofaniu się Francuzki z powodu kontuzji uda, stawiła czoło Irinie-Camelii Begu; wygrała z Rumunką 6:4, 6:2. W drugim meczu
zwyciężyła Magdę Linnette 7:5, 6:3, później zaś Stefanie Vögele 6:3, 6:1. W półfinale wyeliminowała Peng Shuai 6:3, 6:1, a w 59. finale w karierze udało się jej wygrać 36. singlowy turniej, pokonując Arynę Sabalenkę 7:5, 7:6(8). W moskiewskim turnieju Kremlin Cup przegrała w I rundzie z Magdaléną Rybárikovą 6:7(3), 4:6.
Sezon 2017 zakończyła na 59. miejscu.
Sezon 2018.
Szarapowa zainaugurowała sezon 2018 występem w zawodach w Shenzhen, odnosząc zwycięstwo w pierwszej rundzie nad Mihaelą Buzărnescu 6:3, 6:0, następnie, po ponad dwugodzinnym meczu, wygrała z Alison Riske 6:3, 6:7(5), 6:4. W ćwierćfinale pokonała Zarinę Dijas 6:3, 6:3, po czym spotkała się w półfinale z Kateřiną Siniakovą po raz pierwszy w karierze, ulegając jej 2:6, 6:3, 3:6. W Australian Open pokonała Tatjanę Marię 6:1, 6:4 i Anastasiję Sevastovą 6:1, 7:6(4), po czym w trzeciej rundzie przegrała z Angelique Kerber 6:1, 6:3.
W Doha mogła zaprezentować się za sprawą otrzymanej od organizatorów dzikiej karty, jednak jej występ zakończył się w pierwszej rundzie po przegranej z Monicą Niculescu 6:4, 4:6, 3:6. Nie pojawiła się w Dubaju, mimo dzikiej karty, z powodu kłopotów z przedramieniem, natomiast na kortach w Indian Wells ponownie odpadła w pierwszej rundzie, tym razem przegrywając z Naomi Ōsaką 4:6, 4:6. Nawracający uraz lewego przedramienia oraz odma opłucnowa uniemożliwił jej start w turnieju w Miami. Na kortach ceglanych w Stuttgarcie, występując za sprawą dzikiej karty, podtrzymała serię przegranych w inauguracyjnym meczu, gdy poniosła porażkę w spotkaniu z Caroline Garcią 3:6, 7:6(6), 6:4. Szarapowa rozpoczęła udanie zawody w Madrycie, sukcesywnie pokonując kolejne rywalki: Mihaelę Buzărnescu 6:4, 6:1, Irinę-Camelię Begu 7:5, 6:1 i Kristinę Mladenovic 6:3, 6:4. Drogę do półfinału zamknęła jej Kiki Bertens, która awansowała do dalszej rundy po trzysetowym pojedynku 4:6, 6:2, 6:3. Jej kolejnym turniejem na nawierzchni ziemnej były zawody w Rzymie. Udział rozpoczęła od zwycięskich trzysetowych pojedynków z Ashleigh Barty 7:5, 3:6, 6:2 i Dominiką Cibulkovą 3:6, 6:4, 6:2, następnie była lepsza od Darji Gawriłowej 6:3, 6:4 i Jeļeny Ostapenko 6:7(6), 6:4, 7:5. Występ w finale uniemożliwiła jej Simona Halep, pokonując Rosjankę 4:6, 6:1, 6:4.
Udział w Rolandzie Garrosie rozpoczęła od zwycięskiego trzysetowego meczu 6:1, 4:6, 6:3 z kwalifikantką, Richèl Hogenkamp, następnie pokonała Donnę Vekić 7:5, 6:4 i Karolínę Plíškovą 6:2, 6:1. W czwartej rundzie miała zmierzyć się z Sereną Williams, jednak Amerykanka wycofała się z turnieju w wyniku urazu mięśnia piersiowego. W ćwierćfinale Szarapowa uległa Garbiñe Muguruzie 2:6. 1:6.
Pomimo niewielkiej ilości meczów, w sezonie 2018 Szarapowa wygrała trzy razy plebiscyt na uderzenie miesiąca.
Sezon 2019.
Pierwszym profesjonalnym turniejem Szarapowej w sezonie 2019 były zawody w Shenzhen. W pierwszej rundzie turnieju pokonała Timeę Bacsinszky 6:2, 7:6(3), następnie wygrała z Wang Xinyu, która zrezygnowała z kontynuowania pojedynku przy stanie 6:7(4), 5:2. W ćwierćfinale poddała pojedynek z Aryną Sabalenką w drugim secie w wyniku kontuzji lewego uda. W Australian Open rozpoczęła zmagania od zwycięstwa nad Harriet Dart 6:0, 6:0, następnie pokonała Rebekkę Peterson 6:2, 6:1 i obrończynię tytułu Caroline Wozniacki 6:4, 4:6, 6:3. W czwartej rundzie uległa Ashleigh Barty 6:4, 1:6, 4:6. Trzecim turniejem Szarapowej był St. Petersburg Ladies Trophy, gdzie była lepsza od Darji Gawriłowej – 6:0, 6:4, po czym oddała mecz z Darją Kasatkiną walkowerem; powodem był uraz prawego barku.
Występy w rozgrywkach międzypaństwowych.
Puchar Federacji.
Marija Szarapowa jest stałą rezydentką Stanów Zjednoczonych. W USA mieszka od siódmego roku życia, ale na wszystkich międzynarodowych zawodach reprezentuje Rosję.
W 2004 roku Anastasija Myskina, po przegranym spotkaniu z Szarapową podczas mistrzostw WTA, zaczęła krytykować zachowanie jej ojca. Twierdziła, że zachowywał się zbyt energicznie, ciągle krzycząc do córki i emocjonalnie przeżywając mecz. Dwa tygodnie później, w czasie półfinałów Fed Cup, Myskina zapowiedziała, że zaprzestanie gry w reprezentacji, jeśli dołączy do niej Szarapowa, podając jako powód niegrzeczne i niepoprawne zachowanie Jurija Szarapowa. Łarysa Neiland, asystentka kapitana rosyjskiej reprezentacji do Fed Cup Szamiła Tarpiszczewa, dodała, że największym problemem młodej Rosjanki jest jej ojciec. Była tenisistka powiedziała także, że jego zachowanie podczas mistrzostw WTA było skandaliczne. Tarpiszczew, bagatelizując problem, uważał, że zawodniczki się pogodzą i razem będą występować w rozgrywkach.
Pod koniec 2005 roku, Szarapowa stwierdziła, że chętnie zadebiutowałaby w Pucharze Federacji. Swietłana Kuzniecowa uważała, iż Marija Szarapowa nie powinna grać dla Rosji, gdyż jest „bardziej Amerykanką niż Rosjanką”, ale ostatecznie po rozmowie z zainteresowaną zmieniła zdanie. Jej pierwszy mecz miał odbyć się w 2006 roku w rozgrywkach z Belgią, ale Rosjanka musiała zrezygnować z występu z powodu kontuzji. Następne okazje do debiutu w kwietniu 2007 roku z Hiszpanią i w lipcu ze Stanami Zjednoczonymi nie doszły do skutku z powodów zdrowotnych. W związku z chorobami, kapitan reprezentacji zapowiedział, że nie weźmie ona też udziału w finałowej rywalizacji rozgrywek z Włochami. Szarapowa pojawiła się jednak podczas finału, kibicując koleżankom i udzielając się jako „sparingpartnerka”. Nieprzychylne jej reprezentantki uznały, że pojawiła się na korcie tylko po to, żeby wystąpić na igrzyskach olimpijskich w 2008 roku.
Marija Szarapowa zadebiutowała w Fed Cup w lutym 2008 roku w ćwierćfinałowej rywalizacji przeciw Izraelowi. Stoczyła wtedy dwa wygrane pojedynki, pomagając reprezentacji wygrać ogólnie 4–1. W pierwszym meczu zwyciężyła z Cipporą Obziler 6:0, 6:4, a w następnym pokonała Szachar Pe’er 6:0, 6:4. Kapitan reprezentacji przyzwolił Rosjance opuścić półfinałową rywalizację, pozwalając jej na udział w finale. Szarapowa zmuszona była jednak opuścić tę konfrontację, gdyż data finału konfliktowała z terminem zakończenia rekonwalescencji po kontuzji.
W 2011 roku Szarapowa powróciła do rywalizacji reprezentacyjnej. Wystąpiła w pierwszej rundzie rozgrywek z Francją, gdzie przegrała z Virginie Razzano 3:6, 4:6. Rosjanka była także zgłoszona do meczu z Alizé Cornet, ale ostatecznie jej miejsce zajęła Anastasija Pawluczenkowa. W 2012 roku Marija Szarapowa kontynuowała reprezentowanie kraju w meczu z Hiszpanią. Pokonała wtedy Sílvię Soler Espinosę 6:2, 6:1, ale nie mogła brać udziału w drugim spotkaniu z powodu niedyspozycji.
W 2015 roku wystąpiła w I rundzie Grupy Światowej Pucharu Federacji, w której rywalkami Rosjanek były reprezentantki Polski. Szarapowa odniosła dwa zwycięstwa, 7 lutego nad Urszulą Radwańską 6:0, 6:3, a następnego dnia nad Agnieszką Radwańską 6:1, 7:5. Dwa miesiące później nie uczestniczyła w półfinale z Niemkami z powodu kontuzji nogi. W finale z Czeszkami pokonała Karolinę Pliskovą 6:3, 6:4 i Petrę Kvitovą 3:6, 6:4, 6:2, ale całą rywalizację wygrały przeciwniczki stosunkiem 3-2. W 2016 r. znalazła się w kadrze rosyjskiej przeciwko Holenderkom, nie rozegrała jednak żadnego spotkania.
Igrzyska olimpijskie.
Marija Szarapowa reprezentowała Rosję na jednych igrzyskach olimpijskich: w 2012 roku w Londynie. Była także chorążym reprezentacyjnym. Rywalizowała wtedy tylko w rozgrywkach singlowych. W zawodach rozstawiona była z numerem trzecim; rywalizowała w trzeciej ćwiartce. W początkowej fazie rozgrywek pokonała m.in. Szachar Pe’er (6:2, 6:0), Laurę Robson (7:6(5), 6:3), Sabine Lisicki (6:7(8), 6:4, 6:3), a w ćwierćfinale Kim Clijsters (6:2, 7:5). W półfinałowym pojedynku zwyciężyła z Mariją Kirilenko 6:2, 6:3. W finale uległa jednak Serenie Williams 6:0, 6:1.
Afera dopingowa.
7 marca 2016 zawodniczka na konferencji prasowej w Los Angeles podała, że jej test antydopingowy przeprowadzony w czasie Australian Open, dał wynik pozytywny. Szarapowa zażywała meldonium, lek nasercowy znany również pod nazwą mildronat, od 10 lat: „Pierwszy raz podano mi ten lek w 2006 roku. Wtedy często było mi niedobrze i brakowało mi w organizmie magnezu, a poza tym w mojej rodzinie pojawiały się przypadki cukrzycy.To był jeden z leków, który mi pomagał”. 1 stycznia 2016 środek ten znalazł się na liście zakazanych substancji Światowej Agencji Antydopingowej (WADA). Wcześniej Rosjance przysłano powiadomienie o zmianach w przepisach, lecz ona tłumaczyła się niedopatrzeniem ze swojej strony: „22 grudnia otrzymałam od WADA wiadomość e-mail, w której była mowa o zmianach w przepisach antydopingowych i link do listy zabronionych substancji w 2016 roku, ale na nią nie spojrzałam”. 11 marca zdementowała informacje podane przez The New York Times, jakoby dostała pięć zawiadomień o zbliżającej się aktualizacji programu antydopingowego. Międzynarodowa Federacja Tenisowa (ITF) zawiesiła Szarapową tymczasowo od 12 marca.
W Stanach Zjednoczonych, gdzie mieszka zawodniczka, nie ma pozwolenia na obrót meldonium, natomiast w Rosji, kraju który reprezentuje w zawodach, substancja jest legalna. Ivars Kalvinš, łotewski wynalazca leku, nie uznał go za doping, mówiąc że ten lek pomaga chronić serce przed skutkami dużego wysiłku fizycznego i nie wpływa na sprawność organizmu. Podobne stanowisko ogłosił Don Catlin, długoletni specjalista antydopingowy i dyrektor naukowy Banned Substances Control Group (BSCG).
Wiele osób związanych ze środowiskiem tenisowym potępiło wspomaganie się kontrowersyjnym farmaceutykiem przez Szarapową. Swoje opinie wydali, m.in. John McEnroe, Jennifer Capriati, Steve Simon, Roger Federer i Dominika Cibulková. Głosy sympatii płynęły ze strony Martiny Navrátilovej, Jamesa Blake’a i Ryana Harrisona. Szamil Tarpiszczew, prezes Rosyjskiej Federacji Tenisowej, bronił swojej reprezentantki, opisując pozytywny wynik kontroli jak „stek bzdur”, i wyraził pewność występu zawodniczki na Igrzyskach Olimpijskich w Rio de Janeiro.
Niedługo po konferencji Szarapowej jej sponsorzy wydali oficjalne komunikaty. TAG Heuer, producent zegarków, zerwał negocjacje nad nową umową z Rosjanką, natomiast Nike i Porsche zawiesiły kontrakty do wyjaśnienia sprawy. Head, producent rakiet tenisowych, ogłosił, że wspiera Rosjankę i zamierza przedłużyć z nią współpracę. Organizacja Narodów Zjednoczonych pozbawiła ją miana Ambasadora Dobrej Woli „do czasu zakończenia śledztwa”.
8 czerwca ITF zdyskwalifikowała ją na okres dwóch lat, począwszy od 26 stycznia, czyli dnia pobrania próbki krwi. Oznaczało to, że wszystkie wyniki, które osiągnęło od 1 do 26 stycznia zostały anulowane, a pieniądze zarobione podczas Australian Open musiała zwrócić. Szarapowa zapowiedziała złożenie apelacji od wyroku.
4 października Trybunał Arbitrażowy ds. Sportu w Lozannie (CAS) zmniejszył wymiar kary nałożonej na Szarapową przez ITF z 24 do 15 miesięcy. CAS przedstawił swoje stanowisko: 
Styl gry.
Marija Szarapowa gra agresywnie i siłowo, zazwyczaj z linii końcowej posiłkując się rotacjami i kątami, z dużą mocą uderzenia, głębokimi piłkami z umiejętnie dobieranymi kierunkami zagrań, oraz często wskroś kortu, zarówno backhandem, jak i forehandem. Jest jedną z niewielu zawodniczek uczestniczących w rozgrywkach WTA Tour, która często używa rewersowego forehandu. Zazwyczaj, zamiast stosować tradycyjnego woleja lub smecza, wybiera zastosowanie potężnego „swinging” woleja przy siatce lub lobuje atakująco. Szarapowa generalnie jest uważana za zawodniczkę szybko poruszającą się na korcie, w czym nie przeszkadza jej wysoki wzrost.
Na początku roku 2008 komentatorzy tenisowi zgodnie zauważyli, że tenisistka znacznie poprawiła swój styl gry, szczególnie poruszanie się na korcie i grę stopami („footwork”), wzbogacając swoje umiejętności o skuteczny dropshot i „podcinany” backhand. Pomimo skutecznej, siłowej gry, największymi atutami tenisistki podczas meczu są żelazna psychika i chęć walki. Jej trener ze szkoły na Florydzie, Nick Bollettieri, stwierdził, że jest „twarda jak gwoździe”. Tenisista John McEnroe powiedział o niej: „jest jednym z najlepszych sportowców w historii sportu”.
Rosjanka jest także znana ze swojego „stękania” („pokrzykiwania”) w trakcie odbijania piłki. Podczas wielkoszlemowego turnieju Wimbledon 2005 zarejestrowano wydany przez nią dźwięk o poziomie natężenia 101 dB. Podczas meczu drugiej rundy turnieju w Birmingham w 2003 roku tenisistka została poproszona o stonowanie swoich odgłosów, po tym kiedy jej przeciwniczka, Nathalie Dechy, poskarżyła się sędziemu prowadzącym to spotkanie. Szarapowa odpowiedziała wtedy, że jej pokrzykiwanie to „instynkt naturalny”. Monica Seles zasugerowała publicznie, że wydawanie takich odgłosów jest instynktowne i stanowi część tenisowej rzeczywistości. Szarapowa, wypytywana przez media na temat swoich odgłosów, skwitowała dziennikarzy radą, aby „po prostu oglądali mecz”. Jej obronne możliwości uległy znacznemu polepszeniu pod opieką nowego trenera, co poskutkowało wygranymi turniejami na kortach ziemnych, w tym wielkoszlemowym French Open 2012.
Podanie.
W czasie wczesnej kariery profesjonalnej, zarówno jej pierwsze, jak i drugie podanie były uważane za bardzo mocne, a ona sama była uznawana za jedną z najlepiej serwujących uczestniczek w rozgrywkach WTA Tour. Od 2007 roku problemy zdrowotne związane z barkiem mocno osłabiły jej serwis, ale uczyniły go bardziej urozmaiconym i zaskakującym. Kontuzja barku spowodowała zmienność w skuteczności podania oraz dużą liczbę podwójnych błędów serwisowych. Dwukrotna mistrzyni US Open, Tracy Austin, zasugerowała, że Szarapowa często traci zaufanie w swoje możliwości na korcie, kiedy to podanie nie dopisuje jej, a w rezultacie czyni więcej niewymuszonych błędów, oraz przeważnie gra raczej niepewnie, natomiast tenisowy felietonista Joel Drucker napisał, że podanie Szarapowej stanowi „katalizator całej jej gry” oraz że jej zmaganie z nim pozostawia ją „zdemaskowaną”.
Kiedy tenisistka powróciła na korty po przerwie w latach 2008–2009, spowodowanej operacją barku, zaczęła serwować ze skróconym zamachem, czego skutkiem były wolniejsze podania, choć nadal plasowała się w czołówce zawodniczek serwujących najwięcej asów i popełniających najwięcej podwójnych błędów. Po przegranej w początkowej rundzie US Open 2009, tenisistka powróciła do dawniejszego, bardziej zamaszystego stylu podawania, niemalże takiego jaki miała przed zabiegiem chirurgicznym. Podając w ten sposób osiąga prędkości podania nawet do 121 mil na godzinę (pomiar z Birmingham 2010) – było to najszybsze podanie w jej karierze.
Po urazie barku i jego operacji, Szarapowa nie jest w stanie w pełni uregulować swojego podania, gdyż nie może za każdym razem precyzyjnie ocenić siły uderzenia, co przyczynia się do wielu błędów serwisowych. Jej nowy styl podawania spowodował kontuzję łokcia i nadal skutkuje niepewnymi wynikami, aczkolwiek pod opieką trenera Thomasa Hogstedta rezultaty poprawiły się znacznie.
Nawierzchnie.
Ponieważ Szarapowa zazwyczaj wybiera grę siłową, preferuje „szybkie” korty twarde oraz korty trawiaste, toteż wielkoszlemowe tytuły osiągała najczęściej na tych nawierzchniach (Wimbledon 2004, US Open 2006 oraz Australian Open 2008), grając swój najlepszy tenis. Mistrzostwo uzyskane na powolnej nawierzchni ceglastej we French Open 2012 stanowi wyjątek od tej reguły.
Szarapowa nie lubi wolnych kortów ziemnych. Twierdzi, że poruszanie się na mączce sprawia jej trudności w porównaniu z innymi nawierzchniami, raz określając się tamże jako „krowa na lodowisku”, ponieważ nie potrafi się skutecznie ślizgać. Zanotowała poprawę w formie na tej nawierzchni, czego przejawem był jej pierwszy wygrany turniej na korcie ziemnym, Internationaux de Strasbourg w 2010 roku. Niecały rok później wygrała Internazionali BNL d’Italia w 2011 roku. Szarapowa nadal wykazuje znaczny postęp w skuteczności na mączce, wygrywając Porsche Tennis Grand Prix w 2012 roku w Stuttgarcie, następnie skutecznie broniąc tytułu w Rzymie, gdzie wygrała Internazionali BNL d’Italia w 2012, i ostatecznie wygrywając French Open 2012, co w sumie stanowi jej najlepszy sezon w karierze na kortach ziemnych, stosunkiem wygranych meczów do przegranych 18–1, przy stracie zaledwie czterech setów.
Ground strokes (przebijanie) i gra przy siatce.
Szarapowa przebija z dużą siłą, celnie i skutecznie. Posiada silny forehand, za pomocą którego ustawia grę o i zdobywa punkty za pomocą uderzeń wygrywających („winners”). Tenisistka potrafi użyć rewersowego forehandu, w stylu Lindsay Davenport czy Rafaela Nadala, co pozwala jej na uderzenie piłki później niż zazwyczaj oraz nadaje piłce topspin, ale powoduje także problemy z timingiem. Jej backhand, choć nie tak skuteczny w ustawianiu gry, stanowi według fachowców jej największą broń i jest uważany za jeden z najlepszych pośród tenisistek. Jej gra przy siatce jest przede wszystkim skuteczna kiedy rosyjska tenisistka atakuje. Szarapowa często używa woleja granego topspinem zamiast podciętego („slice”), lecz nie jest to na ogół dla niej korzystne, toteż stara się ciągle poprawiać ten element gry. Rosjanka, w momentach gdy piłka znajduje się blisko ciała, wygina mocno nadgarstek, umożliwiając dzięki temu skuteczne odbicie z forehandu.
Trenerzy.
Mariję Szarapową w przeciągu kariery tenisowej prowadziło wielu doświadczonych trenerów i coachów. Jej pierwszym nauczycielem był ojciec Jurij, który zaczął szkolić córkę, gdy ta osiągnęła wiek czterech lat. Po przeprowadzce na Florydę jej indywidualnym treningiem w akademii Bollettieriego zajmował się Robert Lansdorp, trener m.in. Pete’a Samprasa i Lindsay Davenport. W międzyczasie była ćwiczona także przez założyciela szkoły, który pracował z takimi gwiazdami jak Serena Williams, Martina Hingis i Monica Seles. Od jedenastego roku życia była uczona przez Michaela Joyce’a, z którym osiągnęła największe sukcesy w karierze, jak np. mistrzostwa Wielkiego Szlema oraz tytuły WTA Championships. Ich wspólna praca zakończyła się w 2011 roku, kiedy to jej dalszym rozwojem zajął się zwycięzca juniorskiego turnieju wielkoszlemowego i były trener Li Na, Szwed Thomas Hogstedt. Ta współpraca zakończyła się po trzech latach – w lipcu 2013 roku. Przez miesiąc jej trenerem był wielokrotny triumfator turniejów Wielkiego Szlema, Amerykanin Jimmy Connors, z którym rozstała się po jednym spotkaniu. Na czas nadchodzącego US Open, z którego Rosjanka się wycofała z powodu kontuzji, trenować miał ją jej ojciec – Jurij Szarapow. W listopadzie tego samego roku Rosjanka poinformowała, że jej nowym trenerem został Sven Gröneveld. W marcu 2018 roku zrezygnowała z usług Grönevelda z powodu niezadowalających wyników sportowych.
Życie prywatne.
Marija Szarapowa mieszka w Stanach Zjednoczonych od 1994 roku. Oprócz domu w Bradenton na Florydzie, posiada także rezydencję w Manhattan Beach w Kalifornii oraz dom w Netanji w Izraelu.
19 października 2010 Marija Szarapowa i koszykarz Saša Vujačić ogłosili swoje zaręczyny. Para zerwała je w 2012 roku, co tenisistka ogłosiła na konferencji prasowej podczas US Open 2012. Następnie Rosjanka związała się z bułgarskim tenisistą Grigorem Dimitrowem. Ich znajomość zakończyła się po Wimbledonie 2015. W 2018 związała się z brytyjskim milionerem, właścicielem Paddle8, Alexandrem Gilkesem.
Szarapowa wypowiadała się różnorako na temat jak długo zamierza grać profesjonalnie. Po wycofaniu się 25-letniej tenisistki Justine Henin z czynnego sportu w 2008 roku, Szarapowa powiedziała: „Gdybym to ja miała 25 lat i już wygrała tyle wielkoszlemowych turniejów, to też bym sobie darowała”. W wywiadzie tuż po Australian Open 2008, wyraziła niechęć ku graniu przez dalsze dziesięć lat, zauważając, że raczej ma na myśli „miłego męża oraz kilkoro dzieci” w tym czasie. Z drugiej strony, w późniejszym wywiadzie po półfinale na Australian Open 2012, tenisistka zmieniła swoje zdanie, deklarując, że ma zamiar grać profesjonalnie tak długo, jak będzie to sprawiać jej przyjemność. Szarapowa rzekła: „Jestem pewna, że, na przykład, gdy miałam 17 lat i ktoś tam by powiedział, że będę grała przez następne 8 lat, to bym sobie pomyślała, a kuku, nie zobaczycie mnie na konferencji prasowej w wieku lat 25. Lecz lata się ciągną. A ja straciłam rok – nie grałam przez calusieńki rok. Już to mówiłam, tuż przed turniejem, parę tygodni wcześniej, że obudziłam się i byłam wręcz szczęśliwa, że mogę powrócić na kort. Czuję się rześka, pełna energii, po prostu mam naprawdę dobre nastawienie. Oczywiście, czasy się zmieniają. Widzę siebie grającą w tym sporcie przez wiele więcej lat, ponieważ jest to coś co daje mi najwięcej przyjemności w moim życiu. Wydaje mi się, że łatwiej jest kiedy wiesz, że jesteś dobra w czymś, i że zawsze możesz jeszcze się poprawić. No i oczywiście zawsze jest pomocnym bycie popieraną i dopingowaną”.
Działalność charytatywna.
Podczas US Open 2004 Szarapowa, jak i pozostałe Rosjanki, nosiła czarną wstążkę, ku pamięci ofiar ataku terrorystycznego na szkołę w Biesłanie. W 2005 roku podarowała ok. 50 tys. dolarów na potrzeby biesłańskich rodzin. 14 lutego 2007 Szarapowa została Ambasadorem Dobrej Woli Programu Narodów Zjednoczonych ds. Rozwoju (UNDP). Przekazała także 210 tysięcy dolarów na stypendia dla studentów z okolic Czarnobyla i ponad 100 tysięcy dolarów dla regionu Homla, który ucierpiał w czasie czarnobylskiej katastrofy jądrowej.
W grudniu 2004 roku, wraz z tenisistkami Angelą Haynes, Mariją Kirilenko, Nicole Vaidišovą, Rennae Stubbs, Jennifer Capriati oraz gubernatorem stanu Floryda Jebem Bushem, Szarapowa wzięła udział w tenisowym pokazie w Tampie, aby wspomóc ludzi poszkodowanych w Stanach Zjednoczonych przez huragan Katrina. W lipcu 2008 roku wysłała kondolencje na płycie DVD na nabożeństwo żałobne dla zmarłej na raka Emily Bailes, która wykonała tradycyjny rzut monetą przed finałem Wimbledon 2004, wygranym przez Szarapową.
Kontrakty sponsorskie, osiągnięcia, moda.
Sukcesy tenisowe oraz własny wygląd pozwoliły Szarapowej na podpisywanie umów sponsorskich, których wartość przekraczała zyski uzyskiwane z gry w turniejach. W marcu 2006 roku dwutygodnik "Forbes" umieścił ją na czele listy najlepiej opłacanych kobiet sportu na świecie, z rocznymi zarobkami wynoszącymi ponad 18 mln dolarów amerykańskich. W 2013 roku ten sam magazyn uznał ją za najbardziej wartościową celebrytkę w Rosji, z zarobkami wynoszącymi 29 mln dolarów amerykańskich. Szarapowa co roku znajdowała się w czołówce zestawienia kobiecego, nawet w sezonie 2007, kiedy kontuzji uległ jej bark. W latach 2011 i 2012 była najlepiej zarabiającą kobietą. Od 2005 roku przez kolejne dziewięć lat osiągała największe zyski spośród wszystkich aktywnych w danym okresie tenisistek. W 2005 roku amerykańskie czasopismo "People" umieściło ją w rankingu 50 najpiękniejszych ludzi. W 2006 roku miesięcznik Maxim wybrał Szarapową jako najgorętszego sportowca na świecie czwarty rok z rzędu. Rosjanka pozowała w sześciostronicowego sesji zdjęciowej strojów kąpielowych, która ukazała się w walentynkowym numerze "Sports Emisji Illustrated Swimsuit" obok 25 innych supermodelek. W ankiecie prowadzonej przez magazyn "FHM" w Wielkiej Brytanii sklasyfikowana była jako siódma najbardziej pożądana panna, na podstawie jej „bogactwa i wyglądu”. W 2013 roku znalazła się na okładce magazynu Shape.
Miesiąc po wygranej Marii Szarapowej na Wimbledonie 2004, telefoniczna firma Motorola podpisała z nią kontrakt dotyczący promowania swojego telefonu z nowej linii telefonicznej. Dodatkowo pojawiła się w reklamach firm Land Rover i Canon, jak również zatwierdziła marki zegarka Tag Heuer i ozdoby jubilerskie Tiffany będące jej imiennikami. Tiffany również zapewniła Rosjance kolczyki z serii „Tiffany for Maria Sharapova” sprzedawane globalnie. Szarapowa wystąpiła także w lecie 2006 roku w nagradzanej telewizyjnej kampanii reklamowej „Pretty” marki Nike. Podpisała umowę sponsorską w styczniu 2007 roku z firmami Gatorade i Tropicana. W 2007 roku Rosjanka została wyróżniona w reklamach firmy Canon. Postać Marii Szarapowej umieszczono w niektórych seriach konsolowych gier wideo, m.in. "Top Spin", "Virtua Tennis" i "Grand Slam Tennis". Podczas przerwy spowodowanej kontuzją barku, czując przelotny charakter kariery profesjonalnego sportowca, Szarapowa postanowiła skoncentrować się na rozwijaniu swojego nazwiska jako marki. Zaczęła organizować spotkania z przedstawicielami firm, które dotychczas sponsorowała. W styczniu 2010 roku ogłoszono, że Szarapowa odnowiła kontrakt z Nike, podpisując go na okres ośmiu lat o łącznej wartości wynoszącej do 43 mln funtów. Stał się on najbardziej dochodową umową wszech czasów odnoszącą się do kobiet zajmujących się sportem. Poprzedni rekord należał do Venus Williams i firmy Reebok, a opiewał na kwotę 28 mln funtów. W 2013 roku Szarapowa została ambasadorem marki Porsche.
Podążając za innymi tenisistami jak Fred Perry i René Lacoste, którzy stworzyli własne kolekcje ubrań, Szarapowa razem z firmą Nike i Cole′em Haanem w 2010 roku uruchomiła linię odzieży tenisowej: „Nike Maria Sharapova Collection”. Kolekcja zawierała sukienki zaprojektowane na największe turnieje. Pomysł utworzenia własnych strojów był spowodowany tym, że poprzednie sukienki produkcji Nike nie układały się odpowiednio na jej klatce piersiowej. Swoją decyzję argumentowała także faktem, że były one noszone przez zbyt wielu innych graczy. Rosjanka zaproponowała własne pomysły i szkice oraz oświadczyła, że proces tworzenia rozpocznie się na osiemnaście miesięcy przed turniejem, a sprzedaż strojów nastąpi równocześnie z rozpoczęciem zawodów. Kolekcja była noszona przez inne zawodniczki WTA, m.in. Sofię Arvidsson, Chang Kai-chen, Andreę Hlaváčkovą, Madison Keys, Anastasiję Piwowarową oraz inne zawodniczki, także juniorki. Rosjanka wcześniej rozmawiała z Nike o krótkich, czarnych sukienkach, które miałaby włożyć na jej wieczorne mecze podczas US Open 2006. Szarapowa wybrała sukienkę wysadzaną okrągłymi kryształami inspirowaną Audrey Hepburn. Suknia była dobrze nagłaśniana i otrzymywała dobre oceny, ale nie była produkowana na skalę masową. Dodatkowo, Marija Szarapowa projektuje także buty i torebki dla Cole′a Haana.
W 2012 roku wystąpiła w programie Chelsea Handler, gdzie zapowiedziała, że zamierza założyć firmę produkującą cukierki o nazwie „Sugarpova”. Wysokokaloryczne cukierki nie spodobały się rodzicom dzieci, wzbudzając protesty w Australii. Szarapowa zastanawiała się też nad zmianą nazwiska na „Sugarpova” w celu lepszej promocji łakoci w czasie trwania US Open 2013, lecz ostatecznie wycofała się z tego pomysłu.
Szarapowa przez część sezonu 2003 używała rakiety „Prince Triple Threat Hornet”, a do czasu US Open 2004 kilkukrotnie zmieniała modele. Rosjanka podarowała swoją rakietę po finale Wimbledonu 2004 Regisowi Philbinowi, kiedy nagrywano program „Live! with Regis and Kelly”. Następnie Szarapowa zaczęła używać innych rakiet firmy Prince Sport zaprojektowanych specjalnie dla niej. W styczniu 2006 roku zaczęła grać rakietą „Prince O3 White”, a modelem „Prince O3 Speedport Black” w lipcu 2008 roku. Po używaniu rakiet „Prince” przez dziesięć lat, Rosjanka zaczęła korzystać ze sprzętu „Head” w 2011 roku i rozpoczęła użytkowanie „Head YOUTEK IG Instinct”.
Szarapowa wspomagała także w promocję Zimowych Igrzysk Olimpijskich 2014 w Soczi. W czasie igrzysk pełniła rolę korespondentki telewizyjnej stacji NBC. Podczas ceremonii otwarcia tychże zawodów jako pierwsza wbiegła na stadion z pochodnią, od której zapalono znicz olimpijski.
Nagrody i odznaczenia.
Marija Szarapowa została uhonorowana tytułem Zasłużonej Mistrzyni Sportu Federacji Rosyjskiej (2005). Ponadto odznaczono ją w 2012 roku dwoma rosyjskimi medalami orderu „Za zasługi dla Ojczyzny”: II stopnia za „aktywną działalność charytatywną” oraz I stopnia „za duży wkład w rozwój kultury fizycznej i sportu oraz wysokie osiągnięcia sportowe na XXX Igrzyskach Olimpijskich w Londynie w 2012 roku”.
Rosjanka otrzymała również wiele nagród sportowych, a także tytułów za zwycięstwa w plebiscytach:
Osiągnięcia w całej karierze.
Na podstawie danych z oficjalnej strony WTA.

</doc>
<doc id="68588" url="https://pl.wikipedia.org/wiki?curid=68588" title="Bawełna (roślina)">
Bawełna (roślina)

Bawełna, bawełnica ("Gossypium" L.) – rodzaj roślin z rodziny ślazowatych, obejmujący około 40 gatunków krzewów, drzew lub roślin zielnych. W stanie dzikim występują na słabo nawodnionych obszarach wszystkich kontynentów, poza Australią i Antarktydą. Pięć gatunków ma znaczenie ekonomiczne, pozostałe nie są wykorzystywane. Bawełna jest najważniejszą rośliną włóknodajną, która dostarcza 70% rocznego zużycia tkanin odzieżowych świata, użytkowaną od kilku tysięcy lat.
Systematyka.
"Erioxylum" Rose &amp; Standl., "Ingenhouzia" DC., "Notoxylinon" Lewton, "Selera" Ulbr., "Sturtia" R. Br., "Thurberia" A. Gray, "Ultragossypium" Roberty
Należy do plemienia "Gossypieae", podrodziny "Malvoideae", rodziny ślazowatych "Malvaceae", rzędu ślazowców, kladu różowych (rosids) w obrębie okrytonasiennych ("Magnoliophyta").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Malvanae" Takht., rząd ślazowce ("Malvales" Dumort.), podrząd "Malvineae" Rchb., rodzina ślazowate ("Malvaceae" Juss.), plemię "Gossypieae" Alef., rodzaj bawełna ("Gossypium" L.).
Historia.
Bawełna jest znana od tysięcy lat nie tylko jako roślina włóknodajna, ale również jako źródło paszy dla zwierząt i surowiec budowlany. W Ameryce Środkowej była wykorzystywana od 8000 lat przez plemiona indiańskie, w Chinach i Indiach wykorzystuje się ją od 5000 lat.
Do Europy bawełna została przetransportowana w średniowieczu z Bliskiego Wschodu. Najpierw znane były wytwarzane z niej kosztowne tkaniny, a później sprzedawano również jej nasiona. Pod koniec XVII wieku Wielka Brytania była jednym z niewielu europejskich krajów, który importował bawełnę z kolonii znajdujących się w południowej części Stanów Zjednoczonych. Tam zaczęto produkować na znaczną skalę tkaniny z bawełny, stopniowo wypierające tkaniny z lnu, wełny i konopi. W XIX wieku w wyniku Wojny Secesyjnej w Ameryce zostały zniszczone plantacje bawełny, a nowym eksporterem tego surowca do Europy stały się Indie. W XVII wieku również Holandia sprowadzała duże ilości bawełny – a do połowy XVIII wieku Amsterdam stanowił największy „port bawełniany” w Europie.
Zanim powstały maszyny do tkania materiału, ludzie tkali go ręcznie. Była to praca bardzo czasochłonna i mało efektywna. W drugiej połowie XVIII wieku zostały wynalezione maszyny, które zwiększyły tempo produkcji tkanin. Były to między innymi prządka Jenny, wodna maszyna do wyrobu osnowy, mechaniczne krosno. Powstanie tych maszyn usprawniło produkcję, a także zachęciło rolników do powiększania swoich plantacji. Dopiero jednak w XIX wieku produkcja i zużycie bawełny rozwinęły się na wielką skalę dzięki mechanizacji procesów odziarniania, przędzenia i tkania oraz ogólnemu wzrostowi uprzemysłowienia i poziomu życia ludności. W latach międzywojennych osiągnięto maksimum powierzchni uprawy bawełny na świecie. Od tego czasu, zarówno powierzchnia upraw bawełny na świecie, jak i produkcja włókna bawełnianego nie ulegają większym zmianom.
W styczniu 2019 roku bawełna skiełkowała jako pierwsza roślina na Księżycu na pokładzie chińskiej sondy Chang’e 4 w sztucznej biosferze.
Uprawa.
Krzewy bawełny uprawia się na wszystkich kontynentach z wyjątkiem Antarktydy. Uprawiane są na różnych glebach, wymagają ok. 200 dni okresu wegetacyjnego, wilgoci w początkowych fazach rozwoju i suszy w czasie dojrzewania (aby włókno ściemniało) i zbiorów. Najlepiej rozwija się w temperaturze 21–22 °C. W roku 2017 największym producentem były Indie.
Bawełna rośnie naturalnie w obszarach zwrotnikowych i podzwrotnikowych. Na największych plantacjach prawie wszystkie prace – od siania do zbioru – wykonuje się maszynowo. W krajach biedniejszych w mniejszych gospodarstwach do przygotowania gruntu w zaprzęgu wykorzystuje się zwierzęta (woły lub bawoły), a zbiór odbywa się ręcznie. Mimo że maszyna jest szybsza, w pewnych okolicznościach zbiór ręczny jest korzystniejszy, ponieważ ludzie zbierają tylko naprawdę dojrzałe torebki nasienne. Włókna bawełny różnią się długością, która wynosi 2–4 cm. Z włókien krótkich i średniej długości powstaje około 90% bawełny produkowanej na świecie. Najdelikatniejsze tkaniny wytwarza się z włókien najdłuższych.
Uprawa bawełny wymaga znacznych nakładów siły roboczej. Niezależnie od tego, czy gospodarstwa są duże, czy też małe, zmechanizowane lub nie, cykl produkcyjny bawełny jest wszędzie podobny.
Miejsce produkcji i uprawy bawełny na świecie.
Największe powierzchnie upraw znajdują się w Azji i Ameryce Północnej. Poniżej przedstawiono główne miejsca produkcji i upraw na poszczególnych kontynentach:
Bawełna jest jednym z najważniejszych artykułów handlu światowego. Około 50% produkcji przeznacza się rocznie na eksport. Około 30 krajów eksportuje bawełnę, a największą role odgrywają: USA, Uzbekistan, Egipt i Meksyk. Stanowią łącznie 70% światowego eksportu bawełny. Układ ten nie jest jednak stały. Zależy m.in. od zmian pogodowych, koniunkturalnych oraz zmian w polityce ekonomicznej poszczególnych państw. Największymi importerami są: Japonia, Niemcy, Wielka Brytania, Francja, Włochy.
Zastosowanie.
Roślina włóknodajna – wykorzystywana w produkcji włókna o tej samej nazwie – bawełna. Po oddzieleniu od nasion uzyskuje się włóknistą substancję, tzw. szarpię, która jest surowcem do produkcji nici. Po oczyszczeniu z nasion pozyskuje się olej jadalny. Olej ten wykorzystywany jest także w przemyśle spożywczym do wyrobu margaryny i tłuszczów kuchennych. Tłuszcz pozyskany z bawełny stosuje się w medycynie do leczenia i zapobiegania miażdżycy. Na Dalekim Wschodzie są prowadzone badania nad wprowadzeniem go do produkcji środków antykoncepcyjnych. Z pozyskanych wytłoczyn produkuje się paszę dla bydła oraz nawóz. Ta bardzo wydajna roślina znajduje zastosowanie w wielu innych dziedzinach. Z bawełny wytwarza się jeszcze świece, mydło, glicerynę, szminki, mączkę wchodzącą w skład odżywek dla rekonwalescentów, materiał strzelniczy, sieci rybackie, banknoty czy filtry do kawy. Długich włókien bawełny, znajdujących się w torebkach nasiennych, używa się przede wszystkim do produkcji przędzy, dzianin i tkanin, natomiast z krótkich powstaje wata, celuloza lub papier. W wielu krajach łodygi bawełny przeznaczone są na opał.

</doc>
<doc id="68590" url="https://pl.wikipedia.org/wiki?curid=68590" title="Girolamo Cardano">
Girolamo Cardano

Girolamo Cardano, Geronimo Cardano, Gerolamo Cardano, Hieronymus Cardanus, (ur. 24 września 1501 w Pawii, zm. 21 września 1576 w Rzymie) – włoski uczony renesansowy: matematyk, astrolog, lekarz i filozof, zajmujący się też okazjonalnie inżynierią mechaniczną. Profesor uczelni w Mediolanie, Pawii i Bolonii.
Cardano został zapamiętany głównie jako matematyk – w algebrze rozwinął prace nad równaniem trzeciego stopnia, przez co został upamiętniony nazwą wzorów na jego rozwiązania. Na tym gruncie zapoczątkował rozważania liczb zespolonych, które – w przypadku nierzeczywistym – nazywał fikcyjnymi. Jest też kojarzony z przegubem Cardana, znanym również pod wieloma innymi nazwami.
Życiorys.
Był nieślubnym dzieckiem mediolańskiego prawnika Fazia Cardana oraz Chiary Micheria. W 1520 r. rozpoczął studia medyczne na Uniwersytecie w Pawii, a po zamknięciu tego uniwersytetu z powodu wojny kontynuował naukę na Uniwersytecie w Padwie. W 1525 r. otrzymał doktorat z medycyny.
W 1539 r. Cardano nawiązał kontakt z Tartaglią, który uzyskał sławę odkrywcy metody rozwiązywania równań sześciennych. Po początkowych oporach Tartaglia opisał mu swoją metodę uzyskując wpierw zobowiązanie Cardana do dochowania tajemnicy i nieujawniania metody. Rok później Lodovico Ferrari, asystent Cardana, odkrył metodę redukcji równań czwartego stopnia do równań sześciennych. Razem z metodą rozwiązywania tych ostatnich pozwalało to rozwiązać wszystkie typy równań stopnia 4.
W 1543 r. Cardano i Ferrari odwiedzili zięcia Scipione del Ferro w Bolonii i odkryli, że to del Ferro był pierwszym matematykiem, który rozwiązał równania trzeciego stopnia. Cardano uznał, że obietnica dana Tartaglii nie obowiązuje go więcej i opublikował metodę rozwiązywania równań 3. i 4. stopnia w swoim największym dziele "Artis Magnæ, Sive de Regulis Algebraicis Liber Unus" w 1545. Mimo że to nie on był odkrywcą tych wzorów, podane przez niego wzory noszą dziś nazwę "wzorów Cardana". Cardano używał jako jeden z pierwszych liczb zespolonych.
Cardano napisał około 300 dzieł, z których zachowało się nieco ponad 100. W latach 1575-1576 napisał swoją autobiografię.
Cardano był pierwszym znanym nauczycielem osoby głuchej – uczył czytać i pisać swojego syna.
Cardano był również znanym lekarzem, mechanikiem i astrologiem. Przewidział datę własnej śmierci, a gdy ta nie nadchodziła w wyznaczonym dniu – popełnił samobójstwo.

</doc>
<doc id="68591" url="https://pl.wikipedia.org/wiki?curid=68591" title="Geronimo Cardano">
Geronimo Cardano



</doc>
<doc id="68592" url="https://pl.wikipedia.org/wiki?curid=68592" title="Gerolamo Cardano">
Gerolamo Cardano



</doc>
<doc id="68593" url="https://pl.wikipedia.org/wiki?curid=68593" title="Hieronymus Cardanus">
Hieronymus Cardanus



</doc>
<doc id="68594" url="https://pl.wikipedia.org/wiki?curid=68594" title="Joanna d’Arc">
Joanna d’Arc

Joanna d’Arc (fr. "Jeanne d’Arc", wym. //), znana także jako Dziewica Orleańska (ur. prawdopodobnie 6 stycznia 1412 w Domrémy-la-Pucelle, zm. 30 maja 1431 w Rouen) – francuska bohaterka narodowa, święta Kościoła katolickiego, patronka Francji. Podczas wojny stuletniej walnie przyczyniła się do kilku ważnych zwycięstw armii francuskiej, twierdząc, że działa kierowana przez Boga. Pośrednio przyczyniła się do koronacji Karola VII. Została schwytana przez Burgundczyków i przekazana Anglikom, osądzona przez sąd kościelny i spalona na stosie w wieku 19 lat. 24 lata później papież Kalikst III dokonał rewizji decyzji sądu kościelnego. Uniewinnił ją i określił przeprowadzony w Rouen proces jako sprzeczny z prawem. Została beatyfikowana w 1909 roku i kanonizowana w 1920.
Joanna twierdziła, że otrzymała widzenie od Boga, podczas którego dostała polecenie wyzwolenia ojczyzny spod panowania angielskiego. Chcąc wypróbować jej prawdomówność, niekoronowany król Karol VII wysłał ją do oblężonego Orleanu. Po doprowadzeniu do zniesienia oblężenia miasta w ciągu zaledwie dziewięciu dni uzyskała powszechny szacunek i przezwyciężyła lekceważącą postawę weteranów. Kilka kolejnych zwycięstw doprowadziło do koronacji Karola VII w Reims i rozstrzygnęło spór o sukcesję tronu Francji.
Dekretem 11 marca 1922 papież Pius XI ustanowił św. Joannę d’Arc jako drugorzędną (po Najświętszej Marii Pannie Wniebowziętej) patronkę Francji.
Tło historyczne.
Historyk Kelly DeVries tak opisuje okres poprzedzający pojawienie się Joanny d’Arc na froncie wojny francusko-angielskiej: „Jeżeli cokolwiek mogło zniechęcać ją, to był to stan Francji w roku 1429”. Wojna stuletnia rozpoczęła się w 1337 r. jako spór o sukcesję francuskiego tronu. Podczas jej trwania zdarzały się krótkie okresy względnego pokoju. Prawie wszystkie walki miały miejsce we Francji. Anglicy wykorzystywali taktykę spalonej ziemi, wyniszczającą gospodarkę francuską. Kupcy francuscy zostali odcięci od rynków zagranicznych, a ludność Francji, nie doszedłszy do siebie po epidemii czarnej śmierci z poprzedniego wieku, ponownie musiała znosić ogromne cierpienia. Już na początku kampanii Anglicy niemalże osiągnęli swój cel i niewiele brakowało, aby cała Francja znalazła się pod ich kontrolą. Wojska francuskie przez lata nie odniosły większych zwycięstw. DeVries podsumowuje to tak: „królestwo Francji nie było nawet cieniem swego trzynastowiecznego pierwowzoru”.
W momencie narodzin Joanny d’Arc królem Francji był Karol VI, często cierpiący na napady szaleństwa i z tego powodu nie będący w stanie rządzić. Miał pięciu synów, z których czterech zmarło. Przy życiu pozostał tylko najmłodszy, jednak nie był on jedynym pretendentem do korony. W rachubę wchodzili jeszcze brat króla – Ludwik Orleański, książę Orleanu, oraz kuzyn króla – Jan bez Trwogi, książę Burgundii. Pretendenci pokłócili się o opiekę nad królewskimi dziećmi. Spór nasiliły oskarżenia o pozamałżeński romans Ludwika Orleańskiego z królową Francji Izabelą Bawarską i porwanie królewskich dzieci. Konflikt doszedł do szczytu po zabójstwie w 1407 roku księcia Orleanu, na zamówienie księcia Burgundii. Frakcję lojalną wobec Ludwika Orleańskiego nazywano Armaniakami, natomiast zwolenników Jana bez Trwogi – Burgundczykami.
Angielski król Henryk V skorzystał z tego konfliktu i dokonał inwazji na Francję, w 1415 r. zwyciężając w bitwie pod Azincourt wojska francuskie i zdobywając północne miasta Francji.
Wobec niepoczytalności ojca Karol VII w wieku 14 lat przyjął tytuł delfina. Jego pierwszym znaczącym aktem urzędowym było zawarcie w 1419 r. traktatu pokojowego z Burgundią. Podczas spotkania, którego pokojowy przebieg miał gwarantować Karol VII, partyzanci armaniaccy zamordowali Jana bez Trwogi. Nowy książę Burgundii Filip III Dobry oskarżył o to zabójstwo Karola i wszedł w sojusz z Anglikami.
W roku 1420 królowa Francji Izabela Bawarska zawarła traktat w Troyes, udzielając królewskiej sukcesji Henrykowi V, królowi Anglii, i jego spadkobiercom zamiast swemu synowi Karolowi VII. Umowa ta odnowiła pogłoski o jej rzekomym romansie z księciem Orleanu. Karol VI i Henryk V zmarli w roku 1422. Nominalnym monarchą obu królestw (Anglii i Francji) został w wieku niemowlęcym Henryk VI Lancaster, a regentem brat Henryka V – Jan Lancaster, pierwszy książę Bedfordu.
Z początkiem roku 1429 prawie wszystkie tereny północnej i niektóre części południowej Francji znalazły się pod kontrolą angielską i burgundzką. Anglicy rządzili Paryżem, natomiast Burgundczycy kontrolowali Reims. To ostatnie miasto, tradycyjne miejsce koronacji francuskich władców, było szczególnie ważne, bowiem żaden z pretendentów do tronu nie został namaszczony. Anglicy oblegli Orlean, jedyne lojalne wobec Francji miasto na północy kraju. Strategicznie położone nad Loarą, było ostatnią przeszkodą na drodze do przejęcia terytorium pozostającego w rękach francuskich. Wedle słów jednego ze współczesnych historyków: „Los całego królestwa zawisł na losie Orleanu”. Nikt nie wierzył, że miasto może długo wytrzymać oblężenie.
Życiorys.
Joanna była córką Jacques’a z Ars i Izabeli Romee w Domrémy, wsi wówczas leżącej w księstwie Bar (później dołączonej do prowincji Lotaryngia i przemianowanej na Domrémy-la-Pucelle). Rodzice Joanny byli właścicielami około 50 akrów (20 ha) ziemi. Nie wystarczało to na utrzymanie rodziny, więc jej ojciec uzupełniał dochody dodatkową pracą jako wiejski urzędnik. Ich okolica, znajdująca się na północno-wschodnim skrawku terytorium Francji, mimo że zewsząd otoczona przez ziemie burgundzkie, wciąż pozostawała wierna koronie francuskiej. Teren ten ustawicznie nękały najazdy Burgundczyków i raz wieś Domrémy została spalona.
Joanna w rodzinie otrzymała głębokie wychowanie religijne. Była nadzwyczaj pobożnym i ponad swój wiek poważnym dzieckiem. W trzynastym roku życia złożyła ślub dziewictwa. Na procesie zeznała, że ma 19 lat, a więc można przypuszczać, iż urodziła się w roku 1412. Zeznała również, że swoje pierwsze widzenia miała w wieku 12 lat, gdy była sama na polu. Mówiła, że płakała, gdy głosy odeszły, gdyż były bardzo piękne. Podczas procesu relacjonowała, że święty Michał Archanioł, święta Katarzyna i święta Małgorzata powiedzieli jej, iż Bóg chce wypędzić Anglików z ziem francuskich i doprowadzić Delfina do Reims, aby tam koronować go na króla Francji.
W wieku 16 lat poprosiła krewnego Duranda Lassois, aby zaprowadził ją do pobliskiego Vaucouleurs, gdzie u dowódcy garnizonu, hrabiego Roberta de Baudricourta, złożyła wniosek o zgodę na wizytę na francuskim dworze królewskim w Chinon. Sarkastyczna odpowiedź Baudricourta nie odstraszyła Joanny. Wróciła w styczniu następnego roku, tym razem uzyskując wsparcie dwóch mężczyzn o wysokiej pozycji: Jeana de Metz i Bertranda de Poulengy. Przy ich poparciu dostała się na drugą rozmowę do Roberta de Baudricourta, w sam dzień bitwy pod Rouvray. Joanna powiedziała mu: „W imię Boga, zbyt się ociągasz z wyprawieniem mnie, gdyż dziś szlachetny Delfin poniósł ciężką stratę niedaleko Orleanu; będzie z nim gorzej, jeżeli mnie do niego nie wyślesz”. Po chwili przepowiednia o ciężkiej porażce Karola VII okazała się prawdą, w tej sytuacji dowódca garnizonu przyznał jej eskortę, tak by bezpiecznie dotarła do Chinon.
Dojrzewanie.
Joanna d’Arc odbyła podróż przez wrogie terytorium w męskim przebraniu. Na dworze w Chinon, podczas prywatnej audiencji, zrobiła ogromne wrażenie na królu Francji Karolu VII. Tymczasem przygotowania finansowane przez teściową Karola, Jolantę Aragońską, do wyprawy mającej wyzwolić Orlean z oblężenia miały się ku końcowi. Joanna złożyła petycję o zezwolenie na wyjazd z wojskiem i o ekwipunek żołnierski. Swój udział uzależniła od otrzymania: pancerza, konia, miecza, sztandaru i świty. Według relacji, jej zbroja i koń były białe.
Historyk Stephen W. Richey wyjaśnia, że osoba Joanny była jedynym źródłem nadziei dla kraju, który chylił się ku upadkowi: „Po latach upokarzających porażek, jedna po drugiej, zarówno wojskowi, jak i cywilni przywódcy Francji byli zniechęceni i skompromitowani”. Gdy Delfin Karol VII zgodził się, po usilnych prośbach Joanny, przygotować na wojnę i wyruszyć na czele swej armii, jego decyzja musiała wynikać ze świadomości, iż wszystkie możliwe rozwiązania już zostały wypróbowane i zakończyły się niepowodzeniem. Tylko kraj w ostatecznej desperacji zaufałby analfabetce z niewielkiej wsi twierdzącej, że głos Boga nakazuje jej przejąć dowództwo nad wojskiem i poprowadzić je do upragnionego zwycięstwa nad wrogiem.
Przyjazd Joanny d’Arc skutecznie obrócił konflikt angielsko-francuski w wojnę religijną.
Doradcy Karola obawiali się, że dopóki wiara Joanny nie będzie potwierdzona ponad wszelką wątpliwość i nie znikną wątpliwości, czy nie jest ona heretyczką albo czarownicą, wrogowie Karola VII mogą twierdzić, że jego królestwo jest darem diabła. Aby zapobiec takiemu obrotowi sprawy, Delfin rozkazał dochodzenie jej prawdomówności i teologiczne badania w celu sprawdzenia jej moralności w Poitiers. W kwietniu 1429 roku komisja śledcza orzekła, że Joanna „prowadziła nienaganny tryb życia, jest dobrą chrześcijanką obdarzoną cnotą pokory, jest uczciwa i prosta”. Teologowie z Poitiers nie osądzili, czy inspiracja, z której działa jest Boska czy też nie, ale poinformowali Delfina o „korzystnym domniemaniu” Boskiej natury jej misji. To orzeczenie uwiarygodniło całkowicie Joannę w oczach Karola, mimo to teologowie z Poitiers stwierdzili, że mają jeszcze obowiązek poddać Joannę próbie. „Zwątpić w nią lub pozostawić ją bez podejrzenia o zło byłoby wyparciem się Ducha Świętego i stanie się niegodnym pomocy bożej” oświadczyli. Ostatecznym sprawdzianem jej prawdomówności miał stać się los oblężonego Orleanu.
Joanna d’Arc przybyła pod Orlean 29 kwietnia 1429 roku, lecz Jan Orleański, pełniący obowiązki wodza armii, początkowo lekceważąco wyłączył Joannę z rady wojennej. Następnie nie poinformował jej o kolejnej bitwie wojsk francuskich z angielskimi. Joanna nie poddała się i była obecna na głównych radach i bitwach. Zakres jej rzeczywistego przywództwa wojskowego jest przedmiotem debaty historycznej. Tradycyjni historycy, tacy jak Edouard Perroy, wnioskują, że była ona zwykłym przewodnikiem wojska, wpływającym głównie na morale armii. Tego typu analizy oparte są głównie na jej zeznaniach w trakcie procesu ją potępiającego, gdzie oświadczyła, że wolała bardziej swój sztandar niż miecz. Część analiz opartych na zeznaniach z procesu rehabilitacyjnego temu przeczy. Jak pisze Kelly DeVries, można tam przeczytać, że niektórzy oficerowie doceniali ją jako taktyka i stratega, zwłaszcza jej zdolność do zwoływania i gromadzenia oddziałów. W obu przypadkach historycy zgadzają się, że armia odnosiła niezwykłe sukcesy w czasie jej krótkiej kariery.
Przywództwo.
Joanna d’Arc przeciwstawiła się ostrożnej strategii, praktykowanej dotąd przez francuskich dowódców. Podczas pięciu miesięcy oblężenia, poprzedzających jej przyjazd, obrońcy Orleanu próbowali podjąć tylko jeden agresywny atak, który zakończył się klęską. 4 maja przybycie Joanny podniosło morale żołnierzy oblegających peryferyjną twierdzę Saint Loup, którą ponownie zaatakowali i zdobyli. 6 maja Joanna wraz z wojskami armaniackimi zdobyła drugą fortecę Saint Jean Le Blanc. Było to bezkrwawe zwycięstwo, bowiem okazało się, że forteca ta była całkowicie opuszczona. Następnego dnia na radzie wojennej Joanna przeciwstawiła się Janowi Orleańskiemu, dowódcy armii, żądając kolejnego ataku na przeciwnika. Jan Orleański, by nie dopuścić do bitwy, polecił zamknąć bramy miasta. W tej sytuacji Joanna z pomocą mieszczan oraz żołnierzy, zmusiła burmistrza do otwarcia bramy. Następnie wraz z oddziaałami armaniackimi zdobyła twierdzę Saint Augustin. Wieczorem tego samego dnia dowiedziała się, że została wyłączona z rady wojennej, która nie mogła zaakceptować jej samowolnej decyzji. Pod jej nieobecność, podczas rady wojennej, przywódcy przed ponownym działaniem postanowili poczekać na posiłki. Nie zważając na tę decyzję, Joanna d’Arc wciąż domagała się niezwłocznego ataku na angielską twierdzę zwaną „les Tourells”. W dniu 7 maja udało się jej przekonać radę wojenną do tego ogromnie ryzykownego ataku. Została uznana za bohaterkę swym heroicznym zaangażowaniem, po tym jak raniona w szyję przez łucznika powróciła na pole walki, by dodać odwagi żołnierzom podczas natarcia zakończonego zdobyciem „les Tourells”.
Nagłe zwycięstwo w Orleanie przekonało dowódców francuskich do zmiany taktyki akcji ofensywnych. Anglicy oczekiwali raczej próby odzyskania Paryża albo ataku na Normandię, natomiast w następstwie nieoczekiwanych zwycięstw Joanna d’Arc przekonała Karola VII, aby przyznał jej dowództwo nad armią księcia Jana II d’Alençon i udzielił jej królewskiej zgody na jej plan polegający na odbiciu pobliskich mostów wzdłuż Loary, jako preludium do marszu do Reims, leżące w przybliżeniu dwa razy dalej od Paryża i głęboko na terytorium wroga. Celem tej śmiałej propozycji Joanny d’Arc było doprowadzenie do koronacji Karola VII w Reims, zgodnie z tradycją.
Wojsko francuskie odzyskało Jargeau w dniu 12 czerwca, Meung-sur-Loire 15 czerwca, a Beaugency 17 czerwca. Książę d’Alençon zgadzał się na wszystkie propozycje Joanny d’Arc. Inni dowódcy, w tym Jan Orleański, byli pod wrażeniem tego, co Joanna pokazała podczas oblężenia Orleanu, i stali się jej stronnikami. Książę d’Alençon ponadto był jej wdzięczny za uratowanie życia w Jargeau, gdzie ostrzegła go o bliskim ataku artyleryjskim. W tej samej bitwie Joanna d’Arc otrzymała uderzenie kamienną kulą armatnią w swój hełm, podczas wspinaczki po drabinie na mury. Dla świadków zdarzenia było jasne, że tylko cudowna interwencja Boga uratowała ją od pewnej śmierci.
Spodziewane wsparcie dla wojsk angielskich, pod dowództwem sir Johna Fastolfa, przybyło na obszar walk 18 czerwca. Stoczoną bitwę pod Patay można uznać za przeciwieństwo bitwy spod Azincourt. Francuskie wojska zaatakowały, zanim angielscy łucznicy zakończyli przygotowania obronne. Pogrom, który nastąpił zmiótł główną część armii angielskiej. Większość dowódców została zabita lub schwytana. Fastolf uciekł z niewielką grupą żołnierzy i, obwiniony o klęskę, stał się kozłem ofiarnym angielskiego upokorzenia. Straty Francuzów były minimalne.
Zwycięska armia francuska wyruszyła do Reims z Gien-sur-Loire w dniu 29 czerwca i przyjęła warunkowe poddanie się Burgundczyków. Następnie, 3 lipca przejęła miasto Auxerre. Po drodze każde kolejne miasto poddawało się Francuzom bez stawiania oporu. Troyes, miejsce traktatu, który miał na celu wydziedziczenie Karola VII, skapitulowało po bezkrwawym czterodniowym oblężeniu. Przed osiągnięciem Troyes armii skończyła się praktycznie żywność. Edward Lucie-Smith przytacza to, co stało się później, jako przykład cudów, dokonujących się w obecności Joanny d’Arc. W tym czasie w Troyes przebywał wędrujący zakonnik brat Ryszard, głoszący nauki o końcu świata. Swymi naukami przekonał on mieszkańców do sadzenia upraw fasoli. Charakterystyczną cechą tej uprawy jest błyskawiczny wzrost. Wygłodniała armia przybyła dokładnie w czasie gdy fasola dojrzała i nadawała się do spożycia.
Reims otworzyło swe bramy dnia 16 lipca. Koronacja odbyła się następnego dnia rano, mimo że Joanna d’Arc i książę d’Alençon wzywali do szybkiego marszu na Paryż. Dwór królewski realizował jednak wynegocjowany rozejm z księciem Burgundii. Filip III Dobry jednak złamał umowę, wykorzystując ją jako taktykę blokującą, aby wzmocnić fortyfikacje obronne Paryża.
Wracając z Reims Francuzi maszerowali poprzez miasta znajdujące się w niedalekim sąsiedztwie Paryża i odbierali ich pokojową kapitulację. W międzyczasie książę Bedford, rządzący Anglią, przegrupował swe wojska i starł się z armią francuską 15 sierpnia. Bitwa była nierozstrzygnięta. Atak armii francuskiej na Paryż nastąpił 8 września. W tej walce Joanna d’Arc ponownie popisała się męstwem: mimo rany nogi odniesionej od kuszy, nadal przewodziła żołnierzom w ataku. Następnego dnia rano otrzymała królewski rozkaz wycofania się. Próba zdobycia Paryża zakończyła się niepowodzeniem. Większość historyków wini za to osobistego doradcę Karola VII, Georgesa de la Trémoille, którego obwinia się o błędy polityczne popełnione po koronacji.
Schwytanie.
Joanna d’Arc po drobnych działaniach wojennych w La Charité-sur-Loire w listopadzie i grudniu w 1429 r., w kwietniu 1430 udała się do Compiègne w celu obrony tego miasta przed oblężeniem angielskim i burgundzkim. Lekkomyślna potyczka z 3 maja 1430 r. doprowadziła do zdobycia Compiègne przez wrogie oddziały. Zarządzając odwrót, wzięła na siebie honorowo odpowiedzialność i jako ostatnia chciała opuścić pole walki. Burgundczycy otoczyli jej tylną straż, natomiast sama Joanna została namierzona przez łucznika. Początkowo odmówiła poddania się, lecz nie mając innego wyboru, skapitulowała.
Po próbie ucieczki została przeniesiona do burgundzkiego miasta Arras. Angielski rząd wykupił ją od księcia Burgundii Filipa III Dobrego. W negocjacjach przy wykupie i w późniejszym procesie znaczącą rolę odegrał biskup Pierre Cauchon.
Proces.
Wytoczony jej proces o herezję miał podłoże całkowicie polityczne. Książę Bedford panujący w Anglii domagał się tronu Francji dla swego bratanka Henryka VI. Joanna zaś była odpowiedzialna za koronację jego rywala Karola VII, więc potępienie jej było podkopaniem legalności władzy Karola VII. Postępowanie sądowe rozpoczęło się 9 stycznia 1431 r. w Rouen, gdzie znajdowała się siedziba angielskiego rządu.
Kilka głównych nieprawidłowości procesu Joanny d’Arc:
Protokół z procesu ukazuje inteligencję Joanny d’Arc. Zapisem, który uzyskał największą sławę, jest próba dokładności rozumienia zagadnień teologicznych, której poddano Joannę: „Zapytana, czy wie, czy jest w Łasce Bożej odpowiedziała: „Jeżeli nie jestem, Bóg może mi jej udzielić, a jeżeli jestem, Bóg może mnie w niej utrzymać”. W tym pytaniu ukryta jest naukowa pułapka. Doktryna Kościoła utrzymywała, że nikt nie jest pewien, czy jest w Łasce Bożej. Gdyby odpowiedziała „tak”, byłaby skazana za herezję, gdyby zaś odpowiedziała „nie”, przyznałaby się do winy. Notariusz Boisguillaume potwierdził później, że w momencie, gdy sąd usłyszał odpowiedź, to: „ci, którzy ją przesłuchiwali, osłupieli ze zdumienia”. Dla George’a Bernarda Shawa ten dialog był tak przekonujący, że część jego sztuki „Saint Joan” jest dosłownym tłumaczeniem protokołu z procesu.
Kilku funkcjonariuszy sądu zeznało później, że część protokołu została zmieniona na niekorzyść Joanny d’Arc. Wielu duchownych służyło pod przymusem, w tym inkwizytor Jean Lemaitre. Anglicy nawet kilka razy grozili mu śmiercią. Zgodnie z inkwizytorskimi wytycznymi Joanna powinna być zamknięta w kościelnym więzieniu pod nadzorem kobiecej straży (np. sióstr zakonnych). Natomiast Anglicy zamknęli ją w świeckim więzieniu strzeżonym przez ich własnych żołnierzy. Biskup Cauchon nie pozwolił jej odwołać się do rady Soboru Florenckiego i papieża, który powinien przerwać to postępowanie. Dwanaście artykułów oskarżenia podsumowujących wyrok sądu pozostawało w sprzeczności z protokołem procesu. Pozwana będąca analfabetką podpisała dokument, który zawierał przyznanie się do winy, pod groźbą natychmiastowej egzekucji. Sąd natomiast zastąpił ten dokument innym w oficjalnym protokole.
Egzekucja.
Herezja była przestępstwem, za które groziła kara śmierci. Joanna zgodziła się podczas egzekucji mieć na sobie ubiór kobiety, jednak w więzieniu ciągle nosiła strój męski, jako obronę przed molestowaniem. Powodem tego mogło być również skradzenie jej damskiego ubioru.
24 maja odbyła się ostatnia scena procesu na cmentarzu St-Ouen, na którym urządzono dwa wzniesienia: jedno zajmowali sędziowie z biskupem, drugie Joanna, stos był już przygotowany. Joanna rzekła: „Poślijcie wiadomość o moim postępowaniu i moich odpowiedziach Ojcu Świętemu, któremu po Bogu najzupełniej się poddaję”. Odpowiedziano jej: „Papież daleko stąd mieszka i powinnaś się poddać biskupowi, który tu jego miejsce zajmuje”. Joanna milczała na trzykrotne wezwanie. Następnie przeczytano wyrok, po czym zaraz miała być wydana w ręce kata. Okłamano ją mówiąc, że jeżeli nie podpisze dokumentu, który jej podano trafi do piekła. Joanna jednakże, będąc analfabetką, nie rozumiała treści tego dokumentu, dlatego podpisała go znakiem krzyża. Dokument ten był dokumentem z dwunastoma punktami oskarżenia Joanny. Po tym jak Joanna rzekomo przyznała się do winy, egzekucję wstrzymano. Biskup zdjął z niej ekskomunikę, lecz skazał na dożywotnie więzienie, aby mogła odpokutować popełnione grzechy. Poprowadzono ją do poprzedniego więzienia. Dnia 27 maja biskupowi doniesiono, że Joanna znowu nałożyła ubranie męskie. Biskup udał się do więzienia i zastał Joannę siedzącą w ubraniu męskim i zalaną łzami. Rozegrał się pomiędzy nimi następujący dialog:
Biskup zapytał: „Dlaczego nałożyłaś suknie męskie?”
Joanna odpowiedziała: „Bo uważam to za właściwe, dopóki się znajduję między mężczyznami”.
Biskup: „Czy znowu ci się ukazują twoi święci?”
Joanna: „Powiedzieli mi, że źle postąpiłam, zapierając się swego posłannictwa, lecz nie rozumiałam, co dokument ów zawierał”.
Biskup: „Wierzysz zatem, że te głosy od Boga pochodzą?”.
Joanna: „Istotnie pochodzą one od Boga”.
Sprawa Joanny wróciła do poprzedniego stanu. Biskup, wychodząc z więzienia, powiedział do Anglików: „skończona z nią sprawa”..
30 maja 1431 r. był ostatnim dniem życia Joanny. Rankiem wyspowiadała się i przyjęła Komunię Świętą. Około 9 godziny wyruszono na wielki rynek rybny, gdzie był już ułożony wysoki stos. Świadkowie tak opisują scenę egzekucji: przywiązana do wysokiego słupa w Vieux-Marché w Rouen poprosiła dwóch księży, księdza Martina Ludvenu i księdza Isabarta de la Pierre, aby trzymali przed nią krucyfiks. Jeden z chłopów wykonał również mały krzyż, który zawiesiła na przedzie sukni. W milczeniu wysłuchała wyroku, potem głośno przebaczyła swoim nieprzyjaciołom, prosiła obecnych, aby się za nią modlili, i dodała: „głosy moje od Boga pochodziły i wszystko, co czyniłam, było z rozkazu Bożego”; skonała w płomieniach, wymawiając imię Jezusa. Kat Geoffroy Thérage później powiedział, że „bardzo boi się, że zostanie potępiony”.
Po tym jak jej ciało uległo spaleniu, Anglicy zagrabili pozostałe po niej zwęglone szczątki i ukazali ludziom, tak by nikt nie twierdził, że uciekła żywa. Następnie spalili je jeszcze raz, tak by uniemożliwić ludziom gromadzenie jej relikwii. Potem Anglicy pozostałe popioły wrzucili do Sekwany.
Rewizja procesu.
Pośmiertna rewizja procesu została rozpoczęta po zakończeniu wojny stuletniej. Na wniosek inkwizytora generalnego Johana Bréhala i matki Joanny Isabelle Romée papież Kalikst III upoważnił to postępowanie znane również jako „proces unieważniający”. Celem dochodzenia było zbadanie, czy proces i wyrok potępiający Joannę d’Arc były sprawiedliwe i zgodne z prawem kanonicznym. Dochodzenie rozpoczęły badania kapłana Guillaume’a Bouillé. Bréhal zaś prowadził dochodzenie w roku 1452. Formalne odwołanie wyroku nastąpiło w listopadzie 1455. Proces apelacyjny zgromadził duchowieństwo z całej Europy i badał standardy postępowania sądowego. Zespół teologów przeanalizował zeznania 115 świadków. Bréhal sporządził ostateczne podsumowanie w czerwcu 1456, w którym Joannę d’Arc opisuje jako męczennicę i oskarża o herezję zmarłego biskupa Pierre’a Cauchon za skazanie niewinnej kobiety w akcie zemsty. Trybunał orzekł jej niewinność 7 lipca 1456.
Ubranie.
Joanna d’Arc nosiła ubranie męskie od jej wyjazdu z Vaucouleurs do swego procesu w Rouen. Ta kwestia wywołała wątpliwości natury teologicznej w jej własnej epoce, jak również spowodowała liczne kontrowersje w XX wieku. Noszenie ubrania męskiego, a przez to naruszenie biblijnego prawa o odzieży, było również powodem jej egzekucji. Proces unieważniający oddalił te zarzuty, gdyż proces potępiający Joannę nie wziął pod uwagę wyjątków doktrynalnych w tej kwestii. Uznano, że było jej wolno ukryć się w trakcie podróży przez terytorium wroga i mogła nosić pancerz podczas bitwy. Duchowni zeznający podczas jej procesu rehabilitacyjnego potwierdzili, że Joanna nosiła odzież męską w więzieniu, co chroniło ją przed gwałtem i molestowaniem.
Duchowni podczas procesu rehabilitacyjnego zaakceptowali jej zachowanie. Stwierdzili, że jeżeli miała do wykonania pracę przeznaczoną dla mężczyzny, musiała też ubierać się jak mężczyzna.
Widzenia.
Widzenia religijne, które miała Joanna d‘Arc, wywołują duże zainteresowanie wśród ludzi. Joanna jako źródło swych objawień wymienia świętą Małgorzatę, święta Katarzynę i świętego Michała Archanioła.
Joanna d’Arc prawdopodobnie nie miała żadnych z zaburzeń funkcji poznawczych, które towarzyszą chorobom psychicznym. Jej umysł pozostał bystry do końca życia i w protokole z procesu rehabilitacyjnego często znajdujemy słowa zachwytu nad jej mądrością: „Często sędziowie przeskakiwali z jednego pytania na drugie, zmieniając temat, lecz niezależnie od tego odpowiadała ona roztropnie i dała dowód doskonałej pamięci”.
Jedynym źródłem wiedzy o widzeniach Joanny d’Arc są jej własne zeznania złożone przed sędziami w Rouen. Opowiada ona, że w trzynastym roku życia (1425) pierwszy raz usłyszała, jak Bóg ją powoływał. Głos dał się jej słyszeć z prawej strony, od kościoła, i jednocześnie ukazała się wielka jasność. Z początku przelękła się, lecz później nabrała spokoju, przekonawszy się, że to był głos dobry. Za trzecim razem dowiedziała się, że był to głos archanioła Michała, otoczonego zastępem aniołów. „Widziałam ich oczyma ciała, tak samo jak was widzę [mówiła do sędziów]; płakałam, kiedy się oddalali, i pragnęłam, aby mnie z sobą zabrali”. Anioł z początku przygotowywał ją do spełnienia posłannictwa, zaleciwszy, aby dobrze postępowała, chodziła do kościoła i była uległą córką, a Bóg jej dopomoże. Archanioł Michał wyszeptał jej również: „Bóg, miłując Francję, każe ci udać się tam i spełnić powinność. Przez kobietę rozwiązłą i niegodną (Izabela Bawarska, królowa Francji, która za króla uznała nie prawowitego następcę tronu, Karola VII, a Henryka VI, pana Anglii) ginie Francja. Tylko czysta dziewica może ją ocalić z Boską pomocą”. Dopiero w następnych widzeniach Michał Archanioł objawił Joannie, że uda się ona do Francji na pomoc królowi i że św. Katarzyna i św. Małgorzata powiedzą jej, co w tym celu czynić należy.
Odtąd ukazują się Joannie obie te święte i kierują nią. Joanna o swoich widzeniach nikomu nie wspominała, obawiając się i Burgundczyków, i oporu ze strony ojca. Coraz częściej głosy przemawiały do niej, niekiedy po dwa i trzy razy na tydzień, mówiąc, że powinna pójść do Francji, a na końcu wyraźnie jej polecając, aby udała się do Vaucouleurs, miasta pobliskiego, gdzie otrzyma zbrojnych przewodników od tamtejszego dowódcy Roberta de Baudricourt.
Rehabilitacja.
Philippe-Alexandre Le Brun de Charmettes był pierwszym historykiem, który napisał całą historię Joanny d’Arc w roku 1817, starając się przywrócić imię jej rodzinie, które popadło w niełaskę z powodu oskarżeń o herezję. Jego zainteresowanie życiem Joanny przyszło w momencie, gdy Francja wciąż usiłowała ustalić swą tożsamość po Rewolucji i wojnach napoleońskich. Naród francuski szukał wtedy bohaterów niewzbudzających kontrowersji. Joanna d’Arc była symbolem Francji, który wszyscy gotowi byli zaakceptować. Jako patriotka i córka ubogich ludzi stała się wzorem dla nisko urodzonych ochotników, walczących dla rewolucyjnej Francji w 1802 roku. Jako męczennica za wiarę była też bardzo popularna w Kościele katolickim. Stała się symbolem jedności narodowej Francji i jej walki o niepodległość.
Zakończenie wojny stuletniej i podsumowanie.
Po śmierci Joanny d’Arc wojna stuletnia trwała jeszcze 22 lata. Karol VII wciąż uznawany był za króla Francji pomimo koronacji jego rywala Henryka VI w grudniu 1431 roku, w jego dziesiąte urodziny. Zanim Anglia zdołała odbudować swą militarną przewagę, Francja utraciła sojusz z Burgundczykami w traktacie z Arras w roku 1435. Rządzący Anglią książę Bedford zmarł w tym samym roku i Henryk VI został najmłodszym królem Anglii. Jego słabe przywództwo było prawdopodobnie najważniejszym czynnikiem zakończenia konfliktu angielsko-francuskiego. Taktyka stosowana przez Joannę d’Arc, polegająca na agresywnym użyciu artylerii i frontalnym ataku, w dużej mierze wpłynęła na styl prowadzenia wojny przez Francuzów aż do końca wojny stuletniej.
Sama Joanna d‘Arc stała się legendą na kolejne 4 wieki. Podstawowym źródłem informacji o jej życiu są kroniki. Pięć oryginalnych rękopisów opisujących wyrok potępiający Joannę zostało znalezionych w XIX wieku w starych archiwach. Historycy wkrótce również odnaleźli kompletny zapis jej procesu rehabilitacyjnego, zawierający zeznania pod przysięgą 115 świadków oraz notatki w języku łacińskim sądowego protokołu potępiającego. Pojawiły się również różne listy, którym przypisuje się autorstwo Joanny d’Arc. Trzy z nich noszą podpis „Jehanne” uczyniony niepewną ręką osoby uczącej się pisać. To niezwykłe bogactwo materiałów źródłowych jest jednym z powodów, dla których historyk Kelly DeVigures mówi: „Żaden z ludzi Średniowiecza, mężczyzna czy kobieta, nie był przedmiotem tak wnikliwej analizy.”
Joanna d’Arc poprzez ofiarę swego życia stała się znana całej Francji. Francuscy i angielscy królowie nieustannie usprawiedliwiali trwanie wojny stuletniej różnicami w interpretacji liczącego sobie tysiąc lat prawa salickiego, co powodowało coraz większe niezadowolenie francuskiego społeczeństwa. Uczucia panujące wśród Francuzów żyjących w owym czasie oddaje Stephana Richey mówiąc: „Joanna d’Arc obróciła to, co było suchą dynastyczną pyskówką, pozostawiającą obojętnie zwykłych ludzi ich własnym cierpieniom, w pasjonującą wojnę o wyzwolenie narodowe”. Richey również zauważa wielkość późniejszego oddziaływania Joanny d’Arc i najlepiej streszcza wielkość jej osoby: „Ludzie, którzy poszli za jej przykładem pięć wieków po jej śmierci, starali się być dokładnie tacy jak ona: wielka fanatyczka, duchowa mistyczka, narzędzie w ręku Stwórcy, ikona współcześnie popularnego nacjonalizmu, adorowana bohaterka, święta. Była niezłomna w swej pewności, że jest kierowana przez Boga nawet, gdy grożono jej torturami i stanęła oko w oko ze śmiercią przez spalenie na stosie. Czy słyszała głos Boga, czy nie, nie jest już istotnym, gdyż historia jej życia pozostawia każdego oniemiałym ze zdumienia.”

</doc>
<doc id="68596" url="https://pl.wikipedia.org/wiki?curid=68596" title="Wolumen">
Wolumen



</doc>
<doc id="68599" url="https://pl.wikipedia.org/wiki?curid=68599" title="Federacyjny Klub Parlamentarny">
Federacyjny Klub Parlamentarny

Federacyjny Klub Parlamentarny (FKP) – koalicyjny klub parlamentarny o charakterze centrolewicowym w Sejmie RP IV kadencji, w 2004.
FKP powstał 23 stycznia 2004. Jego trzon stanowiło dotychczasowe koło Partii Ludowo-Demokratycznej, liczące 10 posłów. Dołączyło do niego dwóch posłów Polskiej Racji Stanu oraz trzech posłów niezrzeszonych (w tym szefowie dwóch partii – Krajowej Partii Emerytów i Rencistów oraz Chrześcijańskiej Demokracji). Klub powstał w wyniku rozpadu Porozumienia Kół Parlamentarnych PLD, Stronnictwa Konserwatywno-Ludowego oraz Polskiego Bloku Ludowego. Na początku maja do FKP dołączyli dwaj kolejni posłowie (jeden dotychczasowy poseł PBL i jeden niezrzeszony).
W wyborach do Parlamentu Europejskiego w 2004 środowisko FKP reprezentowane było przez koalicyjny komitet KPEiR-PLD, który uzyskał 0,8% głosów. Po wyborach, 24 czerwca, lider KPEiR Tomasz Mamiński oraz Mariusz Łapiński opuścili klub w wyniku nieudzielenia wotum rządowi Marka Belki – FKP popierał bowiem działalność rządu SLD-UP. 15 lipca tego samego roku FKP przemianował się na klub Partii Ludowo-Demokratycznej (do PLD nie należało jednak wówczas 6 z 15 członków klubu).
Skład klubu.
poseł, okręg wyborczy

</doc>
<doc id="68600" url="https://pl.wikipedia.org/wiki?curid=68600" title="FKP">
FKP



</doc>
<doc id="68603" url="https://pl.wikipedia.org/wiki?curid=68603" title="Estampie">
Estampie

Estampie ("estampida", łac. "stantipes", wł. "istanpitta") – średniowieczna pieśń i towarzyszący jej taniec, pochodzące z Prowansji, popularne między XII a XIV wiekiem we Francji, Włoszech, Anglii i Hiszpanii. W zakończeniu posiadały części szybsze: "trotto" i "rotta". Tańczone były zrazem z saltarello. Czasami był to utwór wyłącznie instrumentalny.
Do naszych czasów dotrwało 16 estampie, 8 francuskich i 8 włoskich. We Francji zachował się dokument z XIII wieku "Chansonnier du Roi", manuskrypt, który zawiera największy zbiór muzyki uprawianej przez trubadurów i truwerów. Znajdują się w nim "Estampies royales". Są to utwory przeznaczone dla jednego śpiewaka. Najbardziej znaną estampie, z której zachowała się muzyka i tekst to pieśń "Kalenda maya" prowansalskiego trubadura Raimbauta de Vaqueiras.
Drugi dokument, w którym zachowały się estampie to manuskrypt Add. 29987, pochodzący z Włoch, datowany na około 1390 rok. Obecnie znajduje się w Narodowej Bibliotece (British Library), w Londynie. Wymienionych jest w nim 15 tańców, 8 z nich to estampie (w tekście "istanpitta"), oraz 4 saltarella, 1 trotta i 2 laments. Niektóre estampie mają własne nazwy: "Isabella", "Tre fontane" (Trzy fontanny), "In pro" (Prośba), "Principio di virtu" (Zasada cnoty), "Chominciamento di gioia" (Początek radości).
O estampie wspomina także "Robertsbridge Codex" (manuskrypt 28550), pochodzący z opactwa Robertsbridge, datowany na lata (1320-1400). On także znajduje się w British Library, w Londynie. Wymienione są w nim 3 estampie i 3 motety, z których dwa pochodzą z "Roman de Fouve".
O estampie pisze również Johannes de Grocheo w swoim traktacie "De musica", datowanym na około 1350. Wspomina w nim, że estampie składało się z pewnej liczby fraz muzycznych, od 4 do 7, zwanych puncta. Każda puncta powtarzana była dwa razy, ale kończyła się za pierwszym razem inaczej niż za drugim. Jedno zakończenie nazywane było otwartym (vert) drugie zamkniętym (clos). Dla przykładu przy 4 frazach (A, B, C, D) i dwóch zakończeniach utwór był wykonywany w następujący sposób:
Niestety, nie zachował się opis kroków tych tańców, a jedynie muzyka. Z zachowanych opisów muzyki można przypuszczać, że były dość szybkie, skoczne i towarzyszyły im przytupy. Prawdopodobnie były to pierwsze tańce wykonywane w parach.
Obecnie można posłuchać estampie m.in. w wykonaniu rosyjskiego zespołu muzyki dawnej Drolls, goszczącego regularnie na Festiwalu Tańców Dworskich "Cracovia Danza".

</doc>
<doc id="68605" url="https://pl.wikipedia.org/wiki?curid=68605" title="Końskie">
Końskie

Końskie – miasto w województwie świętokrzyskim, w powiecie koneckim, stolica powiatu koneckiego i siedziba gminy miejsko-wiejskiej Końskie. Należy do ziemi radomskiej, a także ziemi sandomierskiej historycznej Małopolski. Położone jest na północnym skraju Wyżyny Kielecko-Sandomierskiej, wśród Lasów Koneckich. Powiatowy środek przemysłowy (przemysł metalurgiczny, wytwórnie płytek ceramicznych) i handlowy.
W latach 1975–1998 miasto administracyjnie należało do woj. kieleckiego.
Na terenie miasta i gminy Końskie znajduje się podstrefa Specjalnej Strefy Ekonomicznej Starachowice, obejmująca obszar 64,2 ha i zagospodarowana w 100%.
Według danych z Narodowego Spisu Powszechnego w 2021 roku miasto liczyło 18 201 mieszkańców.
Historia.
Najstarsze ślady osadnictwa na terenie miasta pochodzą z XI wieku (cmentarzysko z tego okresu zostało odkryte w północnej części miasta w 1925 roku). Pierwsza historyczna wzmianka o miejscowości, jako własności Szawła syna Prandoty Starego (protoplasty rodu Odrowążów), pochodzi z 1145 roku. Wieś pozostawała w rękach Odrowążów przez kilka kolejnych stuleci. W latach 1220-1224 Iwo Odrowąż, biskup krakowski, wybudował we wsi kościół pod wezwaniem św. Mikołaja, ustanawiając w Końskich parafię. Kościół ten został rozebrany w XV wieku i na jego miejscu w latach 1492-1520 wybudowano nowy, gotycki kościół parafialny, wykorzystując elementy architektoniczne poprzedniego kościoła (m.in. romański tympanon). Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego.
Miejscowość byłą ważnym ośrodkiem przemysłowym Zagłębia Staropolskiego gdzie rozwijała się obróbka żelaza oraz produkcja broni. W połowie XVII wieku wieś Końskie wraz z okolicą przeszła w posiadanie rodziny Małachowskich. Ród ten pochodził z Małachowic koło Łęczycy i należał do najznakomitszych rodów magnackich. Najwybitniejszą postacią spośród Małachowskich był bez wątpienia Jan – kanclerz wielki koronny, który w sposób szczególny zasłużył się dla miejscowości. W 1729 roku nadał przywileje mieszkańcom Końskich, a 30 grudnia 1748 roku, dzięki jego staraniom, król August III Sas nadał Końskim przywilej lokacyjny po czym nastąpiła oficjalna lokacja miasta na prawie magdeburskim. Wraz z uzyskaniem praw miejskich Końskie otrzymały herb przedstawiający splecione inicjały kanclerza K.J.M. na czerwonym tle i, pod nazwą "Końskie Wielkie", stały się centrum zarządzania rozległymi posiadłościami kanclerza. Akt lokacji miasta spowodował napływ nowych osadników i rozwój rzemiosła, zaczęła pojawiać się miejska zabudowa wokół rynku, a Jan Małachowski przystąpił do budowy zespołu parkowo-pałacowego. W roku 1787 w mieście gościł powracając z Ukrainy król Stanisław August Poniatowski oraz towarzyszący mu w charakterze kronikarza ksiądz Adam Tadeusz Naruszewicz. W mieście w XVIII wieku funkcjonowała również Fabryka Broni w Końskich, która rocznie dostarczała armii polskiej 517 sztuk karabinów wraz z bagnetami. Od końca XIX wieku w Końskich działało kilka odlewni żeliwa, m.in. odlewnia S. Kronenbluma.
II RP.
14 stycznia 1919 r. policja w Końskich zastrzeliła czterech i zraniła dwunastu chłopów, którzy nie chcieli uiścić tzw. opłaty rogatkowej. W okresie międzywojennym w mieście istniały silne wpływy komunistyczne. W 1919 r. robotnicy koneckich odlewni żeliwa utworzyli Radę Delegatów Robotniczych. W 1920 roku wybuchł strajk w odlewniach "Słowianin" i "Kronenblum". W 1923 roku strajkujący w "Słowianinie" wymogli podwyżkę płac o 50 procent. Ponowne strajki wybuchły w 1927 roku i objęły ponad 1000 pracowników. 1 maja 1931 roku demonstranci zgromadzili się pod gmachem starostwa. Doszło do walk z policją, która otworzyła ogień do demonstrujących. Zginęło kilkanaście osób. Starosta powiatowy wydał zakaz działania zdominowanego przez komunistów Klasowego Związku Metalowców. Mimo tego w 1936 r. kandydaci wspierani przez ten związek, w liczbie czterech, zostali wybrani do władz samorządowych.
II wojna światowa.
Katastrofalna dla miasta okazała się II wojna światowa. Już w pierwszych jej dniach miały tu miejsce bombardowania przynoszące śmierć wielu konecczanom.
7 września 1939 36 Dywizja Piechoty Rezerwowej stoczyła pod Kazanowem bitwę z 1 Dywizją Lekką Wehrmachtu. Polskie zgrupowanie pomimo korzystnego rezultatu bitwy w obawie przed okrążeniem musiało wycofać się. Wieczorem dywizja opuściła Końskie i ruszyła leśnymi drogami w stronę Skarżyska. 8 września 1939 przed świtem czołgi 1 Dywizji Lekkiej po zajęciu Końskich ruszyły przez Gowarczów na Radom. Tego samego dnia do miasta weszła niemiecka piechota, a wieczorem sztab 10 Armii. Wizytę w tych dniach złożył tu Adolf Hitler.
12 września 1939 roku na rynku miasta zastrzelono 22 Żydów. Początkowo zostali oni zmuszeni do kopania grobów na skwerze obok kościoła dla żołnierzy niemieckich poległych w bitwie pod Kazanowem. Po skończonej pracy Niemcy rozpoczęli bezładną strzelaninę, w wyniku której padli ranni i zabici. Dokonano tego w odwecie za rzekomą napaść i profanację ciał żołnierzy niemieckich, którzy w rzeczywistości dostali się w zasadzkę zorganizowaną przez żołnierzy polskich pod Kraszkowem. Świadkiem masakry była niemiecka reżyser Leni Riefenstahl, która wraz z ekipą realizowała na polecenie Hitlera film propagandowy o kampanii wojsk niemieckich w Polsce.
Rejon miasta i jego okolic stał się ośrodkiem ożywionego ruchu partyzanckiego. Działał tu pierwszy oddział legendarnego majora Henryka Dobrzańskiego „Hubala”. W nocy z 31 sierpnia na 1 września 1943 roku Zgrupowanie nr 2 ppor. cc. Waldemara Szwieca „Robota” ze Zgrupowań Partyzanckich AK „Ponurego” opanował miasto na kilka godzin bez strat własnych, likwidując agentów Gestapo w mieście i zdobywając zaopatrzenie i amunicję. Za wkład wniesiony w obronę przed okupantem miasto Końskie zostało odznaczone Orderem Krzyża Grunwaldu III Klasy. Miasto zostało przejęte przez jednostki Armii Czerwonej dnia 16 stycznia 1945.
Żydzi w Końskich.
W połowie XVII wieku powstała tu gmina żydowska. W 1796 w Końskich mieszkało już 2534 Żydów (62% ludności), w 1936 – 5632 (49.5%), a w 1939 około 6500 Żydów.
W połowie 1942 na obszarze obejmującym obecne ul. Kazanowską, Strażacką, Hubala oraz Piłsudskiego (wówczas: Kazanowska, Joselewicza, Kopce, 3 Maja) Niemcy utworzyli getto zamykając w nim 9000 osób. W listopadzie 1942 prawie wszystkich Żydów wywieziono do obozu zagłady w Treblince. Kirkut znajdował się przy ulicy Wjazdowej, obecnie nie ma po nim śladu. Tablice nagrobne zostały użyte przez okupantów jako materiał budowlany, m.in. na terenie gospodarstwa rolnego – jeszcze dziś resztki napisów widoczne są na elementach murów budynków, zachowanych między innymi na terenie zajezdni PKS (budynek został w 2018 r. rozebrany) oraz sąsiedniej posesji. Z części tablic wykonano m.in. krawężniki jezdni ul. Krakowskiej i Kazanowskiej (w większości usunięte podczas prac remontowych).
Zabytki.
Zespół parkowo-pałacowy.
Klasycystyczny zespół parkowo-pałacowy wzniesiony został przez Jana Małachowskiego w latach 40. XVIII w., na wzór zespołu w Pillnitz. W XIX w. zespół pałacowy był kilkukrotnie przebudowywany, w tym czasie uważany był za jeden z najpiękniejszych parków w Polsce. Zdewastowany w czasie okupacji niemieckiej, kiedy to skrzydło pałacowe zostało przeznaczone na biura Kreishauptmana i podlegającego mu urzędu. W okresie powojennym, na skutek nieprzemyślanych decyzji ówczesnych decydentów (budowa szkoły podstawowej i przedszkola na terenie parku oraz ulicy Partyzantów wraz z przylegającym osiedlem od północnej strony) teren parku został zmniejszony, a jego układ zaburzony. Obecnie powierzchnia parku wynosi około 15 ha. W skład zespołu wchodzą:
Transport.
Przez Końskie przebiega droga krajowa i trzy drogi wojewódzkie:
Oraz linia kolejowa nr 25. Obecnie kursują pociągi spalinowe oraz hybrydowe przewoźników: Polregio oraz Łódzka Kolej Aglomeracyjna. Relacje pociągów to Skarżysko-Kamienna, Tomaszów Mazowiecki, Łódź Kaliska dawniej Zagórz i Przemyśl.
Głównym przewoźnikiem autobusowym na terenie miasta i powiatu jest PKS Radomsko. Istniejący wcześniej lokalny przewoźnik PKS Końskie zlikwidowany został w 2012. Można tu spotkać również autobusy PKS Kielce, PKS Łódź, PKS Ostrowiec Świętokrzyski, PKS Tarnobrzeg, PKS Rzeszów, PKS Chełm, PKS Busko-Zdrój, PKS Biłgoraj i inne. Jest także wielu przewoźników prywatnych, jak np. Bracia Woźniak i Darjan.
Końskie mają bezpośrednie połączenia autobusowe z Warszawą, Kielcami, Łodzią, Lublinem, Krakowem, Rzeszowem, Tarnobrzegiem, Ostrowcem Świętokrzyskim, Częstochową, Katowicami, Chełmem, Puławami, Radomiem, Opatowem, Sandomierzem, Stalową Wolą, Zamościem.
Najważniejsze lokalne kierunki to Opoczno, Przysucha, Żarnów, Stąporków, Przedbórz, Sielpia, Gowarczów, Drzewica.
W 2014 przy ul. Gimnazjalnej oddano do użytku sanitarne lądowisko dla helikopterów.
W marcu 2020 roku, w Końskich uruchomiono 7 linii autobusów miejskich w ramach projektu „Mobilności Miejskiej”.
Turystyka.
Przez Końskie przechodzi niebieski szlak turystyczny ze Skarżyska-Kamiennej (Pogorzałe) do Kuźniaków. Miasto jest punktem początkowym żółtego szlaku turystycznego prowadzącego do Serbinowa oraz czarnego szlaku rowerowego prowadzącego do Kielc. Kolegiata św. Mikołaja w Końskich znajduje się na "Szlaku Romańskim".
Wspólnoty wyznaniowe.
Na terenie miasta działalność religijną prowadzą następujące kościoły i związki wyznaniowe:
Ciekawostki.
Problemy językowe.
Ze względu na podobieństwo nazwy miasta z "koniem", wiele osób ma problemy z odmianą przymiotnika odrzeczownikowego od "Końskie" traktując ją tak, jak odmianę wspomnianego "konia". Przymiotnik ten brzmi "konecki", a nie "koński", a więc jest ulica konecka, powiat konecki, młodzież konecka.
Podobnie sprawa się ma z nazwą mieszkańca Końskich (w tym wypadku rzeczownik jest tworzony od przymiotnika "konecki"), a mianowicie: konecczanin (mieszkaniec Końskich), konecczanka (mieszkanka Końskich).
Trzeba też zaznaczyć, że w czasach Królestwa Polskiego używany był właśnie przymiotnik "koński" w określeniu przynależności do "Końskich" (np. powiat koński).
Spekulacje na temat wyników wyborczych.
Gmina Końskie jest często uważana za wyznacznik wyników wyborczych w wyborach parlamentarnych w całym kraju, gdyż na przestrzeni lat struktura oddawanych głosów w gminie okazywała się odzwierciedlać procentowy wynik wyborów z całego kraju. Stąd, ukuło się powiedzenie, że "wybory wygrywa się w końskich".

</doc>
<doc id="68607" url="https://pl.wikipedia.org/wiki?curid=68607" title="Kobczyk zwyczajny">
Kobczyk zwyczajny

Kobczyk zwyczajny, kobczyk ("Falco vespertinus") – gatunek średniej wielkości ptaka drapieżnego z rodziny sokołowatych (Falconidae). W sezonie lęgowym zamieszkuje Eurazję, zimuje w Afryce. Narażony na wyginięcie.
Systematyka.
Takson blisko spokrewniony z kobczykiem amurskim ("F. amurensis"), dawniej często łączono je w jeden gatunek. Nie wyróżnia się podgatunków.
Występowanie.
Gatunek południowy. Zamieszkuje Eurazję na wschód od linii Wisła–Dunaj. Jego areał sięga środkowej Syberii. Natomiast w zachodniej i północnej Europie wyprowadza pojedyncze lęgi, gdzie spędza lato. Wędrowny, zimuje w południowej oraz wschodniej Afryce.
W Polsce dawniej sporadycznie lęgowy, obecnie nieregularnie przelotny lub zalatujący. Jego lęgi przed II wojną światową sporadycznie odnotowywano na południowym wschodzie kraju. Ostatni potwierdzony lęg na ziemiach polskich miał miejsce w 1942 roku pod Makowem Mazowieckim; w późniejszych latach obserwowano kilka razy zachowania sugerujące możliwość lęgu, jednak gniazdowania nie udało się potwierdzić. Np. w latach 80. XX w. prawdopodobnie pojedyncza para gniazdowała w okolicach Przemyśla. Obecnie w kraju uważany jest pod względem lęgów za ptaka wymarłego, choć lęgnie się w sąsiedniej Słowacji, wschodniej Austrii i na Węgrzech.
W kraju widywany jest w przelotach od końca kwietnia do połowy października, choć stwierdzono pojedynczego osobnika nawet w połowie stycznia. Najczęściej obserwowany w maju (wtedy wzrasta liczba ważek i innych większych owadów) oraz na przełomie sierpnia i września. Jesienią migrują głównie ptaki młode, które wylęgły się w południowej Europie. Mimo niskiej liczebności zdarzają się lata, kiedy dochodzi do częstszych nalotów – wtedy w stadach widuje się do 30 osobników. W 1999 i 2000 roku w dolinie Biebrzy natrafiano na grupy złożone z 6 osobników. Zwykle pojawia się jednak pojedynczo (70% obserwacji).
Od pewnego czasu gatunek ten pojawia się w Polsce w większych grupach, których liczebność związana jest prawdopodobnie z aktualnymi warunkami pogodowymi. W niektórych sezonach naloty mają nawet charakter masowy. Tak było np. w 2014 r., kiedy ptaki w różnej wielkości stadach były obserwowane niemal w całym kraju. Najliczniejsze stado, złożone z ok. 700 osobników, obserwowano latem na Pojezierzu Łęczyńsko-Włodawskim. Ponowny nalot kobczyków obserwowano w ciepłym roku 2015. Podobnie upalne lato 2019 r. przyniosło wraz z falami ciepłego powietrza ze wschodu również stada kobczyków, szacowane łącznie na kilka tysięcy osobników. W sierpniu i wrześniu ptaki te obserwowano nie tylko na południu kraju, od Podkarpacia i Wyżyny Lubelskiej po Dolny Śląsk, ale również wzdłuż całego wybrzeża Bałtyku, z największa koncentracją (grupy po ponad 100 osobników) w rejonie Mierzei Wiślanej. Informacje o różnej wielkości stadach pochodziły z Podlasia, Mazowsza czy Wielkopolski.
Charakterystyka.
Cechy gatunku.
W obrębie gatunku występuje wyraźny dymorfizm płciowy. Samiec z wierzchu matowociemnoszary; pokrywy podogonowe i nogawice rdzawe, srebrzyste lotki. Spód skrzydeł i ogona jednolite. Charakterystyczną cechą są pomarańczowe nogi, jak też pomarańczowoczerwona woskówka i obrączki wokół oczu. Samica jest większa od samca, ma płowordzawy wierzch głowy i spód ciała; szyję i policzki jaśniejsze, białawe. Wokół oczu ciemna „maska”. Wierzch ciała, skrzydła i ogon szare z ciemnymi, poprzecznymi prążkami. Ma też pomarańczowoczerwone nogi.
Ptaki w szacie juwenalnej mają brudnobiały, kreskowany spód i szary wierzch z płowymi obrzeżeniami piór. Skrzydła od spodu i pokrywy podskrzydłowe kreskowane. Głowa z brązowym karkiem i ciemieniem, czarna plama wokół oka, reszta biała. Samce w pierwszym lecie mają ciemne końce skrzydeł i kreskowany ich spód. Niektóre posiadają również nieco rdzawego na ciele. W drugiej zimie samiec ma już bardziej znoszone lotki, tworząc "okienka".
Jest nieznacznie mniejszy od pustułki, ma krótszy ogon.
Biotop.
Obszary o zróżnicowanym otwartym krajobrazie, obejmujące zarówno luźne zadrzewienia, jak i pola uprawne, łąki i wzniesienia; wrzosowiska, stepy i lasostepy europejskiej części Rosji oraz bagna, gdzie znajduje się dużo owadów. Preferuje też tereny podmokłe, mokradła lub doliny rzeczne.
Okres lęgowy.
Gniazdo.
Zajmuje opuszczone gniazda wron, srok, gawronów i innych krukowatych lub duże dziuple w drzewach, nory lub półki skalne. Sam gniazd nie buduje. Często tworzy luźne kolonie, choć może gniazdować pojedynczo. Może również zamieszkać w sztucznych budkach lęgowych. Nad swoim rewirem lęgowym zawisa w powietrzu. Na przelotach nie wykazuje jednak takiego zachowania.
Jaja.
Wyprowadza jeden lęg w roku, składając w czerwcu 2 do 5, wyjątkowo 6 beżowych jaj o brunatnym, gęstym nakrapianiu.
Wysiadywanie, pisklęta.
Jaja wysiadywane są przez okres około 22-23 dni przez obydwoje rodziców. Pisklęta karmione są owadami, małymi ssakami i opuszczają gniazdo po 27–30 dniach, ale jeszcze są pod opieką przez 1-2 tygodnie.
Pożywienie.
Ten niewielki sokół wyspecjalizowany jest w polowaniu na duże owady, głównie ważki, prostoskrzydłe (szarańczowate, świerszczowate) i chrząszcze. Rzadziej łowi drobne gryzonie, płazy, gady, a nawet małe ptaki. Poluje często o zmierzchu, zarówno w locie, jak i z czatowni. Czatuje na słupkach, uschniętych gałęziach czy przewodach elektrycznych, skąd zrywa się w pogoni za owadami. Chwyta je zarówno na ziemi, jak i w powietrzu. Często chadza po ziemi pomiędzy pikowaniami. To ptak towarzyski, również polowania chętnie wykonuje stadnie.
Status i ochrona.
Międzynarodowa Unia Ochrony Przyrody (IUCN) od 2021 roku uznaje kobczyka zwyczajnego za gatunek narażony na wyginięcie (VU – "vulnerable"); wcześniej, od 2005 roku miał on status gatunku bliskiego zagrożenia (NT – "near threatened"), a jeszcze wcześniej – gatunku najmniejszej troski (LC – "least concern"). Liczebność światowej populacji, w oparciu o dane organizacji BirdLife International dla Europy z 2021 roku, szacuje się na 287 500 – 400 000 dorosłych osobników. Globalny trend liczebności populacji uznaje się za spadkowy.
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek wymarły regionalnie (RE). Przyczyną jego wymarcia w Polsce jest prawdopodobnie stosowanie przez rolników chemicznych środków ochrony roślin, zwłaszcza owadobójczych.

</doc>
<doc id="68608" url="https://pl.wikipedia.org/wiki?curid=68608" title="Przymierze Społeczne">
Przymierze Społeczne

Przymierze Społeczne – koalicja wyborcza zawiązana w 1998 roku, biorąca udział w wyborach samorządowych. 
Historia.
Koalicja powstała oficjalnie 27 czerwca 1998 roku, przed planowanymi na jesień wyborami samorządowymi. W jej skład weszły Polskie Stronnictwo Ludowe, Unia Pracy oraz Krajowa Partia Emerytów i Rencistów. Z jej list startowali także przedstawiciele innych formacji, jak Przymierze Samoobrona i Stronnictwo Demokratyczne. W swoim manifeście Przymierze Społeczne deklarowało: "Nic się w Polsce nie zmieni, jeśli kolejnym odmianom postsolidarnościowego i postkomunistycznego liberalizmu nie przeciwstawimy przymierza ludzi pracy". Lider Unii Pracy Marek Pol wskazywał, że koalicja stawia sobie za cel reprezentowanie m.in. tych Polaków, którym się nie powiodło w trakcie transformacji. Ówczesne sondaże dawały koalicji 8% poparcia. 
Według statystyk z 1998 roku na Przymierze Społeczne oddano o 450 tys. mniej głosów niż w wyborach z 1997 na PSL, UP i KPEiR łącznie. W prasie podkreślano, że na zawarciu koalicji skorzystało głównie PSL, podczas gdy dla Unii Pracy udział w bloku wyborczym oznaczał klęskę. Koalicja uzyskała łącznie 4583 mandaty radnych na ogólną liczbę 63 765. Wywalczono 89 mandatów radnych sejmików województw z ogólnej liczby 855. Przymierze uzyskało mandaty we wszystkich sejmikach; zdobyli je głównie przedstawiciele PSL. Do sejmiku województwa zachodniopomorskiego z listy PS wybrany został Andrzej Lepper. W wyborach do sejmików koalicja zajęła trzecie miejsce za AWS i SLD (a nieznacznie przed UW) z wynikiem łącznym 12,04% głosów. Najwyższe poparcie, powyżej 20%, PS zanotowało w województwach lubelskim i świętokrzyskim. 
Po wyborach PS zadeklarowało równy dystans wobec AWS i SLD, twierdząc, że nie zadecyduje odgórnie o tym, kto będzie jego koalicyjnym partnerem w samorządzie. W większości sejmików Przymierze weszło jednak w koalicję z SLD. Koalicja, choć uzyskała umiarkowany sukces, była krytykowana przez polityków PSL z narodowo-radykalnego skrzydła. Rozczarowanie wyraziła Unia Pracy, która opowiedziała się przeciwko pogłębianiu współpracy z PSL. 
W wyborach w 2001 roku oba ugrupowania wystartowały z różnych list.

</doc>
<doc id="68609" url="https://pl.wikipedia.org/wiki?curid=68609" title="Lazare Nicolas Marguerite Carnot">
Lazare Nicolas Marguerite Carnot

Lazare Nicolas Marguerite Carnot (ur. 13 maja 1753 w Nolay, zm. 2 sierpnia 1823 w Magdeburgu), francuski polityk, matematyk i generał pochodzący z rodziny matematyków, fizyków i polityków Carnot. Uczestnik rewolucji francuskiej, hrabia. Nazywany był też "Wielkim Carnotem". Z zawodu inżynier wojskowy, który przez znakomite zorganizowanie wojsk republikańskich przyczynił się znacznie do ich zwycięstwa.
Życiorys.
Rozpoczął swą karierę polityczną jako deputowany do Zgromadzenia Prawodawczego, później do Konwentu Narodowego. Jako członek Komitetu Ocalenia Publicznego organizował wojskowość francuską.
Pracując w tej dziedzinie od sierpnia 1793 roku, wystawił 14 armii, oddając Francji wielkie zasługi. Nazwano go "organizatorem zwycięstwa". Od 4 listopada 1795 do 5 września 1797 wchodził w skład dyrektoriatu - władzy najwyższej republiki francuskiej.
Zbliżając się poglądami politycznymi do jakobinów, jednocześnie był wrogiem wszelkiego działania przeciw konstytucji, dlatego nie wziął udziału w zamachu w 1797 roku.
Musiał uciekać do Genewy, a następnie do Augsburga przed prześladowaniem politycznym.
Przez Napoleona Bonapartego został mianowany ministrem wojny w 1800 roku. Niebawem jednak wystąpił konflikt między szczerym republikanizmem Carnota, a dążeniami Napoleona. Carnot podał się do dymisji w 1804 roku, a do służby wojskowej powrócił dopiero w 1814 roku, kiedy to dowodził obroną Antwerpii. Przez okres 100 dni w 1815 roku, sprawował urząd ministra spraw wewnętrznych. Po klęsce pod Waterloo skłaniał Napoleona do stawienia dalszego oporu. Po powrocie Burbonów wygnany z Francji, wyjechał do Warszawy, a następnie do Magdeburga, gdzie osiedlił się na stałe. Oficer Legii Honorowej. Pochowany w Panteonie.
Jego dwaj synowie to: Nicolas Léonard Sadi Carnot i Lazare Hippolyte Carnot. Jego wnukiem był 5. prezydent Republiki Francuskiej Sadi Carnot. 
Dorobek naukowy.
W matematyce był jednym z twórców geometrii nowoczesnej. Znane są jego prace dotyczące geometrii rzutowej i analizy matematycznej.
Jego nazwisko pojawiło się na liście 72 nazwisk na wieży Eiffla.

</doc>
<doc id="68610" url="https://pl.wikipedia.org/wiki?curid=68610" title="Lazare Carnot">
Lazare Carnot



</doc>
<doc id="68611" url="https://pl.wikipedia.org/wiki?curid=68611" title="Carnot">
Carnot

Carnot może oznaczać nazwisko rodziny francuskich polityków, matematyków i fizyków.
Do najbardziej znanych należeli:
Inne:

</doc>
<doc id="68614" url="https://pl.wikipedia.org/wiki?curid=68614" title="Miłość na uwięzi">
Miłość na uwięzi



</doc>
<doc id="68616" url="https://pl.wikipedia.org/wiki?curid=68616" title="Dietrich von Altenburg">
Dietrich von Altenburg

Dietrich von Altenburg (zm. 6 października 1341) – wielki mistrz zakonu krzyżackiego w latach 1335-1341.
Życiorys.
Dietrich pochodził z Altenburga w Turyngii, gdzie jego ojciec był burgrabią. Od 1320 pełniąc funkcję komtura Ragnety zorganizował najazd tzw. rejzę na Litwę, w czasie którego zostały spustoszone przedmieścia Wilna. W latach 1326-1331 był komturem Bałgi i wójtem Natangii. Altenburg w pierwszym roku urzędowania w Bałdze założył miasto Bartoszyce (obok zamku, na lewym brzegu Łyny) oraz nakazał wybudować zamek w Sątocznie.
Od 1331 do czasu wybrania go na wielkiego mistrza pełnił urząd wielkiego marszałka, prowadząc najazdy zakonu krzyżackiego na Kujawy i Wielkopolskę. Dietrich von Altenburg w czasie bitwy pod Płowcami został ranny. Była to rana cięta "przez cały policzek aż do ust". Następnie dostał się do polskiej niewoli. W następnej fazie bitwy został jednak uwolniony. Po bitwie w ramach odwetu rozkazał wymordować polskich jeńców, z których ocaleć miało 56 najcenniejszych.
W następnym 1332 roku, po odbudowaniu zakonnych sił zbrojnych, systematycznie zdobywał dalsze miasta i zamki na Kujawach. Po nieskutecznym kontrataku polskim wojnę zakończono rozejmem w 1332.
Jako wielki mistrz rozbudowywał zamki, w tym w Malborku, gdzie wybudował stały most przez Nogat. Historyk Max Toeppen przypuszczał, że Altenburg kazał wybudować zamki w Giżycku, Kętrzynie i Wystruci. Wielki mistrz utworzył też nową komturię w Ostródzie. Rozwój kraju był kontynuowany wraz z powstawaniem nowych wsi i majątków.
Wydał statuty regulujące życie zakonne zmieniające zasady dotyczące stosowania pokuty i ćwiczeń duchowych. W celu zachowania skromności i prostoty zostało zabronione wykorzystanie herbów rodowych i osobistych pieczęci. Także godność wielkiego mistrza miała być oznaczona wyłącznie czarnym krzyżem z umieszczonym wewnątrz złotym krzyżem i orłem cesarskim pośrodku. Jako zwierzchnik zakonu zapewniał zachowanie dyscypliny w wielu ustawach. Za jego rządów, najwyraźniej popierany przez niego, trwał rozkwit niemieckojęzycznej literatury zakonu krzyżackiego.
Po niekorzystnym dla zakonu wyroku sądu papieskiego z 16 września 1339, w następstwie którego Krzyżacy mieli zwrócić Kujawy, ziemię dobrzyńską i Pomorze Gdańskie – zamierzał negocjować z królem Kazimierzem Wielkim warunki zwrotu zagarniętych ziem. W tym celu udał się do Torunia, gdzie zachorował i zmarł 6 października 1341 w otoczeniu dostojników zakonu. Jako pierwszy z wielkich mistrzów krzyżackich pochowany został w kaplicy św. Anny na zamku w Malborku.

</doc>
<doc id="68617" url="https://pl.wikipedia.org/wiki?curid=68617" title="Wielka Nizina Węgierska">
Wielka Nizina Węgierska

Wielka Nizina Węgierska (554–555; węg. "Alföld" lub "Nagyalföld", słow. "Veľká dunajská kotlina", niem. "Große Ungarische Tiefebene") – jedna z trzech jednostek podziału geograficznego Kotliny Panońskiej, zajmująca jej część na wschód od doliny Dunaju.
Zajmuje powierzchnię około 100 tys. km², z czego ponad 50 tys. km² przypada na Węgry (połowa obszaru tego państwa), a reszta – na pograniczne z Węgrami tereny Słowacji (Nizina Wschodniosłowacka), Ukrainy (Nizina Zakarpacka), Rumunii, Serbii i Chorwacji-Slawonii. Łańcuch Karpat tworzy północną (Średniogórze Północnowęgierskie) i wschodnią granicę Niziny, na południu tworzą ją Góry Dynarskie, na zachodzie granica z wysoczyznami Kraju Zadunajskiego biegnie na zachód od Dunaju i na północ od Drawy. Z obszarów po zachodniej stronie Dunaju do Wielkiej Niziny Węgierskiej zalicza się równinę Mezőföld i Nizinę Drawską.
Wielka Nizina Węgierska stanowi ogromną równinę, opadającą z północy na południe, od (przeciętnie) 120 m n.p.m. do 80 m n.p.m. Nie znaczy to, że jest to kraina zupełnie płaska – różnice wysokości względnej wynoszą kilkadziesiąt metrów. Do wyżej położonych regionów zaliczają się Międzyrzecze Dunaju i Cisy oraz wysoczyzna Nyírség (wzgórze Hoportyó – 183 m n.p.m.). Na południu, między Drawą i Dunajem a Sawą, leżą izolowane pasma panońskich gór wyspowych, sięgające ponad 1000 m n.p.m.
Podobnie jak cała Kotlina Panońska, Nizina jest pochodzenia aluwialnego. Jej obecna rzeźba została ukształtowana przez przecinające ją wielkie rzeki: Dunaj, Cisę, Drawę i Sawę. Rzeki te mają charakter nizinny, płyną powoli, meandrując, w szerokich (20–30 km) dolinach. Korytom rzek towarzyszą starorzecza i mokradła, które dawniej zajmowały ogromne obszary. Jeziora Niziny mają charakter stepowy – są niewielkie, płytkie, zasolone i wysychają podczas susz. Największe jest Jezioro Białe (węg. "Fehér tö") koło Segedyna.
Klimat Wielkiej Niziny Węgierskiej jest umiarkowany, kontynentalny. Wschodnia część Niziny otrzymuje małą ilość opadów, co powoduje susze.
Gleby Wielkiej Niziny Węgierskiej są na ogół bardzo urodzajne. W dolinach Cisy i Dunaju są to gleby powstałe z osadów rzecznych, w miejscach wyżej położonych są to stepowe czarnoziemy. Sporą część Niziny zajmują eoliczne piaski i lessy. Mało urodzajne są natomiast zasolone, alkaliczne gleby zwane "szik", które wytworzyły się w miejscach otrzymujących najmniej opadów.
Pierwotną formacją roślinną wielkiej Niziny Węgierskiej był step, a w dolinach rzek – podmokłe lasy łęgowe. W wyniku działalności człowieka formacje te jednak prawie całkowicie zanikły. Dawne stepy położone na glebach urodzajnych stanowią obecnie grunty rolne. Ostatnie relikty roślinności stepowej stanowią obszary o glebach zbyt mocno zasolonych bądź zbyt suche, by obrócić je w grunty orne. Są one wykorzystywane jako pastwiska (węg. "puszta"), jednak wskutek unowocześniania gospodarki rolnej ich powierzchnia systematycznie maleje. W XIX wieku były charakterystycznym elementem krajobrazu Węgier, słynącym z hodowli bydła i koni. W drugiej połowie XX wieku zajmowały już tylko około 12% powierzchni Niziny. Kilka takich obszarów jest obecnie chronionych jako parki narodowe: Hortobágy koło Debreczyna, Kiskunsagi koło Kecskemét, Körös-Maros, Szatmar-Beregi i Pusztaszer.
Poza rozrzuconymi, niewielkimi złożami ropy naftowej i gazu ziemnego Wielka Nizina Węgierska jest pozbawiona bogactw mineralnych. Mimo, a może właśnie przez forsowaną w czasach komunistycznych industrializacji, przemysł nie rozwija się tu zbyt intensywnie. Wielka Nizina Węgierska jest natomiast w całości użytkowana rolniczo. Rolnictwo Niziny jest towarowe, wysoko rozwinięte i różnorodne. Uprawia się praktycznie wszystkie rośliny uprawne rosnące w klimacie umiarkowanym – zboża, kukurydzę, pszenicę, jęczmień, ryżu, ziemniaki, warzywa (słynna węgierska papryka), owoce, rośliny pastewne, rośliny techniczne – buraki cukrowe i tytoń. Na gorszych gruntach prowadzi się wielkotowarową pastwiskową hodowlę krów, świń, owiec i koni.
Wielka Nizina Węgierska jest gęsto zaludniona. Nie wykształcił się na niej jeden centralny ośrodek. Największymi miastami są Budapeszt na północy i Belgrad na południu. Poza nimi większymi miastami Niziny są Segedyn, Kecskemét, Békéscsaba, Szolnok, Debreczyn i Nyíregyháza w części węgierskiej, Oradea, Arad i Timișoara w części rumuńskiej, Subotica i Nowy Sad w części serbskiej oraz Osijek w części chorwackiej. Miasta są powiązane gęstą siecią dróg i linii kolejowych. Przez południową część Niziny biegną odcinki europejskich korytarzy komunikacyjnych z Budapesztu do Belgradu i z Zagrzebia do Belgradu.
Regionalizacja fizycznogeograficzna.
Podział Wielkiej Niziny Węgierskiej na mniejsze jednostki geograficzne jest zdeterminowany głównie przez rzeki i ich wytwory, przy pewnym wpływie czynników antropogenicznych. Jednostki te mają charakter nizinnych dolin rzecznych albo równin. Tradycyjnie geografia węgierska dzieli Nizinę na:
Regionalizacja fizycznogeograficzna tego obszaru według UKD jest następująca:

</doc>
<doc id="68618" url="https://pl.wikipedia.org/wiki?curid=68618" title="Jacques Cartier">
Jacques Cartier

Jacques Cartier (ur. między 7 czerwca a 23 grudnia 1491 lub ok. 1492 w Saint-Malo, zm. 1 września 1557) – francuski korsarz, podróżnik i odkrywca, znany z licznych, wczesnych odkryć na terytorium dzisiejszej Kanady.
Syn urzędnika z Saint-Malo. W kwietniu lub maju 1520 roku poślubił Catherine Des Granches, córkę Jacques'a Des Granches. Małżeństwo to pozostało bezdzietne.
W 1523 roku był nawigatorem w czasie wyprawy Giovanniego da Verrazzano, badającego wybrzeża Karoliny Północnej i Południowej, Nowego Jorku i Maine.
W 1532 roku kardynał Jean Le Veneur zaproponował Franciszkowi I, królowi Francji, zorganizowanie wyprawy do Nowego Świata; jako dowódcę wyprawy wskazywał Cartiera. Franciszek I zgodził się sfinansować wyprawę. Władca liczył, że żeglarz odnajdzie drogę do Chin.
Cartier z Saint-Malo wypłynął 20 kwietnia 1534 roku, mając do dyspozycji 2 statki i 61 ludzi.
W roku 1534 wyruszył na poszukiwanie zachodniej drogi morskiej do Azji. Wówczas opłynął Nową Fundlandię i wpłynął do Zatoki Świętego Wawrzyńca. Następnie 26 czerwca tego roku odkrył Wyspy Magdaleny, a 29 czerwca Wyspę Księcia Edwarda. Dotarł wreszcie do stałego lądu. Na półwyspie Gaspé uroczyście wziął odkryty kraj w posiadanie Francji. W połowie lipca 1534 roku spotkał się z życzliwym przyjęciem ze strony mieszkańców indiańskiej osady Stadaconé.
Przed nadejściem zimy 1534 Cartier wrócił do Francji z dwoma synami Donnacony, jednego z indiańskich wodzów. W czasie pobytu w Bretanii nauczyli się języka francuskiego i zostali później tłumaczami Cartiera. Przekazali mu też relacje na temat królestw Saguenay, Kanata i Hochelaga; Cartier identyfikował je z Chinami.
Na drugą wyprawę Cartier wyruszył w 1535 roku. Miał do swojej dyspozycji trzy statki, a jego mocodawcą był król Franciszek I.
W 1535 roku dotarł do Stadaconé, gdzie dowiedział się, że Kanata oznacza w języku miejscowych Indian „wieś”; w tymże roku 6 sierpnia nadał nazwę wyspie Île aux Coudres. Sagueanay okazała się rzeką. W październiku 1535 dotarł do Hochelagi. W 1536 roku powrócił do Francji.
Od 1538 roku planował nową wyprawę do Ameryki.
Po raz trzeci wyruszył w maju 1541 roku. Oficjalnym celem wyprawy było nawracanie pogan. Starzejący się Franciszek I postawił na czele ekspedycji Jean-François de La Rocque de Robervala, bogatego szlachcica. Jako pierwszy do Nowego Świata wypłynął Cartier, dysponujący 5 okrętami i 300 ludźmi. Zbadawszy dolny bieg Rzeki świętego Wawrzyńca, 23 sierpnia dotarł do Stadaconé. Przezimował tam, czekając na de Robervala. Wiosną 1542 roku zdecydował się wrócić do Francji. Po drodze, przy wybrzeżu Nowej Fundlandii, spotkał się z Robervalem. Cartier nie zawrócił, wbrew rozkazom dowódcy, i przekonany, że wiezie diamenty, kontynuował podróż do Europy.
W 1544 roku tłumaczył się przed królewskim trybunałem z poczynionych wydatków.
Kontynuatorem odkryć zapoczątkowanych przez Jacques’a Cartiera był Samuel de Champlain.
Na jego cześć nazwano rzekę i górę w Kanadzie. 

</doc>
<doc id="68623" url="https://pl.wikipedia.org/wiki?curid=68623" title="Bonaventura Cavalieri">
Bonaventura Cavalieri

Bonaventura Francesco Cavalieri (ur. 1598 w Mediolanie, zm. 30 listopada 1647 w Bolonii) – włoski matematyk i astronom.
Studiował na uniwersytetach w Pizie i w Bolonii. Był uczniem Galileusza. Zajmował się głównie geometrią. Jako pierwszy zaczął stosować metody nieskończenie małych elementów do obliczania pól powierzchni i objętości (zob. zasada Cavalieriego).

</doc>
<doc id="68624" url="https://pl.wikipedia.org/wiki?curid=68624" title="Mogilno">
Mogilno

Mogilno – miasto w Polsce położone w województwie kujawsko-pomorskim, w powiecie mogileńskim, siedziba władz gminy miejsko-wiejskiej Mogilno. Siedziba dekanatu w archidiecezji gnieźnieńskiej. Ośrodek przemysłowy, centrum handlowo-usługowe dla okolicy o wysokiej kulturze rolnej. Ośrodek szkolnictwa i kultury. Według danych GUS z 31 grudnia 2019 r. Mogilno liczyło 11 786 mieszkańców.
Dawniej prywatne miasto duchowne, własność opata benedyktynów w Mogilnie. Pod koniec XVI wieku leżało w powiecie gnieźnieńskim województwa kaliskiego. W latach 1975–1998 miasto administracyjnie należało do województwa bydgoskiego.
Położenie.
Mogilno położone jest w geograficznej krainie Wielkopolski. Leży w województwie kujawsko-pomorskim. Jest siedzibą powiatu ziemskiego, którego zasięg obejmuje południowo-zachodnią część województwa. Jest to teren równinny na pojezierzu gnieźnieńskim. Gleby tego rejonu to czarnoziemy. Mogilno jest bardzo ważnym punktem na drogowych i kolejowych szlakach komunikacyjnych. Ziemie te są związane z początkami państwa polskiego, dlatego przez miasto przebiega wiele szlaków turystycznych z których najważniejszy to Szlak Piastowski.
Wody.
W bezpośrednim sąsiedztwie Mogilna mieści się Jezioro Mogileńskie. Przez centrum przepływa rzeka Panna, która swoje źródło ma w drugim jeziorze znajdującym się w okolicy miasta: Jeziorze Wiecanowskim.
Przyroda.
Samo miasto otaczają niewielkie kompleksy leśne. Tereny są typowe dla pojezierza. Występują tu zróżnicowane zbiorniki wodne z otaczającą je zielenią. Środowisko jest bardzo czyste, gdyż w okolicy nie ma dużych zakładów przemysłowych. Okalające miasto obszary to głównie tereny rolnicze. W mieście i jego sąsiedztwie znajduje się też kilka pomników przyrody.
Zieleń miejska.
Mogilno posiada Park Miejski z wybudowanym w 2011 roku amfiteatrem, podświetlaną fontanną i placem zabaw. Przy ulicy Tadeusza Kościuszki znajduje się cmentarz. Park znajduje się w bezpośrednim sąsiedztwie jeziora mogileńskiego, co zostało wykorzystane przez władze samorządowe do stworzenia terenów do celów rekreacyjnych. Poza Parkiem Miejskim jest tu jeszcze kilka mniejszych parków i ogrodów.
Herb.
Herb Mogilna przedstawia w polu błękitnym trzy krzyże barwy złotej w układzie w roztrój.
Miasto Mogilno uzyskało prawa miejskie w 1398 roku będąc własnością klasztoru, stąd też motyw herbowy. W kolejnych wiekach zapominano o pochodzeniu herbu i zastępowano krzyże mieczami. W okresie zaboru pruskiego herb miasta przedstawiał budynek klasztoru i stojącego przed nim św. Piotra z kluczem w ręku. Na górze tarczy herbowej widniała nazwa miasta, na dole zaś rok: 1794, czyli data przejścia Mogilna pod panowanie pruskie. W XIX wieku używanego jeszcze innego herbu, z trzema kwiatami lilii, który nie miał żadnego uzasadnienia historycznego.
Nazwa.
Nazwa Mogilno pochodzi od słowa "mogiła", które dawniej oznaczało naturalny pagórek, wzgórze, potem zaczęto tak nazywać kopczyk usypywany zmarłym. Miejscowość w obecnie używanej formie "Mogilno" wymieniona jest w łacińskim dokumencie z 1282 roku wydanym w Dłusku i sygnowanym przez króla polskiego Przemysła II.
Historia.
Początki miasta.
Dawniej miasto należało do najważniejszych osad wczesnośredniowiecznej Polski. Należy do najstarszych osad na pograniczu Wielkopolski i Kujaw, jednym z terenów, na których kształtowało się państwo polskie. Na cyplu otoczonym wodami jeziora Mogileńskiego i bagnami od przełomu VIII i IX wieku do X wieku istniała osada wczesnośredniowieczna z palisadą i zasiekami. Od X wieku do przełomu XII i XIII wieku na tym samym miejscu znajdował się gród obronny połączony z lądem dwoma mostami. W XI w. powstał klasztor benedyktynów, który zajął część grodu. Benedyktyni, jak się uważa, zostali sprowadzeni z Tyńca przez Bolesława Szczodrego. Na północ od klasztoru rozwijała się osada, która w 1398 uzyskała od Władysława Jagiełły prawa miejskie.
Rozbiory i panowanie pruskie.
W 1772 miasto włączono do zaboru pruskiego, w latach 1807–1815 należało do Księstwa Warszawskiego. W czasie pożaru w 1808 spłonęły prawie wszystkie domy mieszkalne. Po upadku Księstwa Warszawskiego ponownie należało do Prus, początkowo w ramach Księstwa Poznańskiego (do 1848), następnie w ramach Prowincji Poznańskiej do początku 1919 roku. Od przełomu XVIII i XIX wieku Mogilno przeżywało zastój gospodarczy, przełamany dopiero po wybudowaniu linii kolejowych łączących z Poznaniem i Bydgoszczą (101 km odcinek Poznań-Inowrocław otwarto 26 maja 1872), Strzelnem (dł. 16,7 km; uruchomienie 15 października 1892), Barcinem (dł. 23,9 km; otwarcie 1 października 1912) i Orchowem (dł. 20,4 km; uruchomiono w 1921). Część linii kolejowych dokończono już po odzyskaniu niepodległości przez Polskę. W XIX w. Mogilno słynęło z hodowli koni rasowych, najbardziej znanym hodowcą był Ferdynand Jung, który od 1850 dostarczał ogiery do cesarskich stadnin. Od 1889 do śmierci w 1910 proboszczem w Mogilnie był ks. Piotr Wawrzyniak, działacz społeczny i gospodarczy. Tu również urodził się w 1890 psycholog – Kurt Lewin. Z tego okresu pochodzi większość zabytkowych budynków w centrum.
Powstanie Wielkopolskie.
Mieszkańcy Mogilna z wielkim zapałem przystąpili do zrywu powstańczego, którego celem było przyłączenie Wielkopolski i Kujaw do odradzającego się po zaborach państwa polskiego. Pruska okupacja skończyła się na przełomie 1918 i 1919 roku. Mieszkańcy miasta walczyli też w innych rejonach Wielkopolski. Do dnia dzisiejszego mieszkańcy czczą pamięć walczących w kolejne rocznice walk.
Lata międzywojenne.
Dwudziestolecie międzywojenne to dla Mogilna stabilizacja gospodarcza i demograficzna. Liczba mieszkańców powoli rosła. Ludność utrzymywała się głównie z handlu i drobnych usług.
Sytuacja zmieniła się w sierpniu 1939 roku. Coraz bardziej zwiększało się zagrożenie ze strony Niemiec. Burmistrz miasta był bardzo charyzmatyczną osobą. To on zaczął przygotowywać Mogilno do ewentualnej obrony. Powołano Straż Obywatelską. Miejscowa ludność wybudowała doły przeciwczołgowe.
II wojna światowa.
Obrona Mogilna przed niemieckimi najeźdźcami trwała 7 dni. Wraz z wkroczeniem do miasta oddziałów Wehrmachtu (11.09.1939r.) rozpoczął się dla żyjących tu Polaków czas represji i prześladowań. Za bohaterską obronę we wrześniu 1939 miasto odznaczono w 1984 r. Krzyżem Grunwaldu III klasy.
W czasie obrony zginęło wielu Polaków. Straty niemieckie też nie były małe. Jeden z pocisków artyleryjskich trafił jadący do pożaru wóz strażacki należący do mogileńskich strażaków. Cała załoga samochodu zginęła. Po wkroczeniu Wehrmachtu rozstrzelano kilkadziesiąt osób, a dużą grupę innych wywieziono. Burmistrzem został mieszkający przed wojną w mieście Niemiec.
W końcu stycznia 1945 roku do miasta wkroczyła radziecka Armia Czerwona.
PRL.
Już na początku 1945 roku Rosjanie przekazali miasto pod administracje polską. Okres do 1989 roku to dynamiczny rozwój miasta i wzrost liczby ludności. Do 1975 roku znajdowało się tu starostwo powiatu mogileńskiego (powiaty zniesiono w 1975). Przez większość czasu należało do województwa bydgoskiego.
Mogilno jako stolica powiatu.
Powiat mogileński przywrócono w 1999 roku. Obecnie należą do niego 4 gminy. Miasto zawsze w swojej historii podczas istnienia powiatów w podziale administracyjnym było siedzibą starostwa.
Przez wiele lat, w czasach świetności powiatu, należały do niego gminy: Mogilno, Strzelno, Dąbrowa, Jeziora Wielkie, Pakość, Kruszwica, Janikowo (cześć), Trzemeszno i Orchowo. Podział terytorialny zmieniał się, dlatego te gminy nigdy nie były jednocześnie w powiecie. W czasie, gdy jedne z niego występowały, następne przybywały.
Demografia.
Według danych GUS z 30 czerwca 2015, miasto liczyło 12 201 mieszkańców.
Architektura i urbanizacja.
Mogilno jest bardzo zróżnicowane pod względem zabudowy. Miasto możemy podzielić na dwie części wzdłuż linii kolejowej nr 353 rozdzielającej miasto na pół. Po zachodniej stronie miasto występują osiedla domków jednorodzinnych i drobny przemysł. Po wschodniej stronie natomiast blokowiska i inne budynki o charakterze wielorodzinnym. Pomiędzy tymi dwoma częściami miasta występuje starówka z zabudową z przełomu XIX i XX wieku. Są to kamienice od parterowych do trzypiętrowych. Występują tu również budynki ze średniowiecza.
Wspólnoty wyznaniowe.
Mogilno jest stolicą dekanatu mogileńskiego. Leży w archidiecezji gnieźnieńskiej.
Kościół rzymskokatolicki:
Świadkowie Jehowy:
Sport.
W mieście oddano do użytku w 2012 roku nowoczesną halę widowiskowo-sportową. Istnieje tu kryta pływalnia, stadion piłkarski i boiska „Orlik 2012”. Na potrzeby biegaczy i rowerzystów wytyczono specjalne trasy. Oficjalna nazwa stadionu, na którym Pogoń Mogilno rozgrywa swoje mecze, to: Stadion Olimpijski im. Michała Olszewskiego, będący w stanie pomieścić ok. 2000 osób (300 miejsc siedzących).
Pogoń Mogilno.
Klub piłkarski, założony 23 maja 1923 roku. Aktualnie (sezon 2022/2023) występuje w IV lidze.
Gospodarka i transport.
Gospodarka miasta to głównie małe firmy i kilka zakładów pracy. Dobrze rozwinięty handel i usługi. Znajduje się tu wiele sklepów sieciowych i banków.
Drogi.
Trwa budowa obwodnicy, na którą będzie między innymi składał się wiadukt nad linią kolejową nr 353. Otwarcie planowane jest na 2013 rok. W Mogilnie działa 1 linia komunikacji miejskiej.
Kolej.
Mogilno jest stacją węzłową. Krzyżują się tu linie:
Zatrzymują się tu wszystkie pociągi osobowe, REGIO, TLK i wybrane IC. Codziennie zatrzymuje się tu kilkadziesiąt pociągów pasażerskich.
Turystyka.
Mogilno leży na Szlaku Piastowskim i jest jednym z jego atrakcyjniejszych punktów oraz doskonałą przystanią dla turystów zainteresowanych historią państwa polskiego. Stąd można łatwo dojechać do Poznania, Gniezna, Trzemeszna, Strzelna, Kruszwicy, Biskupina oraz sanktuariów w Markowicach i Licheniu.
Walorem ziemi mogileńskiej są malowniczo położone, czyste jeziora, otoczone niewielkimi skupiskami drzew. Urok tych terenów zachęca do inwestycji w rozwój infrastruktury turystycznej.
Kultura.
W mieście znajduje się wiele instytucji kulturalnych i pozarządowych. Do najważniejszych należą m.in.:
Bezpieczeństwo.
Na terenie miasta działają następujące instytucje dbające o bezpieczeństwo:
Miasto jest monitorowane. Jest tu też pogotowie gazowe i energetyczne.
Media.
W mieście działają dwa portale internetowe z aktualnościami o mieście (CMG24.pl oraz Mogilno.in). W Gazecie Pomorskiej istnieje mogileńska zakładka tego pisma. Na terenie m.in. Mogilna wydawany jest również tygodnik lokalny „Pałuki i ziemia mogileńska”, który można zakupić co czwartek. Dodatkowo co miesiąc ukazuje się bezpłatne czasopismo samorządowe pt. „Rozmaitości Mogileńskie – Miesięcznik Rady Miejskiej”.
Miasta partnerskie.
Mogilno utrzymuje stosunki partnerskie z:

</doc>
<doc id="68625" url="https://pl.wikipedia.org/wiki?curid=68625" title="Bonaventura Francesco Cavalieri">
Bonaventura Francesco Cavalieri



</doc>
<doc id="68628" url="https://pl.wikipedia.org/wiki?curid=68628" title="Nizina Węgierska">
Nizina Węgierska



</doc>
<doc id="68632" url="https://pl.wikipedia.org/wiki?curid=68632" title="Arthur Cayley">
Arthur Cayley

Arthur Cayley (ur. 16 sierpnia 1821 w Richmond, hrabstwo Surrey; zm. 26 stycznia 1895 w Cambridge) – angielski matematyk i prawnik, profesor uniwersytetu w Cambridge (od 1863), członek Towarzystwa Królewskiego w Londynie i Akademii Nauk w Petersburgu. Laureat Medalu Copleya (1882).
Zajmował się algebrą, geometrią algebraiczną, analizą i kombinatoryką. Opisał m.in. oktoniony, twierdzenie Cayleya-Hamiltona, pierwszą aksjomatyczną definicję grupy oraz twierdzenia Cayleya; współtwórca teorii wyznaczników. Upamiętniają go nazwy tablic Cayleya, grafów Cayleya i konstrukcji Cayleya-Dicksona, a oktoniony bywają nazywane oktawami Cayleya, mimo że nie opisał ich jako pierwszy. Badał też równania różniczkowe, funkcje eliptyczne i opracował metodę wyznaczania liczby izomerów związków organicznych. Zajmował się także astronomią i astrofizyką.
Życiorys.
W roku 1838 rozpoczął studia w Trinity College na Uniwersytecie Cambridge.

</doc>
<doc id="68636" url="https://pl.wikipedia.org/wiki?curid=68636" title="Drohobyczka">
Drohobyczka

Drohobyczka (w latach 1977–1981 Międzygórze) – wieś w Polsce, położona w województwie podkarpackim, w powiecie przemyskim, w gminie Dubiecko. Znajduje się na północny zachód od Dubiecka w paśmie Pogórza Dynowskiego, nad potokiem Drohobyczanka.
W latach 1954–1961 wieś należała i była siedzibą władz gromady Drohobyczka, po jej zniesieniu w gromadzie Dubiecko. W latach 1975–1998 miejscowość administracyjnie należała do województwa przemyskiego.
Historycznie były to dwie miejscowości: Drohobyczka i nieco większa od niej Huta Drohobycka.
W Drohobyczce znajduje się XX-wieczny kościół (parafia pw. Matki Boskiej Szkaplerznej), szkoła podstawowa o XIX-wiecznych tradycjach, ośrodek zdrowia, placówka ochotniczej straży pożarnej i biblioteka publiczna.
Miejscowość charakteryzuje się pięknym krajobrazem Pogórza Dynowskiego, z miłą oku szachownicą pól i lasów. Atrakcyjna dla turystyki pieszej, leży bowiem na szlaku zielonym z Dynowa do Przemyśla. Szlak ten, o długości 61 km, biegnie przez miejscowości i szczyty: Dynów - Bachórz - Drohobyczka - Helusz - Średnia - "Bukowy Garb" (426 m) - "Karczmarowa" (408 m) - Łętownia - Przemyśl.

</doc>
<doc id="68641" url="https://pl.wikipedia.org/wiki?curid=68641" title="Stok kontynentalny">
Stok kontynentalny

Stok kontynentalny − wąski fragment cokołu kontynentalnego o znacznie większym nachyleniu niż szelf - przeciętnie 3-6°, ale może być znacznie większe. Jest zbudowany z tych samych skał co ląd, ograniczony z jednej strony szelfem (od głębokości 130 m), a z drugiej przechodzi w rów oceaniczny, albo w podnóże kontynentalne i dalej w głębię oceaniczną (3500-4000 m i więcej). Stoki kontynentalne są często poprzecinane przez kaniony podmorskie, często stanowiące przedłużenie dolin rzecznych.

</doc>
<doc id="68643" url="https://pl.wikipedia.org/wiki?curid=68643" title="Wartość znamionowa">
Wartość znamionowa

Wartość znamionowa (nominalna) – wartość wielkości fizycznej skonstruowanego urządzenia, przy której pracuje ono zgodnie z normami lub zaleceniami producenta.
Przekroczenie tej wartości powoduje nieprawidłową pracę urządzenia, zmianę parametrów lub jego uszkodzenie.

</doc>
<doc id="68644" url="https://pl.wikipedia.org/wiki?curid=68644" title="Prąd znamionowy">
Prąd znamionowy

Prąd znamionowy – ustalony prąd pracy urządzenia elektrycznego, przy poziomie którego urządzenie to zachowuje się zgodnie z jego przeznaczeniem. Informacja o prądzie znamionowym zamieszczana jest na tabliczce znamionowej urządzenia oraz zamieszczana w instrukcji obsługi urządzenia.

</doc>
<doc id="68646" url="https://pl.wikipedia.org/wiki?curid=68646" title="Poznański Szybki Tramwaj">
Poznański Szybki Tramwaj

Poznański Szybki Tramwaj (także PST, potocznie "pestka") – liczący 8,1 km długości odcinek bezkolizyjnej, ułożonej w przekopie oraz na estakadzie trasy tramwajowej, wyposażonej w rozjazdy umożliwiające przejazd między sąsiednimi torami i przystanki przypominające dworce kolejowe. Wszystko to pozwala na jazdę z prędkością 70 km/h. Linia powstała jako alternatywa dla znacznie droższego metra. Obsługiwana przez Miejskie Przedsiębiorstwo Komunikacyjne.
Budowa.
Koncepcja.
Pierwsze koncepcje budowy szybkiego tramwaju powstały w Poznaniu pod koniec lat 20. XX wieku. Miał on połączyć Winiary z Luboniem. W związku z intensywnym rozwojem wielorodzinnego budownictwa mieszkaniowego w północnej części miasta (Winogrady, Piątkowo), w latach 70. rozpoczęto prace projektowe nad linią premetra. Etap przygotowawczy rozpoczął się w 1980, a dwa lata później ruszyła budowa. 21 stycznia 1985 Urząd Miejski przejął pełną kontrolę nad prowadzeniem inwestycji
. Pierwotny projekt zakładał, że PST połączy Dworzec PKP z Winogradami, Piątkowem, Moraskiem i Owińskami, a trasa będzie miała prawie 27 kilometrów.
Koncepcja powstała jako kompromis między metrem a tramwajem, w czasach trudnych dla komunikacji publicznej, kiedy obowiązywał priorytet dla inwestycji samochodowych i kiedy mijało pięćdziesięciolecie studiów projektowych nad warszawskim metrem, bez większych szans na jego budowę. Realizację planowano prowadzić etapami, początkowo jako „szybkobieżną linię tramwajową” (w połowie lat 70. XX wieku) z możliwością przebudowy na metro. Przebiegać miała równolegle do linii kolejowych i rozdzielać się na Wolę i Garbary, a dalej w stronę Winograd, Piątkowa i Naramowic. Uzasadnieniem koncepcji budowy były: najwyższy w Polsce wskaźnik motoryzacji na mieszkańca, najwyższe w Polsce zagęszczenie taboru na jednostkę długości trasy i zaległości w realizacji zadań budownictwa mieszkaniowego. Zygmunt Nowak pisał: "Wobec tego należy wykształcić nową jakość przy pomocy dostępnych środków, innymi słowy: z taboru tramwajowego, jaki jest do dyspozycji, tworzyć należy pociągi i wprowadzać na kolejno realizowane odcinki przyszłego metra". Planowano wypuszczanie na linię czterowagonowych składów 105N przy częstotliwości kursowania co dwie minuty. W godzinach szczytu szacowano potok podróżnych na 13.500 pasażerów na godzinę w jednym kierunku. Po zakończeniu północnego pasma rozwojowego potok w rejonie śródmieścia miałby osiągnąć liczbę do 25 tys. pasażerów. 
Trasę zaplanowano jako całkowicie bezkolizyjną, w przebiegu zbliżoną do linii prostej, z łukami o dużych promieniach, ze słupami trakcyjnymi w międzytorzu, kablami zasilającymi i powrotnymi w korpusie korony torowiska, wolnostojącymi stacjami prostownikowymi co około 2 km, a także oświetleniem na stacjach i w odległości 100 metrów od nich, celem eliminacji efektu oślepienia. Sterowanie ruchem miało się odbywać na zasadzie samoczynnej blokady liniowej (kolejowej). Z uwagi na powtarzalny układ stacji wyodrębniono je dla podróżnych kolorystyką. Centrum zarządzania ruchem i zajezdnia miały się znaleźć w rejonie ul. Trójpole. Zakładano, że 30–50% podróżnych dojdzie do stacji pieszo, a 3–15% dojedzie samochodem do parkingów typu park &amp; ride. Przesiadki zaplanowano na styku pionowym (przystanki autobusowe nad przystankami PST). 
Trudności.
W trakcie budowy doszło jednak do wielu modyfikacji. Budowa początkowo była finansowo ukrywana przed władzami centralnymi (przez dwa pierwsze lata nie było zgody na tę inwestycję), a pieniądze przesuwano z budżetu wojewody przeznaczonego na remonty kapitalne dróg i mostów. Pierwszym inwestorem był Zarząd Dróg i Mostów, jednak z uwagi na zakres prac które trzeba było wykonać, w 1985 roku powołano Zarząd Poznańskiego Szybkiego Tramwaju w Budowie, który został rozwiązany po zakończeniu inwestycji (miasto przejęło zarząd nad budową 21 stycznia 1985). 20 marca 1985 powołano także inne ciało – Społeczną Radę Budowy Poznańskiego Szybkiego Tramwaju, której przewodniczącym został wiceprezydent Bogdan Zastawny. Głównym wykonawcą PST było Przedsiębiorstwo Robót Kolejowych Nr 10 z Poznania, dzisiaj funkcjonujące jako FEROCO SA. W wyniku braku środków finansowych roboty posuwały się bardzo powoli. Pierwotnie zakładano, że trasa PST będzie stanowić niezależny autonomiczny układ, a na Trójpolu (obecnie CH Poznań Plaza) powstanie specjalna zajezdnia, na potrzeby której w połowie odległości pomiędzy przystankami aleje Solidarności i Lechicka wybudowano wiadukt (obecnie dojazdowy ze wschodu do galerii). W międzyczasie, w związku z rozwojem kolei miejskich na świecie, postanowiono porzucić model odrębnej kolei i pójść w stronę bardziej nowoczesnego systemu, łączącego sieć szybkiego tramwaju z tradycyjnym.
Przystanki.
Ostatecznie zdecydowano się na wybudowanie 6 przystanków:
Projektowano również siódmy przystanek PST "Wielkopolska", którego ostatecznie nie zrealizowano. Na przecięciu trasy PST i al. Wielkopolskiej są widoczne betonowe podpory, które miały służyć temu przystankowi.
Odnoga na Dworzec Zachodni.
22 sierpnia 2011 roku przystąpiono do budowy brakującego odcinka trasy, który połączył ją z Dworcem Głównym PKP. Nowy odcinek szybkiego tramwaju powstał jako w pełni autonomiczny układ ponad dwukilometrowej trasy tramwajowej. Zakończony jest pętlą za peronem 7 dworca kolejowego. Dodatkowo wybudowany został łącznik z torowiskiem w ul. Głogowskiej. Dzięki temu linie nr 12 i 14 jeżdżą nową trasą z pominięciem obecnego, przeciążonego ruchem, układu tramwajowego w ciągu ul. Roosevelta. Bezpośrednio wpłynęło to na skrócenie czasu podróży pasażerów. Dzięki nowej pętli powstała możliwość uruchomienia w pełni niezależnej linii tramwajowej, kursującej wyłącznie po trasie PST, z możliwością eksploatacji taboru dłuższego niż 32 metry. Na nowej trasie powstały dwa przystanki – "Dworzec Zachodni" oraz "Most Teatralny", z których ten drugi miał być czynny tylko do zakończenia przebudowy ronda Kaponiera, jednak w 2016 postanowiono o jego pozostawieniu i przebudowie na trwałą konstrukcję.
Trasa.
Trasa ma kluczowe znaczenie dla komunikacji w centrum i północnej części miasta. Jej przepustowość sięga 6000 osób na godzinę. Obsługuje ją pięć linii dziennych (12, 14, 15, 16 i 36) oraz dwie nocne (201 i 202).
Na trasie umieszczonych jest 8 przystanków, każdy z 6 na odcinku os. Sobieskiego – Most Teatralny ma 96 metrów długości, tablice Systemu Informacji Pasażerskiej (SIP, które w 2018 roku zastąpiły dotychczasowy system nagłośnieniowy umożliwiający podawanie komunikatów głosowych dla pasażerów oraz wyparły charakterystyczne żółte zegary), monitoring, a na przystankach w kierunku centrum umieszczone są automaty biletowe. Przystanki są oznaczone różnymi kolorami.
Na trasie PST znajduje się 7 wiaduktów drogowych, jeden kolejowy, jeden tramwajowy oraz trzy kładki dla pieszych. Największym obiektem jest, licząca 694 m długości, estakada nad Bogdanką. Większość trasy biegnie w 6 metrowym wykopie. Przed przystankami Słowiańska i Szymanowskiego (kierunek os. Sobieskiego) zlokalizowane są przelotki umożliwiając zmianę toru jazdy, wykorzystywane są w czasie prac remontowych bądź odcięcia trasy od sieci tramwajowej. W takich przypadkach na trasie wykorzystuje się tramwaje dwukierunkowe Düwag GT8ZR, które nie potrzebują pętli aby zmienić kierunek jazdy. We wrześniu 2009 zdemontowano 4 bocznice zlokalizowane przy stacjach: Słowiańska i Kurpińskiego oraz usunięto 1 mijankę przed stacją Lechicka na wysokości CH Plaza. Powodem tego były ograniczenia prędkości, które wydłużały czas przejazdu tramwajów oraz rzadkość wykorzystania owych rozjazdów.
Historia eksploatacji.
10 września 1996 rozpoczęto próby obciążeń dynamicznych obiektów mostowych na odcinku Roosevelta - Słowiańska. 7 stycznia 1997 na trasie odbyły się próby eksploatacyjne układu torowo-energetycznego z użyciem wagonów 105Na, Düwag GT8 oraz Beijnes 1G. 10 stycznia 1997 odbył się próbny przejazd z pasażerami, w którym uczestniczył m.in. wiceprezydent Poznania Ryszard Olszewski.
Istniejący odcinek oficjalnie otwarto 1 lutego 1997 roku, jednak inauguracyjny tramwaj wyjechał na trasę PST 30 stycznia 1997 roku o godz. 10.08. Pierwsze dwa dni przejazdy po linii odbywały się darmowo. Ponieważ producent „Tatry” opóźnił dostawę tramwajów, w inauguracyjny kurs wyruszył zakupiony w Niemczech, używany tramwaj Düwag GT8 o numerze #650 (pojazd został zezłomowany w 2013 r.). W otwarciu trasy uczestniczyli m.in.: wiceminister transportu Bogdan Frąckowiak, wojewoda wielkopolski Włodzimierz Łęcki, parlamentarzyści - Hanna Suchocka i Stanisław Stec, przewodnicząca rady miejskiej Jadwiga Rotnicka, prezydent Poznania Wojciech Szczęsny-Kaczmarek, dyrektor PST w budowie Janusz Chmielewski, dyrektor MPK Poznań Jerzy Babiak oraz pomysłodawczyni nazwy linii - Janina Pestka z Poznania. 
1 lutego 1997 regularne kursy po trasie PST rozpoczęły 3 linie dzienne:
30 listopada 1998 uruchomiono kolejną linię oznaczoną literą D, która kursowała podobnie jak 14, ale tylko w godzinach szczytu. Linię 14 skierowano wówczas do Al. Marcinkowskiego i wydłużono jej 10-minutową częstotliwość kursowania aż do godziny 21.00. Po skierowaniu linii 14 do Głogowskiej, a następnie do Górczyna, linię D skierowano do al. Marcinkowskiego – od tego dnia linia kursowała w godz. 5-19.30. 1 marca 1999 roku linię D wydłużono przez Strzelecką i rondo Rataje do os. Lecha (zmniejszając częstotliwość kursowania do 20 minut), jednak 10 kwietnia 1999 roku przywrócono poprzednią trasę. 23 czerwca 2002 roku zmieniono oznaczenie linii D na numer 16, a 1 października tego samego roku zmieniono jej trasę na os. Sobieskiego – pl. Wielkopolski – rondo Śródka – os. Lecha i wydłużając czas kursowania do godziny 21.00 W takiej postaci linia funkcjonowała do końca lutego 2005. Od 1 marca 2005 roku linia kursowała już skróconą trasą os. Sobieskiego – pl. Wielkopolski, ale za to z wydłużonym do godziny 23.00 czasem kursowania. Trasę linii 16 ponownie zmieniono 11 października 2005 roku (przywrócono trasę sprzed 1 października 2002). Od 2 stycznia 2006 roku linia w porannym szczycie kursowała co 4-6 minut. 15 sierpnia 2007 w związku z otwarciem trasy przez Most św. Rocha trasa „szesnastki” została ponownie wydłużona do osiedla Lecha, a w porannym szczycie zmniejszono częstotliwość, uruchamiając w zamian linię 26. 11 sierpnia 2012 trasa 16 została ponownie wydłużona w związku z otwarciem trasy na Franowo.
Od samego początku na trasie PST kursuje nocna linia tramwajowa. Początkowo oznaczana była jako N14 i kursowała dokładnie tą samą trasą, co dzienna linia 14, ale z postojem na rondzie Kaponiera. Częstotliwość kursów nocnych wahała się od 40 do 45 minut. Po wydłużeniu 8 lutego 1999 dziennej „czternastki” do Głogowskiej, oznaczenie nocnej linii zmieniono na N21. 1 stycznia 2006 roku trasę linii N21 zmieniono – od tego dnia linia kursuje po trasie: os. Sobieskiego – rondo Kaponiera – al. Marcinkowskiego – rondo Kaponiera (postój) – os. Sobieskiego i zsynchronizowano ją na rondzie Kaponiera z nocnymi autobusami (zwiększenie częstotliwości kursowania do 30 minut i odjazd z ronda Kaponiera w kierunku os. Sobieskiego w tych samych godzinach, co nocne autobusy).
1 września 2013 oddano do eksploatacji nowy odcinek od okolic mostu Teatralnego, w bezpośrednim sąsiedztwie torów kolejowych stacji Poznań Główny do ul. Głogowskiej w miejscu zlikwidowanej bocznicy prowadzącej na teren Międzynarodowych Targów Poznańskich.
W styczniu 2014 roku linia N21 otrzymała funkcjonujące do dziś oznaczenie 201.
Tabor.
Pierwotnie do obsługi tej trasy planowano zastosować zmodyfikowany przez HCP tramwaj Konstal/HCP 105N/2, ostatecznie jednak linie obsługiwały wagony typu Siemens Combino oraz Konstal 105Na (niekiedy również podwersja Konstal 105NaDK, oraz wersje zmodernizowane Moderus Alfa, Moderus Beta). Do końca 2009 roku na trasie jeździły również wagony Tatra RT6N1, z których zrezygnowano ze względu na wysoką awaryjność. Na linii dziennej nr 12 częstym widokiem był prototypowy wagon FPS Puma (obecnie niejeżdżący po poznańskich torowiskach), a na linii nocnej 201 spotkać można wagony typu Solaris Tramino, dawniej także Düwag GT8 (które w początkach eksploatacji trasy można było spotkać także na liniach dziennych). Od grudnia 2010 do lutego 2011 na linii nr 14 kursował prototypowy wagon Solaris Tramino. W związku z dostawą 45 Solarisów Tramino z obsługi linii kursujących po PST wycofano wagony Siemens Combino, które został skierowane na inne linie w celu zapewnienia dostępu do tramwajów niskopodłogowych w innych częściach miasta. Docelowo wszystkie kursy na trasie linii PST mają być obsługiwane taborem niskopodłogowym.
W 1996, do obsługi trasy PST zakupiono pojazd ratowniczo-gaśniczy poruszający się zarówno po drogach, jak i szynach, zaprojektowany i wykonany przez Ośrodek Badawczo-Rozwojowy Pojazdów Szynowych w Poznaniu. Bazą dla niego był samochód terenowy Star 266c.
Przyszłość.
W zamierzeniach jest wydłużenie linii na północy, w związku z rozbudową kampusu uniwersyteckiego na Morasku i Umultowie, jednak obecnie inwestycja ta jest odłożona w czasie z powodu braku zgody między UAM a miastem. Projekt Miejscowego Planu Zagospodarowania Przestrzennego dla Moraska przewiduje jednak rezerwę terenu pod przedłużenie linii tramwajowej, przebiegającej na wprost przez tory kolejowe, przecinającej teren kampusu UAM i biegnącej w stronę terenów rezerwowanych pod dalszą rozbudowę kampusu w rejonie skrzyżowania ulic Huby Moraskie-Szklarniowa.
Sztuka na PST.
Ściany i podpory poszczególnych przystanków pokryte są artystycznym graffiti o zróżnicowanej tematyce. I tak:
Przyroda.
Trasa PST ma duże znaczenie dla geoekosystemu miasta, mając właściwości długiego korytarza ekologicznego, będącego drogą migracji roślin i zwierząt pomiędzy poszczególnymi strefami miasta. Jest terenem stosunkowo rzadko penetrowanym przez człowieka i zwierzęta domowe, co sprzyja dzikiej faunie i florze, jak również stałemu bytowaniu lub migrowaniu zwierząt. Posiada istotne połączenia z obszarami węzłowymi systemu przyrodniczego miasta – głównie w rejonie doliny Bogdanki i golęcińskiego klina zieleni. Właśnie tutaj dokonują się migracje zwierząt od strony śródmieścia i Piątkowa w stronę Golęcina i dalej. Rejon estakady Bogdanki jest terenem niezagospodarowanym, w obrębie którego rozwija się naturalna sukcesja roślinna. Bytuje tu też fauna, w szczególności gniazduje ptactwo. Kolejnym ważnym przyrodniczo miejscem są okolice Fortu Va, gdzie żyją m.in. nietoperze.
Podstawą ekosystemu PST są powierzchnie trawiaste, zwłaszcza rosnące na stokach o dużym nachyleniu. Trawy tworzą jednolite płaty przerywane w rejonach stacji. Roślinność wysoka (zadrzewienia i krzewy) porasta około 20% siedlisk trawiastych i ma charakter umocnień stoków oraz ochrony akustycznej. Dużą rolę w zadrzewieniach odgrywa robinia akacjowa. Ze zwierząt na trasie PST obserwowane są m.in.: lisy, jeże, zające, jaszczurki zwinki (lubiące nasłonecznione stoki), pustułki zwyczajne oraz drobne gryzonie.
W 2016, po remoncie trasy, na filarach wiaduktu nad ul. Libelta umieszczono sztuczny bluszcz do złudzenia imitujący naturalny, co w zamiarze uchronić ma filary przed oblepianiem plakatami.

</doc>
<doc id="68647" url="https://pl.wikipedia.org/wiki?curid=68647" title="Omar Chajjam">
Omar Chajjam

Omar Chajjam (arab. „fabrykant namiotów”, prawdopodobnie nazwisko rodowe; ur. 31 maja 1048, zm. w grudniu 1131; pers. عمر خیام) – perski uczony i literat: lekarz, matematyk, astronom, filozof i poeta. Omar Chajjam wywodził się ze szkoły Awicenny.
Życie.
Matematyk.
Zajmował się geometrią i podał metody rozwiązywania niektórych równań trzeciego stopnia.
Spośród kilkunastu zachowanych jego traktatów największym uznaniem w średniowieczu cieszyła się "Algebra". Uznawany jest za (niezależnego od Chińczyków) odkrywcę tablicy matematycznej znanej obecnie jako trójkąt Pascala.
Astronom.
Prowadził obserwatorium i tworzył tablice astronomiczne. Dokonał reformy kalendarza muzułmańskiego.
W rezultacie swych obserwacji ustalił długość roku na 365,24219858156 dni; wynik ten jest zgodny do piątego miejsca po przecinku z najnowszymi ustaleniami współczesnej astronomii. Bazując na wyliczeniach Omara Chajjama 15 marca 1079 roku sułtan Malikszah I wprowadził w miejsce dotąd stosowanego kalendarza muzułmańskiego nowy kalendarz irański. Odpowiednikiem tej reformy w kręgu europejskim jest reforma z 1582 roku przeprowadzona przez Grzegorza XIII.
Na cześć uczonego jedna z planetoid otrzymała nazwę (3095) Omarkhayyam.
Poeta.
Znany jest przede wszystkim jako autor znakomitych Rubajatów, dowcipnych, śmiałych, nieraz cynicznych, ale przede wszystkim gorzkich czterowierszy, w których drwił z różnych prądów filozoficznych i teologicznych swego czasu (zwłaszcza ortodoksyjnych) oraz zmagał się z uczuciem egzystencjalnego bezsensu.
Tłumaczenia pism Omara Chajjama.
Od roku 1859 przekładano je wielokrotnie na języki europejskie, m.in. na francuski Nicolas (1867), na angielski Fitz Gerald (1859), Heron Allen (1898), na niemiecki Friedrich Rosen (1909, V. wyd. 1922), na polski (w wyjątkach) J. A. Święcicki, Fr. Ks. Pusłowski, Antoni Lange, M. Wolska, M. Pawlikowski, Konrad Libicki (1921).

</doc>
<doc id="68648" url="https://pl.wikipedia.org/wiki?curid=68648" title="PST">
PST



</doc>
<doc id="68649" url="https://pl.wikipedia.org/wiki?curid=68649" title="Paragwaj">
Paragwaj

Paragwaj, Republika Paragwaju (hiszp. "Paraguay, República del Paraguay", guarani "Paraguái, Tetã Paraguái") – państwo śródlądowe w Ameryce Południowej, sąsiadujące z Argentyną, Boliwią i Brazylią.
Geografia.
Najwyżej położony punkt na terytorium Paragwaju to Cerro Peró – 842 m n.p.m.
Paragwaj leży w strefie klimatu zwrotnikowego. Istnieje jednak dość wyraźna różnica między klimatem zachodnich suchych lasów zwanych Chaco a wschodnim Paragwajem. Charakter kontynentalny klimatu rośnie ku zachodowi, a rejon Chaco należy do najgorętszych regionów kontynentu południowoamerykańskiego. Średnia temperatura w Chaco w miesiącach letnich (X-III) waha się tu ok. 20 °C, a miesiącach zimowych (IV-XI) – spada do 19 °C. Zimą napływają tu czasami gorące masy powietrza równikowego, podnosząc temperaturę do 35 °C, noce natomiast są na ogół chłodne i temperatura spada często do 0 °C.
We wschodnim Paragwaju średnie temperatury miesięcy letnich wahają się ok. 27 °C, zimowych – od 15 do 21 °C; niekiedy temperatura spada na kilka godzin do 8 °C, a nocą zdarzają się przymrozki.
W miarę posuwania się ze wschodu na zachód zmniejsza się ilość opadów. Na Wyżynie Parany roczna suma opadów wynosi ok. 2000 mm, w dolinie rzeki Paragwaj – od 1200 do 1400 mm, a w Chaco – od 700 do 1000 mm. W Chaco pora opadów przypada na miesiące letnie, w dolinie rzeki Paragwaj na miesiące zimowe, a we wschodnim Paragwaju deszcze padają w ciągu całego roku.
Główne rzeki: Paragwaj, Parana i Pilcomayo są na długich odcinkach granicami państwowymi. Długość rzeki Paragwaj na terytorium republiki wynosi 1280 km (ogólna długość 2200 km), a Parany 800 km (ogólna długość 4700 km). Pilcomayo (1 800 km) jest jedyną rzeką andyjską, która dopływa do rzeki Paragwaj. W dolnym biegu, w porze suchej, jej głębokość czasami nie przekracza 20 cm, za to w porze deszczowej dochodzi do 9 m. W zachodniej części Chaco występuje wiele źródeł warstwowych, powstałych wskutek zmniejszającej się miąższości warstw wodonośnych. Dają one początek licznym małym rzekom, które poza Rio Verde nie dochodzą jednak do rzeki Paragwaj, lecz giną po drodze w jeziorach i bagnach. Rzeki o takich samych źródłach, lecz położone bliżej rzeki Paragwaj, osiągają jej bieg (np. San Carlos, Rio Confuso).
Mimo że Paragwaj nie ma dostępu do morza, żeglowne rzeki przepływają przez jego terytorium bądź stanowią jego granice. Rzeka Paragwaj dzieli kraj na dwa regiony o odmiennym charakterze (część wschodnią, wyżynną – Paraguay Oriental, zw. Paraneña i zachodnią, równinną – Paraguay Occidental, zw. Chaco), które charakteryzuje niewielki spadek w kierunku zabagnionej doliny rzeki, i które są przez nią odwadniane.
Historia.
Pierwsi Europejczycy przybyli w ten rejon w 1524 roku. W 1537 roku Hiszpanie założyli osadę Asunción, która stała się stolicą administracji kolonialnej. W latach 1631–1767 istniała tutaj tzw. republika Guarani, w której władzę sprawowali jezuici. 15 maja 1811 roku, po obaleniu dotychczasowego rządu hiszpańskiego, Paragwaj ogłosił niepodległość. W wyniku katastrofalnej wojny paragwajskiej (1864-1870) z trójprzymierzem Argentyny, Brazylii i Urugwaju, Paragwaj stracił prawie 2/3 mieszkańców (w tym 90% mężczyzn) i znaczną część terytorium. Pomimo tego, że częściowy rozbiór Paragwaju pozbawił go na rzecz Argentyny i Brazylii ok. 25 proc. terytorium, to jednak ostatecznie udało mu się zachować niepodległość. Istnienie okrojonego państwa uratowała Brazylia, odrzucając argentyńską propozycję całkowitego rozbioru sąsiada i okupując zagrożone przez Argentyńczyków paragwajskie terytoria (chroniąc je w istocie przed zakusami Buenos Aires) aż do 1876 r.
W 1877 roku powstała prawicowa Partia Czerwona, która na wiele lat zdominowała paragwajski system polityczny. W okresie rządów konserwatystów doszło do wyprzedania ziemi państwowej, co rozpoczęło proces powstawania wielkich latyfundiów ziemskich. W 1904 roku rządy prawicy w wyniku zamachu stanu zostały zastąpione przez liberałów. W latach 1932–1935 Paragwaj prowadził z Boliwią tzw. wojnę o Chaco, w wyniku której spodziewano się uzyskać złoża ropy naftowej. Okazało się, że na spornych terytoriach ropy nie ma, niemniej powierzchnia kraju powiększyła się o ok. 150 000 km². W 1936 roku liberałowie obaleni zostali przez ruch febrerystów; jednak partia liberalna powróciła do władzy już rok później. W 1940 roku po wielu latach liberalnych rządów, do władzy powróciła Partia Czerwona. W trakcie II wojny światowej Paragwaj opierał się naciskom aliantów, by ograniczyć wpływy niemieckie; dopiero w lutym 1945 roku wypowiedział wojnę państwom Osi. Koniunktura wojenna (szczególnie zapotrzebowanie na produkty rolne, będące towarem eksportowym Paragwaju) poprawiła sytuację gospodarczą państwa, na czym skorzystała armia wzmacniając swoją pozycję. W 1947 wybuchła wojna domowa (marzec–sierpień). Na destabilizacji państwa ponownie skorzystało wojsko, które w 1954 roku przeprowadziło pucz.
W wyniku zamachu stanu lat 50. władzę objął Alfredo Stroessner. Stroessner podporządkował sobie i rozbudował Partię Czerwoną, która wraz z wojskiem, stała się głównym filarem jego rządów. Członkowie proreżimowej partii cieszyli się ułatwionym dostępem do miejsc pracy i opieki zdrowotnej. Dyktator rządził zmieniając konstytucję tak, by mógł uczestniczyć w kolejnych wyborach i utrzymując stale stan wyjątkowy. Pod pozorami demokracji brutalnie zwalczał opozycję w kraju i za granicą. Służby bezpieczeństwa stosowały tortury (tj. rażenie prądem, czy wbijanie szpilek w paznokcie ofiar), a ofiarami zbrodni padali nawet senatorowie. Pod jego rządami kraj stał się "bezpieczną przystanią" dla obalonych dyktatorów i nazistowskich zbrodniarzy (m.in. Josef Mengele). Od drugiej połowy lat 50. reżim Stroessnera był zwalczany przez antyrządową partyzantkę, a od lat 60. także przez Kościół katolicki. W polityce gospodarczej rząd udzielił gwarancji (udogodnień) obcym inwestycjom, a dzięki bliskim relacjom z USA uzyskał pomoc gospodarczą i kredyty międzynarodowych organizacji finansowych. Na bogaceniu się kraju, wbrew propagandzie Stroessnera, korzystali niemal wyłącznie posiadacze ziemscy i najbogatsi biznesmeni. Rząd w pewnej mierze utrzymywał się z przemytu, handlu narkotykami i nielegalną bronią. W 1963 roku Stroessner przeprowadził reformę rolną (podział ziemi państwowej bez naruszania latyfundiów). W 1983 roku został wybrany na 7. kadencję. Obalono go 3 lutego 1989 roku w wyniku wojskowego zamachu stanu Andrésa Rodrígueza.
Rodríguez, choć w okresie junty wojskowej był „człowiekiem numer dwa” w rządzie oraz osobą odpowiedzialną za udział w handlu narkotykami, doprowadził w trakcie swoich rządów do znaczącej demokratyzacji kraju. Nowy prezydent zezwolił na wolność prasy, zniósł zakaz tworzenia partii i część represyjnych przepisów, zatwierdził prawa człowieka ustanowione przez ONZ i OPA oraz nakazał uwolnić więźniów politycznych. W następnych wyborach zwyciężył konserwatywny Juan Carlos Wasmosy. W czasie jego rządów dochodziło do licznych afer korupcyjnych, udziału wysokiej rangi urzędników i wojskowych w przemycie narkotyków, praniu brudnych pieniędzy i konfliktu z głównodowodzącym siłami zbrojnymi generałem Lino Oviedo, który w 1996 roku dokonał nieudanej próby zamachu stanu. W 1998 roku został kandydatem na prezydenta jako przedstawiciel Partii Czerwonej, jednak tuż przed wyborami sąd wojskowy skazał go na 10 lat więzienia. Zwyciężył inny przedstawiciel "colorados" – Raúl Cubas Grau. Trzy dni po objęciu rządów w sierpniu 1998 roku uwolnił Oviedo. 23 marca zamordowano politycznego oponenta, jakim był Luís María Argaña. W stolicy Paragwaju rozpoczęły się zamieszki, zwolennicy Oviedo otworzyli ogień do uczestników, którzy uważali generała za zamieszanego w morderstwo; zginęło 8 osób. Prezydent ustąpił i wyjechał do Brazylii, zaś Oviedo do Argentyny.
We wrześniu 2002 roku Transparency International uznała Paragwaj za najbardziej skorumpowany kraj Ameryki Łacińskiej i 3. na świecie. W kolejnych wyborach, 27 kwietnia 2003 roku, wybrany został Nicanor Duarte z Partii Czerwonej; w trakcie swoich rządów Duarte usunął z Sądu Najwyższego sześciu sędziów oskarżonych o korupcję. W czerwcu 2004 roku Oviedo wrócił z Brazylii i został skazany za wykroczenia z 1996 roku (zwolniono go warunkowo w 2007 roku). W 2005 roku rozpoczęła się zbrojna rebelia partyzanckiej Ludowej Armii Paragwaju stworzonej na bazie lewicowej Partii Wyzwolenia Ojczyzny. Walki z partyzantami toczą się do tej pory. Wybory przeprowadzone 20 kwietnia 2008 roku dały zwycięstwo byłemu biskupowi Fernando Lugo z centrolewicowej partii Alianza Patriótica para el Cambio, kończąc 62-letnie rządy Partii Czerwonej. W 2009 roku okazało się, iż Lugo dochował się syna, podczas gdy był jeszcze biskupem. Zarzekł się, że dokończy swoją 5 letnią kadencję. Cztery lata później, 22 czerwca 2012 roku po procesie impeachmentu parlament usunął z urzędu Fernando Lugo. Zastąpił go dotychczasowy wiceprezydent Federico Franco. W przyspieszonych wyborach prezydenckich 21 kwietnia 2013 roku zwyciężył kandydat Partii Colorado Horacio Cartes.
Ustrój polityczny.
Prezydent i wiceprezydent są wybierani w wyborach powszechnych na okres pięciu lat. Prezydent mianuje rząd i funkcjonuje jako głowa państwa i szef rządu.
W wyborach prezydenckich, które odbyły się 20 kwietnia 2008 roku, wygrał, zdobywając 41% głosów lewicowy kandydat, były biskup katolicki Fernando Lugo. Wyprzedził on kandydatkę rządzącej Partii Colorado Blancę Ovelar (31% głosów) oraz generała Lino Oviedo (22%).
Cztery lata później, 22 czerwca 2012 roku po procesie impeachmentu parlament usunął z urzędu prezydenta Fernando Lugo. Zastąpił go dotychczasowy wiceprezydent Federico Franco. W przyspieszonych wyborach prezydenckich 21 kwietnia 2013 roku zwyciężył kandydat Partii Colorado Horacio Cartes.
Dwuizbowy Kongres składa się z 80-osobowej Izby Deputowanych i 45-osobowego Senatu, wybieranych na okres pięciu lat.
Najwyższą władzę sądowniczą w Paragwaju sprawuje Sąd Najwyższy, którego dziewięcioro członków wybierają Senat i prezydent.
15 sierpnia 2018 roku został wybrany nowy prezydent Mario Abdo Benítez z ramienia parti Colorado 
Podział administracyjny.
Paragwaj dzieli się na 17 departamentów i jeden dystrykt stołeczny (*)
Społeczeństwo.
Większość Paragwajczyków ma indiańskich przodków. Metysi, czyli potomkowie Indian i białych stanowią tu 95% populacji, Indianie 3%, resztę natomiast stanowią biali. Na równinie Chaco zamieszkuje też mniejszość niemiecka. Obok będącego językiem urzędowym hiszpańskiego, powszechnie używa się języka guarani, który jest drugim językiem urzędowym.
Religia.
Źródło: Prolades, 2010; LDS, 2019; jw.org, 2020.
Gospodarka.
Paragwaj jest słabo rozwiniętym krajem rolniczym. Podstawę gospodarki stanowi chów bydła domowego. Coraz większego znaczenia nabiera uprawa bawełny, trzciny cukrowej i soi. Na północnym wschodzie uprawia się ostrokrzew paragwajski z którego otrzymuje się napój narodowy – yerba mate. W lasach Gran Chaco i w dolinie rzeki Paragwaj prowadzi się wyrąb cennych gatunków drzew, m.in. kebraczo. Brak jest bogactw mineralnych i surowców energetycznych. Dzięki ogromnemu potencjałowi hydroenergetycznemu Paragwaj stał się głównym eksporterem energii elektrycznej w Ameryce Południowej. Dobrze rozwinięty jest transport wodny i drogowy.
Banknoty Paragwaju produkowane są przez Polską Wytwórnię Papierów Wartościowych.
Emisja gazów cieplarnianych.
Łączna emisja równoważnika dwutlenku węgla z Paragwaju wyniosła w 1990 roku 20,997 Mt, z czego jedynie 2,263 Mt stanowił dwutlenek węgla. W przeliczeniu na mieszkańca emisja wyniosła wówczas 0,537 t dwutlenku węgla, a w przeliczeniu na 1 dolar PKB 68 kg. Po roku 1990 emisja wszystkich trzech głównych gazów cieplarnianych, czyli dwutlenku węgla, metanu i podtlenku azotu rosła, choć na przełomie wieków wahała się. W 2018 roku emisja dwutlenku węgla pochodzenia kopalnego wyniosła 6,350 Mt, a w przeliczeniu na mieszkańca 0,956 t i w przeliczeniu na 1 dolar PKB 56 kg. Za emisję dwutlenku węgla odpowiedzialny jest niemal wyłącznie transport. Przez cały czas wśród emitowanych gazów cieplarnianych przeważającą większość stanowił metan. Emisje podtlenku azotu zajmują drugie miejsce, a dwutlenek węgla dopiero następne.
Siły zbrojne.
Paragwaj dysponuje trzema rodzajami sił zbrojnych: wojskami lądowymi, marynarką wojenną oraz siłami powietrznymi. Uzbrojenie sił lądowych Paragwaju składało się w 2014 roku m.in. z: 15 czołgów, 63 opancerzonych pojazdów bojowych oraz 50 zestawów artylerii holowanej. Marynarka wojenna Paragwaju dysponowała w 2014 roku 26 okrętami obrony przybrzeża. Paragwajskie siły powietrzne z kolei posiadały w 2014 roku uzbrojenie w postaci m.in. 19 samolotów transportowych oraz 13 śmigłowców.
Wojska paragwajskie w 2014 roku liczyły 10,7 tys. żołnierzy zawodowych oraz 165 tys. rezerwistów. Według rankingu "Global Firepower" (2014) paragwajskie siły zbrojne stanowią 89. siłę militarną na świecie, z rocznym budżetem na cele obronne w wysokości 145 mln dolarów (USD).

</doc>
<doc id="68655" url="https://pl.wikipedia.org/wiki?curid=68655" title="Rage Against the Machine (album)">
Rage Against the Machine (album)

Rage Against the Machine – album grupy Rage Against the Machine wydany w 1992.
W 2003 album został sklasyfikowany na 368. miejscu listy 500 albumów wszech czasów magazynu Rolling Stone.
Opis albumu.
Pierwsza płyta zespołu wydana w 1992. Na płycie ścierają się heavymetalowe wpływy Toma Morello oraz rapowe Zacka de la Rochy. Płyta wywarła wpływ na późniejsze grupy muzyczne (m.in.: Limp Bizkit czy Linkin Park). Piosenka "Wake Up" została użyta w pierwszej części trylogii Matrix, natomiast utwór "Killing in the Name" został użyty w grze komputerowej .
Największymi sukcesami RATM za sprawą wydania ich pierwszej płyty był debiut na 1. miejscu listy "Billboard" w sekcji "Heatseekers chart", oraz 45. miejsce na liście "Top 200 Chart", również prowadzonej przez "Billboard".
Okładka przedstawia wietnamskiego mnicha buddyjskiego, Thích Quảng Ðức, dokonującego aktu samospalenia w Sajgonie w 1963 roku.

</doc>
