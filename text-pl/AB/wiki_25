<doc id="68656" url="https://pl.wikipedia.org/wiki?curid=68656" title="Cytrus">
Cytrus

Cytrus ("Citrus" L.) – rodzaj roślin z rodziny rutowatych. Wśród taksonomów trwają spory co do definiowania rodzaju, przy czym badania molekularne w XXI wieku wskazują raczej na potrzebę scalenia w ramach tego rodzaju kilku dawniej wyodrębnianych taksonów. Problemy w klasyfikacji rodzaju powoduje też łatwość z jaką należące tu gatunki mieszają się, zdolność do rozmnażania apomiktycznego oraz trwająca od tysięcy lat ich hodowla. Zalicza się tu co najmniej 20–25 gatunków występujących w Azji południowej, wschodniej i południowo-wschodniej, w Australii i wyspach południowo-zachodniego Pacyfiku. Gatunkiem typowym jest " Citrus medica" L. Owoce tych roślin zwane cytrusami uważane są za jedne z najważniejszych owoców tropikalnych i subtropikalnych. W dokumentach chińskich znajdują się dowody na ich uprawę już 2200 lat p.n.e., wiele gatunków na półkulę zachodnią trafiło dopiero w XIX i XX wieku.
Systematyka.
Łatwość z jaką gatunki cytrusów tworzą mieszańce, zdolność do rozmnażania apomiktycznego i w końcu co najmniej trwająca od kilku tysięcy lat hodowla sprawiają wiele kłopotów z klasyfikacją systematyczną roślin tego rodzaju. W zależności od autora w przeszłości wyodrębniano w tym rodzaju od 1 do 162 gatunków. W drugiej połowie XX wieku przyjmowano zwykle klasyfikację Waltera Tennysona Swinga, który wyróżnił w obrębie rodzaju 16 gatunków. Od końca XX wieku kolejne prace systematyczne bazujące na kompleksowej analizie cech morfologicznych i chemotaksonomicznych wskazywały na niewłaściwe wyodrębnianie takich rodzajów jak "Eremocitrus", "Fortunella", "Microcitrus" i "Poncirus". Prace bazujące na analizie budowy molekularnej DNA chloroplastowego potwierdziły zagnieżdżenie tych drobnych rodzajów w obrębie innych przedstawicieli rodzaju "Citrus", co więcej okazało się, że najwyraźniej także rodzaje "Clymenia" i "Oxanthera" zagnieżdżone są w obrębie kladu "Citrus". 
Z analiz filogenetycznych wynika, że rodzaj "Citrus" tworzą dwa duże klady. Do grupy gatunków o wspólnym pochodzeniu i występujących w południowej części zasięgu rodzaju należą: przedstawiciele drobnych rodzajów "Microcitrus" i "Eremocitrus" rosnący w Australii i na Nowej Gwinei, "Oxanthera" z Nowej Kaledonii, "Clymenia" z Nowej Irlandii oraz cytron ("Citrus medica") i "Citrus indica". W obrębie drugiej grupy cytrusów klad bazalny tworzy poncyria trójlistkowa ("Poncyria trifoliata"="Citrus trifoliata"). Grupę siostrzaną dla pozostałych cytrusów tworzy dawny rodzaj "Fortunella" i "Citrus halimii". 
"Afraurantium " A. Chev., "Aurantium" Mill., "Limon" Mill., "Pleurocitrus " Tanaka
Przy szerszym ujęciu taksonomicznym rodzaju synonimami taksonomicznymi są także:
×"Citrofortunella" J. W. Ingram &amp; H. E. Moore, "Clymenia" Swingle, "Eremocitrus" Swingle, "Feroniella" Swingle, "Fortunella" Swingle, "Microcitrus" Swingle, "Oxanthera" Montrouz., "Poncirus" Raf.
Rodzaj należący do rodziny rutowatych ("Rutaceae" Juss), rzędu mydleńcowców ("Sapindales") Dumort., kladu różowych ("rosids"). W obrębie rutowatych należy do podrodziny "Aurantioideae", plemienia "Citreae", podplemienia "Citrinae".
Gromada okrytonasienne ("Magnoliophytina" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rutanae" Takht., rząd rutowce ("Rutales" Perleb), rodzina rutowate ("Rutaceae" Juss.), plemię "Citreae" Meisn., podplemię "Citrinae" Engl. in Mart., rodzaj cytrus ("Citrus" L.).
Klad o zasięgu południowym:
Klad o zasięgu północnym:
Inne taksony pochodzenia głównie mieszańcowego:

</doc>
<doc id="68657" url="https://pl.wikipedia.org/wiki?curid=68657" title="Miękki werniks">
Miękki werniks

Miękki werniks (fr. "vernis mou") – technika druku wklęsłego pokrewna akwaforcie.
Formę drukową wykonuje się z metalowej płytki (np. cynkowej, miedzianej), która jest polerowana, a następnie dokładnie odtłuszczana. Pokrywa się ją, zazwyczaj za pomocą wałka, miękkim werniksem będącym odmianą werniksu akwafortowego. Odmienność w składzie polega na dodaniu 3 części łoju baraniego do 1 części werniksu akwafortowego, co nadaje mu dużą lepkość. Następnie na płytkę przykładany jest arkusz gruboziarnistego papieru, na którym wykonuje się rysunek za pomocą różnych narzędzi (ołówek, igła, ruletka, szmatka itp.). Dzięki posiadanej lepkości werniks przywiera do kartki odsłaniając te miejsca, które mają być poddane trawieniu. Na koniec blacha jest bardzo ostrożnie i powoli trawiona w roztworze kwasowym.
Technika ta została po raz pierwszy zastosowana przez Giovanniego Benedetta Castiglione w latach 40. XVII wieku i rozwijana w wieku XVIII i XIX. Była szczególnie popularna w Anglii (Thomas Gainsborough, Thomas Rowlandson, William Turner), później też na kontynencie (Félicien Rops, Auguste Renoir, Lovis Corinth).
Na początku XIX wieku często używano tej techniki do ilustrowania do podręczników, ale około 1830 roku została wyparta przez litografię.

</doc>
<doc id="68659" url="https://pl.wikipedia.org/wiki?curid=68659" title="Elwin Bruno Christoffel">
Elwin Bruno Christoffel

Elwin Bruno Christoffel (ur. 10 listopada 1829, zm. 15 marca 1900 w Strasburgu) – niemiecki matematyk.
Był profesorem politechniki w Zurychu i uniwersytetu w Strasburgu. Jego prace dotyczyły równań różniczkowych i teorii funkcji.

</doc>
<doc id="68660" url="https://pl.wikipedia.org/wiki?curid=68660" title="Lima (ujednoznacznienie)">
Lima (ujednoznacznienie)

Miejscowości w USA:
Gminy w USA:
Stacje metra:
Technika:

</doc>
<doc id="68661" url="https://pl.wikipedia.org/wiki?curid=68661" title="Uciana">
Uciana

Uciana (lit. "Utena" ) – miasto w północno-wschodniej Litwie. 34 tys. mieszkańców (w większości Litwini). Miasto znane jest z produkcji piwa "Utenos".
Historia.
Uciana jest jednym z najstarszych litewskich miast. Według legendy założył je książę Utenis. Pierwsza wzmianka pochodzi z 1261 r. Pierwszy kościół zbudowano w 1416 r. W 1655 r. miasto najechały rosyjskie wojska. W 1812 r. ucierpiało ono od wojsk napoleońskich. Pod miastem toczono bitwy w czasie powstań listopadowego i styczniowego. Miasto leżało na szlaku drogowym z Warszawy do Petersburga i rozwijało się bujnie. W 1879 r. pożar zniszczył ponad 3/4 Uciany.
Po II wojnie światowej w okolicach miasta działali partyzanci walczący z radziecką okupacją Litwy - na miejskich cmentarzach znajdują się ich mogiły. Czasy radzieckie przyniosły miastu rozwój przemysłu.
Miasta partnerskie.
Należy do euroregionu „Kraj jezior”.

</doc>
<doc id="68662" url="https://pl.wikipedia.org/wiki?curid=68662" title="Jan Ostoja Matłachowski">
Jan Ostoja Matłachowski

Jan Kanty Matłachowski, ps. Ożaroski, Samborski, Ostoja (ur. 5 września 1906 we Lwowie, zm. 6 listopada 1989 w Warszawie) – polski polityk i działacz ruchu narodowego. Kierownik Wydziału Propagandowo-Politycznego Tymczasowej Narodowej Rady Politycznej w czasie II wojny światowej.
Życiorys.
Z ruchem narodowym związał się w szkole średniej, a następnie studiując prawo i historię na Uniwersytecie Jana Kazimierza we Lwowie oraz na Uniwersytecie Warszawskim. Jako wyróżniający się swoją aktywnością zajmował czołowe miejsce pośród działaczy Stronnictwa Narodowego, Młodzieży Wszechpolskiej, a także jako organizator robotniczych Związków Zawodowych „Praca Polska” w Borysławskim Zagłębiu Naftowym. Jan Karski w programie "Notacje historyczne" opisuje Jana Matłachowskiego w czasach studiów we Lwowie jako aktywnego antysemitę dopuszczającego się przemocy fizycznej wobec żydowskich studentów.
Po rozłamie w ruchu endeckim w 1934 został mianowany przez Romana Dmowskiego prezesem organizacji młodzieżowych związanych ze Stronnictwem Narodowym, w tym Związku Akademickiego Młodzież Wszechpolska. W 1935 przeniósł się do Warszawy, gdzie został powołany przez Romana Dmowskiego do władz naczelnych Stronnictwa Narodowego. W latach 1937–1939 współpracował z Romanem Dmowskim, Jędrzejem Giertychem, Kazimierzem Kowalskim i profesorem Karolem Stojanowskim. Brał udział w przygotowywanym w latach 1937–1938 zamachu stanu przeciw władzom sanacyjnym. Zamach ten został odwołany przez spiskowców wobec przygotowywanej przez Adolfa Hitlera inwazji na Polskę.
W okresie wojny i okupacji Jan Matłachowski wraz z innymi przeszedł do pracy w podziemnych strukturach cywilnych i wojskowych. W 1942 wraz z Karolem Stojanowskim wszedł w skład Wojennego Zarządu Głównego Stronnictwa Narodowego i Tymczasowej Narodowej Rady Politycznej, która była politycznym organem zwierzchnim Narodowych Sił Zbrojnych.
Zbliżał się koniec wojny i niemieckiej okupacji. W 1945 Wielka Koalicja cofnęła swoje dotychczasowe uznanie dla Rządu RP na uchodźstwie. Jan Matłachowski, przebywając w Polsce, kontynuował swoją pracę w strukturach naczelnych Stronnictwa Narodowego i Radzie Jedności Narodowej. Część działaczy Stronnictwa Narodowego po zajęciu Polski przez wojska radzieckie ujawniła się, nastąpiły aresztowania. Jan Matłachowski opuścił Polskę i dotarł w listopadzie 1945 do Londynu. Na uchodźstwie kontynuował początkowo swoją działalność jako członek emigracyjnego Stronnictwa Narodowego i kombatanckich organizacji AK. W 1951 wycofał się jednak z czynnej działalności w emigracyjnych strukturach Stronnictwa Narodowego wobec kontrowersyjnej tzw. „sprawy Bergu”.
Wobec zaistnienia korzystnych warunków umożliwiających repatriację, w 1961 powrócił do kraju. Po przybyciu do Polski znalazł i tu pewne możliwości szerzenia i głoszenia poglądów narodowych, skupiając w swoim mieszkaniu odwiedzającą go młodzież. Według historyka Sławomira Cenckiewicza był tajnym współpracownikiem Służby Bezpieczeństwa o pseudonimie „Maksym”.
W 1978 wydał w Londynie nakładem emigracyjnego wydawnictwa swoją książkę "Kulisy genezy powstania warszawskiego". Publikacja była kolportowana w drugim obiegu przez niezależne środowiska narodowe również w Polsce.
Sam Jan Matłachowski uczestniczył w wielu niezależnych inicjatywach patriotycznych i narodowych (np. 30 czerwca 1979 wygłosił referat w podziemiach kościoła św. Anny w Warszawie z okazji 60. rocznicy traktatu wersalskiego). W latach 80. działał w Polskim Związku Katolicko-Społecznym, gdzie był wiceprezesem ds. szkolenia. W czerwcu 1989 grupa sygnatariuszy tzw. „Memoriału” z 28 stycznia 1989 wraz z uczestnikami Rady Środowisk Narodowych zaproponowała Janowi Matłachowskiemu objęcie prezesury Konwentu Seniorów Stronnictwa Narodowego. Pomimo sędziwego wieku (miał wówczas 83 lata), podjął znów aktywną działalność – zostając prezesem Konwentu Seniorów, którą to funkcję sprawował aż do śmierci. Zmarł 6 listopada 1989 po doprowadzeniu do reaktywowania Stronnictwa Narodowego, dwanaście dni przed I Zjazdem Delegatów tej partii.

</doc>
<doc id="68664" url="https://pl.wikipedia.org/wiki?curid=68664" title="Cytryna zwyczajna">
Cytryna zwyczajna

Cytryna zwyczajna "Citrus limon" (L.) Burm., nazywana też cytryną właściwą lub po prostu cytryną – gatunek roślin z rodziny rutowatych ("Rutaceae" Juss.). Pochodzi z południowo-wschodnich Chin, lecz współcześnie nie występuje tam ani w stanie dzikim, ani nie jest tam uprawiana. Prawdopodobnie powstała w wyniku skrzyżowania limy ("Citrus aurantifolia" syn. "C. latifolia") z cytronem ("Citrus medica"). Do Europy trafiła w średniowieczu (starożytni Rzymianie znali i uprawiali tylko cytrony "Citrus medica").

</doc>
<doc id="68666" url="https://pl.wikipedia.org/wiki?curid=68666" title="Cytryna">
Cytryna



</doc>
<doc id="68667" url="https://pl.wikipedia.org/wiki?curid=68667" title="Cytryna właściwa">
Cytryna właściwa



</doc>
<doc id="68671" url="https://pl.wikipedia.org/wiki?curid=68671" title="Węgrzy">
Węgrzy

Węgrzy (także Madziarzy/Madziarowie, węg. l.poj. , l.mn. ) – naród europejski z grupy ludów ugrofińskich, zamieszkujący głównie własne państwo narodowe – Węgry w Europie Środkowej, posługujący się językiem węgierskim.
Liczebność i rozmieszczenie.
Węgrów jest obecnie około 14,5 miliona. Przeważająca większość zamieszkuje Węgry – około 10 mln. Około 2,5 mln Węgrów tworzy mniejszości w krajach ościennych: Rumunii (Siedmiogród) – 1,4 mln, Słowacji – 0,5 mln, Serbii (Wojwodina) – 0,3 mln, Ukrainie (Zakarpacie) – 156 tys., Austrii – 40 tys., Chorwacji – 14 tys. i Słowenii – 6 tys. Istnieje również liczna diaspora węgierska, głównie w Stanach Zjednoczonych, gdzie do węgierskiego pochodzenia przyznaje się około 1,5 mln osób, oraz w Europie Zachodniej, najwięcej w Niemczech – 120 tys. i w Wielkiej Brytanii – 80 tys.
Naród węgierski jest jednolity kulturowo i etnicznie. Świadomość odrębności przejawiają dwie grupy pochodzenia węgierskiego mieszkające poza krajem: Seklerzy (węg. "Székely") i Czangowie (węg. "Csángó"), zamieszkujące odpowiednio Siedmiogród i Mołdawię Rumuńską. Grupy te nie mają rodowodu ugrofińskiego, lecz odmienny – turecki w przypadku Szeklerów, mieszany w przypadku Czangów.
Nazwa.
Rodzime określenie narodu węgierskiego brzmi "magyar" (wcześniej "megyeri"). Po raz pierwszy pojawia się w źródłach muzułmańskich z IX i X wieku. Nie jest jasne, kiedy powstało: zwolennicy teorii o wczesnym wyodrębnieniu się Węgrów sądzą, że było używane od czasu rozpadu wspólnoty ugryjskiej w połowie I tysiąclecia p.n.e., z kolei zwolennicy teorii o późniejszym wyodrębnieniu się etnosu węgierskiego umieszczają to zdarzenie około IX-X wieku n.e. András Róna-Tas datuje powstanie etnonimu "magyar" na pierwszą połowę VIII wieku n.e.
Badacze są zgodni, że nazwa "magyar" stanowi złożenie słów "maď"/"madž" i "er(i)". Pierwsze z nich ma indoeuropejskie pochodzenie. Rdzeń "manč" – „człowiek”, prawdopodobnie związany jest z rzeczownikiem "maňča –" „opowiadanie”. Druga część złożenia "er" ma pochodzenie ugrofińskie i też znaczy „człowiek” (por. współczesne węg. "ember" „człowiek”). Takie konotacje złożenia "magyar" dają asumpt do przypuszczeń, że etnos (staro)węgierski powstał ze zlania się dwóch ludów ugryjskich, z których jeden posługiwał się nazwą własną "manča", a drugi – "er". Powstała w ten sposób nazwa mogła brzmieć "madžer" i znaczyć „lud mówiący” (w przeciwieństwie do pozostałych ludów, mówiących niezrozumiale, czyli „niemych”; por. słowiańskie „Słowianie” vs. „Niemcy”). "Magyar" początkowo było nazwą jednego z siedmiu koczowniczych plemion węgierskich: Meder/Megyer, Tarján, Jenő, Kér, Keszih, Kürt-Gyarmat i Nyék. W końcu X w. plemieniu Magyarów (pod wodzą Arpada) udało się zjednoczyć pozostałe sześć pod swoim przewodnictwem.
W większości języków europejskich nazwa narodu węgierskiego nie ma jednak nic wspólnego z nazwą rodzimą. Podstawą dzisiejszych nazw jest etnonim "onogur", stanowiący złożenie bułgarsko-tureckich słów "on" „dziesięć” + "ogur" „plemię”, prawdopodobnie pochodzący z V w., gdy Madziarzy byli ściśle związani ze związkiem plemion Hunów i Protobułgarów, zwanym Onogurami. Stykający się z oboma ludami Słowianie przenieśli etnonim "onogur" na Madziarów, skrócili go do formy "og(ъ)r –" (forma cerkiewna "ągri") i wymawiali z początkowym przydechowym "w-" jako "W-ągri". Stąd wywodzą się dzisiejsze „Węgrzy/Węgier” w języku polskim (dawniej również „Węgrzyn”, dziś zarezerwowane dla wina z Węgier, nazwy osad „Węgrzce” i podobne), równolegle z nieco przestarzałą formą "Madziar", "madziarski" oraz rosyjskie "венгры" (wym. „wiengry”), ukraińskie "угорці" (wym. „uhorci”) lub "угри" (wym. „uhry”), staroczeskie "uhři" (wym. „uhrzy"), litewskie "Vengrai".
W języku słowackim Węgrzy to dziś "Maďari", ale dawniej nazywano ich "Uhri", która to nazwa pozostawiła ślad w nazwie historycznego Królestwa Węgier "Uhorsko". Podobnie ma się sprawa w języku czeskim – "Uhři", dawniej "Uhri", zostało wyparte przez "Maďaři" i zachowało się w określeniu Węgier historycznych – "Uhersko", "Uherské království".
Na polską nazwę nieco światła rzuca również to, iż w średniowieczu zapisywano ten etnonim (np. w Geografie Bawarskim) jako "Vngare", przy użyciu łacińskiej półsamogłoski V, odczytywanej jako samogłoska „u” lub spółgłoska „w”. Odczytanie tego słowa przez „w” doprowadziło np. autora Kroniki wielkopolskiej do powiązania "Vngari" z rzeką Wkrą ("Vkra, Vcri") i absurdalnej tezy o pochodzeniu Węgrów z Pomorza.
Pochodzenie i dzieje.
Przed zajęciem Kotliny Panońskiej.
Węgrzy należą do ludów uralskich, do ich gałęzi ugrofińskiej, podgałęzi ugryjskiej. Ich najbliższymi krewnymi są dziś zamieszkujący zachodnią Syberię Chantowie i Mansowie. O wspólnym pochodzeniu świadczy dziś tylko podobieństwo języków (niezbyt bliskie – węgierski oraz chantyjski i mansyjski nie są wzajemnie zrozumiałe), ponieważ wszelkie więzy kulturowe i antropologiczne zanikły w toku dziejów. W odróżnieniu od swych najbliższych krewnych dzisiejsi Węgrzy bez wątpienia należą do zachodnioeuropejskiego kręgu kulturowego i reprezentują całkowicie europoidalny typ antropologiczny.
Grupa ludów ugryjskich, wśród nich przodkowie Węgrów, wyodrębniła się spośród ludów ugrofińskich prawdopodobnie w połowie II tysiąclecia p.n.e. Znaleziska archeologiczne świadczą, że siedziby tej grupy ludów znajdowały się na wschód od środkowego Uralu, w strefie tajgi i lasostepu. Pra-Węgrzy zajmowali południowy skraj – strefę lasostepową, wskutek czego byli wystawieni na kontakty z koczownikami Wielkiego Stepu. W następnych stuleciach, prawdopodobnie wskutek postępujących zmian klimatu i stepowienia ich siedzib, sposób utrzymania pra-Węgrów stopniowo zmienił się ze zbieractwa i łowiectwa w pasterstwo, czemu towarzyszyło nabycie od koczowników kluczowej umiejętności hodowli konia.
Ani archeologia, ani źródła pisane nie dają żadnych wiadomości, co działo się z przodkami Węgrów w okresie od V wieku p.n.e. do V wieku n.e. Zajmowali oni wtedy terytorium o nieustalonej lokalizacji zwane w późniejszych kronikach "Magna Hungaria" (łac. „Wielkie Węgry”), leżące albo na stepach Kubania na Kaukazie Północnym (co sugerują zapożyczenia alańskie w węgierskim) albo między środkową Wołgą a Uralem (co sugerują znaleziska archeologiczne, zwłaszcza cmentarzysko Bolsze Tigany w dzisiejszym Tatarstanie). Obie te hipotezy są zasadnie krytykowane.
Między V a IX wiekiem n.e. większość pra-Węgrów wywędrowała z dotychczasowej siedziby na stepach poduralskich na południowy zachód. Pierwsza faza tej wędrówki zakończyła się osiedleniem na stepach na północnym wybrzeżu Morza Czarnego u granic państwa chazarskiego – gdzieś między dolnym Donem a dolnym Dunajem. Ich obecność tam jest poświadczona dla lat 30. IX wieku przez (dość niepewne czasowo) wzmianki w itinerarium "Kitāb al-A'lāk an-Nafīsa" perskiego podróżnika Ahmada ibn Rusty i w bizantyjskiej kronice "Georgius monachus continuatus". Brak wiadomości co do trasy tej wędrówki: możliwe, że pra-Węgrzy przybyli tu od razu spod Uralu, równie możliwe jednak, że po drodze – dopiero w tym okresie – koczowali na stepach przedkaukaskich między Kubaniem a Donem. Traktat bizantyjskiego cesarza Konstantyna VII Porfirogenety "De administrando imperio" z połowy X wieku powiada, że pra–Węgrzy mieszkali w krainie zwanej od imienia jednego z ich wodzów "Levédia", leżącej nad niezidentyfikowaną rzeką "Chidmas" bądź "Chingilus", skąd zostali wyparci przez Pieczyngów do krainy zwanej "Atelkuz(u)", co prawdopodobnie odpowiada węgierskiemu Etelköz („międzyrzecze”). Wzajemny stosunek tych dwóch krain jest niepewny: mogły się pokrywać, Lewedia mogła również stanowić tylko część Etelköz podległą jednemu z wodzów. Wybitny węgierski mediewista Gyula Kristó zidentyfikował "Chidmas" jako Kodymę, "Chingilus" jako Inguł – dopływy dolnego biegu Bohu i na tej podstawie umieścił Lewedię między Dunajem a Prutem, względnie między Prutem a Dniestrem. Geograf Bawarski w 845 zna Węgrów pod łacińską nazwą "Ungare".
W tym okresie pra-Węgrzy pozostawali pod intensywnymi politycznymi i kulturowymi wpływami protobułgarskich i chazarskich organizmów państwowych. Zapożyczenia w języku starowęgierskim świadczą o długotrwałych kontaktach z ludami tureckimi i irańskimi.
Jeszcze przebywając w Etelköz, począwszy od 862, pra-Węgrzy regularnie zapuszczali się do środkowej, a nawet zachodniej Europy, z reguły jako sprzymierzeńcy jednej z lokalnych potęg – Wschodnich Franków, Wielkich Moraw, Bizancjum. Nieustanny nacisk Pieczyngów skłonił ich w końcu, po kolejnej klęsce, prawdopodobnie w 895, do przesiedlenia się za Karpaty – do Kotliny Panońskiej (Niziny Węgierskiej). Doszło do tego w 896 – wydarzenie to, zwane "Honfoglalás" („zajęcie ojczyzny”), oznaczało koniec ich wędrówki, a jednocześnie wejście w krąg kultury europejskiej i jako takie miało przełomowe znaczenie dla dziejów Węgrów i ich państwa.
Po zajęciu Kotliny Panońskiej.
Wbrew legendzie zasiedlanie przez Węgrów Kotliny Panońskiej, a jednocześnie ich wycofywanie się z terenów zakarpackich, następowało stopniowo. Jeszcze w 898 Węgrzy panowali w staroruskim grodzie Halicz. Wedle wszelkiego prawdopodobieństwa osadnictwo węgierskie zaczęło się od krainy nad Cisą, w owym czasie niezamieszkanej, a następnie rozprzestrzeniało się na zachód. W kampanii lat 900–907 Węgrzy rozbili upadające państwo wielkomorawskie i zbrojnie wyparli państwo wschodniofrankijskie za barierę Alp, opanowując dawną rzymską Panonię (tereny między Dunajem, Sawą i Alpami), zamieszkaną przez Słowian panońskich i resztki ludów wcześniej tam bytujących (rzymską ludność prowincjonalną, Wołochów, Awarów, Germanów).
W latach 70. XX wieku węgierski historyk Gyula Kristó postawił hipotezę, że Węgrzy zasiedlili Kotlinę Panońską w dwóch falach. Drugą miał stanowić "Honfoglalás" („Czarni Węgrzy”), a pierwszą mieli stanowić w latach 70. VII wieku n.e. „Biali Węgrzy”, będący etnicznym substratem stwierdzonego archeologicznie tzw. stylu późnoawarskiego. Przypuszczenie to Gy. Kristó oparł na lokalizacji cmentarzysk późnoawarskich, na nazewnictwie osad węgierskich, przekazach kronik węgierskich i na podobieństwie metalurgii i złotnictwa. Hipoteza ta jest obecnie odrzucana.
Przez całą pierwszą połowę X wieku Węgrzy podejmowali łupieżcze wyprawy na całą kontynentalną Europę, od Hiszpanii i Włoch po Niemcy i Bizancjum, odznaczając się przy tym niesłychanym okrucieństwem. Kres łupiestwu położyła dopiero miażdżąca klęska zadana im przez wojska teutońskie w Bawarii nad rzeką Lech w 955. W ciągu następnego półwiecza Węgrzy pod rządami dynastii Arpadów przekształcili swe państwo w feudalną monarchię typu zachodnioeuropejskiego (koronacja Stefana I w 1001). W tym czasie dokonała się również chrystianizacja Węgier (974). Za czasów Stefana I Królestwo Węgier osiągnęło w przybliżeniu swe późniejsze granice. Skonsolidowane państwo oparło się wreszcie kolejnym najazdom koczowniczych Pieczyngów w XI wieku, jak również przetrwało pustoszący najazd mongolski w 1241.
W odróżnieniu od Protobułgarów po podboju Bułgarii, Węgrzy nie roztopili się bez śladu w masie ludności słowiańskiej, lecz w ciągu następnych stuleci narzucili jej swój język i – częściowo – kulturę. Ludność i kultura czysto słowiańska ostała się tylko na peryferyjnych, głównie górskich terenach Królestwa Węgier. Asymilacji uległy również ludy osiedlające się na Węgrzech w następnych wiekach: tureccy Kumanowie (węg. "Kun") i irańscy Jasowie (węg. "Jász"). Madziaryzacji ulegli także liczni osadnicy sprowadzani na Węgry przez kolejnych władców z Włoch, Niemiec i Francji. Przez kolejne stulecia wraz z rozwojem gospodarczym Węgier do Kotliny Panońskiej napływali również osadnicy z krajów sąsiednich – Słowacy, Rusini, Chorwaci, Wołosi, Serbowie. Ta kolonizacja pozwoliła na ponowny rozwój kraju spustoszonego przez dwustuletnią (1526-1699) okupację turecką; niektóre tereny stały się wówczas bezludne i wymagały zasiedlenia na nowo. Naród węgierski przetrwał germanizacyjne zakusy habsburskich władców w XVIII wieku, a w XIX wieku, zwłaszcza po 1867 r. i powstaniu Austro-Węgier, urósł do potęgi politycznej. Jednocześnie Węgrzy podjęli wówczas szeroką akcję madziaryzacji mniejszych narodowości korony: Słowaków, Rusinów czy Rumunów.
Narodową traumą stał się dla Węgrów ład wersalski, ustanowiony wobec Węgier traktatem w Trianon z 1920. W ramach jego postanowień Królestwo Węgier zostało znacząco okrojone. Jedna trzecia Węgrów znalazła się poza granicami państwa węgierskiego w nowo powstałych państwach – Czechosłowacji, Rumunii i Jugosławii. Doprowadziło to z jednej strony do powstania węgierskiego rewizjonizmu granic Trianon oraz wrogości państw ościennych, które w okresie międzywojennym zawiązały przymierze Małej Ententy. Hasła kwestionujące granice Trianon są wśród Węgrów obecne do dzisiaj – hasła zjednoczenia Węgrów, poprzez połączenie obszarów przez nich zamieszkanych, są wciąż żywe i popierane przez władze. Kolejną traumą narodową Węgrów był okres komunizmu – stalinowski reżim Rákosiego był o wiele brutalniejszy niż w Polsce, a stłumienie powstania 1956 roku i następująca po nim przymusowa stabilizacja („gulaszowy komunizm”) zaowocowały ogólnospołeczną frustracją, której objawem był najwyższy w Europie wskaźnik samobójstw i ubytek ludności.
Węgrzy nad Wołgą i na Kubaniu.
Kumanowie, którzy uciekli na Węgry po walkach z Mongołami na Rusi w latach 20. XIII wieku, przynieśli wiadomości o zapomnianym już odłamie Węgrów, który pozostał w ich uralskiej kolebce. Na polecenie króla Beli IV w 1232 dominikanin Otton z trzema towarzyszami wyruszył na Przedkaukazie z misją ich odnalezienia, chrystianizacji i sprowadzenia do Kotliny Panońskiej. Otton spotkał na Przedkaukaziu kilka osób mówiących po węgiersku i z tą wiadomością wrócił na Węgry w 1235. Z następną wyprawą tego samego roku ruszył dominikanin Julian, również z trzema ludźmi. Julian nie odnalazł Węgrów na Kaukazie, wobec czego ruszył na północ i po przejściu miasta "Bunda" w ziemi "Vela" należącej do „Saracenów” (niezidentyfikowane – być może chodzi o Bułgarię Nadwołżańską i jej stolicę Bułgar Wielki) w niezidentyfikowanym miejscu nad „wielką rzeką "Etil"” (możliwe, że chodzi o dopływ Kamy – rzekę Biełaja, która nosi podobnie brzmiące nazwy po tatarsku i baszkirsku) odnalazł całe pogańskie plemię mówiące po węgiersku i przechowujące legendę o odejściu ziomków na zachód. Po półrocznej podróży przez Ruś i Polskę Julian wrócił na Węgry pod koniec 1236. Latem 1237 Julian ponownie wyruszył do odnalezionych Węgrów, jednak po drodze w okolicy Suzdala od Rusinów, Bułgarów i pogańskich Węgrów dowiedział się, że siedziby odnalezionych Węgrów zostały zniszczone przez Mongołów, oni sami zostali wymordowani, a niedobitki uległy rozproszeniu wśród sąsiadujących ludów. Z tą wiadomością Julian wrócił do króla. Więcej kontaktów z Węgrami uralskimi nie udało się nawiązać; misja węgierskiego franciszkanina Joganki na początku XIV wieku nie odnalazła żadnych Węgrów na Powołżu. Tym niemniej „według niepublikowanej relacji z drugiej połowy XVI lub z pierwszej połowy XVII w. w dolnym biegu Kamy znajdowało się jeszcze szczątkowe osadnictwo ugryjskie”. Historyczność tych podróży, mimo kwestionowania przez XIX-wiecznych historyków, nie budzi już dziś wątpliwości.

</doc>
<doc id="68672" url="https://pl.wikipedia.org/wiki?curid=68672" title="Onikszty">
Onikszty

Onikszty (lit. "Anykščiai" ) – miasto w północnej Litwie (100 km od Wilna), nad rzeką Świętą. 9 tys. mieszkańców (2017) – zdecydowaną większość stanowią Litwini.
Historia.
Pierwsza wzmianka o mieście pochodzi z 1442 r. W XVI w. w mieście dwór zbudował Mikołaj Radziwiłł. Największy rozwój Onikszty przeżywały w pierwszej połowie XIX w. – wybudowano kościół i dwie synagogi. Z 1873 pochodzi natomiast cerkiew prawosławna św. Aleksandra Newskiego.
Niedaleko miasteczka toczono walki podczas powstania listopadowego i styczniowego, a w samej miejscowości działała wytwórnia powstańczej broni. W 1902 powstała elektrownia wodna. W 1908 przebudowano miejscowy kościół (wybudowany w XVIII w.) pw. św. Mateusza na styl neogotycki. Świątynia ta jest najwyższym kościołem na Litwie – sięga 79 m. W trakcie II wojny światowej Niemcy zabili w Oniksztach ok. 1,5 tys. mieszkańców, głównie Żydów.
Z Onikszt pochodził Józef Abelewicz – polski duchowny rzymskokatolicki, pedagog, oraz Antanas Baranauskas – litewski poeta, biskup sejneński w latach 1897–1902.
Pod Oniksztami znajduje się też jedyne na Litwie Muzeum Konia ("Arklio muziejus").
Współpraca zagraniczna.
Castelforte Catonsville Heek Madona Nepomuk Gmina Ödeshögs Olaine Gmina Os Sejny 

</doc>
<doc id="68677" url="https://pl.wikipedia.org/wiki?curid=68677" title="Kunene (rzeka)">
Kunene (rzeka)

Kunene (port. "Cunene") – rzeka w Angoli, w dolnym biegu stanowi granicę z Namibią. Jej długość wynosi ok. 1050 km, a powierzchnia dorzecza 106 560 tys. km².
Jej źródła znajdują się na wyżynie Bije, natomiast uchodzi do Atlantyku. Głównym dopływem jest Caculuvar (pr.). W środkowym biegu, w mieście Matala znajduje się hydroelektrownia. W dolnym biegu tworzy liczne progi i wodospady (największy z nich to Ruacana o wysokości blisko 124 m).
W dolnym biegu rzeka tworzy wodospady Epupa.
Na rzece istnieje system 29 tam i zapór wykorzystywanych przez elektrownie wodne. Dostarczają one prądu Angoli, Namibii i Południowej Afryce. Ochrona tych zapór była oficjalnym powodem interwencji wojsk południowoafrykańskich podczas wojny domowej w Angoli.

</doc>
<doc id="68680" url="https://pl.wikipedia.org/wiki?curid=68680" title="Transformacja Lorentza">
Transformacja Lorentza

Transformacja Lorentza, przekształcenie Lorentza – przekształcenie liniowe przestrzeni Minkowskiego umożliwiające obliczenie wielkości fizycznych w poruszającym się układzie odniesienia, jeśli wielkości te znane są w danym układzie.
Przekształceniu Lorentza podlegają 4-wektory: 4-wektor położeń ciał w czasoprzestrzeni formula_1 4-wektor prędkości ciał w czasoprzestrzeni, 4-wektor energii-pędu, tensory pola elektrycznego i magnetycznego itd.
Bardziej ogólną transformacją czasoprzestrzeni jest transformacja Poincarego.
Transformacja współrzędnych.
W transformacji Galileusza niezmiennikami są oddzielnie odstęp czasowy zdarzeń oraz ich odległość w przestrzeni. Oznacza to, że odstęp czasu dwóch zdarzeń, zmierzony przez dwóch obserwatorów, poruszających się względem siebie, będzie taki sam. Podobnie odległość przestrzenna zdarzeń, zmierzona przez tych obserwatorów, będzie identyczna. Czas i przestrzeń są w klasycznej fizyce niezależne od siebie. Czas jest wielkością absolutną.
W transformacji Lorentza jest inaczej: zachowany jest interwał, tj. odległość zdarzeń w czasoprzestrzeni, podczas gdy upływ czasu i odległość między zdarzeniami zmierzone przez obserwatorów poruszających się względem siebie będą inne, zależne od prędkości. W ten sposób czas trwania tego samego zjawiska czy odległość przestrzenna są wielkościami względnymi, zależnymi od obserwatora.
Transformacje współrzędnych czasoprzestrzeni mają najprostszą postać wówczas, gdy odpowiadające sobie osie współrzędnych kartezjańskich inercjalnych układów odniesienia, nieruchomego formula_2 i poruszającego się formula_3 są do siebie wzajemnie równoległe, przy czym układ formula_4 porusza się ze stałą prędkością formula_5 wzdłuż osi formula_6 Jeśli ponadto jako początek odliczania czasu w obu układach formula_7 i formula_8 wybrany został moment, w którym początki osi współrzędnych formula_9 i formula_10 w obu układach pokrywają się, to transformacja Lorentza ma postać:
gdzie:
lub
W powyższych wzorach formula_18 – prędkość światła w próżni.
Dla prędkości znacznie mniejszych od prędkości światła w próżni formula_19 i formula_20 transformacja Lorentza staje się równoważna z transformacją Galileusza. Oznacza to, że ta druga jest przybliżeniem transformacji Lorentza dla małych prędkości.
Wyprowadzenie.
Rozważmy cząstkę poruszającą się w układzie formula_2 ze prędkością światla formula_22 Równanie trajektorii tej cząstki w tym układzie jest formula_23 natomiast
względem układu formula_4 porusza się ona w układzie formula_2 z prędkością względną formula_26 Zakładając, że pokonuje ona tą samą odległość względem formula_4 w obu
układach i w obu porusza się ona z prędkością światła musi zachodzić formula_28 Zachodzi więc dylatacja jej czasu w danym polożeniu w układzie formula_29
Analogicznie możemy zapisać
Szukana w ten sposób transformacja okazuje się więc transformacją Galileusza z dylatacją czasu:
Założymy teraz że obowiązuje ona dla dowolnych współrzędnych zdarzeń, a nie tylko
dla wpółrzędnych trajektorii fotonu.
Odwracając transformacje na formula_34 otrzymujemy jednak
Jednak sytuacja fizyczna widziana z układu formula_4 jest identyczna jak widziana z formula_2 a jedynie
układ formula_2 porusza się względem formula_4 z prędkością formula_41 Spróbujemy więc poprawić transformację
przeskalowaniem formula_42 zachowującym naturalnie prędkość światła:
Transformacja odwrotna staje się w oczywisty sposób natychmiast:
Aby obie transformacje były identyczne z wyjątkiem fizycznej zmiany znaku prędkości
względnej musi więc zachodzić
lub
czyli
Otrzymana transformacja jest więc transformacją Lorentza.
Zapis macierzowy.
Czterowektory – to wektory określone w 4-wymiarowej czasoprzestrzeni; wektory te mają współrzędne, powstałe z rzutowania 4-wektora na osie układu; tradycyjnie współrzędnej czasowej (powstałej z rzutowania na oś czasu) nadaje się indeks formula_50 a trzem współrzędnym przestrzennym (powstałym z rzutowania wektora na osie przestrzenne) nadaje się indeksy formula_51 Przy takim wyborze wektor położenia zapisuje się w postaci
gdzie:
lub w skrócie
gdzie domyślnie indeks formula_55 przyjmuje wartości: formula_56
W wartościach współrzędnych czterowektorów kryje się wybór konkretnego układu współrzędnych.
Aby uzyskać współrzędne dowolnego 4-wektora formula_57 w innym układzie, należy dokonać transformacji Lorentza, mnożąc „stary” wektor przez macierz Lorentza:
co oznacza, że nowe współrzędne wyrażają się przez stare następująco (stosujemy konwencję sumacyjną Einsteina)
gdzie:
Tensorem metrycznym przestrzeni Minkowskiego jest macierz formula_64
tj. składowe diagonalne są niezerowe, formula_66 formula_67 a wszystkie inne zerują się.
Przekształcenie układu współrzędnych opisane macierzą formula_68 będzie transformacją Lorentza, gdy:
Grupa Lorentza i Poincarégo.
W teorii względności rozważa się specjalne grupy transformacji: grupę Lorentza i grupę Poincarégo. Wybór tych grup transformacji jest oparty o obserwację, iż prawa przyrody są względem tych transformacji niezmiennicze (tzn. zależność między wielkościami fizycznymi mierzonymi w jednym układzie wyraża się identycznymi wyrażeniami jak zależności między tymi samymi wielkościami mierzonymi w innym układzie).
Przekształcenie będące automorfizmem w wektorowej czasoprzestrzeni Minkowskiego nazywane jest przekształceniem Lorentza. Odwzorowania takie tworzą grupę Lorentza. Przekształcenie będące automorfizmem w afinicznej czasoprzestrzeni Minkowskiego nazywane jest natomiast przekształceniem Poincarégo. Te tworzą grupę Poincarégo.
Podgrupy grupy Lorentza.
Uwaga: Macierze transformacji poniżej wymienionych omówiono dokładnie w artykule grupa Lorentza.
W grupie Lorentza można wyróżnić podgrupy:
Pchnięcie Lorentza.
Pchnięcie Lorentza jest analogiem obrotu w czasoprzestrzeni Minkowskiego. W opisie przekształcenia stosuje się funkcje hiperboliczne. Interwał czasoprzestrzenny wyrażony poprzez takie funkcje okazuje się jednak tożsamy z klasyczną transformacją współrzędnych Lorentza, która wprowadza stałą względną prędkość jednego układu odniesienia względem tego, do którego współrzędne są transformowane. Ilustracja takiego przekształcenia na diagramie Minkowskiego nie może mieć sensu właściwego obrotu, gdyż osie nowego układu zbliżają się do siebie.
Interwał czasoprzestrzenny w czterowymiarowej czasoprzestrzeni jest sumą części czasowej – ta nie zmienia się przy transformacjach przestrzeni, oraz przestrzennej – niezmienność interwału dopuszcza transformacje przestrzenne polegające na obrotach, translacjach i odbiciach w przestrzeni. Można zatem na rozmaitości czasoprzestrzennej wyróżnić podgrupy: obrotów i translacji.
Wyprowadzenie zjawisk relatywistycznych.
Z transformacji Lorentza można wyprowadzić m.in. poniżej zestawione prawa.
Dodawanie prędkości.
Transformacja Lorentza prowadzi do prawa składania prędkości innego niż klasyczne prawo składania prędkości (które wynika z transformacji Galileusza), tj.
gdzie:
Dyskusja wzoru:
(1) Dla małych prędkości formula_5 układów odniesienia formula_9 oraz formula_10 powyższy wzór sprowadza się do klasycznego prawa składania prędkości:
(2) Jeżeli rozważanym obiektem jest światło, które ma w jednym układzie prędkość formula_85 to w układzie formula_10 poruszającym prędkość światła będzie wynosić formula_87 czyli tyle samo, co w układzie formula_88 jest to zgodne z postulatem Einsteina, iż prędkość światła jest stała względem dowolnego inercjalnego układu odniesienia.
Skrócenie Lorentza-Fitzgeralda.
Ciało poruszające się względem obserwatora ma długość mniejszą niż to samo ciało, gdy mierzy się jego długość w układzie, w którym ciało to spoczywa.
Załóżmy, że ciało porusza się względem układu formula_9 z prędkością formula_90 Przez długość ciała formula_91 poruszającego się z prędkością formula_5 rozumiemy różnicę współrzędnych formula_93 formula_94 dwóch skrajnych punktów tego ciała zmierzonych w tej samej chwili czasu formula_95 tj.
Z transformacji Lorentza wynikają związki między współrzędnymi formula_93 formula_98 a współrzędnymi formula_99 formula_100 tego ciała w układzie formula_77 względem którego ciało spoczywa, tj.
gdzie podstawiono formula_104 Odejmując stronami powyższe dwa równania otrzyma się:
Podstawiając
otrzyma się ostatecznie:
Wniosek: Ponieważ formula_109 więc
tj. ciało ma długość mniejszą względem obserwatora, względem którego jest w ruchu. Przy czym istotne jest nie tyle samo skrócenie, co fakt, iż
Przykłady:
(1) Jeżeli formula_111 to formula_112 Ciało o długości spoczynkowej formula_113 m będzie miało długość formula_114 m, czyli około formula_115 cm.
(2) Bardzo szybkie protony przybywające na Ziemię mają tak duże prędkości, że dysk naszej Galaktyki, mający wg naszych pomiarów rozmiar około 100 000 lat świetlnych, ma w układzie tych protonów rozmiar kilku metrów!
Dylatacja czasu.
Odejmując wyrażenia na transformację Lorentza dla dwóch zdarzeń czasoprzestrzennych i definiując przyrosty czasu w każdym z układów odniesienia jako jednostki czasu mierzonego w danym układzie można uzyskać równanie:
We wzorze pojawia się dodatkowo różnica odległości w jednym z układów. Zinterpretowanie tej różnicy jako równej zeru powoduje, że porównuje się współrzędne czasowe wyłącznie jednego zdarzenia, ale w dwu układach odniesienia. Uzyskany wzór określa zatem dylatację czasu formula_117
Pole magnetyczne.
W teoriach relatywistycznych skalar natężenia pola elektrycznego formula_118 i wektor natężenia pola magnetycznego formula_119 można połączyć w jeden czterowektor formula_120
Rozważmy cząstkę skalarną naładowaną elektrycznie i pozostającą w bezruchu. W pewnej odległości od tej cząstki zarejestrujemy pole elektryczne i brak pola magnetycznego:
Załóżmy następnie, że naładowana cząstka się porusza, czyli zmieniamy układ współrzędnych na poruszający się względem pierwszego wzdłuż pierwszej osi z prędkością formula_124
Czyli poruszający się ładunek generuje pole magnetyczne.
Czynnik formula_127 jest dla małych prędkości bliski jedności, więc w granicy małych prędkości transformacje Lorentza czterowektora pola elektrycznego sprowadzają się do praw Ampère’a i Biota-Savarta.

</doc>
<doc id="68681" url="https://pl.wikipedia.org/wiki?curid=68681" title="Grejpfrut">
Grejpfrut

Grejpfrut ("Citrus paradisi") – gatunek wiecznie zielonej rośliny z rodziny rutowatych. Grejpfruty prawdopodobnie są mieszańcem pomarańczy olbrzymiej ("Citrus maxima") z Archipelagu Malajskiego, z pomarańczą chińską ("Citrus sinensis"), przy czym pomarańcze chińskie prawdopodobnie są także krzyżówkami, aczkolwiek dużo wcześniejszymi, tychże pomarańczy olbrzymich z mandarynkami ("Citrus reticulata"). Grejpfruty sprowadzone zostały i zadomowione na wyspie Barbados w XVII wieku przez kapitana Jamesa Shaddocka. Basen Morza Karaibskiego stał się głównym obszarem ich uprawy. Obecnie roślina uprawiana jest w wielu regionach strefy podzwrotnikowej (m.in. na Florydzie i w Kalifornii). Daje plon 300 ton z hektara.
Interakcje z lekami.
Zawarta w grejpfrucie naryngina jest inhibitorem enzymów wątrobowych: cytochromu P450 CYP3A4 i CYP1A2, które odpowiadają za unieczynnianie wielu popularnych leków. W konsekwencji, spożywanie grejpfruta lub jego soku wraz z lekami metabolizowanymi przez owe enzymy może prowadzić do kumulacji leków w organizmie i wystąpienia niebezpiecznych działań niepożądanych. Dla bezpieczeństwa zaleca się unikanie spożywania grejpfrutów i ich soku podczas stosowania leków.
Uprawa.
Może być uprawiany w strefach 9-11. Wszystkie odmiany mogą być rozmnażane tylko wegetatywnie. Istnieją odmiany odporne na niewielkie przymrozki, np. `Marsh`, `Morrison Seedless`, `Golden Special`. Popularnie odmiany dzieli się na:
Przez skrzyżowanie z mandarynką ("Citrus reticulata") otrzymano mieszańca o nazwie tangelo. Przez skrzyżowanie z pomarańczą olbrzymią ("Citrus maxima") otrzymano mieszańca sweetie. 

</doc>
<doc id="68683" url="https://pl.wikipedia.org/wiki?curid=68683" title="Basen oceaniczny">
Basen oceaniczny

Basen oceaniczny (głębia) – forma ukształtowania dna oceanicznego, ogromne obniżenia w skorupie, rozpościerające się poniżej szelfu i stoków kontynentalnych. Rozpościerają się one na głębokości od 3000 m do 6000 m i zajmują 50% powierzchni Ziemi (ok.70% powierzchni dna oceanicznego). 
Dawniej sądzono, że rzeźba basenów oceanicznych przedstawia mało urozmaiconą, płaską powierzchnię. Badania dowiodły jednak, że dno oceanów jest silnie urozmaicone, podobnie jak powierzchnie lądowe. Wyrastają z niego liczne góry podmorskie, a grzbiety śródoceaniczne ciągną się tysiące kilometrów i przypominają wielkie łańcuchy górskie na lądach. W niektórych miejscach szczyty wychodzą nad powierzchnię wody tworząc wyspy lub archipelagi wysp

</doc>
<doc id="68684" url="https://pl.wikipedia.org/wiki?curid=68684" title="James Taylor">
James Taylor

James Vernon Taylor (ur. 12 marca 1948 w Belmont) – amerykański piosenkarz, gitarzysta, kompozytor i autor tekstów piosenek, wykonawca muzyki country, folk, pop i rock. 
W latach 80. jego kariera uległa załamaniu. Wielkim sukcesem zakończył się powrót muzyka w bardziej popowym repertuarze, który nastąpił w końcu lat 90. W 1997 zdobył nagrodę Grammy za najlepszy album popowy.
Został odznaczony Prezydenckim Medalem Wolności i Narodowym Medalem Sztuk. W 2000 został wprowadzony do "Rock and Roll Hall of Fame".

</doc>
<doc id="68685" url="https://pl.wikipedia.org/wiki?curid=68685" title="Vacatio legis">
Vacatio legis

Vacatio legis (łac. "próżnowanie ustawy") – określony w przepisach prawa okres między publikacją aktu prawnego a jego wejściem w życie. Celem "vacationis legis" jest umożliwienie wszystkim zainteresowanym zapoznanie się z nowymi przepisami i przygotowanie do ewentualnych zmian, jakie mogą wynikać z ich wejścia w życie.
"Vacatio legis" w Polsce.
Zgodnie z przepisami ustawy z dnia 20 lipca 2000 roku o ogłaszaniu aktów normatywnych i niektórych innych aktów prawnych, akty normatywne, zawierające przepisy powszechnie obowiązujące, ogłaszane w dziennikach urzędowych wchodzą w życie co do zasady, po upływie czternastu dni od dnia ich ogłoszenia, chyba że dany akt normatywny określi późniejszy termin.
W uzasadnionych przypadkach akty normatywne mogą wchodzić w życie w terminie krótszym niż czternaście dni, a jeżeli ważny interes państwa wymaga natychmiastowego wejścia w życie aktu normatywnego i zasady demokratycznego państwa prawnego nie stoją temu na przeszkodzie, dniem wejścia w życie może być dzień ogłoszenia tego aktu w dzienniku urzędowym.
Przepisy porządkowe wchodzą w życie po upływie trzech dni od dnia ich ogłoszenia. W uzasadnionych przypadkach takie przepisy mogą wchodzić w życie w krótszym terminie, a jeżeli zwłoka w wejściu ich w życie mogłaby spowodować nieodwracalne szkody lub poważne zagrożenia życia, zdrowia lub mienia, można zarządzić wejście ich w życie z dniem ich ogłoszenia. Możliwe jest działanie z mocą wsteczną aktu normatywnego, jeżeli zasady demokratycznego państwa prawnego nie stoją temu na przeszkodzie - stanowi o tym art. 5 ustawy z dnia 20 lipca 2000 r. o ogłaszaniu aktów normatywnych i niektórych innych aktów prawnych.

</doc>
<doc id="68686" url="https://pl.wikipedia.org/wiki?curid=68686" title="Ciąg Eulera">
Ciąg Eulera

Ciąg Eulera – ciąg, którego elementy określone są wzorem:
Ciąg ten nazwano na cześć Leonharda Eulera.
Pierwsze 40 wyrazów tego ciągu są liczbami pierwszymi i odkrycie tego ciągu było w czasach Eulera wyczynem – niełatwo było uzyskać tyle wartości pierwszych z rzędu bez komputera. Jednak dla formula_2 otrzymujemy liczbę złożoną. Ogólniej, formula_3 jest podzielne przez 41 dla każdego formula_4 dającego z dzielenia przez 41 resztę 0 lub 1. Zatem dla takich naturalnych formula_4 liczba formula_3 jest zawsze złożona, z wyjątkiem formula_4 równego 0 lub 1. Jasno widać to z równości:
Podobnie, 43 jest dzielnikiem formula_9 dla każdego formula_4 dającego resztę 42 (czyli −1) z dzielenia przez 43 itd.
Pewne wyrazy złożone formula_9.
Niech formula_12 Wtedy, dla formula_13 całkowitego:
gdzie formula_15 więc oba czynniki rozłożenia są formula_16 Otrzymaliśmy więc rozkład właściwy, pokazujący, że formula_17 jest liczbą złożoną. Co więcej, dla każdego rozkładu
dostajemy dwie nieskończone serie – jedną dla formula_19 drugą dla formula_20
(ale wypiszemy ją tylko dla formula_21):
czyli
Biorąc pod uwagę oba parametry formula_13 i formula_25 otrzymujemy formula_26-parametrową
rodzinę rozkładów.
Niech na przykład formula_27 Wtedy formula_28 więc:

</doc>
<doc id="68687" url="https://pl.wikipedia.org/wiki?curid=68687" title="Ciąg funkcyjny">
Ciąg funkcyjny

Ciąg funkcyjny – ciąg, którego wyrazami są funkcje; czasem wymaga się, by były określone na tym samym zbiorze, tj. miały tę samą dziedzinę.
Zbieżność.
Dla ciągów funkcyjnych rozważa się zagadnienie ich zbieżności. W zależności od kontekstu i przestrzeni funkcji wyróżnia się:

</doc>
<doc id="68688" url="https://pl.wikipedia.org/wiki?curid=68688" title="Leonard Euler">
Leonard Euler



</doc>
<doc id="68689" url="https://pl.wikipedia.org/wiki?curid=68689" title="Międzynarodowe Targi Poznańskie">
Międzynarodowe Targi Poznańskie

Międzynarodowe Targi Poznańskie (MTP) – lider wśród ośrodków targowych w Polsce i Europie Środkowo-Wschodniej. Obiekt należący do Grupy MTP. Międzynarodowe Targi Poznańskie istnieją od 1921 r. Według danych Polskiej Izby Przemysłu Targowego wydarzenia Grupy MTP przyciągnęły w roku 2018 ponad 11 tysięcy wystawców, wynajęto prawie 500 tysięcy metrów kwadratowych powierzchni wystawienniczej. Targi organizowane przez Grupę MTP odwiedziło w 2018 roku ponad 850 tysięcy uczestników, co stanowiło ponad 50% wszystkich uczestników podobnych wydarzeń w Polsce. Międzynarodowe Targi Poznańskie posiadają ok. 55% udziałów w rynku targowym w Polsce, należą do organizacji skupiających liderów targowych świata (UFI – Światowe Stowarzyszenie Przemysłu Targowego i Centrex – Międzynarodowy Związek Statystyk Targowych), jako członek założyciel.
W połowie drogi z Warszawy do Berlina i w zasięgu 7 aglomeracji, w centrum Poznania, zlokalizowane są tereny targowe o powierzchni 212,5 ha, w tym teren wystawowy z obiektami i terenami administracyjnymi o powierzchni 22,9 ha. Międzynarodowe Targi Poznańskie posiadają 16 pawilonów wystawowych oraz 81 sal konferencyjnych.
Historia.
W 1911 w Poznaniu na terenach u zbiegu obecnych ulic Roosevelta i Bukowskiej odbyła się Wystawa Wschodnioniemiecka. Wzniesiono wtedy charakterystyczną Wieżę Górnośląską, którą zaprojektował Hans Poelzig, profesor politechniki w Berlinie. Poelzig należał do czołówki architektów propagujących nową estetykę wczesnomodernistyczną rozwijając styl ekspresjonistyczny. Choć znawcy architektury uznali Wieżę Górnośląską za dzieło sztuki, nie budziła ona zachwytu wśród poznaniaków, była przykładem dominacji niemieckiej architektury nad miastem. Pod koniec lat 20. XX w. nie pasowała do estetyki przygotowywanych na PeWuKę pawilonów. Aby przystosować ją do ówczesnej zabudowy, pomalowano jej żelazną konstrukcję na czerwono i niebiesko. Dziś na fundamencie wieży stoi ażurowa Iglica, symbol Międzynarodowych Targów Poznańskich.
Idea zorganizowania przez Polaków targów w Poznaniu narodziła się w 1917 r., podczas zjazdu Związku Towarzystw Kupieckich w Poznaniu. Była to organizacja skupiająca polskich kupców z Wielkopolski i Pomorza Gdańskiego. Miały to być targi międzynarodowe, zorganizowane na wzór Targów Lipskich. Pomysł na organizację cyklicznych wystaw wcielony został w życie parę lat później, po wygranym przez Polaków Powstaniu Wielkopolskim. I Targ Poznański, jak wówczas nazywała się impreza, miał miejsce w 1921 (od 28 maja do 5 czerwca), a pierwszym dyrektorem został Mieczysław Krzyżankiewicz. Pierwsze targi o charakterze międzynarodowym miały miejsce w 1925. Do tego momentu w targach mogły uczestniczyć firmy polskie, firmy z Wolnego Miasta Gdańska oraz firmy zagraniczne, które miały swoje filie w Polsce i reprezentowali je polscy obywatele. Jednak rok wcześniej, w 1924 doszło do podpisania umów z firmami z Czechosłowacji, Francji, Jugosławii, Łotwy, Niemiec, Rumunii, Szwajcarii i Szwecji. W 1927 targi zostały przyjęte do Związku Targów Międzynarodowych.
Intensywny rozwój w okresie hossy lat 20. XX wieku ukoronowała olbrzymia Powszechna Wystawa Krajowa, którą zwiedziło 4,5 mln osób. W tym samym 1929, zaczął się Wielki Kryzys. Mimo trudnej sytuacji gospodarczej firma przetrwała i w końcu dwudziestolecia międzywojennego stała się jedną z największych tego typu w Europie. II wojna światowa przerwała jej działalność. Na terenach MTP umieszczono fabrykę samolotów Focke-Wulf, cel alianckich nalotów. Podczas walk w 1945 zniszczono 85% terenów targowych. Pierwsza impreza targowa po wojnie odbyła się w 1946, zorganizowano wtedy wystawę „Dom i Odzież”. Od 1947 znów Targi stały się imprezą międzynarodową i od tego czasu MTP rozwijają się i modernizują.
W czasach PRL Targi posiadały także placówki na Edwardowie, gdzie przedstawiano maszyny budowlane, górnicze, rolnicze i transportowe – w ruchu i na Malcie, w której odbywały się ekspozycje sprzętu sportowo-turystycznego.
W 1996 r. wyróżnione statuetką Dobosz Powstania Wielkopolskiego, przyznawaną przez Zarząd Główny Towarzystwa Pamięci Powstania Wielkopolskiego 1918/1919.
Zabytki na Targach Poznańskich.
Wieża Górnośląska
Wieżę Górnośląską wzniesiono w 1911 roku na Wystawę Wschodnioniemiecką zorganizowaną przez Prusaków. Była ona symbolem tejże wystawy, podobnie jak symbolem światowej wystawy w Paryżu w 1889 roku była wieża Eiffla. Wieżę zaprojektował niemiecki architekt Hans Poelzig, dyrektor Szkoły Sztuki i Rzemiosła Artystycznego oraz, przez pewien czas, zastępca dyrektora Akademii Sztuki w Berlinie. Poelzig należał wówczas do czołówki architektów propagujących nową estetykę, która później stała się popularna w USA jako art déco.
Na szycie Wieży Górnośląskiej ustawiono zbiornik wodny o pojemności 4 tys. m³, był to wówczas największy sztuczny zbiornik wodny w ówczesnej Rzeszy. Zbiornik zlikwidowano na Powszechną Wystawę Krajową, a w jego miejscu usytuowano kawiarnię. Była to najwyżej położona kawiarnia w Poznaniu. Wewnątrz wieży zamontowano windę, a na jej szczycie reflektor o mocy 61 milionów świec. Choć znawcy architektury uznawali Wieżę Górnośląską za dzieło sztuki, nie budziła ona zachwytu wśród poznaniaków. Nie pasowała bowiem do architektury PeWuKi. Żelazną konstrukcję pomalowano na czerwono i niebiesko.
Wieża Górnośląska, w latach 20. sławna w Niemczech, stała się główną inspiracją dla Ericha Kettelhunta, który projektował wieżowce do filmu „Metropolis”. Kierując się projektami Poelziga, Kettelhut wybrał dla swoich wieżowców modernistyczny styl – masywne proporcje oraz budowę na planie okręgu. Wizja Kettelhuta wywarła ogromy wpływ na scenografie takich filmów science fiction jak „Blade Runner” oraz animowany „Matrix”.
Na stalowej konstrukcji, pochodzącej z oryginalnej wieży, stoi ażurowa Iglica, symbol Międzynarodowych Targów Poznańskich. Autorem projektu przebudowy był prof. arch. Bolesław Szmidt. Przy budowie 64-metrowej Iglicy wykorzystano fragmenty stalowej konstrukcji Wieży Górnośląskiej.
Pałac Targowy oraz Dom Administracyjny
Pałac Targowy (dzisiejszy pawilon 12) oraz Dom Administracyjny (dzisiejszy Gmach Administracyjny) powstały w roku 1924 roku. Autorem projektów był inż. Stefan Cybichowski, polski architekt i działacz społeczny. Pałac Targowy to dwukondygnacyjna budowla o monumentalnej, klasycznej architekturze empiru zwieńczona attyką z herbem Poznania pośrodku. Pałac zajmował powierzchnię ponad 8 tys. m². Wewnątrz pałacu, wzdłuż wszystkich ścian, biegła spoczywająca na słupach galeria. Naprzeciw Pałacu Targowego przy ul. Głogowskiej postawiono solidny, tradycyjny w formie Dom Administracyjny z „barokową” restauracją Belveder. Po zniszczeniach wojennych budynek został odbudowany w uproszczonej formie i funkcjonuje pod nazwą: Gmach Administracyjny.
Hala Przemysłu Ciężkiego
Za Domem Administracyjnym architekt Roger Sławski postawił murowaną halę – Wielką Halę Przemysłu Ciężkiego, której budowę rozpoczęto w styczniu 1928 roku. Halę o długości 130 m i powierzchni ponad 5,5 tys. m² wymurowano z cegły a dach o rozpiętości 24 m skonstruowano z drewna i obito jutą. Po 1945 r. halę odbudowano według projektów arch. S. Kirikina i arch. L. Ballenstedta. Budynek ma trzy nawy, środkowa jest wyższa. Elewacje zewnętrzne zdobiły nietypowe, trójkątne pilastry ze szklanymi podświetlanymi nocą pseudokapitelami. Wewnątrz położono tory kolejowe, które prowadziły z dworca na teren targów.
Hala Reprezentacyjna
Jednym z budynków, które były przygotowywane specjalnie na wystawę PeWuKa był Westybul, zwany również Halą Reprezentacyjną lub Centralną (obecnie zabytkowa część pawilonu 3A). Autorem projektu, był naczelny architekt PeWuKi Roger Sławski. Budowę obiektu o pow. 1964 m² rozpoczęto w marcu 1928 roku.
Hala Reprezentacyjna otrzymała kształt prostokąta, wydłużonego wzdłuż ulicy Marszałka Focha. Styl zaproponowany przez Sławskiego łączył elementy europejskiej klasyki architektonicznej o tradycji prostych, rzeczowych układów form. Był on nacechowany harmonią, umiarem, symetrią i spokojnym rytmem. Kompozycja dawnej Hali Reprezentacyjnej była logiczna, wyrazista i statyczna.

</doc>
<doc id="68690" url="https://pl.wikipedia.org/wiki?curid=68690" title="MTP">
MTP



</doc>
<doc id="68691" url="https://pl.wikipedia.org/wiki?curid=68691" title="Ciąg nieskończony">
Ciąg nieskończony



</doc>
<doc id="68692" url="https://pl.wikipedia.org/wiki?curid=68692" title="Ciąg rozbieżny">
Ciąg rozbieżny



</doc>
<doc id="68693" url="https://pl.wikipedia.org/wiki?curid=68693" title="Cięciwa">
Cięciwa

Cięciwa – odcinek łączący dwa dowolne punkty na okręgu, krzywej, bądź powierzchni. Najdłuższa możliwa cięciwa dla danego okręgu (lub ogólniej dla dowolnego zbioru punktów) nazywana jest średnicą.
Cięciwy okręgu.
Dla cięciw okręgu zachodzą zależności:
gdzie:

</doc>
<doc id="68694" url="https://pl.wikipedia.org/wiki?curid=68694" title="Cięciwa (łucznictwo)">
Cięciwa (łucznictwo)

Cięciwa – element broni neurobalistycznej (np. łuku, kuszy, balisty) służący do napinania łuczyska, przenosząc tym samym energię z ramion na wystrzeliwany pocisk. Dawniej cięciwy wykonywano z włókien roślinnych, takich jak len, konopie czy jedwab, oraz ze ścięgien, włosia końskiego lub jelit zwierzęcych, które do tego celu były suszone i wyprawiane.
Cięciwy we współczesnych łukach sportowych wykonane są z tworzyw sztucznych charakteryzujących się praktycznie zerową rozciągliwością i małymi oporami ruchu w powietrzu. Współczesne cięciwy robi się z materiałów, takich jak Fast-Flight czy Dacron.
Cięciwa kuszy była zazwyczaj grubsza niż cięciwa łuku, aby wytrzymać większe obciążenia w trakcie naciągu i wystrzeleniu bełtu.

</doc>
<doc id="68695" url="https://pl.wikipedia.org/wiki?curid=68695" title="Las Palmas (Teksas)">
Las Palmas (Teksas)

Las Palmas – jednostka osadnicza w Stanach Zjednoczonych, w stanie Teksas, w hrabstwie Zapata.

</doc>
<doc id="68696" url="https://pl.wikipedia.org/wiki?curid=68696" title="Żagań">
Żagań

Żagań (pol. hist. "Żegań", "Żegan" lub "Zegan"; , "Sagan in Schlesien" lub "Sagan am Bober"; łuż. "Zahań"; ; , "Saganum", "Sagnum", "Zagano" lub "Zager") – miasto, będące jednocześnie gminą miejską i siedzibą gminy wiejskiej Żagań, zlokalizowane w zachodniej Polsce, w województwie lubuskim, na pograniczu Niziny Śląsko-Łużyckiej i Wału Trzebnickiego, nad Bobrem i Czerną Wielką; siedziba powiatu żagańskiego. Usytuowane w odległości 40 km od granicy polsko-niemieckiej i 100 km od granicy polsko-czeskiej.
Według danych GUS z 31 grudnia 2019 r. Żagań liczył 25 668 mieszkańców.
Żagań jest lokalnym ośrodkiem usługowo-przemysłowym, a także węzłem komunikacyjnym, w którym zbiega się droga krajowa nr 12 i dwie drogi wojewódzkie oraz kilka linii kolejowych. Miasto jest siedzibą dowództwa 11 Lubuskiej Dywizji Kawalerii Pancernej oraz kilku innych jednostek wojskowych.
Położenie.
Żagań leży w południowo-zachodniej Polsce, na południowych krańcach województwa lubuskiego, w środkowo-zachodniej części powiatu żagańskiego, w środkowym biegu Bobru – lewobrzeżnego dopływu Odry, na wysokości 102 m n.p.m. (centrum). Położenie geograficzne miasta określają współrzędne 51°37′N 15°19′E.
Według danych z 1 stycznia 2010 r. powierzchnia miasta wynosiła 40,38 km². Miasto stanowi 3,57% powierzchni powiatu żagańskiego. Ponad 54% obszaru miasta zajmują lasy, zaś gospodarstwa i działki rolne zlokalizowane na terenie miasta zajmują 15% powierzchni Żagania. Obszar chronionego krajobrazu stanowi niespełna 4% powierzchni miasta.
Według podziału fizycznogeograficznego Jerzego Kondrackiego obszar Żagania zawiera fragmenty trzech mezoregionów: Wzniesień Żarskich, Wzgórz Dalkowskich oraz Borów Dolnośląskich. Dwie pierwsze wchodzą w skład Wału Trzebnickiego – pasa wzniesień o przebiegu zbliżonym do równoleżnikowego, który uważany jest za granicę zlodowacenia środkowopolskiego w stadiale Warty. Rozpościerające się na południe od miasta Bory Dolnośląskie należą do odrębnej prowincji Niziny Śląsko-Łużyckiej.
Płynący przez Żagań Bóbr daje początek przełomowej dolinie Bobru długości ok. 10 km głęboko wciętej w Wał Trzebnicki. W tym miejscu rzeka dzieli Wał Trzebnicki na dwie części: lewobrzeżną i prawobrzeżną. Lewobrzeżna część miasta wznosząca się od koryta Bobru na zachód to początek Wzniesień Żarskich, zaś prawobrzeżna, wznosząca się na wschód to początek Wzgórz Dalkowskich. W północnej części miasta – Lutni zasila wody Bobru płynąca z południa rzeka Czerna Wielka będąca lewobrzeżnym jego dopływem.
Historycznie miasto przynależy do Dolnego Śląska, jednak po II wojnie światowej związki Żagania z tą krainą osłabły – w latach 1950–1975 miasto należało do „dużego” województwa zielonogórskiego, w latach 1975–1998 do „małego” województwa zielonogórskiego, a od 1999 znajduje się w województwie lubuskim. Miasto Żagań graniczy z Gminą Żagań, Gminą Iłowa (powiat żagański) i Gminą Żary (powiat żarski).
Miasto znajduje się w odległości 40 km od granicy polsko-niemieckiej i 100 km od granicy polsko-czeskiej. Przez Żagań biegnie droga krajowa nr 12 oraz dwie drogi wojewódzkie: droga wojewódzka nr 295 i droga wojewódzka nr 296. Ponadto przez miasto przechodzi kilka linii kolejowych.
Toponimia.
Pochodzenie polskiego słowa Żagań (dawniej Żegań) różni się od niemieckiego słowa Sagan. Niemiecka nazwa miasta mogła pochodzić od słowa "sagan", oznaczającego kocioł, jednak ta teza nie ma wielu zwolenników. Rolf Kipphan kojarzył nazwę ze świętym ogniem z paleniska germańskiej chaty, zaś Arthur Heinrich tłumaczy pochodzenie nazwy miasta od słowiańskiego słowa określającego kawałek gruntu (łąki) – zagonu. Tymczasem polska nazwa miasta pochodzi od "staropolskiego słowa żagwia" oznaczającego zażegać, zapalać, rozpalać.
Niemiecki nauczyciel Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia nazwę miejscowości zanotowaną w dokumencie z 1202 roku jako "Zegan" podając jej znaczenie "„Brandfleck”", czyli "„Pogorzelisko, wypalone miejsce”". Stanisław Rospond również wyprowadza nazwę Żagań od staropolskich słów oznaczających spalanie: "żec", "żegać", "żagiew", co mogło być echem po początkach osadnictwa, związanych z wypalaniem puszczy pierwotnej. Za trafnością tej tezy przemawiają także nazwy okolicznych miejscowości: Żary, Zgorzelec, Pożarów.
W 1475 roku w łacińskich statutach "Statuta synodalia episcoporum Wratislaviensium" miejscowość wymieniona jest w zlatynizowanej formie "Zager". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Saganum", "Zeganum". Na miedziorycie autorstwa Johanna W. Wielanda i Matthaeusa von Schubartha z 1736 roku widnieje z kolei łacińska nazwa "Saganensis".
W 1750 roku nazwa "Zegan" wymieniona została w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska. Inną polską nazwę – "Żegan" – wymienił śląski pisarz Józef Lompa w książce „Krótki rys jeografii Szląska dla nauki początkowej” wydanej w Głogówku w 1847 roku. Z kolei słownik geograficzny Królestwa Polskiego z 1895 podaje polską nazwę "Żegań" oraz łacińskie: "Saganum", "Zagano" i "Sagnum".
Na początku XX wieku zaczęto używać również niemiecką nazwę "Sagan in Schlesien", a od połowy lat 30. do 1945 także "Sagan am Bober".
Przez krótki okres po zakończeniu II wojny światowej używana była historyczna nazwa "Żegań". 19 maja 1946 nazwa miasta została urzędowo ustalona w brzmieniu "Żagań". Tymczasem po przyłączeniu Międzylesia do Warszawy w połowie lat 50. jedną z ulic nazwano "Żegańską", która obowiązuje do dnia dzisiejszego.
Historia.
Według legendy Żagań został założony ok. 700 roku przez słowiańską księżniczkę Żagannę, która była córką Wandy, a wnuczką króla Kraka. Dziś jej imię nosi jedna z głównych ulic miasta.
Pierwsza historyczna wzmianka o Żaganiu, jako grodzie kasztelańskim, pochodzi z 23 maja 1202 roku. Wówczas kasztelan żagański Stefan ("comes Stephanus castellanus meus de Sagan") został wymieniony po raz pierwszy w charakterze świadka w dokumencie wystawionym przez Henryka Brodatego dla klasztoru w Lubiążu. Gród powstał zapewne wcześniej, lecz po roku 1155, gdyż wydana wtedy bulla papieska, wymieniająca wszystkie graniczne kasztelanie Śląska, Żagania nie ujmuje. Lokalizacja grodu nie została dotychczas naukowo ustalona, ale przyjęło się, że był on położony nad Bobrem w odległości około 1,5 km na północ od powstałego później miasta. Bardzo prawdopodobne, że znajdował się on na Wzgórzu Zamkowym. Gród strzegł przeprawy, przez którą szedł Niski Trakt, ważny szlak handlowy, łączący Wielkopolskę z południowymi Niemcami.
W pobliżu grodu powstała, zapewne już w XII wieku, osada typu targowego. Położona była na terenie obecnej wsi Stary Żagań, gdzie zachowany jest do dziś romański kościół. Niedogodne usytuowanie osady w stosunku do głównego traktu handlowego, stało się przyczyną translokacji targu, które nastąpiło około 1230 roku. Osada została przeniesiona w pobliżu przeprawy, na terenie obecnego śródmieścia Żagania. Nową osadę zlokalizowano prawdopodobnie w okolicach obecnego zespołu poaugustiańskiego. Jej szybki rozwój sprawił, że miasto otrzymało od księcia Konrada I prawa miejskie. Nie zachował się jednak akt lokacyjny, stąd też dokładna data nadania praw miejskich jest niemożliwa do ustalenia, aczkolwiek musiało to nastąpić między 1248 a 1260 rokiem.
Kościół szpitalny wzniesiony przy szpitalu pod tym samym wezwaniem założono w drugiej połowie XIII wieku na dawnym żagańskim przedmieściu, czyli poza murami miejskimi, przy obecnej ulicy Armii Krajowej. Pierwsza wzmianka w dokumentach pochodzi z 1320 r. mówiąca o zwiększeniu dotacji na kościół przez księcia Henryka IV. Następna pochodzi z 1349 roku kiedy to żagański mieszczanin Peter Unglowbe (posiadał również Słocinę i Podbrzezie Dolne) Cisów przekazywał na rzecz szpitala św. Ducha w Kożuchowie. Pierwotnie była to prosta budowla posiadająca tylko nawę i prezbiterium. Prawdopodobnie w XV w nastąpiła przebudowa kościoła w stylu gotyckim. Nawa otrzymała wówczas nowy płaski strop a prezbiterium sklepienie sieciowe. Od północy dobudowano również małą zakrystię. W latach 1522–1524 oddany był do użytkowania luteranom. Kolejnej przebudowy dokonano w drugiej połowie XVII w. Nastąpiła wówczas rozbudowa kościoła w kierunku zachodnim, a wnętrza otrzymały nowe wyposażenie. Z tego okresu pochodzą też otwory okienne. Szpital znajdował się na zapleczu kościoła, a całość otoczona była murem z bramką od ulicy. W 1830 roku wzniesione zostały nowe zabudowania szpitala, które zostały ostatecznie zlikwidowane w XIX w. Ostatnia renowacja nastąpiła w końcu XX w., kiedy to zamurowano dolne partie okien nawy i wykonano nowe elewacje.
Od końca XIII wieku Żagań był stolicą samodzielnego księstwa żagańskiego rządzonego do 1472 przez Piastów śląskich. Pierwszym księciem żagańskim był Przemko, który nakazał powiększyć miasto w kierunku wschodnim, powstał wówczas obecny plac Słowiański. W 1284 przeniósł zakon augustianów z Nowogrodu Bobrzańskiego do Żagania. W latach 1461–1472 Jan II Szalony walczył ze swoim bratem Baltazarem o Żagań, który natychmiast po wygranej w 1472 sprzedał księstwo żagańskie książętom saskim. W tym okresie księstwem rządziło pięciu książąt z rodu Wettinów, z których ostatni, książę Moritz, w 1549 wymienił Żagań za terytoria czeskie, przekazując go królowi Ferdynandowi Habsburgowi.
W 1627 cesarz Ferdynand II Habsburg sprzedał księstwo dowódcy swoich wojsk Albrechtowi Wallensteinowi. Za jego rządów miasto bardzo się rozwinęło. Albrecht Wallenstein sprowadził do miasta wielkiego uczonego, astronoma Jana Keplera, który prowadził w Żaganiu obserwacje astronomiczne i meteorologiczne. Dzięki jego zabiegom uruchomiono pierwszą drukarnię w mieście (1629), a także rozpoczęto przebudowę średniowiecznego zamku na barokowy pałac. Drukarnię tę otworzył zięć Keplera – Jakub Bartsch wydając w niej ostatnie dzieła Keplera – w 1630 kolejny tom "Efemeryd", zaś w 1634 "Somnium". Dalsze losy drukarni są nieznane.
W latach 1632–1633 zarazy oraz liczne grabieże spowodowały spustoszenia i zniszczenia Żagania oraz jego okolic. Po tragicznej śmierci Wallensteina w 1634 miasto wróciło pod władanie Habsburgów. Odbudowa miasta miała miejsce za panowania księcia Wacława Euzebiusza Lobkowica, któremu odstąpił księstwo cesarz Ferdynand III Habsburg. W 1677 w mieście wybuchł ogromny pożar, który strawił wiele kościołów i budynków, w tym także bibliotekę klasztoru augustianów. W 1730 znów wybuchł wielki pożar, w wyniku którego spłonęło prawie całe miasto. Odbudowę rozpoczęto jeszcze w czasach habsburskich, borykano się jednak z trudnościami finansowymi.
W 1785 księstwo przeszło w posiadanie Piotra Birona, księcia kurlandzkiego. W latach 1842–1862 za czasów panowania księżnej Doroty de Talleyrand-Périgord, najmłodszej córki Birona, Żagań stał się ważnym ośrodkiem życia kulturalnego i politycznego o znaczeniu ponadregionalnym. W mieście przebywały wówczas takie sławy jak Ferenc Liszt, Božena Němcová czy Honoré de Balzac. Po śmierci księżnej Doroty księstwo żagańskie przeszło w ręce jej syna Napoleona Ludwika de Valencay i jego spadkobierców. W czasie I wojny światowej istniał obóz jeńców rosyjskich, a po 1919 przetrzymywano tu powstańców wielkopolskich i polskich działaczy niepodległościowych. Potomkowie Birona rządzili Żaganiem do 1935 roku, kiedy to władze III Rzeszy skonfiskowały pałac książęcy, a samego księcia Bosona II uznały za wroga państwa i pozbawiły obywatelstwa.
Podczas II wojny światowej Żagań i okoliczne miejscowości stały się miejscem lokalizacji obozów jenieckich. Jesienią 1939 Niemcy zorganizowali Stalag VIII C, którego pierwszymi jeńcami byli Polacy – uczestnicy kampanii wrześniowej, jednak w późniejszym okresie znalazło się tu kilkadziesiąt tysięcy jeńców różnych narodowości.
Najbardziej znanym żagańskim obozem jenieckim był Stalag Luft 3, przeznaczony dla alianckich lotników, z którego w nocy z 24 na 25 marca 1944 miała miejsce "Wielka ucieczka". 76 jeńców uciekło wówczas przez tunel w ziemi, drążony wcześniej przez wiele miesięcy. Ostatecznie tylko trzem uczestnikom udało się zbiec. Wielka ucieczka doprowadziła do furii Hitlera, który rozkazem znanym w historii jako "Sagan-Befehl" rozkazał zabić wszystkich uczestników ucieczki.
W styczniu 1944 przy obecnej ul. Kożuchowskiej (wówczas niem. "Freistädter Chaussee", od "Freistadt" – Kożuchów) uruchomiony został podobóz Stalagu Luft III – "Kriegsgefangenlager der Luftwaffe nr 4 Sagan-Belaria". Leżał na północno-wschodnich przedmieściach miasta w pobliżu parku Belaria i rozciągał się w kierunku Wzgórza Zamkowego (niem. "Burgberg") z wieżą Bismarcka. Powstał w przebudowanym wcześniejszym obozie dla jeńców radzieckich ("Arbeitskommando Belaria") wykorzystywanych do pracy m.in. na lotnisku "Sagan Küpper" (niem. "Küpper" – Stara Kopernia) obecnie przynależnemu administracyjnie do podżagańskiego Tomaszowa.
16 lutego 1945, po czterodniowych zaciętych walkach, oddziały 117 Berdyczowskiej Gwardyjskiej Dywizji Strzeleckiej zajęły prawobrzeżną część Żagania. Następnego dnia oddziały niemieckie, zagrożone okrążeniem, wycofały się z lewobrzeżnej części miasta. 18 lutego 1945 w budynku przy ul. Keplera 24 (obecna siedziba WKU) rozpoczął swoje urzędowanie Zarząd Wojskowego Komendanta Miasta Żagania (). 10 maja 1945 do miasta przybył pełnomocnik rządu na Obwód nr 22 (Żagań), Henryk Grabarczyk wraz z grupą organizacyjną administracji i dwudziestoma funkcjonariuszami MO pod dowództwem sierżanta Franciszka Krupnika. Rozpoczęto wówczas proces wysiedlania ludności niemieckiej. Na ich miejsce przybyli przymusowi polscy wysiedleńcy z Kresów Wschodnich oraz ludność z różnych regionów Polski. Rozpoczęła się mozolna odbudowa miasta, które podczas wojny uległo ogromnym zniszczeniom.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 205 Ministerstwo Bezpieczeństwa Publicznego utworzyło w Żaganiu. W 1967 władze PRL i Francji podpisały porozumienia o wypłacie odszkodowania za dobra żagańskie w wysokości 2,5 mln dolarów, które spłacano do 1983.
Garnizon Żagań.
Żagań był i jest kojarzony z dużym garnizonem wojskowym. Wojsko stacjonuje w Żaganiu nieprzerwanie od drugiej połowy XIX wieku. Najpierw były to wojska pruskie, później Reichswehra następnie Wehrmacht. Po II wojnie światowej ― Armia Czerwona (do 1993 roku) i Ludowe Wojsko Polskie, a obecnie Siły Zbrojne Rzeczypospolitej Polskiej i wojska NATO, tj. Pancerna Brygadowa Grupa Bojowa (ang. "Armored Brigade Combat Team").
Zabytki.
Do wojewódzkiego rejestru zabytków wpisane są:
inne zabytki:
Demografia.
Dane z 30 czerwca 2004:
Piramida wieku mieszkańców Żagania w 2014 roku.
Urbanistyka.
Osiedla mieszkaniowe:
Gospodarka.
Historia.
Gospodarcze podstawy rozwoju miasta stwarzały od najdawniejszych czasów rzemiosło i handel. Od średniowiecza istniały w Żaganiu cechy piekarzy, rzeźników, krawców i szewców. Potwierdzone zostały cechy kuśnierzy, produkujących nie tylko na potrzeby lokalne, ale także na eksport. W tym czasie czynne były także żagańskie kuźnice, produkujące żelazo z występującej w okolicy rudy darniowej. Poważną rolę w gospodarce miasta odgrywało rybołówstwo, a obecność rybaków w Żaganiu została potwierdzona już w 1299 roku.
Istotne znaczenie gospodarcze spełniał handel, mającyjący dogodne warunki rozwoju w związku z położeniem Żagania przy głównej drodze handlowej. Obecność cechu kupców, zajmujących się handlem, została udokumentowana już w XIV wieku. Źródła pisane z tego okresu potwierdzają również istnienie targu solnego i corocznych jarmarków.
Tradycje rzemiosła przejął w XIX wieku przemysł. W 1802 uruchomiono fabrykę papieru, w 1863 zbudowano gazownię, a w 1878 austriacka firma włókiennicza Mos. Löw Beer założyła w Żaganiu swoją filię.
W wyniku II wojny światowej zniszczenia przemysłu wyniosły 75%. Pomimo trudności miasto stało się znaczącym ośrodkiem przemysłu włókienniczego i metalowego. Funkcjonowały tu prężne Żagańskie Zakłady Przemysłu Wełnianego, Żagańska Czesalnia Wełny czy Przedsiębiorstwo Produkcji Sprzętu Domowego „Zamex” (dawniej „Polar”), znany w kraju producent zamrażarek. Przekształcenia ustrojowe i gospodarcze spowodowały, że zakłady te już nie istnieją, a wspomniane dziedziny przemysłu odgrywają mniejszą rolę.
Stan obecny.
Upadek największych zakładów i wzrost bezrobocia skłoniły władze miasta do działań zmierzających do powstania nowych miejsc pracy. W 2003 r. powstała Żagańska Strefa Gospodarcza, w skład której weszło łącznie ponad 60 ha terenów inwestycyjnych. Z oferty skorzystało dotychczas kilka przedsiębiorstw, które wybudowały w Żaganiu hale produkcyjne.
W tym samym okresie w Żaganiu powołano także spółki komunalne zajmujące się gospodarką wodno-ściekową, gospodarowaniem odpadami komunalnymi i robotami drogowymi, doradztwem i pozyskiwaniem środków zewnętrznych, zarządzaniem obiektami i prowadzeniem inwestycji. Posunięcie to miało na celu podniesienie poziomu usług i efektywniejsze zarządzanie finansami.
Według danych z 2011 r. na terenie Żagania miało siedzibę 3084 podmiotów gospodarki narodowej, w tym 2830 należących do sektora prywatnego i 254 należących do sektora publicznego.
Według Strategii rozwoju powiatu żagańskiego z 2008 i sprawozdania z działalności Powiatowego Urzędu Pracy w Żaganiu z 2010 do największych i najbardziej dynamicznie rozwijających się pracodawców w Żaganiu należą:
Według danych z 31 sierpnia 2011 w mieście zarejestrowanych było 1575 bezrobotnych, z czego 941 stanowiły kobiety.
Transport.
Transport drogowy.
Przez Żagań biegną następujące drogi o znaczeniu ponadlokalnym:
Transport kolejowy.
Historia żagańskiej kolei sięga 1846 roku. Dawniej miejski dworzec był największym węzłem kolejowym w regionie, jednak jego rola z roku na rok jest coraz mniejsza. Przez miasto przebiegają następujące linie kolejowe:
W 2020 r. Żagań miał bezpośrednie połączenia kolejowe z miejscowościami: Forst, Legnicą, Zieloną Górą, Żarami, Wrocławiem, Opolem, Częstochową, Warszawą.
Przewozy autobusowe.
Za transport lokalny odpowiada Miejski Zakład Komunikacyjny w Żaganiu, z którego korzystają mieszkańcy Żagania, Żar i mieszkańcy innych miejscowości powiatu żagańskiego i żarskiego. Obsługą połączeń dalekobieżnych zajmuje się głównie PKS Żary, dzięki któremu Żagań ma bezpośrednie połączenia autobusowe m.in. z Gorzowem Wielkopolskim, Poznaniem, Wrocławiem, Zieloną Górą i Zgorzelcem.
Kultura.
Wiodącą rolę w organizacji życia kulturalnego miasta odgrywa Żagański Pałac Kultury mieszczący się w Pałacu Książęcym. Centrum realizuje zadania m.in. w zakresie promocji kultury i edukacji kulturalnej poprzez organizowanie licznych imprez kulturalnych (koncerty, spektakle teatralne, wystawy fotograficzne itp.), imprez plenerowych, warsztatów okolicznościowych, animacji kulturalnych (cykliczne przeglądy, konkursy itp.) oraz utrzymywanie sekcji zainteresowań (tj. Szkoła Talentów, Uniwersytet Trzeciego Wieku). Podobną funkcję pełni Klub Garnizonowy, w którym działają sekcje: teatralna, teatru jednego aktora, muzyczna, plastyczna, taneczna, instrumentalna i tamburmajorek.
Znaczącą rolę w promocji i organizowaniu życia kulturalnego Żagania odgrywa środowisko skupione wokół Państwowej Szkoły Muzycznej I i II stopnia, stanowiące centrum muzyczne regionu. Funkcję upowszechniania kultury realizują również placówki biblioteczne: Miejska Biblioteka Publiczna im. Papuszy, filia Wojewódzkiej Biblioteki Pedagogicznej oraz Biblioteka Klubu Garnizonowego. W Żaganiu mieści się także Muzeum Obozów Jenieckich, położone na terenie dawnych niemieckich obozów jenieckich.
Do najważniejszych cyklicznych imprez kulturalnych w mieście należą:
Żagań w literaturze i filmie.
Wczesnosłowiańską i niemiecką historię miasta opisują legendy (m.in. Legenda o Żagannie) autorstwa Izabeli Koniusz. Za sprawą czeskiej pisarki Boženy Němcovej Żagań został uwieczniony w literaturze światowej. W swoim opowiadaniu pt. "Sestry" (wyd. 1855), którego akcja rozgrywa się w Żaganiu, Dzietrzychowicach i Niemczy, Němcová zamieściła obszerny opis żagańskiego parku zamkowego, w którym zgromadzili się mieszkańcy miasta i całej okolicy, aby uczestniczyć w zabawie z okazji urodzin księżnej, której pierwowzorem była księżna Dorota de Talleyrand-Périgord. Opowiadanie zostało osnute na faktach i w dużej części pokrywa się ze źródłami historycznymi. Natomiast pierwowzorem postaci księżnej w "Babuni" była księżna Wilhelmina Żagańska, której młoda Božena zawdzięczała odpowiednie wychowanie i wykształcenie.
W 1950 powstał nakręcony przez Brytyjczyków film "The Wooden Horse" (pol. "Drewniany koń"), nakręcony na kanwie wydarzeń z 1943 roku, kiedy w żagańskim obozie jenieckim Stalag Luft III jeńcy wojenni wykopali tunel pod drutami ogrodzenia obozu, wykorzystując jako zasłonę drewnianego konia. Wielka ucieczka ze wspomnianego obozu również doczekała się ekranizacji – w 1963 roku nakręcono film "The Great Escape" (pol. "Wielka ucieczka") ze Steve’em McQueenem i Charlesem Bronsonem w rolach głównych.
W 1965 Żagań i okoliczne poligony posłużyły jako plan filmowy dla serialu "Czterej pancerni i pies" oraz filmu wojennego "Potem nastąpi cisza".
W 2000 roku autor i pilot Wolfgang W.E. Samuel napisał książkę "Niemiecki Chłopiec: Opowieść Uchodźcy" ("German Boy: A Refugee’s Story"). W swoim pamiętniku autor opisuje ostatnie chwile drugiej wojny światowej z perspektywy naiwnego 10-letniego chłopca. Autor jest świadkiem „prania mózgów” przez bezwzględną partię nazistowską i w swoim pamiętniku pokazuje brutalną tragedię wojny oczami dziecka. Wolfgang, jego matka i 5-letnia siostra pozostawiają Żagań (Sagan) i uciekają przed nadciągającą Armią Czerwoną i w kierunku sił amerykańskich.
Po pewnym czasie autor przeniósł się do USA jako ochotnik w służbie Sił Powietrznych Stanów Zjednoczonych. ("US Air Force"). Pamiętnik został napisany po przejściu na emeryturę.
Edukacja.
Miasto jest lokalnym ośrodkiem edukacyjnym, w którym działają szkoły i placówki oświatowe różnego szczebla. W Żaganiu znajduje się obecnie 6 przedszkoli, w tym 4 miejskie:
W mieście znajduje się 6 szkół podstawowych:
W Żaganiu siedzibę mają 3 zespoły szkół ponadgimnazjalnych:
W październiku 2010 rozpoczął działalność Zamiejscowy Ośrodek Dydaktyczny Politechniki Poznańskiej – pierwsza szkoła wyższa w Żaganiu. Rocznie kształciło się tam kilkudziesięciu studentów. W 2014 roku Ośrodek zakończył swoją działalność.
Poza wyżej wymienionymi jednostkami oświatowymi, na terenie miasta działają również następujące ośrodki oświatowe:
Media w Żaganiu.
Niedaleko Żagania, w miejscowości Wichów stoi RTCN Żagań Wichów skąd jest nadawany sygnał radiowy stacji ogólnopolskich i telewizyjny Naziemnej Telewizji Cyfrowej (NTC) – kanałów komercyjnych na kanale 41, z mocą 50 kW.
Gazety w regionie:
Sport.
Najstarszym klubem sportowym w mieście jest Miejski Klub Sportowy „Czarni” Żagań, który powstał w 1957 roku. Największym sukcesem zespołu jest udział w finale Pucharu Polski w sezonie 1964/65. Od sezonu 2008/09 klub grał w II lidze polskiej w piłce nożnej, a w sezonie 2021/2022 występuje w IV lidze lubuskiej. W mieście działa również męski klub siatkarski WKS Sobieski Żagań, którego większość kadry stanowią żołnierze zawodowi. Zespół od sezonu 2010/11 gra w II lidze polskiej w piłce siatkowej.
W Żaganiu funkcjonują jeszcze inne kluby i stowarzyszenia sportowe:
W Żaganiu przy ul. Kochanowskiego funkcjonuje centrum sportowe Arena Żagań, w skład którego wchodzą stadion piłkarsko-lekkoatletyczny, hala sportowo-widowiskowa, kryty basen, hostel i korty tenisowe. Z obiektów położonych w kompleksie korzystają miejskie kluby Czarni Żagań i Sobieski Żagań.
Ponadto w mieście znajduje się czynny w okresie letnim basen miejski, stadion Czarnych Żagań przy ulicy Karpińskiego oraz dwa Orliki: przy szkole podstawowej nr 2 oraz przy szkole podstawowej nr 3.
Wspólnoty wyznaniowe.
Najliczniejszym wyznaniem w Żaganiu jest katolicyzm. Na terenie miasta działalność religijną prowadzą następujące związki wyznaniowe:
Kościół rzymskokatolicki.
W mieście znajdują się 3 parafie rzymskokatolickie, wchodzące w skład Dekanatu Żagań:
W mieście znajduje się siedziba Śląskiego Dekanatu Wojskowego i podlegająca pod niego parafia wojskowa Matki Bożej Hetmanki Żołnierza Polskiego.
Miasta partnerskie.
Lista miast, z którymi władze Żagania podpisały umowę o współpracy:

</doc>
<doc id="68698" url="https://pl.wikipedia.org/wiki?curid=68698" title="Konstanty Rokossowski">
Konstanty Rokossowski

Konstanty Rokossowski (; ur. 15 września 1889 w Telechanach wg ksiąg parafialnych tamże albo 21 grudnia 1896 w Warszawie lub w Komorowie pod Ostrowią Mazowiecką, zm. 3 sierpnia 1968 w Moskwie) – polski i radziecki żołnierz, dowódca, marszałek Polski i marszałek Związku Radzieckiego, dwukrotny Bohater Związku Radzieckiego, polityk, poseł na Sejm PRL I kadencji, wiceprezes Rady Ministrów (1952–1956), członek Biura Politycznego KC PZPR (1950-1956), minister obrony narodowej (1949–1956), wiceminister obrony ZSRR (1958–1962), deputowany do Rady Najwyższej ZSRR II, V, VI i VII kadencji. Budowniczy Polski Ludowej.
Weteran I wojny światowej. Autor operacji „Bagration”, jednego z największych radzieckich zwycięstw II wojny światowej, wykazał swe umiejętności dowódcze w wielu bitwach i operacjach. Skutecznie bronił Moskwy, walczył pod Stalingradem, zdobywał Prusy Wschodnie, Pomorze i Berlin. Uznawany za jednego z najlepszych dowódców II wojny światowej.
Życiorys.
Dzieciństwo i młodość.
Był synem polskiego kolejarza Ksawerego Wojciecha (zm. 1902) wyznania rzymskokatolickiego i nauczycielki z Pińska, Antoniny Owsiannikowej z drobnej szlachty rosyjskiej wyznania prawosławnego (zm. 14 lipca 1906 lub w 1911), którzy spoczywają na Cmentarzu Bródnowskim (kw. 15G, rząd 1, grób 6). Został ochrzczony w cerkwi pw. Trójcy Przenajświętszej w Telechanach.
Ojciec wywodził się ze szlacheckiej rodziny Rokossowskich herbu Glaubicz z Wielkopolski, która przyjęła nazwisko od miejscowości Rokosowo koło Gostynia. Ród Rokossowskich na początku XIX wieku liczył się w sferach ziemiańskich, ale ubożał. Dziadek przyszłego marszałka – Wincenty Rokossowski nie miał już ani własnej ziemi, ani dworu. Był rządcą majątku Stok. Z zachowanych dokumentów rodzinnych wynika, że Rokossowscy walczyli o odzyskanie niepodległości Polski. Ojciec Wincentego, Józef (pradziad marszałka), był porucznikiem 2 Pułku Jazdy Księstwa Warszawskiego, co w dokumencie potwierdzał własnoręcznym podpisem minister wojny, książę Józef Poniatowski. Sam Wincenty za udział w powstaniu styczniowym został uwięziony w warszawskiej Cytadeli.
Konstanty uczęszczał do warszawskiej Szkoły Kupieckiej przy ulicy Świętokrzyskiej 25, następnie do Gimnazjum Zgromadzenia Kupców przy ul. Twardej róg Waliców. Uczył się bardzo dobrze i lubił czytać. Grał na trąbce basowej w orkiestrze strażackiej.
Po śmierci rodziców z braku środków do życia zatrudnił się w cukierni, następnie u dentysty (stryja Aleksandra Rokossowskiego), potem w fabryce pończoch na Woli, gdzie wcześniej pracowała matka, a równocześnie z nim siostry Maria i Helena. Tamże Konstanty zetknął się po raz pierwszy z ruchem robotniczym. Za udział w pochodzie 1 maja w 1912 na 6 tygodni trafił do więzienia na Pawiaku. Został zwolniony za wstawiennictwem wuja, Mieczysława Dawidowskiego, jednak stracił pracę. Zaczął terminować w zakładzie kamieniarskim przy ulicy Strzeleckiej 2, którego właścicielem był Stefan Wysocki (mąż ciotki Konstantego, Zofii).
Źródła podają następujące miejsca zamieszkania Rokossowskiego w Warszawie: ul. Stalowa 5 (1899-), ul. Marszałkowska 117 (u babci Konstancji), ul. Konopackiej 11 (1909-) i w Grójcu przy ul. Wareckiej (u ciotki Zofii Wysockiej).
I wojna światowa.
W czasie I wojny światowej został wcielony do armii rosyjskiej, podobnie jak jego kuzyn Franciszek (syn stryja Konstantego) i koledzy, Wacław Stronkiewicz i Kazimierz Kierzkowski. Franciszka Rokossowskiego i Kazimierza Kierzkowskiego przydzielono do 5 Aleksandryjskiego pułku huzarów, Konstantego Rokossowskiego i Wacława Stronkiewicza do 5 Kargopolskiego pułku dragonów 1 Brygady 5 Dywizji Kawalerii.
Wypis z rozkazu dziennego dowódcy 5 Kargopolskiego pułku dragonów płk. Artura Adolfowicza Szmidta z dnia 2 sierpnia 1914:
„Chłop powiatu grójeckiego, wsi Długowola, gminy Rykały Wacław Stankiewicz, będący od 1911 żołnierzem I kategorii Państwowego Pospolitego Ruszenia, i mieszczanin gminy Komarowo, powiatu Ostrowskiego Konstantin Ksaweriewicz Rokossowski, urodzony w 1894, zostają zaliczeni do służby w podporządkowanym mnie pułku jako ochotnicy, w stopniu szeregowych. Obydwu zaliczyć do stanu osobowego pułku i przyjąć na zaopatrzenie od dnia dzisiejszego z podporządkowaniem do 6 szwadronu”.
22 sierpnia 1914 pułk, w którym służył Rokossowski podążał za Pilicę. Wraz z jednym z kozaków został wysłany na rozpoznanie do wsi Klwów, do której Rokossowski wjechał w pojedynkę. W środku wioski rozległy się strzały, a drogę odcięli mu nieprzyjacielscy kawalerzyści. Rokossowski zaatakował ich, jednego z nich zwalił szablą z konia i mimo ostrzału dotarł do reszty patrolu. Za ten czyn został nagrodzony Krzyżem św. Jerzego IV stopnia.
Do końca 1914 uczestniczył w zaciętych bitwach na terenie Królestwa Polskiego. 27 sierpnia 5 Dywizja Kawalerii stoczyła pierwszą większą bitwę z częścią korpusu Woyrscha, kierując się na Radom, a wkrótce znalazła się pod Lasocinem i 16 września weszła w skład Korpusu Kawalerii gen. Nowikowa. Rokossowski i jego polscy koledzy ze zdziwieniem stwierdzili obecność Polaków w nieprzyjacielskich armiach, a w rejonie Korczyna zetknęli się z 1 pułkiem piechoty Legionów Polskich.
„Wojna okazała się – napisał później Rokossowski – zupełnie niepodobna do książkowych batalii. Zrozumiałem, że w ostatecznym wyniku każda wojna jest ciężką próbą dla ludzi”.
W końcu grudnia 5 Kargopolski pułk dragonów 1 Brygady 5 Dywizji Kawalerii został wycofany z frontu do wsi Gacie pod Warszawą, a Rokossowski uzyskał dziesięciodniowy urlop, w trakcie którego odwiedził rodzinę.
14 stycznia 1915 Rokossowski podążył z 6 szwadronem 5 pułku dragonów nad Bzurę, gdzie w ciężkich warunkach byli atakowani przez Niemców. W początkach lipca cała 5 Dywizja Kawalerii, w której służył Rokossowski, przerzucona została na północny odcinek frontu w rejon Poniewieży – Szwali, gdzie Niemcy rozpoczęli natarcia na Rygę. W sierpniu 1915 Rokossowski otrzymał awans na starszego dragona. Wraz ze Stronkiewiczem zakwalifikowany został do specjalnego pododdziału zwiadowczego. Prowadzili rozpoznanie na terenie zajętym przez wroga. Za jeden z udanych wypadów 6 maja 1916 Rokossowski i inni zwiadowcy otrzymali Medale św. Jerzego III stopnia za zdobycie baterii artylerii niemieckiej. W zwiadowczym pododdziale Rokossowski zaprzyjaźnił się z podoficerem 5 szwadronu, Adolfem Juszkiewiczem, co później miało duże znaczenia w rewolucyjnej działalności Rokossowskiego. W końcu 1916 został skierowany do szkoły podoficerskiej. Po powrocie ze szkoły, 29 marca 1917 awansował na stopień kaprala.
Był dwukrotnie ranny na froncie, łącznie za odwagę odznaczono go raz Krzyżem św. Jerzego i trzy razy Medalem Świętego Jerzego.
Okres rewolucji.
W 1918 r., w związku z działaniami rewolucji październikowej, w jego oddziale doszło do podziału: część żołnierzy opuściła jednostkę, a pozostali wstąpili do nowo formowanego wojska. Konstanty wstąpił do Armii Czerwonej, natomiast jego brat Franciszek Rokossowski herbu Glaubicz powrócił do Warszawy, gdzie został policjantem. W tym roku zmienił swoje "otcziestwo" na „Konstantinowicz”. Po rozformowaniu 5 Kargopolskiego pułku dragonów przez bolszewików koło Wołogody, około 100 dragonów wstąpiło do oddziału czerwonogwardyjskiego, któremu nadali nazwę „kargopolski”. Na dowódcę wyznaczyli Adolfa Juszkiewicza, na zastępcę Konstantego Rokossowskiego.
Pierwsze radzieckie odznaczenie bojowe – Order Czerwonego Sztandaru – Rokossowski otrzymał za skuteczną szarżę kawaleryjską na stanowiska artylerii białogwardzistów w okolicach Iszyma. Później został poważnie ranny w bark (trafił na pewien czas do szpitala) podczas natarcia na sztab białych rozlokowanych w miejscowości Karaluna. Ranę tę miał tam otrzymać od uderzenia szablą znajdującego się w sztabie gen. Woskriesienskiego, który w starciu tym zginął od kuli z pistoletu.
Drugim Orderem Czerwonego Sztandaru odznaczono Rokossowskiego na Dalekim Wschodzie – podczas walk z liczącą 10 tysięcy żołnierzy białogwardyjską armią kurlandzkiego barona, chana mongolskiego, dowódcy Azjatyckiej Dywizji Konnej na Dalekim Wschodzie generała majora Ungerna von Sternberga – za odblokowanie otoczonego batalionu piechoty; starcie to przypłacił kolejną ciężką raną.
Rokossowski walczył także w wojnie domowej w Mongolii. Był dowódcą dywizjonu, a potem pułku kawalerii, był kilkakrotnie ranny i odznaczony za odwagę i umiejętności dowódcze. W 1919 wstąpił do Rosyjskiej Komunistycznej Partii (bolszewików). We wrześniu 1924, jako dowódca 27 pułku kawalerii, z Zabajkala został skierowany do Wyższej Szkoły Kawalerii w Leningradzie (w czasie kursu szkołę przemianowano na Kawaleryjskie Kursy Doskonalenia Dowódców i skrócono okres szkolenia z dwóch lat do jednego roku). Ukończył ją we wrześniu 1925, wraz z Gieorgijem Żukowem. Kolejno dowodził pułkiem, brygadą, dywizją i korpusem kawalerii. W latach 1926–1928 był instruktorem armii w Mongolii, w 1930 dowódcą 7 Samarskiej Dywizji Kawalerii, a później 5 Korpusu Kawalerii. 26 listopada 1935 został mianowany komdiwem. W 1936 roku został wysłany do Hiszpanii jako doradca przy wojskach republikańskich.
Represje stalinowskie.
17 sierpnia 1937 stał się ofiarą czystek stalinowskich w Armii Czerwonej: oskarżony o szpiegostwo dla wywiadu japońskiego i polskiego. W czasie śledztwa połączonego z torturami – m.in. wybito mu 9 przednich zębów, złamano 3 żebra, uderzano go młotkiem po palcach nóg, wybito mu oko – trafił do więzienia Kriesty w Leningradzie (17 sierpnia 1937 – 22 marca 1940). Pomimo tortur nie podpisał się pod oświadczeniem stwierdzającym, jakoby miał być „polskim szpiegiem”. Wielokrotnie było symulowane jego rozstrzelanie.
Żonę z córką wysiedlono z Pskowa i skierowano na osiedlenie do Armawiru.
Życie uratowała mu osobista interwencja dawnego przełożonego, nowego dowódcy Armii Czerwonej, marszałka Związku Radzieckiego Siemiona Timoszenki, który po niepowodzeniach Armii Czerwonej w wojnie fińskiej wyjednał u Józefa Stalina zwolnienie części oficerów, uwięzionych w okresie wielkiej czystki.
Rokossowski po zwolnieniu z więzienia długie lata trzymał przy sobie – także pod poduszką w czasie snu – mały pistolet Browning, aby w wypadku próby powtórnego aresztowania popełnić samobójstwo.
II wojna światowa.
Początkowy okres wojny.
W marcu 1940 został amnestionowany, wysłany do sanatorium na Krymie i przywrócony do służby wojskowej. 4 czerwca z rąk ludowego komisarza obrony Siemiona Timoszenki otrzymał nominację na stopień generała majora i został wyznaczony na dowódcę 9 Korpusu Zmechanizowanego. Z korpusem został dyslokowany w rejon Liali, gdzie uczestniczył w misji wojskowej mającej na celu zagrabienie Besarabii w porozumieniu z Niemcami w ramach Układu o Przyjaźni z dnia 28 września 1939, wyzwolonej spod Republiki Rosyjskiej w 1918 i włączonej do Królestwa Rumunii.
Po ataku Niemiec na Związek Radziecki dowodził 9 Korpusem Zmechanizowanym z odwodu Frontu Południowo-Zachodniego. 26 czerwca 1941 9 Korpus razem z 8, 15, 19 korpusami zmechanizowanymi uczestniczył w przeciwnatarciu skierowanym na siły niemieckie zajmujące Dubno (bitwa w rejonie Dubno – Łuck – Brody). Wskutek braku koordynacji działań przez dowództwo Frontu, każdy z korpusów zmechanizowanych nacierał osobno. W wyniku tego 9 Korpus Zmechanizowany prawie uległ zagładzie. Mimo niekompletnego stanu czołgów i transportu, działania 9 Zmechanizowanego Korpusu w czerwcu i lipcu 1941 oceniane są przez historyków jako najbardziej pozytywne spośród działań wszystkich korpusów zmechanizowanych Frontu Południowo-Zachodniego. Za skuteczne dowodzenie został przedstawiony do czwartego Orderu Czerwonego Sztandaru.
11 lipca 1941 został wyznaczony na dowódcę 4 Armii na południowym skrzydle Frontu Zachodniego. 17 lipca Rokossowski przybył do sztabu frontu zachodniego i w związku z pogorszeniem sytuacji dostał polecenie kierowania grupą operacyjną dla przywrócenia sytuacji w rejonie Smoleńska. Zdobycie przez Niemców Smoleńska i wydostanie się z okrążenia 16. i 20 Armii, które wycofały się pomyślnie za Dniepr, wytworzyło sytuację, w której doraźnie sformowane grupy operacyjne nie miały racji bytu. Dowódca Frontu Zachodniego 7 sierpnia powierzył Rokossowskiemu dowodzenie 16 Armią. Broniła ona głównej drogi ze Smoleńska do Wiaźmy. Na kierunku tym przebijały się oddziały, które wyszły z okrążenia i już po kilku dniach wzmacniały walczące wojsko.
16 Armia oraz kilka innych przygotowały operację zaczepną celem odbicia Smoleńska. Walki pod Jarcewem ukształtowały pogląd Rokossowskiego na metodę przełamywania umocnionych pozycji wroga. Główną wagę przykładał do współdziałania piechoty i artylerii. Dzięki temu rozpoczęte 1 września natarcie, mimo zaciekłego oporu nieprzyjaciela i jego przewagi zwłaszcza w powietrzu, nadwerężyło system obrony wroga, ułatwiając sąsiedniej 24 Armii odbicie 6 września Jelni (Operacja jelnińska). Próba wyzwolenia Smoleńska jednak się nie powiodła.
Po zakończeniu operacji Rokossowski otrzymał awans do stopnia generała porucznika, a dwie jego dywizje otrzymały miano gwardyjskich. Swoje doświadczenia opisał w dwóch artykułach: "Uderzenia, które wycieńczają wroga"” i "Wrześniowe dni pod Jarcewem". Rokossowski starał się stosować nieszablonowe rozwiązania walki z przeciwnikiem mającym przewagę liczebną i techniczną oraz znaczne doświadczenie bojowe. Dużą wagę przywiązywał do przykładu osobistego wszystkich dowódców.
Na pierwszej linii pojawiał się często w odświętnym mundurze „W początkach naszej współpracy – wspominał członek rady wojennej 16 Armii Łobaczew – maniera ta, zjawiania się w okopach jak na paradę, zbijała mnie z tropu… Wkrótce jednak przekonałem się, że wszelki blichtr jest obcy Konstantemu Konstantynowiczowi. Właściwe mu były surowe normy, zgodnie z którymi dowódca obowiązany jest swą postawą, wyglądem zewnętrznym, aż do szczególików, wpajać wojskom atmosferę spokoju, wrażenie panowania nad sytuacją”.
Niemcy rozpoczęli 30 września operację pod kryptonimem „Tajfun”, mającą na celu okrążenia wojsk radzieckich na wschód od Smoleńska i zdobycie Moskwy. Udało im się wyjść na tyły 3 i 13 Armii Frontu Briańskiego oraz zagrozić armiom Frontu Zachodniego i Rezerwowego. Po dwóch dniach walk Rokossowski otrzymał nieoczekiwany rozkaz przekazania swych wojsk 20 Armii i udania się ze sztabem 16 Armii w rejon Wiaźmy celem objęcia dowodzenia nad pięcioma odwodowymi dywizjami.
W trakcie ofensywy niemieckiej, której pierścień okrążenia zamykał się właśnie pod Wiaźmą, znalazł się w trudnej sytuacji. Obiecanych dywizji nie otrzymał, nie miał też łączności ze sztabem frontu. Wyślizgując się z niemieckiego okrążenia zdołał zebrać i uporządkować po drodze znaczne oddziały, które stały się zalążkiem odtworzonych jednostek 16 Armii. Zgodnie z rozkazem nowego dowódcy Frontu Zachodniego, gen. armii Georgija Żukowa, 14 października znalazł się pod Wołokołamskiem w sytuacji przypominającej walki pod Jarcewem. Dysponował zgranym sztabem i środkami łączności. Na organizację obrony na stukilometrowym froncie miał jednak zaledwie dwa dni. Jej szkielet oparł o dołączoną uprzednio 18 Moskiewską Dywizję Pospolitego Ruszenia, przybyłą z Kazachstanu 316 Dywizję Strzelecką generała majora Iwana Panfiłowa, 3 Korpus Kawalerii generała majora Lwa Dowatora, który dopiero co wyszedł z okrążenia, oraz szkolny pułk tzw. Kremlowskich Kursantów.
W rozciągniętej cienkiej linii obrony 16 Armii, 316 Dywizja gen. Panfiłowa miała przyjąć atak 11. Dywizji Pancernej Wehrmachtu. Wiąże się z tym wyolbrzymiona propagandowo historia o 28 panfiłowcach, którzy choć zginęli, to zadali wrogowi wysokie straty. Po dziesięciodniowych uporczywych walkach 27 października armia oddała Wołokołamsk, na tym jednak natarcie nieprzyjaciela wygasło. Oddanie Wołokołamska przysporzyło Rokossowskiemu wiele przykrości. Do sztabu armii przybyła specjalna komisja śledcza, która musiała jednak przyznać, iż zarówno generał Panfiłow, jak i Rokossowski nie mieli żadnych możliwości utrzymania Wołokołamska.
Na wznowienie natarcia Niemcy potrzebowali dwa tygodnie. W tym czasie Rokossowski otrzymał od dowódcy Frontu Zachodniego generała armii Żukowa propozycję organizacji armii konnej, na czele której miałby działać na tyłach nieprzyjaciela. Zdecydowanie ją odrzucił stojąc na stanowisku, iż w dobie masowego użycia czołgów i lotnictwa era konnych armii bezpowrotnie minęła. Koncepcja ta została w efekcie zaniechana.
Bitwa o Moskwę.
Wznowione przez Niemców 15 listopada 1941 natarcie kleszczowe na Moskwę zostało zaplanowane dwoma głównymi uderzeniami: na północy – w kierunku Klina i Sołniecznogorska, i na południu – w kierunku Tuły. Pancerny taran północnego ugrupowania uderzył na wojska 30. Armii generała majora Dmitrija Leluszenki i 16. Armii generała Rokossowskiego.
Dwa tygodnie spokoju wykorzystał dowódca 16. Armii na umocnienie się na nowych pozycjach. Tak jak pod Wołokołamskiem główną rolę odegrali „panfiłowcy”, tak teraz niedawno przybyła 78 Dywizja Strzelecka pułkownika Afanasija Biełbordowa. Oprócz niej armia wzmocniona została czterema niepełnowartościowymi dywizjami kawalerii i dwiema brygadami pancernymi, liczącymi po zaledwie kilkanaście czołgów. Na czele jednej z tych brygad stał późniejszy dowódca armii pancernej, pułkownik Michaił Katukow.
Wykorzystując prawie trzykrotną przewagę nieprzyjaciel spychał wojska 16. Armii coraz bliżej Moskwy. Frontu jednak nie przerwał. Po trzech dniach walk wojska niemieckie przeniosły ciężar natarcia bardziej na północ, na Klin. Rokossowski znalazł się z niewielką ochroną w mieście do którego wdzierały się niemieckie czołgi. Wszystkie będące do dyspozycji pododdziały zaangażowane zostały już do walki. Trzeba było pospiesznie przerzucić wojska z jednego odcinka na drugi. Pod ostrzałem nieprzyjacielskich czołgów Rokossowski odtwarzał linie obronne wszędzie tam, gdzie tylko nieprzyjaciel zaczynał uzyskiwać powodzenie. Bez snu, wykazując niespożyte wprost siły przebywał wśród walczących wojsk. Zdawał sobie sprawę z tego, że nadchodzi czas przełomu. Nieprzyjacielskie natarcie rzeczywiście utknęło u wrót Moskwy.
5 grudnia wojska rosyjskie przeszły do przeciwnatarcia. Między 30. a 16. Armię wprowadzono do walki armie rezerwowe – 20. i 1. Uderzeniową. 16. Armia wzmocniona została trzema brygadami piechoty skierowała główny wysiłek na zdobycie Kriukowa – wyzwolonego 8 grudnia. W tym dniu Adolf Hitler podpisał rozkaz nr 39 – o przejściu do „strategicznej obrony”. Krok ten motywował trudnościami w zaopatrzeniu i przedwczesną zimą. Było to otwarte przyznanie się do klęski niemieckiej ofensywy na Moskwę i krachu planu „Barbarossa”.
Zima, do której Niemcy rzeczywiście nie przygotowali się, sprawiła w gruncie rzeczy większe trudności nacierającym wojskom radzieckim. Znaczne opady śniegu utrudniały manewry, nieliczne zaś drogi były naszpikowane najrozmaitszymi minami-pułapkami. Dowództwo frontu żądało stosowania bardziej manewrowych form walki. Wspaniały przykład manewru w zdobyciu Zalewu Istrinskiego dała 16 Armia. Rokossowski podzielił ją na trzy grupy, które współdziałając ze sobą, obeszły zalew i zajęły miasto Woskriesiensk. W centralnych gazetach radzieckich ukazał się 13 grudnia komunikat o tym wydarzeniu ze zdjęciem gen. Rokossowskiego. Od tej pory przestał być tajemniczym „generałem R”. Nazwisko jego stawało się coraz głośniejsze również poza granicami Związku Radzieckiego.
Sukcesy wojsk radzieckich pod Moskwą zaskoczyły świat zachodni. Nie osłabiając tempa natarcia, 16. Armia zdobyła Wołokołamsk. Dywizje jej jednak wykruszyły się, liczyły zaledwie 2–3 tysiące żołnierzy. Nieprzyjaciel ponadto panował w powietrzu. Przeciwnatarcie wygasło. Rokossowski otrzymał 21 stycznia nieoczekiwany rozkaz, przypominający wydarzenia sprzed kilku miesięcy „Przekazać związki taktyczne sąsiadom, zwłaszcza 5. Armii, samemu zaś ze sztabem zgłosić się do dyspozycji dowództwa frontu”. Po raz trzeci więc w trakcie ostatniego półrocza kazano mu zostawić swe wojska i jak się okazało – organizować działania w nieznanym terenie. Tym razem skierowano go na południowe skrzydło frontu, w rejon Suchiniczi.
Suchinicze, ważny węzeł kolejowy na linii Briańsk-Kaługa, zostały odbite, lecz ponownie utracone przez wojska 10. Armii. Dowódca frontu polecił Rokossowskiemu wraz ze sztabem przejąć te wojska, zorganizować nową 16. Armię, a nade wszystko odbić Suchiniczi. Zadanie to wykonał niespodziewanie łatwo. Nie przestrzegając maskowania w eterze wystraszył Niemców, iż w rejonie Suchinicz przebywa rzekomo cała 16 Armia. Zanim ruszyło natarcie, nieprzyjaciel w panice opuścił miasto.
Sytuacja nowo tworzonej 16. Armii nie była jednak łatwa. Brakowało wszystkiego, a zwłaszcza ludzi. Dowództwo żądało zaś działań zaczepnych. Rokossowski organizował więc kolejne uderzenia na niemieckie punkty oporu. W czasie przygotowania jednego z takich uderzeń, 8 marca, odłamek przypadkowego pocisku zranił go ciężko w plecy. Stało się to na kwaterze, gdy podpisywał rozkaz do natarcia w obecności swych współpracowników. Wspominając o okolicznościach tego zdarzenia, Rokossowski pisze: „Uprzednie rany odniosłem w ogniu walki. Wrogowie stawali twarzą w twarz. I oto trzecia rana… w pokoju, z piórem w ręku, od przypadkowego wybuchu pocisku… Inne czasy, inna wojna. Inne stanowisko”.
Na początku 1942 roku został poważnie ranny odłamkiem pocisku; 8 marca 1942 napisał list do żony, w którym zapewniał, że wszystko jest dobrze; w maju 1942 wrócił do służby. Do końca maja przebywał w moskiewskim szpitalu, a z Nowosybirska przybyły do Moskwy żona i córka, gdyż życie w stolicy normowało się. Okres leczenia Rokossowski wykorzystywał na studiowanie literatury fachowej i analizę dotychczasowych doświadczeń. Wojna bowiem dopiero zaczynała się, choć jak się wydawało, najcięższy okres kraj i armia miały za sobą. Wbrew zaleceniom lekarzy opuścił szpital, postanawiając dokończyć kurację na froncie. Przybył do armii, gdy przygotowywano nową operację zaczepną. Nie spełniła ona jednak oczekiwań, a w początku lipca otrzymał rozkaz nominacyjny na dowódcę Frontu Briańskiego. Żegnał się z 16 Armią – tym razem na zawsze.
Za bitwę pod Moskwą został nagrodzony Orderem Lenina.
Bitwa stalingradzka.
Nominacja na dowódcę Frontu Briańskiego była niewątpliwie wyrazem wysokiej oceny walorów dowódczych Konstantego Rokossowskiego. Kwatera Główna wyraziła też zgodę na nominację najbliższych jego współpracowników sztabowych. W trakcie dwumiesięcznego dowodzenia Frontem Briańskim, pozostającym poza zasięgiem zasadniczych działań wojennych, Rokossowski zdobył doświadczenie organizacyjne, nieosiągalne dla dowódcy armii. Złożyły się na nie bezpośrednie kontakty z kwaterą główną i Stalinem, szersza skala odpowiedzialności i nowe metody rozwiązywania problemów operacyjnych. Dotychczasowe grono współpracowników powiększyło się na trwałe o dwóch nowych: szczególnie oddanego mu gen. Pawła Batowa ówczesnego zastępcę dowódcy frontu, a późniejszego dowódcę 65. Armii, oraz kwatermistrza, gen. Nikołaja Antipienkę.
„"Rokossowski" – napisał po latach gen. Batow – "nie znosił samotności, stale pracował ze swoim sztabem. Najczęściej spotykaliśmy go w oddziale operacyjnym lub w pokoju szefa sztabu. Przychodził, pytał o kłopoty w pracy, pomagał radą i doświadczeniem, proponował przemyślenie takiego lub innego wariantu przyszłych działań. Zawsze skupiony, umiejętnie przydzielał pracę swoim zastępcom, szefom rodzajów wojsk, sztabowi, radzie wojennej i zarządowi politycznemu. Wszystko to stwarzało wyjątkowo pogodną atmosferę; każdy człowiek chciał odważniej myśleć i równie odważnie działać..."”.
Spokój na Froncie Briańskim ciążył Rokossowskiemu coraz bardziej. Wszak od 28 czerwca trwały na południu gigantyczne zmagania. Udziałem Rokossowskiego było przekazywanie, na prośbę głównodowodzącego, coraz to nowych związków taktycznych na odcinek stalingradzki. I oto nieoczekiwanie otrzymał rozkaz natychmiastowego przybycia do Moskwy, a stamtąd wyjechał do Stalingradu.
Letnia kampania niemiecka (Operacja Fall Blau) rozwijała się w wielkim łuku Donu i na północnym Kaukazie. Główne uderzenia utworzonej w początkach lipca Grupy Armii „B” kierowało się na Stalingrad. Ogromnym wysiłkiem wojska i ludności cywilnej organizowano rubieże obronne, hamując postęp niemieckiej ofensywy. Jednak 25 sierpnia korpus pancerny 6. Armii niemieckiej przedarł się nad Wołgę, na północ od Stalingradu, odcinając 62. Armię od pozostałych sił Frontu Stalingradzkiego. Wojska hitlerowskie rozpoczęły 13 września szturm miasta wdzierając się w poszczególne jego dzielnice.
Taka była sytuacja, gdy samolot z Żukowem i Rokossowskim wylądował w pobliżu Stalingradu. Samochodami udali się do stanowiska dowodzenia frontu, na lewym brzegu Wołgi. Oglądana jeszcze z samolotu chmura dymu spowiła całe miasto. Panorama płonącego i walczącego miasta wywierała ogromne wrażenie. Niepowodzenie operacji mających na celu połączenie 62. Armii z resztą wojsk frontu skłoniły radzieckie dowództwo do reorganizacji systemu dowodzenia. Front Stalingradzki przemianowano na Doński, Front Południowo-Wschodni zaś na Stalingradzki. Dowódcą Frontu Dońskiego mianowano gen. Rokossowskiego, który uporządkował i skonsolidował wojska oraz usprawnił system dowodzenia. Zaprzestał też bezowocnych natarć na wygodniejsze, tzw. panujące pozycje niemieckie nad Wołgą. Wzmocnił przede wszystkim obronę, zwłaszcza przyczółki na lewym brzegu Donu, które miały odegrać ogromną rolę w przyszłej kontrofensywie. W uporządkowaniu wojsk frontu znacznej pomocy udzielili mu starzy towarzysze walk, którzy na jego prośbę przybyli z Frontu Briańskiego. Do grupy najbliższych stałych współpracowników dołączył wówczas dowódca 16. armii lotniczej, gen. Siergiej Rudienko.
Warunki pracy oraz nastrój Rokossowskiego w tym okresie oddaje list do żony i córki, w którym między innymi pisze:
Bitwa o Stalingrad weszła w fazę kulminacyjną. Podobnie jak w grudniu 1941 pod Moskwą, możliwości ofensywne wojsk niemieckich uległy wyczerpaniu. Kwatera Główna radzieckiego dowództwa opracowała plan przeciwnatarcia. O jego przygotowaniu powiadomiono Rokossowskiego już w październiku, a po naradzie 3 listopada, której przewodniczył gen. Żukow, rozpoczęło się intensywne przygotowywanie natarcia. Pracę w sztabie łączył Rokossowski z częstym pobytem w wojskach.
Radziecka kontrofensywa pod Stalingradem rozpoczęła się 19 listopada. Wojska Frontu Dońskiego miały rozgromić przeciwnika w małym łuku Donu, a następnie przystąpić wespół z wojskami Frontu Stalingradzkiego, do likwidacji okrążonej 6. Armii niemieckiej. Już 23 listopada pierścień okrążenia zamknął się. Okazało się jednak, że pokonanie niemieckiego wojska z marszu przerasta możliwości Frontu Dońskiego i trzech armii Frontu Stalingradzkiego. Szacowane bowiem na 85–90 tysięcy żołnierzy okrążone wojska były w rzeczywistości kilkakrotnie liczniejsze. Skrócenie frontu umożliwiło ponadto Niemcom zagęszczenie szyków bojowych i zorganizowanie silnej obrony. Front Doński nie miał jednostek szybkich, zwłaszcza pancernych, ani artylerii wielkiego kalibru.
Dopiero 27 grudnia zapadła decyzja o realizacji operacji „Pierścień”. Powierzono ją Rokossowskiemu, przekazując mu trzy armie Frontu Stalingradzkiego. Wspólnie z przedstawicielem Kwatery Głównej, generałem – późniejszym marszałkiem artylerii – Woronowem, Rokossowski przygotował propozycję kapitulacji, wystosowaną do dowódcy 6. Armii, Friedricha Paulusa. Jak wspomina – projekt ten zrodził się w sylwestrowy wieczór spędzony wspólnie między innymi z Wandą Wasilewską i jej mężem, Ołeksandrem Kornijczukiem.
Propozycja kapitulacji została odrzucona i 10 stycznia 1943 rozpoczęto działania ofensywne. 25 stycznia wojska radzieckie wkroczyły do Stalingradu od zachodu, a w następnym dniu połączyły się z jednostkami 62. Armii. Okrążone wojska niemieckie rozbite na dwie grupy zaczęły się poddawać. Grupa południowa, w której znajdował się feldmarszałek Paulus, skapitulowała 31 stycznia a dwa dni później – grupa północna. Paulus poddając się do niewoli przekazał Rokossowskiemu swój pistolet w geście honorowego poddania się. Rokossowski ów pistolet zachował do śmierci, nosząc go cały czas przy sobie, aby odebrać sobie życie na wypadek, gdyby miał zostać ponownie aresztowany jak w 1937.
W walkach z armią Paulusa Rokossowski potrafił wykorzystać siły i środki, pozbawić przeciwnika inicjatywy, zmusić go do pasywnej obrony i kapitulacji. Po tym zwycięstwie został mianowany generałem-pułkownikiem i otrzymał nowo ustanowiony Order Suworowa I klasy.
Bitwa na łuku kurskim.
Po zakończeniu operacji stalingradzkiej Rokossowski został dowódcą nowo tworzonego Frontu Centralnego. Jego trzonem miał być sztab, dwie armie ogólnie wojskowe i armia lotnicza rozwiązanego Frontu Dońskiego. Miał się on rozwinąć w rejonie Jelca, między frontami Briańskim i Woroneskim. Cały luty i marzec spędził Rokossowski na przerzucaniu na znaczną odległość wojsk i sprzętu. Mimo że część wojsk wciąż znajdowała się w drodze, trzeba było rozwijać ofensywne działania na kierunku Briańsk-Orzeł. Opór wojsk niemieckich wciąż jednak wzrastał i Front Centralny zmuszony został w końcu marca przejść do obrony na północnym ramieniu tzw. Łuku Kurskiego.
Rezultat bitwy stalingradzkiej i klęska na Kaukazie wstrząsnęły niemiecką machiną wojenną. Wydarzenia 1943 musiały przesądzić losy wojny. Strona niemiecka miała nadzieję przejęcia inicjatywy strategicznej poprzez rozstrzygnięcie decydującej batalii za pomocą nowych czołgów: „Tiger” i „Panther”. Zamierzono ją rozegrać właśnie na Łuku Kurskim.
Zamiar przywódców niemieckich został w porę rozszyfrowany przez dowództwo radzieckie. Przyjęto wariant załamania nieprzyjacielskiego natarcia w głęboko urzutowanej obronie oraz przejścia do kontrnatarcia. Po raz pierwszy w ciągu dwóch lat wojny strona radziecka zastosowała obronę nie wymuszoną, lecz jako korzystniejszy wariant działania. Z chwilą podjęcia powyższych decyzji dowództwo Frontu Centralnego opracowało plan organizacji obrony, w którym trafnie określono główny kierunek nieprzyjacielskiego natarcia na linii Orzeł-Kursk. Na kierunku tym skoncentrowano prawie całą ciężką i przeciwpancerną artylerię w liczącym siedemset dział korpusie artylerii przełamania. Odpowiednio wzmocniono też armie ogólnowojskowe. Stany osobowe dywizji wzrosły średnio do 7400 żołnierzy.
Jeszcze przed niemiecką ofensywą, w drugiej połowie czerwca rozgorzały zacięte walki o panowanie w powietrzu. Jeden z niemieckich nalotów na sztab frontu o mało nie skończył się dla Rokossowskiego tragicznie. Tylko dzięki zbiegowi okoliczności generał ocalał – przed zbombardowaniem jego kwatery wyszedł wcześniej niż zwykle do stołówki.
W nocy z 4 na 5 lipca niemiecki jeniec zeznał, iż o godzinie trzeciej rozpocznie się natarcie. Rokossowski zdecydował się wówczas na wykonanie artyleryjskiego ostrzału. Po wykonaniu trzydziestominutowego kontrprzygotowania nastąpiło kilka godzin oczekiwania, po których rozpoczęło się niemieckie natarcie. Feldmarszałek Kluge wprowadził do walki prawie pięćset czołgów, uderzając na 13. armię, oraz lewe skrzydło 48 armii i prawe 70 armii. Rozpoczęła się operacja „Cytadela”, podczas której Niemcy włamali się w obronę Frontu Centralnego na około dziesięć–dwanaście kilometrów. Po dwutygodniowych walkach obronnych rozpoczęło się radzieckie kontrnatarcie, podczas którego 5 sierpnia wyzwolono miasto Orzeł. Na cześć jego zdobywców oddano w tym dniu w Moskwie pierwszy w historii wojny salut artyleryjski – dwanaście salw ze stu dwudziestu czterech dział. Saluty takie na cześć zwycięstw w walkach od tej pory oddawano w Moskwie do końca wojny.
Po bitwie kurskiej inicjatywa strategiczna przeszła całkowicie w ręce radzieckie. Analizując ją z perspektywy lat marszałek Rokossowski polemizował z poglądami, iż ugrupowanie niemieckie na odcinku Frontu Centralnego było słabsze niż na południu i że temu głównie należy przypisać większą efektywność jego obrony. Wyjaśnić należy, że na południu wojska niemieckie włamały się około trzydzieści pięć kilometrów w głąb Frontu Woroneskiego. W związku z tym w kulminacyjnym punkcie bitwy musiał Rokossowski wydzielić część wojsk do ewentualnej obrony Kurska z południa. Sukces swój przypisuje umiejętnej koncentracji sił, stosowaniu manewru, wyczuwaniu rozwoju wydarzeń i właściwej reakcji. Krytycznie ocenia natomiast pośpiech, z jakim przystąpiono do przeciwnatarcia rozdrabniając siły poszczególnych frontów.
Operacja Bagration.
W marcu 1944 Rokossowskiemu przedstawiono ogólny plan letniej operacji zaczepnej. Jego 1 Front Białoruski miał współdziałać przez poleskie błota z 2. Frontem Białoruskim. Biorąc pod uwagę historyczne doświadczenia działań w tym rejonie Rokossowski zaproponował połączenie obydwu frontów, co spotkało się ze sprzeciwem naczelnego dowództwa ze Stalinem i Żukowem na czele.
W wyniku tego został utworzony front-gigant o długości ponad siedmiuset kilometrów, liczący dziewięć armii ogólnowojskowych, jedną pancerną, dwie lotnicze, sześć korpusów pancernych i kawalerii oraz Dnieprowską Flotyllę Wojenną. 1 Front Białoruski miał wziąć udział wpierw prawym skrzydłem w operacji białoruskiej, a następnie lewym skrzydłem w operacjach na terenie Polski. Pierwsza operacja miała kryptonim „Bagration”. Dowództwo tego frontu powierzono Rokossowskiemu. Żukow wciąż nie wierzył w sukces lewego, południowego uderzenia na Bobrujsk i przed rozpoczęciem działań twierdził, że z północnego kierunku będzie musiał wraz z 3 armią gen. Aleksandra Gorbatowa wyciągnąć przez Berezynę z bagien Rokossowskiego wraz z 65 armią gen. Pawła Batowa. Stało się jednak odwrotnie i w trzecim dniu bitwy Żukow przyznał Rokossowskiemu rację.
Po okrążeniu i likwidacji bobrujskiego ugrupowania nieprzyjaciela, 28 czerwca rozpoczęła się operacja na Mińsk. Wykonały ją wojska nie sąsiadujących ze sobą 1 i 3 Frontu Białoruskiego. Tym ostatnim dowodził gen. Iwan Czerniachowski. Przeszło stutysięczne zgrupowanie niemieckie w rejonie Mińska zostało okrążone 4 lipca. Dwa tygodnie później ponad pięćdziesiąt siedem tysięcy niemieckich żołnierzy i oficerów wziętych do niewoli przeszło ulicami Moskwy. Tymczasem wojska marszałka Rokossowskiego (stopień marszałka ZSRR otrzymał 29 czerwca) kontynuowały natarcie na Baranowicze i Brześć. Nadszedł czas działania dla lewego skrzydła frontu.
Przygotowania do operacji zaczepnej lewego skrzydła 1 Frontu Białoruskiego rozpoczęły się już w końcu kwietnia. Plan operacji został zaakceptowany 23 maja, a w pierwszej połowie czerwca Konstanty Rokossowski przeprowadził inspekcję armii lewego skrzydła frontu. Z pomocniczego stanowiska dowodzenia w Sarnach odwiedził też podporządkowaną mu operacyjnie, jeszcze 29 kwietnia, 1 Armię Polską skoncentrowaną w rejonie Kiwerc.
Po miesiącu znalazł się znów w Sarnach. Przygotowania do operacji lewego skrzydła frontu weszły w decydującą fazę. W czwartym jej dniu miała wejść do walki 1 Armia Polska, lecz większość jej artylerii użyto już do przełamania niemieckiej obrony nad Bugiem. Jak wspomina ówczesny dowódca grupy artyleryjskiego wsparcia, płk Krzysztofowicz, "„w przededniu operacji w sztabie frontu wyczuwało się atmosferę spokoju i pewności... Marszałek interesował się każdym szczegółem mojej pracy... Mogłem ocenić człowieka, o którym wówczas mówili wszyscy żołnierze frontu”". Za umiejętne działania w przełamaniu niemieckiej obrony polscy artylerzyści otrzymali podziękowanie dowódcy 69. armii, gen. Władimira Kołpakcziego.
20 lipca wojska rosyjskie sforsowały Bug – 70 armia uderzyła na północ, z zamiarem obejścia Brześcia, a 47 na Białą Podlaską, by utworzyć zewnętrzny pierścień okrążenia twierdzy. Na Łuków-Siedlce skierowała się konno-zmechanizowana grupa gen. Władimira Kriukowa. Pozostałe armie nacierały na Chełm i Lublin. Wprowadzona do bitwy 2 armia pancerna rozpoczęła 22 lipca walki o Lublin. Włączyły się do niej zgrupowania Armii Krajowej i Armii Ludowej. Po dwóch dniach czterotysięczny garnizon skapitulował.
„Przypadł mi wielki zaszczyt przemawiania na manifestacji w Lublinie – wspominał Konstanty Rokossowski. Był to jeden z najszczęśliwszych dni mojego życia. Podchodzę do mikrofonu, zbieram myśli. Nie chciałem odczytać wcześniej przygotowanego tekstu, a po polsku, muszę się przyznać, jak dotąd nie przemawiałem. Rozpocząłem więc zwyczajnie: Drodzy obywatele wyzwolonej Polski, bracia i siostry! Nadeszła historyczna chwila wybawienia waszej wielce umęczonej ojczyzny z jarzma hitlerowskiego przez bratni naród radziecki...”.
Rokossowski wiedział o obawach Polaków związanych z wejściem wojsk rosyjskich, choć nie potrafił ich zrozumieć. Nie umiał zwłaszcza wczuć się w postawę Armii Krajowej, dał temu wyraz, pisząc we wspomnieniach: „Po pierwszym spotkaniu z przedstawicielami tej organizacji pozostał nam gorzki osad. Otrzymawszy wiadomość, że w lasach na północ od Lublina znajduje się polskie zgrupowanie – 27. Dywizja AK, powzięliśmy decyzję posłania tam kilku oficerów naszego sztabu, aby nawiązać kontakty. Doszło do spotkania. Akowskie dowództwo zachowało się wyniośle. Odrzuciło propozycję współdziałania w walce przeciwko armii hitlerowskiej. Oświadczyło, że Armia Krajowa podporządkuje się wyłącznie rozkazom polskiego rządu emigracyjnego w Londynie i jego delegatury. Swój stosunek do nas zdefiniowali w sposób następujący: „Nie użyjemy broni przeciwko Armii Czerwonej, ale żadnych kontaktów z nią mieć nie chcemy”.
O stanowisku AK Rokossowski niezwłocznie powiadomił kwaterę główną.
Ku Bałtykowi, Odrze i Łabie.
Dysponując siedmioma armiami ogólnie wojskowymi, jedną pancerną i jedną lotniczą, 2 Front Białoruski, którym od teraz dowodził Rokossowski, miał przeprowadzić operację zaczepną między Wisłą a Pojezierzem Mazurskim. W jej opracowaniu sięgnął do doświadczeń I wojny światowej. Postanowiono wykonać dwa uderzenia z przyczółków pod Różanem i pod Serockiem, przy czym to drugie uderzenie miało uniemożliwić przeciwnikowi wycofanie się za Wisłę i zapewnić nakazane współdziałanie z wojskami 1 Frontu Białoruskiego w ich natarciu na Poznań. Odcinek frontu od Ostrołęki do Augustowa miała utrzymać 50 Armia, na kierunku zaś obu uderzeń ześrodkowano 77% dywizji piechoty, 80% artylerii i 95% czołgów. Przyśpieszone o sześć dni – na skutek niemieckich działań w Ardenach – natarcie rozpoczęło się 14 stycznia. Dopiero jednak w trzecim dniu, gdy dzięki sprzyjającej pogodzie wprowadzono lotnictwo, obrona niemiecka ostatecznie załamała się. Wprowadzona do walki 5 Armia Pancerna, która swe doświadczenie zdobyła pod Kurskiem i Biełgorodem, zdobyła Mławę otwierając drogę na Malbork.
20 stycznia Rokossowski otrzymał rozkaz zmiany kierunku uderzenia na północ i północny wschód. Dał bowiem o sobie znać nieprzewidziany przez kwaterę główną brak współdziałania z prawym sąsiadem – 3 Frontem Białoruskim. Okazało się, że zgodnie z uprzednimi przewidywaniami Rokossowskiego, wschodniopruskie ugrupowanie Niemców stawiało wojskom 3 Białoruskiego szczególnie zacięty opór i trzeba go było odciążyć działaniami od południa. Pięć dni później 5 Armia Pancerna zablokowała Elbląg i doszła do Zalewu Wiślańskiego. Niemieckie ugrupowanie zostało odcięte i udaremniono próbę przebicia korytarza w rejonie Ornety.
Nowa dyrektywa Kwatery Głównej z 10 lutego nakazywała 2 Frontowi Białoruskiemu wyzwolenie Pomorza. Operację tę miał przeprowadzić Rokossowski siłami zmniejszonymi o cztery armie, w tym 5. pancerną, którą pozostawiono do dyspozycji 3 Frontu Białoruskiego kończącego operację wschodniopruską.
W walce o Pomorze wojska 2 Frontu Białoruskiego wyszły w rejon Szczecinka i Koszalina. W darze od żołnierzy 5 marca Rokossowski otrzymał trzy butelki bałtyckiej wody jako dowód i symbol odcięcia Niemców w rejonie Trójmiasta.
Do likwidacji niemieckiego zgrupowania nad Zatoką Gdańską Kwatera Główna przydzieliła frontowi 1 Armię Pancerną gen. Michaiła Katukowa z 1 Brygadą Pancerną im. Bohaterów Westerplatte. Po zajęciu Słupska i sforsowaniu Łeby tzw. grupy szybkie frontu zbliżyły się od zachodu do Gdańska. Trójmiasto przekształcone w silny rejon oporu zaczęto szturmować 14 marca. Sopot i Oliwę opanowano 25 marca, a 1 Armia Pancerna osiągnęła Zatokę Pucką i uderzyła na Gdynię. W wyzwoleniu Gdańska walczyli czołgiści 1. Brygady Pancernej im. Bohaterów Westerplatte. Zatknęli oni 30 marca nad Dworem Artusa polską flagę. Następnego dnia marszałek Rokossowski otrzymał wiadomość o odznaczeniu go Orderem „Zwycięstwo”.
Po zdobyciu Trójmiasta Rokossowski otrzymał nowe zadanie: przygotowania natarcia znad Odry. Zawrócenie wojsk i przemieszczenie tyłów, przebazowanie lotnictwa, a zarazem zapewnienie obrony wybrzeża morskiego musiało zająć przeszło dwa tygodnie. Z trudem jednak uzyskał zgodę na opóźnienie natarcia 2 Frontu Białoruskiego o cztery dni. Natarcie rozpoczęły 16 kwietnia 1 Front Białoruski i 1 Ukraiński, a 20 kwietnia – 2 Białoruski.
Wcześniej, 10 kwietnia, Rokossowski wraz z dowódcami armii dotarł nad Odrę dla przeprowadzenia rekonesansu. Rozlanej rzeki, określonej poglądowo przez gen. Pawła Batowa jako „dwa Dniepry przedzielone Prypecią”, broniły jednostki niemieckie 3 Armii Pancernej. Walka o zdobycie przyczółków trwała pięć dni, a po załamaniu kontrataków niemieckich wojska 2 Frontu Białoruskiego ruszyły ku Łabie i wybrzeżom Bałtyku. 26 kwietnia zdobyto Szczecin, a 27 kwietnia Prenzlau, w którym znajdował się obóz jeńców wojennych. Były szef sztabu armii belgijskiej gen. Minkels wystosował w imieniu jeńców dziękczynne pismo do Rokossowskiego. Tego samego dnia burmistrz Angermünde wręczył marszałkowi symboliczne klucze do miasta. Następnego dnia wojska frontu przeszły do pościgu, a 3 maja w pobliżu Wittenberge spotkały się z wojskami 2 Armii Brytyjskiej. Oddziały 2 Armii Uderzeniowej obchodząc Świnoujście przeprawiły się na wyspę Uznam i Rugię. Po raz pierwszy przyszło Rokossowskiemu wykonać wspólnie z Flotą Bałtycką operacje desantowe. Dwie dywizje piechoty wysadzono na Bornholmie, biorąc do niewoli dwanaście tysięcy jeńców. Za ten czyn Rokossowski został odznaczony duńskim „Medalem Wyzwolenia”. Świnoujście wyzwolono 5 maja. Trzy dni później Niemcy skapitulowały.
5 sierpnia 1945 Bolesław Bierut wręczył Rokossowskiemu Krzyż Wielki Virtuti Militari z Gwiazdą oraz Krzyż Grunwaldu I klasy i oświadczył: "„Polska nigdy nie zapomni tych, którzy swą bezgraniczną odwagą, swym bohaterstwem i znakomitym dowodzeniem przyczynili się do jej wyzwolenia”". Razem z Żukowem, Aleksandrem Wasilewskim, Bernardem Lawem Montgomerym, Haroldem Alexandrem, Dwightem Eisenhowerem, George’em Pattonem, Omarem Bradleyem, Douglasem MacArthurem Konstanty Rokossowski zaliczany jest do najwybitniejszych generałów alianckich II wojny światowej.
Polska Ludowa.
29 maja 1945 Rokossowski, wówczas dowódca 2 Frontu Białoruskiego, został głównodowodzącym Północnej Grupy Wojsk Armii Czerwonej z siedzibą w Legnicy. W jego rezydencji zamieszkała wówczas także jego siostra. 6 listopada 1949 został powołany na urząd polskiego Ministra Obrony Narodowej oraz mianowany na stopień marszałka Polski. Nominacja ta była jednak niezgodna z ówcześnie obowiązującymi przepisami prawa polskiego. Zgodnie z art. 12 ust. 2 dekretu z dnia 3 kwietnia 1948 r. o służbie wojskowej oficerów Wojska Polskiego, warunkiem koniecznym uzyskania stopnia marszałka Polski było posiadanie stopnia oficerskiego Wojska Polskiego (choćby najniższego, którym zgodnie z art. 9 ust. 1 tego dekretu był chorąży, a w Marynarce Wojennej – chorąży marynarki). Tak więc w świetle prawa osoba niebędąca oficerem Wojska Polskiego (nawet marszałek Związku Radzieckiego) nie mogła uzyskać stopnia marszałka Polski. W grudniu 1949 Rokossowski zażądał od Sejmu RP uchwalenia nowych kredytów dla Sił Zbrojnych RP (w latach 1949–1954 na skutek nowych uregulowań przekroczyły one aż 15% dochodu narodowego), a w 1951 na jego polecenie zmieniono plan sześcioletni – skutkiem tego było przeznaczenie ogromnych kwot dla wojska kosztem inwestycji cywilnych. Znaczne inwestycje wojskowe doprowadziły do włączenia Polski w radziecką infrastrukturę wojskową.
Rokossowski aktywnie przewodził sowietyzacji polskiej armii, uzależniając ją od radzieckich oficerów : zwiększano liczbę godzin szkolenia ideologicznego, wdrożono identyczne struktury organizacyjne z Armią Radziecką, wprowadzono podobne umundurowanie, zmieniono tekst przysięgi wojskowej zawierającej słowa o „sojuszu z ZSRR”. Najważniejszym kryterium, decydującym o naborze i dalszej karierze oficerów stały się kwestie polityczne, wręcz wpajając wierność względem ZSRR.
1 maja 1950 roku Rokossowski wydał rozkaz nr 26, zatwierdzający czystkę wśród oficerów Wojska Polskiego. Na jego mocy usuwano przedwojennych polskich oficerów oraz żołnierzy Polskich Sił Zbrojnych, którzy zdecydowali się wrócić do kraju. Skazano łącznie 86 polskich oficerów, z czego 40 skazano na śmierć, w tym trzech zasłużonych w obronie Helu w 1939 roku oficerów Marynarki Wojennej. Czystka w Wojskach Lądowych rozpoczęła się już w styczniu 1949 r. i w ciągu 18 miesięcy usunięto z armii 1200 oficerów. Do 1954 roku z armii wydalono około 9 tysięcy oficerów. Czystka zbiegła się z rozbudową kadr – stan z 1949 r. został potrojony w 1954 roku. W grudniu 1952 r. na 56 generałów, pełniących służbę czynną w Wojsku Polskim, 43 było oficerami Armii Radzieckiej. Najwyższe stanowiska dowódcze pełnili oficerowie radzieccy – dowódcą lotnictwa został gen. Iwan Turkiel, a Marynarki Wojennej – admirał Wiktor Czerokow.
Był za utrzymaniem w LWP polskich tradycji: salutowania dwoma palcami, orzełkami na czapkach, odznaczeń w kształcie krzyża. Jako strój galowy oficerski utrzymał dawne szasery, sztywne kołnierze z barwami rodzaju broni. Gdy wprowadzano okrągłe czapki i mundury z wykładanym kołnierzem zadecydował by w ubiorach polowych pozostawić rogatywki i kurtki zapinane pod szyję. Zgodził się na powrót do Polski niektórych przebywających na Zachodzie polskich wojskowych. Wiktor Thommée po powrocie do Polski dzięki Rokossowskiemu otrzymał mieszkanie i należną emeryturę. Innym przykładem poczynań Rokossowskiego była sprawa Bolesława Kieniewicza, generała oddelegowanego z Armii Radzieckiej do służby w WP, który upatrzył sobie jedną z willi na Mokotowie i wymógł na cywilnych władzach stolicy oddanie do jego prywatnej dyspozycji całego budynku. Dotychczasowych lokatorów wykwaterowano. Usunięci mieszkańcy odważyli się złożyć skargę. Ich pismo przez przeoczenie oficerów z gabinetu marszałka dotarło do wiadomości Rokossowskiego, którego reakcja była piorunująca. Poszkodowani otrzymali odszkodowania, a niedoszły mieszkaniec willi został dyscyplinarnie odesłany do Związku Radzieckiego.
W latach 1949–1956 należał do Polskiej Zjednoczonej Partii Robotniczej, od 1950 był członkiem Biura Politycznego Komitetu Centralnego, a od 1952 – wicepremierem.
Jako jeden z dwóch członków Biura Politycznego PZPR głosował w styczniu 1955 za odwołaniem ze stanowiska kierującego Ministerstwem Bezpieczeństwa Publicznego Stanisława Radkiewicza.
Odnośnie do wydarzeń poznańskich w 1956 istnieją dwie opinie historyków. Jedni twierdzą, że to Rokossowski zaproponował Biuru Politycznemu KC PZPR wysłanie wojska do Poznania w celu stłumienia protestów, inni że był przeciwko użyciu siły.
W 1956 odbywały się masowe wiece Polaków, na których między innymi domagano się wyjazdu Marszałka Polski Rokossowskiego do Związku Radzieckiego.
W czasie Polskiego Października odbyły się niejawne pertraktacje, których elementem była obecność Rokossowskiego w nowym Biurze Politycznym, Władysław Gomułka zapewnił przedstawicieli delegacji radzieckiej, iż komunistyczny kurs polityczny w Polsce jest niezagrożony (po części w reakcji na wygłoszoną przez Nikitę Chruszczowa groźbę zbrojnej interwencji – wówczas wojska radzieckie powróciły do swoich baz w Polsce).
30 marca 1949, w czwartą rocznicę zdobycia Trójmiasta przez siły radzieckie, wspólnie obradujące Miejskie Rady Narodowe Gdańska, Gdyni i Sopotu specjalną uchwałą przyznały marszałkowi Rokossowskiemu tytuł Honorowego Obywatela Gdańska i Gdyni. Wcześniej uczyniły to Kartuzy, w których rezydował w 1945. Imieniem Rokossowskiego nazwano wówczas także dzisiejszą ulicę Bohaterów Monte Cassino w Sopocie.
Wyjazd z Polski.
20 października 1956 Rokossowski nie został wybrany do nowego Biura Politycznego KC PZPR. 10 listopada odwołany został z funkcji Ministra Obrony Narodowej i Wiceprezesa Rady Ministrów, BP KC PZPR przyznało mu dożywotnią rentę równą dotychczas pobieranej pensji – ostatecznie decyzje te zatwierdził 13 listopada 1956 Sejm PRL I kadencji, której kadencji był posłem.
Kierownictwo PZPR zaproponowało Rokossowskiemu prawo stałego pobytu w Polsce, ten jednak odmówił i wraz z 500 doradcami radzieckimi zajmującymi wcześniej stanowiska w Siłach Zbrojnych PRL wyjechał do ZSRR, gdzie pełnił wiele ważnych funkcji związanych z Armią Radziecką.
Przez cały okres służby wojskowej, we wszystkich dokumentach wojskowych i cywilnych stwierdzał, że jego narodowością jest narodowość polska.
Ostatnie lata.
W latach 1958–1962 pełnił funkcję Wiceministra Obrony ZSRR. Został wysłany do stolicy Gruzji – Tbilisi, gdzie objął dowództwo Zakaukaskiego Okręgu Wojskowego. Powierzenie Rokossowskiemu dowództwa Zakaukaskiego Okręgu Wojskowego w okresie gwałtownego wzrostu napięcia na Bliskim Wschodzie pokazało, że sprawa Bliskiego Wschodu jest ważną dla Związku Radzieckiego. W 1962 został zwolniony z zajmowanych dotychczas stanowisk organizacyjno-administracyjnych i do śmierci w 1968 pozostawał członkiem grupy inspektorów generalnych Armii Radzieckiej. W zakres jego nowych obowiązków wchodziło opiniowanie i konsultowanie założeń rozwojowych sił zbrojnych, regulaminów i opracowań teoretycznych w dziedzinie strategii i sztuki operacyjnej. Coraz więcej czasu poświęcał więc pracy teoretycznej, uogólnianiu swych doświadczeń, uczestnictwu w dyskusjach nad problematyką współczesnego pola walki. Od 1959 opublikował ponad 30 artykułów. Poświęcił je studiom historycznym, poglądom na współczesne szkolenie wojsk i patriotyczno-obronnemu wychowaniu młodzieży radzieckiej.
Swe 70. urodziny spędził w mundurze polskim. Do swych ostatnich lat Rokossowski prenumerował polskie czasopisma: „Trybuna Ludu”, „Życie Warszawy”, tygodniki ilustrowane, periodyki wojskowe i rozpoczynał dzień od ich lektury. Często nastawiał sobie polskie płyty. Bardzo lubił słuchać piosenek „Mazowsza”. Szukał także kontaktu z Polakami, głównie oficerami studiującymi na radzieckich akademiach wojskowych. Ilekroć je odwiedzał, zawsze rozglądał się za polskimi mundurami. Nigdy nie omieszkał zamienić choćby kilku zdań z polskimi słuchaczami. Nie stronił także od pogawędek z generałami WP, przybywającymi z różnych okazji do Związku Radzieckiego.
W ostatnich latach swego życia Rokossowski pracował nad wspomnieniami. Postępy ciężkiej choroby zmusiły go do zrezygnowania z pierwotnych zamierzeń odtworzenia całego życia. Skoncentrował się więc w ostatecznej redakcji na latach drugiej wojny światowej.
Wydania swej książki, której nadał tytuł „Żołnierski Obowiązek”, oczekiwał z niecierpliwością. Zmarł na kilka miesięcy przed ukazaniem się wspomnień na raka prostaty. Jako wybitnie zasłużony dla Związku Radzieckiego został pochowany na cmentarzu przy Murze Kremlowskim w Moskwie. W pogrzebie marszałka dwóch państw wziął udział Leonid Breżniew jako Sekretarz Generalny Komitetu Centralnego Komunistycznej Partii Związku Radzieckiego, a także delegacja Polski z ministrem Obrony Narodowej, gen. armii Wojciechem Jaruzelskim na czele oraz przedstawiciele władz partyjnych i administracyjnych miast, których Rokossowski był honorowym obywatelem. W składzie delegacji udała się na uroczystości pogrzebowe siostra Helena Rokossowska.
Życie prywatne.
Jego młodsza siostra Helena spędziła całe życie w Warszawie i zmarła tam w 1982 r., a starsza Maria zmarła w 1915 r. na terytorium ówczesnego Cesarstwa Rosyjskiego. Żonaty był od 30 kwietnia 1923 z Rosjanką, Julią Pietrowną Barminą (1901–1986) – nauczycielką, z którą miał jedną córkę Ariadnę (1925–1978). Ariadna wyszła za mąż za Wila (Wil – skrót od Włodzimierz Ilicz Lenin), z którym miała 2 synów – Pawła i Konstantego. Konstanty ożenił się z Ludmiłą Okuniew (wnuczką carskiego generała), z którą mają córkę Ariadnę (pracuje jako dziennikarka w dzienniku „Rossijskaja gazieta”). Wnuk Konstanty wraz ze swoją rodziną zabiegają o pamięć Rokossowskiego w Polsce. Rodzina jest bardzo związana z korzeniami Rokossowskiego, upatrując Polskę jako swoją drugą ojczyznę.
Wbrew opinii publicznej marszałek Rokossowski nigdy nie związał się z aktorką Walentiną Sierową. Na początku wojny poznał młodą lekarkę wojskową Galinę Talanową, która w okresie wojny była jego jedyną frontową miłością. W 1945 roku urodziła się im córka-Nadieżda.
Upamiętnienie.
Jego postać występuje w filmach: "Cwał", "Wyzwolenie", "Bitwa za Moskwę", "Upadek Berlina" i "Żołnierz zwycięstwa".
Jeden z Suchojów w liniach Aerofłot (RA-89116) nosi jego imię.
W 1976 został wybity medal upamiętniający Konstantego Rokossowskiego, wydany przez Mennicę Państwową, a zaprojektowany przez Józefa Misztelę.
Od 1975 był patronem 20 Warszawskiej Dywizji Pancernej.

</doc>
<doc id="68699" url="https://pl.wikipedia.org/wiki?curid=68699" title="Hernan Cortes">
Hernan Cortes



</doc>
<doc id="68700" url="https://pl.wikipedia.org/wiki?curid=68700" title="Loksodroma">
Loksodroma

Loksodroma (gr. "loksós" – ukośny, "droma" – linia) jest linią krzywą na powierzchni kuli (np. Ziemi), przecinającą wszystkie południki pod tym samym kątem (oznaczanym np. formula_1).
Na mapie Merkatora (dokładniej na mapie w rzucie Merkatora) loksodroma odwzorowuje się w postaci linii prostej i jako taka jest powszechnie stosowana w nawigacji morskiej i lotniczej do wykreślania drogi (kursu). Statek płynący stałym kursem, np. korzystając z żyrokompasu, w rzeczywistości utrzymuje ten sam kąt względem kierunku północ-południe, a więc przecina wszystkie południki pod tym samym kątem – płynie po loksodromie.
Loksodroma nie jest najkrótszą drogą łączącą dwa punkty na powierzchni kuli, właściwość taką ma za to ortodroma.
Długość loksodromy.
Metoda przybliżona – trójkąt nawigacyjny.
Przy niewielkich odległościach stosuje się przybliżoną metodę, rozwiązując tak zwany trójkąt nawigacyjny. Długość loksodromy oblicza się ze wzoru:
Wartości formula_3 i formula_4 reprezentują odpowiednio różnice długości geograficznych i szerokości geograficznych wyrażone w minutach kątowych, a wynik otrzymujemy w milach morskich.
Podstawowe sposoby zliczania loksodromy.
Istnieją dwa podstawowe problemy żeglugi po loksodromie:
Metoda średniej szerokości formula_13.
Wykorzystujemy do niej tzw. trójkąt drogowy (nawigacyjny).
I tak, dla pierwszego problemu należy kolejno:
Loksodroma w okolicy bieguna.
Jeśli założymy, że kąt formula_1 jest różny od 0 i od formula_24 (tzn. loksodroma nie jest okręgiem wielkim), to w okolicy bieguna loksodroma zachowuje się podobnie do spirali logarytmicznej, która w układzie współrzędnych biegunowych przecina promienie pod stałym kątem. Loksodroma okrąża biegun nieskończenie wiele razy.

</doc>
<doc id="68702" url="https://pl.wikipedia.org/wiki?curid=68702" title="Ortodroma">
Ortodroma

Ortodroma (st.gr. , "orthos" – prosty, prawidłowy; , "dromos" – droga, przebieg) – najkrótsza droga pomiędzy dwoma punktami na powierzchni kuli biegnąca po jej powierzchni. Stanowi ona zawsze fragment koła wielkiego. Linię ortodromy otrzymuje się przez przecięcie kuli płaszczyzną przechodzącą przez punkty formula_1 na powierzchni tej kuli oraz przez środek kuli.
Na mapie Merkatora (dokładniej na mapie w rzucie Merkatora) ortodroma jest linią krzywą wygiętą w kierunku bliższego bieguna ziemskiego, w przeciwieństwie do loksodromy, która przecina wszystkie południki pod tym samym kątem, a na mapie Merkatora jest linią prostą.
Ręczne wyznaczanie ortodromy jest jedną z trudniejszych, a jednocześnie ważniejszych rzeczy w nauczaniu nawigacji, gdyż linią ortodromy powinny poruszać się na większych odległościach wszystkie statki wodne i powietrzne. Trudność w wyznaczaniu kursów na mapach polega na tym, że jedynie droga po równiku oraz południkach pokrywa się z ortodromą, natomiast we wszystkich pozostałych przypadkach wyznaczenie ortodromy na mapach jest związane z szeregiem skomplikowanych obliczeń. Dlatego właśnie podróż po ortodromie wykonuje się w rzeczywistości z pewnym przybliżeniem, skokowo, odcinkami loksodromicznymi.
Obliczanie długości łuku ortodromy.
Długość ortodromy między dwoma punktami na kuli ziemskiej (odległość zenitalną pomiędzy dwoma punktami) można wyliczyć z następującego wzoru:
gdzie:
Wstawiając wartości szerokości i długości geograficznej w stopniach otrzymujemy wynik również w stopniach. Jeżeli chcemy przeliczyć go na mile morskie, wynik należy przemnożyć przez formula_5 jeżeli zaś na kilometry, to przez formula_6.

</doc>
<doc id="68711" url="https://pl.wikipedia.org/wiki?curid=68711" title="Kaliber 44">
Kaliber 44

Kaliber 44 – polska grupa muzyczna wykonująca hip-hop. Zaliczana do najważniejszych przedstawicieli gatunku w Polsce. Powstała w 1994 roku w Katowicach z inicjatywy braci Michała „Ś.P. Brata Joki” Martena i Marcina „Abra dAba” Martena. Wkrótce potem skład uzupełnił Piotr „Mag Magik I” Łuszcz. W 1998 roku po opuszczeniu składu przez Łuszcza formuła Kaliber 44 została rozwinięta o koncertową formację Baku Baku Skład, której członkami byli: bracia Martenowie, Maciej „WSZ” Gnatowski, Tomasz „CNE” Kleyff, Bartosz „DJ Bart” Jabłoński, Sebastian „DJ Feel-X” Filiks oraz Piotr „Gutek” Gutkowski.
W 2003 roku formacja zaprzestała działalności, Marcin „Abra dAb” Marten rozpoczął solową działalność artystyczną. Jego starszy brat Michał podjął pracę zawodową, sporadycznie gościł także na płytach innych wykonawców. Natomiast Sebastian „DJ Feel-X” Filiks pozostał aktywnym członkiem krajowej sceny muzycznej. Nawiązał m.in. współpracę z Kapelą Ze Wsi Warszawa. W latach późniejszych zespół dał kilka koncertów, które nie stanowiły jednak o wznowieniu jego działalności. Ostatecznie 2013 roku doszło do oficjalnej reaktywacji grupy. Równolegle działalność wznowił koncertowy skład towarzyszący K44 – Baku Baku Skład.
W szczytowym okresie działalności przypadającym na lata 1996–2000, grupa wydała trzy albumy studyjne pozytywnie oceniane przez krytyków muzycznych, jak i publiczność. Obok takich zespołów jak Molesta Ewenement, Slums Attack, czy Nagły Atak Spawacza K44 z dorobkiem ponad 150 tys. sprzedanych płyt należy do najpopularniejszych zespołów hip-hopowych w Polsce. Kaliber 44 powszechnie jest zaliczany do nurtu hardcore psycho rapu, gatunku, terminu ukutego przez sam zespół. Faktycznie jednak ów gatunek nigdy nie uległ wykształceniu.
Historia.
Grupa powstała w 1994 roku w Katowicach z inicjatywy nastoletnich raperów, braci Michała Martena znanego jako „Ś.P. Brat Joka” i Marcina Martena występującego pod pseudonimem „Lord MM Dab”. Wkrótce do zespołu dołączył Piotr Łuszcz występujący jako „Mag Magik I”. Początkowo zespół współpracował z katowickimi raperami Rafałem „Jajonaszem” Łukaszczykiem i Rafałem „Gano” Wywiołem. Teksty pisane były w języku angielskim, natomiast muzyka była oparta na gitarowych riffach. Pierwsze nagrania tria ukazały się na kasecie magnetofonowej pt. "Usłysz nasze demo". Kolejne dwa lata formacja spędziła na produkcji kolejnych nagrań i poszukiwaniach wydawcy. Utwory Kaliber 44 trafiły m.in. do zorientowanej na muzykę rockową i heavymetalową wytwórni Metal Mind Productions, która odrzuciła materiał. Ostatecznie grupą zainteresował się Sławomir Pietrzak, właściciel firmy S.P. Records.
Grupa zadebiutowała w 1996 utworem pt. „Magia i miecz”, który ukazał się na kompilacji pt. "S.P." Tego samego roku ukazał się także debiutancki album studyjny formacji zatytułowany "Księga Tajemnicza. Prolog". Wydawnictwo cieszyło się dużą popularnością i uznaniem wśród krytyków, jak i fanów, sprzedając się w nakładzie 100 000 egzemplarzy. W ramach promocji albumu zostały zrealizowane teledyski do utworów „Magia i miecz” oraz „Plus i minus”, którego treść dotyczyła obaw Łuszcza przed zakażeniem wirusem HIV. Członkowie grupy wykonywaną muzykę określili jako hardcore psycho rap lub magia i miecz, w nawiązaniu do promującego album utworu. Gościnnie w nagraniach wzięła udział grupa 3xKlan, która niespełna rok później wydała album "Dom pełen drzwi" inspirowany debiutem katowiczan.
W listopadzie 1997 roku na kompilacji "Hip-Hopla" został opublikowany utwór pt. „A może tak, a może nie”, który był zapowiedzią drugiego albumu grupy. W 1998 roku ukazał się drugi album formacji pt. "W 63 minuty dookoła świata". Materiał stanowił odejście od konwencji hardcore psycho rapu, czego przyczyną były m.in. problemy z wykonaniem piosenek z debiutu na żywo. Wydawnictwo było promowane utworem „Film”, do którego został zrealizowany teledysk. Utwór był także notowany na listach przebojów Polskiego Radia Szczecin i Programu Trzeciego PR. Drugi album grupy również cieszył się powodzeniem, uzyskał on wkrótce status złotej płyty. Tego samego roku, w wyniku nieporozumień na tle artystycznym z pozostałymi członkami grupy, Łuszcz odszedł z grupy Kaliber 44. Również w 1998 roku oficjalnym członkiem formacji został Sebastian Filiks znany jako „DJ Feel-X”.
W 2000 roku ukazał się trzeci album Kaliber 44 zatytułowany "". Popularność pochodzącego z płyty utworu „Konfrontacje”, notowanego na listach Polskiego Radia nie miała jednak przełożenia na sukces komercyjny trzeciego wydawnictwa. Nagrania dotarły do 3. miejsca zestawienia OLiS. Pod koniec 2000 roku samobójstwo popełnił były członek formacji Piotr „Mag Magik I” Łuszcz. Wkrótce potem Michał „Joka” Marten wyemigrował do Stanów Zjednoczonych. Marcin „Abradab” Marten podtrzymywał działalność koncertową zespołu do 2003 roku, kiedy to podjął się solowej działalności artystycznej. Niespełna rok później ukazał się solowy debiut rapera pt. "Czerwony album" (2004). W międzyczasie, niespełna po trzech latach do ojczyzny powrócił Michał „Joka” Marten. W latach późniejszych bracia Martenowie sporadycznie razem koncertowali. Według Marcina „Abradaba” Martena anonsowane w mediach koncerty Kaliber 44, które odbyły się po 2003 roku w rzeczywistości nie stanowiły o reaktywacji zespołu.
W 2013 roku grupa wznowiła działalność. Pierwszy występ zespołu odbył się na Open’er Festival, gdzie trio wystąpiło z udziałem instrumentalistów, tzw. „żywym zespołem”. Równolegle działalność wznowił koncertowy skład towarzyszący K44 – Baku Baku Skład.
W 2016 roku zespół oficjalnie wrócił z nowym albumem "Ułamek tarcia". W albumie jest dużo nawiązań do starych utworów zespołu i Magika (często słychać jego głos i teksty). Po trasie koncertowej promującej nowy album ruszyli w następną trasę zatytułowaną „44 miasta”. W tej trasie prezentowali stare przeboje między innymi przeboje „Film” i „Normalnie o tej porze”.

</doc>
<doc id="68715" url="https://pl.wikipedia.org/wiki?curid=68715" title="George Charles">
George Charles

Sir George Frederick Lawrence Charles (ur. 7 czerwca 1916, zm. 26 czerwca 2004) – polityk Saint Lucia.
W latach 1960–1964 był pierwszym szefem rządu Saint Lucia (zastąpił go w kwietniu 1964 John Compton), kierował również resortami edukacji i spraw socjalnych; zasłużony dla rozwoju państwa w okresie uniezależniania się od zwierzchności kolonialnej. Był współzałożycielem Partii Pracy Saint Lucia.

</doc>
<doc id="68717" url="https://pl.wikipedia.org/wiki?curid=68717" title="Cysoida Dioklesa">
Cysoida Dioklesa

Cysoida Dioklesa – krzywa opisana równaniem:
Konstrukcja krzywej.
Cysoida Dioklesa jest miejscem geometrycznym punktów formula_2 takich że formula_3 i punkty formula_4 formula_2 formula_6 formula_7 leżą na jednej prostej oraz
Cysoida Dioklesa jest więc cysoidą okręgu o promieniu formula_10 i prostej stycznej do tego okręgu.
Postacie równania krzywej.
W układzie współrzędnych biegunowych równanie ma postać:
lub:
gdzie formula_17
Równania te można zapisać w postaci parametrycznej:
lub
Podwojenie sześcianu.
Cysoida ta pozwoliła Dioklesowi na rozwiązanie problemu podwojenia sześcianu i w tym właśnie celu została przez niego skonstruowana.

</doc>
<doc id="68718" url="https://pl.wikipedia.org/wiki?curid=68718" title="Cissoida Dioklesa">
Cissoida Dioklesa



</doc>
<doc id="68727" url="https://pl.wikipedia.org/wiki?curid=68727" title="Leopold Tyrmand">
Leopold Tyrmand

Leopold Tyrmand (ur. 16 maja 1920 w Warszawie, zm. 19 marca 1985 w Fort Myers) – polski pisarz i publicysta, popularyzator jazzu w Polsce.
Życiorys.
Młodość.
Urodził się w zasymilowanej rodzinie żydowskiej. Dziadek ze strony ojca, Zelman Tyrmand, był członkiem zarządu warszawskiej synagogi Nożyków. Ojciec, Mieczysław Tyrmand, miał hurtownię skór. Matką Tyrmanda była Maria z Mańskich. Jego rodziców podczas wojny wywieziono do Majdanka, tam zginął jego ojciec. Matka przeżyła wojnę, wyjechała do Izraela. Tyrmand nie ukrywał, że pochodzi z rodziny mieszczańskiej, ale nie wspominał o swoim pochodzeniu; na kartach "Dziennika 1954" rozważał skandynawską etymologię swojego nazwiska. Dopiero w wydaniu z lat 70. stwierdza, że być może stworzył je po prostu Ernst Theodor Amadeus Hoffmann (który w XIX w. wymyślał nazwiska warszawskim Żydom).
W latach 1928–1937 był uczniem Prywatnego Gimnazjum i Liceum Męskiego im. A. Kreczmara przy ul. Wilczej 41. Później wyjechał do Paryża, gdzie przez rok studiował na Wydziale Architektury Państwowej Wyższej Szkoły Sztuk Pięknych w Paryżu. Zetknął się tam po raz pierwszy z zachodnioeuropejską kulturą oraz amerykańską muzyką jazzową. Obie te fascynacje pozostawiły trwały ślad w jego twórczości.
II wojna światowa.
Po wybuchu II wojny światowej Tyrmand przebywał w Warszawie, po kilku tygodniach przedostał się do Wilna, gdzie szybko stał się osobą popularną wśród tamtejszych uchodźców. Poznał wtedy m.in. Franciszka Walickiego, z którym połączyło go zainteresowanie jazzem. W czerwcu 1940 miasto zajęła Armia Czerwona. Tyrmand podjął wówczas pracę w wydawanym po polsku dzienniku „Prawda Komsomolska”. Publikował tam przez blisko rok codzienne felietony polityczno-propagandowe „Na kanwie dnia”, zajmował się też tematyką sportową. Był redaktorem naczelnym „Prawdy Pionierskiej”. Tyrmand dopiero w 1967 przyznał publicznie, że pracował dla komunistycznej gazety. Henryk Dasko tak wyjaśnia ówczesne zajęcie Tyrmanda:
Jesienią 1940 za pośrednictwem Waldemara Babinicza nawiązał kontakty z jedną z konspiracyjnych grup niepodległościowych. W kwietniu 1941 Tyrmand wraz z dwoma kolegami (Andrzejem Kornowiczem i Leszkiem Zawiszą) zostali aresztowani przez NKWD. W maju całą trójkę skazano na osiem lat więzienia za przynależność do antyradzieckiej organizacji. 22 czerwca 1941 po ataku Niemiec na Wilno Tyrmandowi i Kornowiczowi udało się uciec z rozbitego bombami transportu kolejowego i wrócić do Wilna.
Aby uniknąć identyfikacji jako Żyd (był w Wilnie osobą znaną), Tyrmand zdobył dokumenty na nazwisko obywatela francuskiego i zgłosił się dobrowolnie na roboty do Niemiec, chcąc, jak twierdził, dostać się do Francji. W III Rzeszy pracował m.in. jako tłumacz, kelner, robotnik kolejowy i marynarz. W tej ostatniej roli próbował przedostać się w 1944 do neutralnej Szwecji. Z niemieckiego statku uciekł w norweskim porcie Stavanger, został jednak schwytany i osadzony w obozie koncentracyjnym Grini, niedaleko Oslo. Tam doczekał końca wojny.
Po wojnie.
Po wojnie Tyrmand pozostał przez rok w Danii i Norwegii. Pracował dla Międzynarodowego Czerwonego Krzyża, był też korespondentem Polpressu w Norwegii, następnie kierownikiem biura prasowego polskiego poselstwa w Kopenhadze. W kwietniu 1946 powrócił do Warszawy.
Zaczął pracę jako dziennikarz w Agencji Prasowo-Informacyjnej, następnie w redakcji „Przekroju”. Pisał w wielu ówczesnych pismach: „Przekroju”, „Expressie Wieczornym”, „Tygodniku Powszechnym”, „Rzeczpospolitej”, „Dziś i Jutro” oraz „Ruchu Muzycznym”. Specjalizował się w recenzjach: teatralnych, muzycznych i sportowych. W 1948 podczas Kongresu Intelektualistów we Wrocławiu przeprowadził wywiady m.in. z Pablem Picassem i Julianem Huxleyem. W 1947 ukazał się jego pierwszy zbiór opowiadań wojennych "Hotel Ansgar". Przez dwa lata pracował również w Polskim Radiu.
W 1950 Tyrmanda usunięto z redakcji „Przekroju” po napisaniu sprawozdania z turnieju bokserskiego, w którym skrytykował stronniczość radzieckich sędziów (sam turniej zakończył się protestami kibiców oraz interwencją milicji). Dzięki pomocy długoletniego przyjaciela – Stefana Kisielewskiego znalazł pracę w „Tygodniku Powszechnym”. Jednak w marcu 1953 „Tygodnik Powszechny” zamknięto po odmowie druku oficjalnego nekrologu Stalina. Tyrmand został wówczas obłożony nieoficjalnym zakazem publikacji.
Frustrację związaną z przymusową bezczynnością Tyrmand przelał na łamy "Dziennika 1954", w którym relacjonuje pierwsze trzy miesiące roku 1954. Jawił się w nim jako przeciwnik komunizmu i ustroju socjalistycznego. Niewiele jednak wspomina o polityce, raczej z sarkazmem piętnuje cywilizacyjne, kulturowe i gospodarcze zacofanie Polski Ludowej. Dziennik zawiera również ostre sądy o wielu postaciach ówczesnej sceny kulturalnej. Tyrmand nie szczędzi również opisów swoich własnych przygód miłosnych.
Pisanie "Dziennika" przerwało w kwietniu 1954 zlecenie od wydawnictwa Czytelnik na napisanie "Złego". Sensacyjną powieść o powojennej Warszawie wydano w grudniu 1955. Szybko stała się bestsellerem, a jej autor – rozpoznawalną postacią. "Złego", który w wielu miejscach przemycał krytykę powojennych porządków, traktowano jako jeden ze zwiastunów odwilży w polskiej literaturze. Niemniej krytyka przyjęła książkę chłodno.
W kwietniu 1955 ożenił się ze studentką ASP, Małgorzatą Rubel-Żurowską, ich małżeństwo nie przetrwało długo. Drugą żoną Tyrmanda została pod koniec lat 50. dziennikarka „Przekroju” ds. mody, późniejsza projektantka Barbara Hoff. Pisarz, znany ze swojej bezkompromisowości oraz niekonwencjonalnego stylu życia (słynne były jego kolorowe skarpetki; zob. bikiniarz), stał się liderem powstającego ruchu jazzowego w Polsce. Organizował festiwale i koncerty, wydał też monografię "U brzegów jazzu".
Passa literacka Tyrmanda trwała do roku 1958. Wydał jeszcze pierwszą część minipowieści "Wędrówki i myśli porucznika Stukułki" oraz zbiór opowiadań "Gorzki smak czekolady Lucullus". Wraz z zaostrzaniem polityki wewnętrznej przez rządy Władysława Gomułki represje dotknęły też Tyrmanda. Cenzura zatrzymywała mu kolejne powieści, jak "Siedem dalekich rejsów", odmawiano też wznowień ("Zły" stał się w ten sposób „białym krukiem”). Ostatnią powieścią, którą udało mu się podczas pobytu w Polsce opublikować, był "Filip" (1961). Zgodę na ostatni wyjazd za granicę otrzymał w 1959, potem odmawiano mu paszportu. Władza piętnowała w ten sposób jego ostentacyjnie „burżuazyjny” styl życia.
Kolejną niewydaną w Polsce powieścią Tyrmanda stało się ukończone w 1964 "Życie towarzyskie i uczuciowe". Piętnował w niej postawy moralne środowiska inteligencji twórczej – pisarzy, dziennikarzy i filmowców – przede wszystkim ich służebną rolę wobec władzy. Pod fikcyjnymi postaciami bohaterów w łatwy sposób można było rozpoznać autentyczne postaci ówczesnej polskiej kultury. Fragmenty książki, będące pamfletem na popularny warszawski salon Ireny Krzywickiej, wydrukowano w (warszawskim) tygodniku „Kultura”. Wywołały one skandal w środowisku literackim.
Paszport otrzymał dopiero w 1965, a z Polski wyjechał 15 marca 1965. Decyzję o powrocie uzależnił od szans na wydanie "Życia towarzyskiego i uczuciowego". Powieść została jednak zatrzymana przez wydawnictwo, a Tyrmand wydał ją w 1967 w paryskim Instytucie Literackim.
Emigracja.
W 1965 Tyrmand podróżował po Europie oraz Izraelu (tam spotkał się z matką). Na początku 1966 odwiedził Stany Zjednoczone. Najpierw korzystał ze stypendium Departamentu Stanu, przyznanego mu jako „znaczącej postaci opiniotwórczej”. Po kilku miesiącach podjął decyzję o pozostaniu w Stanach Zjednoczonych na stałe. Początkowo publikował w paryskiej „Kulturze”, ale szybko stał się postacią rozpoznawalną na amerykańskiej scenie publicystycznej. W latach 1967–1971 współpracował z renomowanym tygodnikiem „The New Yorker”, wydał też zbiory esejów: "Dziennik amerykański" oraz "Zapiski dyletanta". W epoce kontrkultury i młodzieżowego buntu Tyrmand okazał się zwolennikiem wartości konserwatywnych, ostro sprzeciwiając się tendencjom lewicowym. Mottem jego twórczości z tego okresu stało się zdanie: „Przybyłem do Ameryki, aby bronić jej przed nią samą”. Wykładał na Uniwersytecie Stanowym Nowego Jorku i Uniwersytecie Columbia.
W 1971 „The New Yorker”, a następnie inne wydawnictwa odrzuciły mu pamflet na komunizm, wydany później jako "Cywilizacja komunizmu". Wszedł również w konflikt z Jerzym Giedroyciem i zaprzestał publikacji w „Kulturze”. Tyrmand, uznając się za prześladowanego przez „kulturę liberalną”, nawiązał współpracę ze środowiskami konserwatywnymi. Trafił do założonego przez Johna A. Howarda The Rockford Institute. Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). W 1976 rozpoczęli wydawanie miesięcznika „Chronicles of Culture”, który do dziś jest jednym z ważnych głosów amerykańskiego konserwatyzmu, a właściwie jego odmiany zwanej paleokonserwatyzmem. Wydawał również nieregularny periodyk „The Rockford Papers”. W latach 70. zredagował ponownie "Dziennik 1954" i wydał go w 1980. Książka zyskała rozgłos na emigracji i w kraju, gdzie krążyła w drugim obiegu aż do pierwszego oficjalnego wydania w 1989 (jeszcze z ingerencjami cenzury).
Poglądy Tyrmanda w latach 70. ulegały zaostrzeniu. Krytykował mainstreamowe amerykańskie media oraz Hollywood, wskazując na niszczenie etosu tradycyjnych wartości, a nawet „pogrom i holocaust kulturowy”. Oskarżany w Polsce o pornografię, w Stanach zarzucał deprawację magazynowi „Playboy”. 
W sierpniu 1971 ożenił się po raz trzeci – z Mary Ellen Fox, swoją czytelniczką, doktorantką iberystyki na Uniwersytecie Yale. W styczniu 1981 urodziły im się bliźnięta: Rebecca i Matthew. 19 marca 1985, w wieku 65 lat, Tyrmand zmarł na zawał serca podczas wakacji w Fort Myers na Florydzie. Został pochowany na cmentarzu Wellwood w Pinelawn w Long Island.
Uchwałą Sejmu RP rok 2020 ogłoszono rokiem Leopolda Tyrmanda.
Filmografia.
Jako aktor
Jako scenarzysta

</doc>
<doc id="68728" url="https://pl.wikipedia.org/wiki?curid=68728" title="Prezydent Portugalii">
Prezydent Portugalii

Portugalia jest republiką od 1910 roku. Głową państwa jest prezydent, którego oficjalna tytulatura brzmi prezydent Republiki Portugalskiej (Presidente da República Portuguesa). Zgodnie z konstytucją z 1974 roku Prezydent wybierany jest na pięcioletnią kadencję, po zakończeniu której może się ubiegać o reelekcję. Oficjalną rezydencją prezydenta Portugalii jest Pałac Belém. Nowo wybrany prezydent obejmuje urząd po złożeniu przysięgi przed Zgromadzeniem Republiki następującej treści:
Kompetencje prezydenta Portugalii:

</doc>
<doc id="68731" url="https://pl.wikipedia.org/wiki?curid=68731" title="Johannes de Grocheo">
Johannes de Grocheo

Johannes de Grocheo, także "Johannes de Grocheio, Jean de Grouchy" (ur. ok. 1255 w Paryżu, zm. ok. 1320) – francuski teoretyk muzyki, pochodzący prawdopodobnie z normandzkiej rodziny de Grouchy. Działał w Paryżu ok. 1275 lub 1300, związany z Collegium Sorbonicum.
Napisał traktat "De musica", będący jednym z najważniejszych średniowiecznych zabytków na temat muzyki. Obejmuje on całokształt ówczesnej wiedzy muzycznej i jest dobitnym przykładem wpływu arystotelizmu na średniowieczną teorię muzyki. Johannes de Grocheo twierdził, że przedmiotem muzyki może być jedynie dźwięk uchwytny zmysłowo. Tym samym odrzucał pitagorejsko-platońską koncepcję harmonii sfer. Zachował natomiast pitagorejską teorię proporcji i wynikające z niej interwały, nazywając je pryncypiami muzyki i uznając za materię muzyczną, której muzyk nadaje formę.
Wyróżnił 3 rodzaje muzyki i ich formy:
Traktat zawiera ponadto elementarne wiadomości na temat skali muzycznej, interwałów i systemu heksachordalnego, a także uwagi dotyczące musica falsa, którą de Grocheo wiązał z formami muzyki świeckiej.
Traktat został przekazany w 2 rękopisach: tzw. kodeksie Harley (British Museum w Londynie, Ms Harley 281), spisanym prawdopodobnie w 1300 i kodeksie Darmstadt (Hessische Landesbibliothek w Darmstadzie, Ms 2663), datowanym na lata 1300–1350.

</doc>
<doc id="68732" url="https://pl.wikipedia.org/wiki?curid=68732" title="Ductia">
Ductia

Ductia – średniowieczny taniec z XII i XIII w., głównie wykonywany przez kobiety, pochodzący z Francji.
O ductii pisze Johannes de Grocheo, w swoim traktacie "De musica", datowanym na około 1350.

</doc>
<doc id="68733" url="https://pl.wikipedia.org/wiki?curid=68733" title="Krater">
Krater



</doc>
<doc id="68734" url="https://pl.wikipedia.org/wiki?curid=68734" title="Sokołowate">
Sokołowate

Sokołowate (Falconidae) – rodzina ptaków z rzędu sokołowych (Falconiformes). 
Zasięg występowania.
Rodzina obejmuje gatunki drapieżne, zamieszkujące cały świat poza Antarktydą. 
Cechy charakterystyczne.
Ptaki te charakteryzują się następującymi cechami:
Systematyka.
Do rodziny należą następujące podrodziny:

</doc>
<doc id="68739" url="https://pl.wikipedia.org/wiki?curid=68739" title="Rybołów">
Rybołów

Rybołów ("Pandion haliaetus") – gatunek dużego, przeważnie wędrownego ptaka drapieżnego z monotypowej rodziny rybołowów (Pandionidae).
Taksonomia i ewolucja.
Rybołów jest jednym z wielu gatunków ptaków pierwotnie opisanych przez Karola Linneusza w przełomowej, 10. edycji jego dzieła "Systema Naturae", w którym otrzymał on binominalną nazwę "Falco haliætus". Następnie, w 1809 roku został przeklasyfikowany do nowego rodzaju "Pandion" przez francuskiego zoologa Marie Jules’a Césara Savigny’ego. Savigny nazwę "Pandion" zaczerpnął od mitycznego króla greckiego Pandiona. W 1854 Karol Lucjan Bonaparte przeniósł rodzaj "Pandion" do nowo utworzonej, monotypowej rodziny Pandionidae.
Rybołów różni się pod kilkoma względami od innych dziennych ptaków drapieżnych. Jego palce są jednakowej długości, jego skoki są siatkowane, a szpony są raczej zaokrąglone niż rowkowane. Rybołowy i sowy są jedynymi drapieżnikami, których zewnętrzny palec jest odwracalny, co pozwala im chwytać swoją ofiarę dwoma palcami z przodu i dwoma z tyłu. Jest to szczególnie przydatne przy łapaniu śliskich ryb.
Rybołów od zawsze stanowił problem dla taksonomów, tutaj traktowany jest jako jedyny żyjący przedstawiciel rodziny Pandionidae, która umieszczona jest w rzędzie szponiastych (Accipitriformes), choć tradycyjnie zaliczano ją do rzędu sokołowych (Falconiformes). Inne systemy klasyfikacyjne umieszczają go obok jastrzębi i orłów w rodzinie jastrzębiowatych (Accipitridae), a jeszcze inne zaliczają go do rodziny sokołowatych (Falconidae) w rzędzie Falconiformes. Taksonomia Sibleya-Ahlquista umieszcza go wraz z innymi dziennymi ptakami drapieżnymi w znacznie powiększonym rzędzie brodzących (Ciconiiformes), ale skutkuje to nienaturalną klasyfikacją parafiletyczną.
Rybołów jest także wyjątkowy pod tym względem, że jako pojedynczy gatunek występuje niemal na całym świecie. Nawet kilka podgatunków nie da się jednoznacznie oddzielić. Zasadniczo wyróżnia się cztery podgatunki (nominatywny, "carolinensis", "ridgwayi" i "cristatus"), choć różnice są niewielkie, a część systematyków wymienia tylko trzy pierwsze, a czwarty ("cristatus") podnosi do rangi osobnego gatunku:
Podgatunki i zasięg występowania.
Poszczególne podgatunki zamieszkują:
Pierwotnie rybołowy występowały w całej Europie, ale w zachodniej i środkowej jej części w XIX i na początku XX wieku został wytępiony. Pozostały jedynie szczątkowe populacje. Obecnie (2015) ocenia się, że w Europie żyje 8400 – 12 300 par, które przemieszczają się na krótkie lub długie dystanse.
Charakterystyka.
Cechy gatunku.
Obie płci ubarwione jednakowo, ale samice są nieco większe od samców. U dorosłych rybołowów wierzch ciała jest jednolicie brązowy, brązowy pas biegnie również od oka, bokiem szyi na grzbiet. Spód czysto biały, na szyi i piersi szeroki pas brązowych plamek. Gardło i potylica brudnobiałe. Na białej głowie widać ciemny pasek oczny i sterczące pióra na ciemieniu i potylicy. Dziób i nogi szaroniebieskie. Długie i wąskie brunatne skrzydła w locie są zgięte w nadgarstkach, tak jak ma to miejsce u mew. Podobnie do tych siewkowców krótki, prosto ścięty ogon układa na kształt litery M. Skrajny palec zwrotny. Młode ptaki mają jasno obrzeżone pióra na grzbiecie i pokrywach skrzydłowych. U wszystkich rybołowów w powietrzu da się dostrzec jasny spód wyróżniający się od czarnych plam na nadgarstku, lotkach drugorzędowych i czarnych końcówek skrzydeł. U niektórych występuje wyraźna, ciemna przepaska na piersi.
Swoje wyjątkowo długie szpony może tak ustawić, że dwa tylne palce przeciwstawne są do dwóch przednich. Przy nurkowaniu nozdrza ptaka są zamykane. Inną adaptacją do zanurzania związanego z trybem polowania są silnie natłuszczone pióra o wodoodpornych właściwościach. Dzięki temu ptak wznosi się w powietrze od razu po zanurkowaniu (nie musi suszyć skrzydeł).
Jest trochę większy od myszołowa i ma dłuższe skrzydła.
Zachowanie.
Rybołowy są aktywne cały dzień od świtu do zmierzchu i godzinami mogą przesiadywać na słupach lub wierzchołkach martwych drzew. W trakcie migracji wiosną i jesienią widuje się luźne koncentracje tego ptaka dochodzące do kilku lub kilkunastu osobników. Bardziej zaznaczają się odloty. W locie przyjmuje charakterystyczną sylwetkę z uniesionymi skrzydłami. W powietrzu porusza się z prędkością 30–60 km/h. Przed zanurkowaniem wysuwa do przodu nogi i łapie zdobycz długimi, smukłymi i ostrymi pazurami. Może nurkować i przez chwilę pływać po powierzchni wody rozpostartymi skrzydłami. Aby poderwać się do lotu, uderza silnie skrzydłami i z rybą w szponach oddala się do spokojnego miejsca lub gniazda. Wobec człowieka jest bardzo płochliwy. Wędruje pojedynczo.
Biotop.
Lasy, w których można znaleźć liczne duże, niezarośnięte zbiorniki wodne. Preferuje skraje starych borów sosnowych, wybrzeża morskie, zadrzewione brzegi rzek i jezior oraz różnego typu rozlewiska i mokradła. Lęgnie się na obrzeżach drzewostanów w pobliżu jezior i stawów hodowlanych. Wymogiem jest obecność wysokich sosen o płaskich koronach, dogodnych do założenia gniazda. Obserwatorzy spotykają się z nimi najczęściej na stawach rybnych i zbiornikach zaporowych.
Okres lęgowy.
Gody.
Zajęcie rewiru samiec manifestuje widowiskowym lotem z naprzemiennym wznoszeniem się, zawisaniem w powietrzu i opadaniem. Dodatkowo wydaje przy tym donośny pisk. W szponach może czasem trzymać materiał na gniazdo lub upolowaną zdobycz. Ma to zwrócić uwagę samicy. Pary są monogamiczne.
Gniazdo.
Na szczycie starego, wyniosłego drzewa (zazwyczaj sosny) lub w uskokach stromych brzegów. Zajmuje również sztuczne platformy oraz stare gniazda innych gatunków. Osiedla się nawet na słupach elektrycznych. Konstrukcję budują oboje partnerzy i wykorzystują przy tym różnych rozmiarów gałęzie. Do wyścielenia służą im mech, kora i trawa. Od góry jest zupełnie odsłonięte. Generalnie gnieździ się samotnie lub w małych koloniach, jednak w amerykańskim stanie Maryland obserwowano kolonie liczące 12–25 gniazd, na nowojorskiej Long Island była kolonia rybołowów licząca 40 gniazd, natomiast na sąsiedniej, niewielkiej wyspie Gardiners Island jeszcze większa kolonia, licząca ok. 200 gniazd.
Jaja.
Składa w kwietniu lub maju 2–3 białe jaja z brązowym plamkowaniem.
Wysiadywanie.
Jaja wysiadywane są przez okres ok. 5 tygodni przez obydwoje rodziców, choć częściej robi to samica. Potomstwo, gniazdowniki, wykluwa się w odstępie paru dni. Karmi je samica, która rozdziela im pokarm przynoszony przez ojca. Pisklęta są lotne po 7–8 tygodniach, a opuszczają gniazdo po ok. 9 tygodniach. Pełną samodzielność osiągają po miesiącu lub dwóch. Rybołowy przystępują do swych pierwszych lęgów przeważnie w 3. roku życia.
Pożywienie.
Niemal wyłącznie ryby, które chwyta rzucając się na nie z wyciągniętymi szponami (nawet z wysokości kilkudziesięciu metrów – 20–30 m, a nawet 70 m) i ze złożonymi skrzydłami (większość rybożernych ptaków korzysta w łowach z dzioba). Przeważnie mają 150–300 g (sporadycznie do 2 kg). Wypatruje je w prostym locie, a kiedy dostrzeże zwierzynę może przed spadnięciem na nią zawisnąć na chwilę w locie trzepocząc skrzydłami jak pustułka. Może polować z zasadzki – obserwuje zbiornik wodny z wysokiego drzewa, wtedy na rybę spada w krótkim locie. Zdarza się nierzadko, że całkowicie zanurza się pod powierzchnię wody, choć zwykle na głębokość 3 m. Z upolowaną ofiarą leci na wysokie drzewo i tam zabija oraz zjada zdobycz. Nogi są odpowiednio przystosowane do łapania ryb – spodnia część ma ostre, kolczate, wypukłe łuski, a palce zakończone są hakowatymi i ostrymi szponami. Gdy ryba dostrzeże zbliżające się niebezpieczeństwo znad powierzchni tafli akwenu i ucieknie rybołów przerywa atak wyhamowując lot tuż przed wodą. Mniej typowym pokarmem są drobne ssaki, ptaki, gady, płazy, skorupiaki i inne bezkręgowce, ale zjada je bardzo rzadko.
Łowiska znajdują na jeziorach w głębi lądu oraz na wybrzeżu morza. Żerowanie odbywa się przeważnie samotnie. Inaczej jest w przypadku obfitości ryb, kiedy to może tworzyć małe grupki. W okresie lęgowym żeruje w odległości kilku kilometrów od gniazda, choć zdarza się mu oddalać nawet o 30 km.
Status i ochrona.
IUCN uznaje rybołowa za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, według szacunków, mieści się w przedziale 100–500 tysięcy dorosłych osobników. Globalny trend liczebności populacji uznawany jest za wzrostowy.
W Polsce objęty ochroną gatunkową ścisłą. Wymaga ochrony czynnej. Wokół gniazd rybołowów obowiązuje strefa ochronna: przez cały rok w promieniu do 200 m, a okresowo (od 1.03 do 31.08) – w promieniu do 500 m od gniazda. Nie można tam przebywać, ani prowadzić robót leśnych. Na "Czerwonej liście ptaków Polski" został sklasyfikowany jako gatunek narażony (VU).
W Polsce od początku XXI wieku daje się zauważyć spadek liczebności. Powodem tego zjawiska są prześladowania i nielegalny odstrzał gatunku na stawach hodowlanych oraz zmiany do jakich dochodzi w jego siedliskach. Głównie chodzi tu o zagospodarowywanie terenów na cele turystyczne. Coraz częściej brakuje starych drzew, na których mógłby postawić gniazdo. Dlatego też rekompensuje się to zakładaniem specjalnych platform.

</doc>
<doc id="68740" url="https://pl.wikipedia.org/wiki?curid=68740" title="Jean Gaston Darboux">
Jean Gaston Darboux



</doc>
<doc id="68741" url="https://pl.wikipedia.org/wiki?curid=68741" title="Gaston Darboux">
Gaston Darboux



</doc>
<doc id="68742" url="https://pl.wikipedia.org/wiki?curid=68742" title="Rybołowowate">
Rybołowowate



</doc>
<doc id="68747" url="https://pl.wikipedia.org/wiki?curid=68747" title="Richard Dedekind">
Richard Dedekind

Julius Wilhelm Richard Dedekind (ur. 6 października 1831 w Brunszwiku, zm. 12 lutego 1916) – niemiecki matematyk.
Życiorys.
Był uczniem Petera Gustava Dirichleta i Carla Friedricha Gaussa. Od 1862 roku przez ponad 50 lat był profesorem w Collegium Carolinum (późniejszej Wyższej Szkole Technicznej) w Brunszwiku. Blisko przyjaźnił się z Cantorem i jako jeden z pierwszych docenił wartość jego prac teoriomnogościowych. Jego prace dotyczą teorii liczb, algebry, teorii mnogości i analizy matematycznej. Wprowadził do matematyki wiele nowych pojęć, takich jak grupa Dedekinda czy pierścień Dedekinda.
W pracy "Ciągłość i liczby niewymierne" (, 1872) rozwinął teorię liczb niewymiernych w oparciu o przekroje. Praca "Czym są i czym powinny być liczby?" (, 1888) zawiera logiczną teorię liczb i indukcji zupełnej oraz aksjomatykę arytmetyki liczb naturalnych. Znajduje się też tam "klasyczna" definicja zbioru nieskończonego, według której zbiór jest nieskończony wtedy i tylko wtedy, gdy można go jednoznacznie wzajemnie odwzorować na pewien jego podzbiór właściwy – definicję tę nazywamy definicją zbioru nieskończonego w sensie Dedekinda, a o zbiorze, że jest D-nieskończony.

</doc>
<doc id="68748" url="https://pl.wikipedia.org/wiki?curid=68748" title="Julius Wilhelm Richard Dedekind">
Julius Wilhelm Richard Dedekind



</doc>
<doc id="68749" url="https://pl.wikipedia.org/wiki?curid=68749" title="Park Narodowy Yellowstone">
Park Narodowy Yellowstone

Park Narodowy Yellowstone () – park narodowy w Stanach Zjednoczonych na terytorium stanów Wyoming, Montana i Idaho. Jest najstarszym parkiem narodowym na świecie. Słynny z gejzerów, gorących źródeł, wulkanów błotnych, fumaroli i wodospadów.
Park narodowy jest rozcięty głębokim wąwozem rzeki Yellowstone. Przechodzi przez niego wododział kontynentalny Ameryki. W 1978 Park Yellowstone został wpisany na listę światowego dziedzictwa kultury i przyrody UNESCO. Ustanowiono w nim rezerwat biosfery.
Historia.
Teren Parku zamieszkany był od co najmniej 11 tys. lat. Pierwszymi białymi byli członkowie ekspedycji Lewisa i Clarka w latach 1804–1806. Stwierdzili oni obecność Indian ze szczepów Nez Percé, Wrony i Szoszoni.
Ze względu na unikatowość przyrodniczą i geologiczną Kongres Stanów Zjednoczonych za prezydentury Ulyssesa Granta utworzył Park Narodowy w dniu 1 marca 1872 roku. Jednym z gorących orędowników powstania parku był amerykański geolog Ferdinand Hayden, którego nazwiskiem została później nazwana jedna z większych dolin. Początkowo park był chroniony przez regularny oddział wojska stacjonujący w Mammoth Hot Springs w północnej części parku, a od 1917 roku, rok po utworzeniu instytucji parków narodowych, ochroną i administracją zajęła się National Park Service.
Geologia.
Park jest usytuowany na rozległym wulkanicznym płaskowyżu, pod którym na głębokości 7–17 km znajduje się komora magmowa (dł. 72 km, szer. 30 km i głębokość 660 km). Stopione skały występują również 300 km pod ziemią. W przeszłości dochodziło do niszczycielskich eksplozji superwulkanu – przed ponad 2 mln lat, 1,3 mln lat i 640 tys. lat.
Flora i fauna.
Park wchodzi w skład większego ekosystemu uznawanego za ostatni duży i niemal nienaruszony ekosystem w klimacie umiarkowanym na półkuli północnej.
Flora.
Na terenie parku występuje około 1100 gatunków roślin naczyniowych. Lasy iglaste zajmują 2⁄3 powierzchni zalesionej. W lasach parku rośnie siedem gatunków drzew iglastych, spośród których najpowszechniejsza jest sosna wydmowa występująca na 80% powierzchni lasów iglastych. Na terenie parku występuje również 186 gatunków porostów, a także około 200 gatunków obcych. Skatalogowano również ponad 400 gatunków termofili, choć do tej pory zbadano zaledwie 1% obszarów hydrotermalnych.
Fauna.
Park Narodowy Yellowstone jest powszechnie uznawany za najlepsze środowisko megafauny w kontynentalnej części USA. Żyje tam 67 gatunków ssaków, wliczając introdukowanego ponownie w 1995 roku wilka szarego, zagrożonego w Stanach Zjednoczonych rysia kanadyjskiego oraz niedźwiedzia grizzly. Innymi dużymi ssakami o znaczącej populacji, są bizon amerykański, baribal, wapiti, łoś, mulak, jeleń wirginijski, kozioł śnieżny, widłoróg, muflon kanadyjski i puma.
Yellowstone jest jedynym miejscem w kontynentalnej części Stanów Zjednoczonych, gdzie przetrwała populacja dzikich bizonów. W roku 1902 było ich tylko około 50 sztuk. Z obawy przed wyginięciem i zubożeniem genetycznym stado uzupełniono o 21 zwierząt pochodzących z prywatnych stad. Razem stanowiły podstawę 50-letniego projektu odbudowy liczebności tego gatunku na Ranczu Buffalo w dolinie Lamar. Działania wspomagające, polegające na dokarmianiu, nawadnianiu pastwisk, spędach, odstrzale chorych zwierząt, kontroli drapieżców powoli doprowadziły do odbudowy stada. Od lat 20. XX wieku populacja zaczęła wzrastać i zwierzęta w 1936 roku zostały przeniesione do naturalnego środowiska w rejonie rzeki Firehole i doliny Hayden. W 1954 roku populacja liczyła 1477 sztuk. Po okresie spadku w latach 60. populacja wzrastała. Od 1996 liczebność stada trwale przekroczyła 3500 osobników.
Lista gatunków mięsożernych występujących w parku:
Lista gatunków roślinożernych występujących w parku:
Ekologia.
W Parku Narodowym Yellowstone od początku lat 70. XX w. prowadzona jest polityka przyzwalania na pożary lasu. Wiele roślin parku jest pirofitami, znoszącymi pożar bez uszczerbku. Cała formacja roślinna przystosowana jest do przechodzenia pożarów. Powstrzymywanie ich w pierwszych kilkudziesięciu latach funkcjonowania parku spowodowało znaczne zmiany struktury roślinności. Według badań ekologicznych pożary formacji zaroślowych występują w cyklu ok. 20–30 lat, a potężne pożary drzewostanu obejmujące duże obszary lasu – w cyklu ok. 300 lat. Rocznie w parku występuje kilkanaście pożarów punktowych o powierzchni poniżej 0,1 akra i kilka większych pożarów. Prawie wszystkie są pochodzenia naturalnego (uderzenie pioruna). Ostatni pożar wielkopowierzchniowy, pierwszy zarejestrowany w czasach osadnictwa białych, zdarzył się w 1988. Spłonęło wówczas 36% powierzchni parku. Jednak wbrew obawom nie okazał się szczególnie uciążliwy dla dużych zwierząt, a uszkodzenia gleby zagrażające organom podziemnym roślin objęły zaledwie 1% powierzchni. Zaburzenie starzejącej się struktury roślinności pożarem doprowadza do naturalnego przywrócenia jej znanego z czasu powoływania parku charakteru. Odnowienie drzewostanu jest możliwe, gdyż wysoka temperatura jest niezbędna do otwarcia szyszek sosny wydmowej, jednego z głównych gatunków parku.
Klimat.
Klimat Yellowstone jest determinowany wysokością – średnio 2400 m n.p.m., pomiędzy 1610 (Reese Creek) a 3462 m n.p.m. (Eagle Peak). W rejonach niżej położonych średnioroczna temperatura wyraźnie jest wyższa. Najwyższą zanotowaną temperaturą było w 2002 roku w Mammoth Hot Springs, a rekord zimna zanotowano w 1933 roku w rejonie stacji Riverside. W miesiącach letnich temperatura w dzień zawiera się zwykle w przedziale , jednak nocami, szczególnie na większych wysokościach, może spadać nawet poniżej . Latem, zwłaszcza popołudniami, często występują gwałtowne burze. Wiosną i jesienią dzienne temperatury zawierają się w przedziale , z zimnymi nocami (). Zimy są bardzo mroźne, z maksymalnymi temperaturami od i z nocami prawie stale o temperaturze poniżej .
Opady cechują się dużym zróżnicowaniem. Przy północnych granicach parku roczne opady wynoszą 260 mm, podczas gdy w jego południowo-wschodnim narożniku niekiedy przekraczają 2000 mm. Duże opady powoduje napływ wilgoci kanałem powietrznym wzdłuż doliny rzeki Snake. Opady śniegu mogą wystąpić o każdej porze roku. Maksymalna pokrywa śnieżna jest gruba i wynosi od 380 cm w rejonie Yellowstone Lake do ponad 600 cm w miejscach wysoko położonych. Średnioroczny opad śniegu wynosi 183 cm.
Tornada w Yellowstone są rzadkie. Jednak 21 lipca 1987 najsilniejsze dotąd zanotowane w stanie Wyoming tornado dotarło do parku poprzez Teton National Forest. Zostało sklasyfikowane na czwarty stopień (F4). Prędkość wiatru oszacowano na pomiędzy 333 a 420 km/h. Pozostawiło pas zniszczeń o szerokości od 1,6 do 3,2 km i 39 kilometrach długości, położyło 6100 ha lasów.
Charakterystyka terenu.
Park Yellowstone (Góry Skaliste) znajduje się na wyżynie otoczonej pasmami górskimi. Rozległe lasy, głównie iglaste.
Typowe obiekty przyrodnicze tego rejonu:

</doc>
<doc id="68750" url="https://pl.wikipedia.org/wiki?curid=68750" title="Parki narodowe we Francji">
Parki narodowe we Francji

Parki narodowe Francji znajdują się pod zarządem "Parcs Nationaux de France".
We Francji park narodowy składa się z części centralnej ("cœur"), o podniesionym rygorze ochrony przyrody (II kategoria według IUCN) i części zewnętrznej ("aire d'adhésion"), o statusie ochronnym zbliżonym do polskich parków krajobrazowych (V kategoria według IUCN). Istnieje 11 parków narodowych, a postulowane są kolejne. W przeciwieństwie do wielu innych państw we Francji park narodowy nie ma chronić wszystkich obszarów cennych przyrodniczo (tę rolę spełniają rezerwaty przyrody), tylko reprezentatywne dla danych ekosystemów, co skutkuje między innymi względnie sporą jak na standardy europejskie powierzchnią.

</doc>
<doc id="68751" url="https://pl.wikipedia.org/wiki?curid=68751" title="Stara Różanka">
Stara Różanka

Stara Różanka (niem. "Alt Rosenthal") – wieś w Polsce, w województwie warmińsko-mazurskim, w powiecie kętrzyńskim, w gminie Kętrzyn, położona przy drogach wojewódzkich nr 591 i nr 650.
W latach 1975–1998 miejscowość należała administracyjnie do województwa olsztyńskiego.
Nazwa.
12 listopada 1946 r. nadano miejscowości polską nazwę Stara Różanka.
Historia.
Miejscowość była pierwotnie lokowana w 1399 r. na prawie chełmińskim. Po zniszczeniach w czasie wojny trzynastoletniej wielki mistrz krzyżacki Martin Truchsess von Wetzhausen lokował ją ponownie na 60 włókach, w tym 4 włóki na uposażenie kościoła. W opisach Starej Różanki wzmiankowany jest tam proboszcz, ale parafii takiej nie ma w wykazach wsi kościelnych ujętych w archiprezbiteriatach warmińskich. W 1540 r. kościół w Starej Różance występował już jako kościół filialny luterańskiej parafii św. Jerzego w Kętrzynie, a później w Czernikach. Kościół ten rozebrano w 1725 roku (nieużytkowany ze względu na brak wiernych – w miejscowości mieszkali bracia polscy). W 1692 r. w Starej Różance sołtysem był Antoni Miłosowicz, który był właścicielem karczmy i 3 włók ziemi. W Starej Różance w 1697 r. osiedlił się Samuel Suchodolec (Suchodolski), który otrzymał od elektora Fryderyka, późniejszego króla Prus, 16 włók ziemi. Po Samuelu w Starej Różance gospodarzył jego syn Fryderyk Samuel. Suchodolscy utrzymywali kontakty z innymi braćmi polskimi w Prusach. Potomkowie Suchodolskich ze Starej Różanki byli właścicielami Kwiedziny. W miejscowości w 1729 r. powstała szkoła publiczna (przypuszczalnie wcześniej była tam szkoła braci polskich). W XVIII w. mieszkańców miejscowości zdziesiątkowała dżuma. W 1913 r. właścicielem staroróżaneckiego majątku o powierzchni 365 hm² (ha) był Paul Feyerabend.
W 1944 r. w polu, na zachód od Starej Różanki, uruchomiona została stacja radarowa typu „Würzburg”. Podobnego typu stacja była najprawdopodobniej na Diablej Górze. W 1944 r. stacje radarowe weszły w system zabezpieczeń związanych z ewentualnym atakiem lotnictwa na pobliską kwaterę główną Hitlera w Wilczym Szańcu lub którąś z kwater pomocniczych. Po stacji radarowej w Starej Różance pozostały ruiny wysadzonego schronu dla obsługi oraz betonowe postumenty do umocowania urządzeń technicznych stacji.
W Starej Różance zachował się murowany wiatrak typu holenderskiego z XIX wieku. Wiatrak ten w latach 70. XX w. adaptowany został przez kętrzyński „Agrokomples” – Kętrzyńskie Zjednoczenie Rolniczo-Przemysłowe na zajazd o nazwie „Belje”. Obecnie zajazd jest własnością prywatną.

</doc>
<doc id="68753" url="https://pl.wikipedia.org/wiki?curid=68753" title="Enterprise">
Enterprise

Enterprise może oznaczać:
Miejscowości w USA:
Gminy w USA:

</doc>
<doc id="68757" url="https://pl.wikipedia.org/wiki?curid=68757" title="Syriusz B">
Syriusz B



</doc>
<doc id="68759" url="https://pl.wikipedia.org/wiki?curid=68759" title="Śmigłowiec">
Śmigłowiec

Śmigłowiec (również helikopter gr. "héliks", D. "hélikos" – skręcony; "pterón" – skrzydło) – statek powietrzny cięższy od powietrza (aerodyna), wytwarzający siłę nośną głównie w wyniku oddziaływania powietrza na jeden lub większą liczbę napędzanych wirników o osiach zasadniczo pionowych. Wirnik zbudowany jest z odpowiednio profilowanych łopat osadzonych w głowicy.
Historia śmigłowców.
Chociaż pierwsze projekty maszyn działających na tej zasadzie tworzył Leonardo da Vinci, pierwszy lot śmigłowca zaprojektowanego przez francuskiego producenta rowerów Paula Cornu miał miejsce 13 listopada 1907 roku. Najlepsze osiągi tej maszyny to zawis na wysokości ok. 1,5 m przez ponad minutę. 28 września 1912 roku duński inżynier i wynalazca Jacob C.H. Ellehammer zaprezentował swój „śrubowy samolot” na polach pod Kopenhagą. Maszyna zawisła kilkadziesiąt centymetrów nad ziemią, by stojący obok konstruktor mógł po chwili wyłączyć silnik.
W 1911 roku rosyjski konstruktor Borys Juriew opracował tarczę sterującą umożliwiającą sterowanie skokiem ogólnym i okresowym łopat wirnika nośnego. Kolejny przełom w budowie śmigłowców dokonał się w 1923 roku dzięki hiszpańskiemu konstruktorowi Juanowi de la Cierva, który opracował na potrzeby skonstruowanego przez siebie wiatrakowca C.4 przegubowe zawieszenie łopat wirnika nośnego.
Było wiele mniej lub bardziej udanych prób konstruktorów na całym świecie, ale pierwszym śmigłowcem, którego lot był w pełni sterowany, był niemiecki Focke-Wulf Fw 61, skonstruowany przez inż. Heinricha Fockego w 1936 roku. Pierwszym śmigłowcem, który trafił do służby, był niemiecki Flettner Fl 282 – mała, dwumiejscowa maszyna obserwacyjna i łącznikowa, której prototyp oblatano w 1941 roku, a do 1943 zbudowano ok. 20 sztuk. Początkowo stosowana w Kriegsmarine w ochronie konwojów, potem do współpracy z artylerią.
Za twórcę śmigłowca powszechnie uważa się rosyjskiego konstruktora, pracującego od roku 1919 w Stanach Zjednoczonych, Igora Sikorskiego, który w latach 1939–1941 zaprojektował Vought-Sikorsky 300. Była to pierwsza działająca maszyna z jednym wirnikiem nośnym i śmigłem ogonowym, które rozwiązywało problem momentu reakcyjnego (zwanego też momentem oporowym), jaki oddziałuje na kadłub śmigłowca, a pochodzi z napędu wirnika nośnego. Ten układ, zwany klasycznym, jest wykorzystywany do dziś w większości maszyn.
Kolejnym typem wprowadzonym na wyposażenie był Sikorsky R-4 oblatany w styczniu 1942 roku, wyprodukowany na zlecenie US Navy w liczbie 131 sztuk. W roku 1944 znalazły one zastosowanie w Mjanmie do ewakuacji zestrzelonych pilotów.
Śmigłowce dwuwirnikowe mogą mieć wirniki umieszczone współosiowo (na jednej osi, obracające się w przeciwnych kierunkach – układ Kamowa).
Włoski konstruktor Corradino D'Ascanio wykonał trzeci prototyp śmigłowca D’AT3. Był to śmigłowiec z dwoma trzyłopatowymi wirnikami przeciwbieżnymi, umieszczonymi współosiowo. W październiku 1930 roku D’AT3 z silnikiem Fiat A.50 o mocy 105 KM pilotowany przez Marinello Nelli wykonał lot ustanawiając trzy rekordy FAI: rekord długotrwałości lotu – 8 minut 45 sekund, rekord długości lotu w linii prostej – 1078 m oraz rekord wysokości lotu – 18 m.
Układ tego typu napędu śmigłowców dopracowano dopiero w 1947 roku i zastosowano w konstrukcji śmigłowca Ka-8.
Wirniki w układzie podłużnym (z przodu i z tyłu kadłuba), który został zapoczątkowany przez konstruktora polskiego pochodzenia Franka Piaseckiego, rzadko w układzie krzyżowym (układ Flettnera), wyjątkowo w układzie poprzecznym (np. udany Focke-Wulf Fw 61 i nieudany Mi-12). W 1955 roku oblatano statek powietrzny dwuwirnikowy posiadający cechy zarówno śmigłowca, jak i samolotu, był to zmiennopłat Bell XV-3.
Sterowanie śmigłowcem.
Kombinacja ruchu postępowego i ruchu obrotowego względem osi wirnika umożliwia śmigłowcom wykonanie manewrów, do których nie są zdolne żadne samoloty. Przykładowo możliwe jest poruszanie się po okręgu tak, aby nos śmigłowca zwrócony był cały czas w kierunku jednego punktu znajdującego się w środku okręgu (piruet).
Ruch postępowy w pionie.
Odpowiednikiem lotu szybowego samolotów, który pozwala bezpiecznie wylądować samolotom z wyłączonym lub uszkodzonym silnikiem, jest (dla śmigłowców) lot autorotacyjny.
Za pomocą dźwigni skoku ogólnego i mocy pilot może zmieniać kąt natarcia wszystkich łopat jednocześnie. Nazywamy to sterowaniem ogólnym. Ruch tej dźwigni jest sprzężony z układem regulacji mocy silnika(ów). Powoduje to, że przy zwiększaniu kąta natarcia wszystkich łopat (np. podczas startu) wzrasta też moc przekazywana na wirnik z zespołu napędowego – tak, aby utrzymywać prędkość obrotową wirnika (wirników) nośnego w potrzebnym zakresie. Dzięki powyższym dwóm czynnikom istnieje możliwość regulacji siły ciągu wirnika niezależnie od prędkości postępowej w płaszczyźnie poziomej. Śmigłowiec może zatem płynnie przemieszczać się wzdłuż osi pionowej (tzn. w górę lub w dół). Ten statek powietrzny nie potrzebuje więc pasa startowego, aby wznieść się w powietrze oraz żeby bezpiecznie wylądować. Z tego powodu o śmigłowcach mówi się jako o statkach powietrznych pionowego startu i lądowania. Śmigłowiec jest zdolny do wykonywania zawisu – stanu lotu, w którym nie występuje przemieszczenie się względem Ziemi.
Pionowe wznoszenie śmigłowca wiąże się z największym oporem indukowanym i wymaga dostarczenia do wirnika dużej mocy, czasem jest to moc maksymalna. Z tego też względu, taki lot powinien być wykonywany tylko w razie konieczności, wiąże się on bowiem ze zwiększonym ryzykiem wypadku, jeśli dojdzie w tym czasie do (choćby częściowej) awarii zespołu napędowego. Z tego też względu operacje ratownicze i dźwigowo-montażowe na śmigłowcu wymagają wzmożonej uwagi i pracy załogi na pokładzie. Najnowsze generacje śmigłowców (szczególnie śmigłowce trójsilnikowe, np. CH-53E czy AW-101) mają komputerowo zaprogramowane układy automatyki mocy silników i pozwalają na bezpieczne wykonanie zadania po awarii jednego silnika.
Tylko kilka typów śmigłowców na świecie może wykonać pętlę. Są to na przykład Bölkow Bo 105 i Westland Lynx.
Ruch postępowy w płaszczyźnie poziomej.
Dzięki okresowej, zależnej od położenia łopaty względem śmigłowca, zmianie kąta natarcia łopat (sterowanie okresowe) i nachyleniu wirnika, śmigłowce mogą poruszać się dowolnie w kierunkach przód-tył oraz prawo-lewo ruchem postępowym, tzn. bez wykonywania obrotu względem osi wirnika głównego (kabina pilota jest cały czas zwrócona w tym samym kierunku np. na północ). Pilot wykonuje ten manewr poprzez odpowiednie wychylenie drążka sterowniczego.
Patrząc na śmigłowiec z góry, przy wirniku obracającym się przeciwnie do ruchu wskazówek zegara – wychylenie drążka sterowniczego w lewo powoduje zwiększenie kąta natarcia na łopatach z przodu jednostki, a zmniejszenie na łopatach z tyłu kadłuba. Wówczas przednia część wirnika wytwarza większą siłę ciągu w porównaniu z tylną częścią, powodując moment obrotowy w osi poprzecznej śmigłowca, co w wyniku działania precesji przekłada się na pochylenie śmigłowca w lewą stronę wraz z pojawieniem się wypadkowej siły zwróconej poziomo w lewo, odpowiadającej za poziomy ruch śmigłowca w tym kierunku. Analogicznie zachowuje się śmigłowiec, gdy wychylimy drążek w każdym innym kierunku lewo-prawo oraz przód-tył i wszystkich kierunkach pośrednich.
Ruch obrotowy względem osi wirnika głównego.
Ruch obrotowy w układzie klasycznym realizowany jest poprzez zmianę skoku śmigła ogonowego. Zmianę tę śmigłowiec realizuje w wyniku sterowania orczykiem (pedałami) przez pilota. Śmigłowiec nie wykonuje żadnego ruchu obrotowego względem osi wirnika głównego (lub wykonuje ruch obrotowy ze stałą prędkością kątową), jeżeli siła ciągu śmigła ogonowego równoważy moment siły pochodzący z napędu wirnika nośnego.
Eksploatacja i zastosowanie śmigłowców.
Śmigłowiec jest maszyną, w której duża liczba elementów konstrukcji jest poddawana obciążeniom o zmiennej wartości i kierunku. Obciążenia te powodują szkodliwe drgania i naprężenia, a w efekcie zmęczenie materiału.
Z tego względu wiele elementów śmigłowca wymaga kosztownych prac serwisowo-naprawczych, co sprawia, że jego eksploatacja jest dużo kosztowniejsza niż samolotu. W razie zaniedbań w zakresie przeglądów i remontów śmigłowca może dojść, na skutek zmęczenia materiału, do pęknięcia któregoś z istotnych elementów (np. łopaty wirnika głównego), co może być przyczyną poważnego w skutkach wypadku.
W przypadku awarii silnika, śmigłowiec może stosunkowo bezpiecznie szybować i wylądować wykorzystując awaryjną procedurę autorotacji wirnika głównego. Dla swobodniejszego wyboru miejsca przyziemienia konieczny jest jednak zapas wysokości i/lub szybkości, dlatego operacje w zawisie na niskiej wysokości są uważane za niebezpieczne.
Śmigłowiec, dla wykonania tej samej pracy użytecznej, wymaga – w stosunku do samolotu – dużo więcej energii, spala zatem więcej paliwa – jest tym samym droższy w bieżącej eksploatacji.
Pomimo bardziej złożonego sterowania, wyższych kosztów zakupu i eksploatacji w porównaniu z samolotami, śmigłowce, ze względu na swoje szczególne właściwości (głównie możliwość pionowego startu i lądowania oraz zawis) znalazły swoje miejsce w grupach ratowniczych, wojsku i wszędzie tam, gdzie istnieje konieczność lądowania na niewielkiej powierzchni oraz precyzyjnych manewrów na niewielkiej wysokości w trudnych i niedostępnych warunkach terenowych, a także w trudnych warunkach atmosferycznych.
Przykładem specjalistycznego wykorzystania śmigłowca może być konserwacja przewodów linii przesyłowych wysokiego napięcia przechodzących przez trudno dostępny teren (np. góry), wykonywana w zawisie, bez wyłączania prądu w linii, często z wprowadzaniem wirnika pomiędzy przewody pod napięciem
Sport śmigłowcowy.
W 1958 roku w ZSRR zorganizowano Krajowe Mistrzostwa Śmigłowcowe, były to pierwsze śmigłowcowe zawody sportowe.
Od 1971 roku organizowane są Śmigłowcowe Mistrzostwa Świata.
Pierwsze w Polsce zawody śmigłowcowe odbyły się w 1967 roku w Świdniku, były to I Krajowe Zawody Śmigłowcowe, następne w 1969 II Krajowe Zawody Śmigłowcowe, a w roku 1971 roku zawody zmieniły nazwę na I Śmigłowcowe Mistrzostwa Polski.

</doc>
<doc id="68760" url="https://pl.wikipedia.org/wiki?curid=68760" title="TS-11 Iskra">
TS-11 Iskra



</doc>
<doc id="68762" url="https://pl.wikipedia.org/wiki?curid=68762" title="Iryda">
Iryda



</doc>
<doc id="68764" url="https://pl.wikipedia.org/wiki?curid=68764" title="Gérard Desargues">
Gérard Desargues

Gérard Desargues (ur. 21 lutego lub 2 marca 1591 w Lyonie, zm. w październiku 1661 tamże) – francuski matematyk i architekt, pionier geometrii rzutowej.
Jego imieniem nazwano jedno z pierwszych twierdzeń geometrii rzutowej – twierdzenie Desargues’a. Autor "Broullion project d'une atteinte aux événemens des recontres du cone avec un plan".

</doc>
<doc id="68765" url="https://pl.wikipedia.org/wiki?curid=68765" title="Gerard Desargues">
Gerard Desargues



</doc>
<doc id="68766" url="https://pl.wikipedia.org/wiki?curid=68766" title="Girard Desargues">
Girard Desargues



</doc>
<doc id="68767" url="https://pl.wikipedia.org/wiki?curid=68767" title="Traktat Webstera-Ashburtona">
Traktat Webstera-Ashburtona

Traktat Webstera–Asburtona – porozumienie pomiędzy rządami Wielkiej Brytanii i USA zawarte 9 sierpnia 1842, regulujące granicę pomiędzy Kanadą i innymi koloniami brytyjskimi, a Stanami Zjednoczonymi.
Traktat został wynegocjowany pomiędzy sekretarzem stanu USA, Danielem Websterem, a brytyjskim dyplomatą, lordem Ashburtonem. Traktat wytyczał granicę na pominiętym w Konwencji z 1818 odcinku pomiędzy Jeziorem Leśnym a Górnym, akceptował istniejącą granicę pomiędzy stanami Nowy Jork, Vermont, New Hampshire a Kanadą, oraz wytyczał nową linię graniczną pomiędzy stanem Maine a Nowym Brunszwikiem. Po zawarciu tego traktatu jedyną sporną granicą była ta pomiędzy Krajem Oregonu a Kolumbią Brytyjską, która została uregulowana traktatem oregońskim. Traktat Webstera–Asburtona dodatkowo ustalał wspólne działania brytyjsko-amerykańskie prowadzące do zwalczania handlu niewolnikami.

</doc>
<doc id="68774" url="https://pl.wikipedia.org/wiki?curid=68774" title="Sosna">
Sosna

Sosna ("Pinus" L. 1753) – rodzaj roślin z rodziny sosnowatych ("Pinaceae" Lindl.) obejmujący niemal 115 gatunków drzew i krzewów. Występują przeważnie w strefie klimatu umiarkowanego półkuli północnej, choć niektóre gatunki rosną również w strefach cieplejszych (tu jednak zwykle w górach). W Ameryce Środkowej najdalej na południe sięgają do Gwatemali, Salwadoru i Nikaragui, zaś w Azji do Archipelagu Malajskiego. Jedyne naturalne stanowisko na półkuli południowej znajduje się na Sumatrze ("P. merkusii").
Sosny to rośliny zimozielone o długich, wąskich igłach. Charakteryzują się dużym zakresem tolerancji na warunki środowiska i temperatury. Rozmnażają się płciowo, wytwarzając osobno męskie i żeńskie kwiatostany. Nasiona dojrzewają w twardych, drewniejących szyszkach. Do tego rodzaju należą gatunki uważane za jedne z najdłużej żyjących roślin na Ziemi i w większości nie są zagrożone wyginięciem. Część gatunków podlega ochronie prawnej, przy czym w Polsce ścisłą ochroną objęte są 3 gatunki. Niektóre gatunki i odmiany cieszą się popularnością jako rośliny ozdobne. Sosny są źródłem pożywienia dla wielu owadów, z których część zwalczana jest jako szkodniki. W warunkach osłabienia mogą być podatne na działanie patogenów wywołujących szereg chorób. Niektóre choroby są charakterystyczne dla sosen, inne mogą przenosić się na pozostałe sosnowate lub rośliny z innych rodzin.
Sosny stanowią istotne źródło drewna, żywicy, olejków eterycznych, a także jadalnych nasion. Na przestrzeni wieków dostarczały ludziom produktów ważnych w ich codziennym życiu, przez co w naturalny sposób wpisały się w folklor, kulturę i sztukę wielu społeczeństw. Sosny używane były także jako symbole religijne i polityczne.
Rozmieszczenie geograficzne.
W stanie naturalnym sosny występują głównie w strefie klimatu umiarkowanego na półkuli północnej. W Europie i Azji ich zasięg rozciąga się od Wysp Kanaryjskich i Szkocji po daleki wschód w Rosji i Filipiny. Na południe sięga północnych obszarów Afryki, Himalajów i południowo-wschodniej Azji, z jednym gatunkiem "P. merkusii" sięgającym półkuli południowej na Sumatrze, na szerokości 2°S. Na północ sięga szerokości 70°N w Norwegii i wschodniej Syberii. W Ameryce Północnej zasięg rozciąga się od 66°N w Kanadzie na południe do 12°N w Nikaragui. Największa różnorodność gatunków występuje w Meksyku i Kalifornii. Sosny licznie występują także w północnych obszarach Pakistanu.
Sosny zostały introdukowane w podzwrotnikowych i umiarkowanych strefach półkuli południowej, w tym w Chile, Brazylii, południowej Afryce, Australii i Nowej Zelandii. Uprawiane są jako źródło drewna. Niektóre gatunki stają się inwazyjne i zagrażają rodzimej florze.
Charakterystyka.
Sosny to wiecznie zielone drzewa, rzadziej krzewy, posiadające przewody żywiczne w korze i drewnie. Tworzą mieszane lub jednogatunkowe lasy. Kora większości sosen jest gruba i łuskowata, tylko u niektórych gatunków jest cienka i odpada płatami. Korona młodych drzew jest zazwyczaj stożkowata, przeważnie z wiekiem staje się zaokrąglona lub parasolowata. Gałęzie wyrastają w regularnych pozornych okółkach, będących w rzeczywistości ciasnymi spiralami. Wiele sosen wytwarza tylko jeden taki okółek na rok, inne tworzą dwa i więcej. Spiralnie wyrastające gałęzie, igły i łuski szyszek uporządkowane są w proporcjach zgodnych z ciągiem Fibonacciego. Młode pędy są jasne i wyrastają pionowo w górę, z czasem ciemnieją i odchylają się na zewnątrz. Wygląd i kondycja pędów służą leśnikom do oceny płodności i żywotności drzewa.
Ulistnienie.
Dorosłe sosny mają liście dwupostaciowe. W różnych okresach wzrostu rośliny wykształcają się cztery rodzaje liści:
Liczba liścieni u siewek sosen może być zmienna, także w obrębie gatunku. Siewki sosny zwyczajnej mają ich przeważnie 5, jednak liczba ta waha się od 3 do 9, z kolei siewkom sosny Jeffreya wyrasta 7–13 liścieni. W czasie kiełkowania nasiona sosny liścienie wydostają się nad ziemię, formując okółek na szczycie hipokotyla, zielenieją i jakiś czas pełnią funkcję organu asymilacyjnego.
Pęczki igieł osłonięte są u nasady pochewką z 12–15 zachodzących na siebie, łuskowatych liści. Pochewka pozostaje przez czas życia krótkopędu, lub opada po pierwszym sezonie. Igły w przekroju są trójkątne lub półkoliste, tylko jeden gatunek "P. monophylla" ma igły o przekroju okrągłym. Wierzchołek igły jest zaostrzony, brzegi często piłkowane.
Rozmieszczenie na igłach aparatów szparkowych (widocznych w postaci białych, woskowych kropek) jest jedną z cech charakterystycznych, ułatwiających rozpoznanie gatunku. Aparaty szparkowe ułożone są w rzędy, najczęściej 2 lub więcej (rzadko 0–1; maksymalnie 20).
Szyszki.
Okrywa kwiatowa u sosen, jak u innych roślin nagonasiennych jest zredukowana, zaś liście zarodnionośne (mikrosporofile i makrosporofile) tworzą skupiska podobne do kwiatostanów, które nazywane są szyszkami. Często stosowane są określenia kwiat i kwiatostan, obydwa w rozumieniu szyszek męskich lub żeńskich przed zapyleniem. Szyszki męskie przeważnie walcowate, podłużne i małe, zwykle długości 1–5 cm, zebrane w klastry. Pojawiają się na krótko, u większości gatunków na wiosnę, u kilku jesienią. Obumierają zaraz po uwolnieniu pyłku. Szyszki żeńskie kuliste lub jajowate, wiatropylne.
Rośliny z tego rodzaju są przeważnie jednopienne, wytwarzają na tym samym drzewie osobne szyszki męskie i żeńskie. Kilka gatunków jest dwupiennych, o osobnikach z szyszkami głównie jednej płci.
Po zapyleniu szyszki żeńskie (nasienne) dojrzewają w ciągu 1,5–3 lat (zależnie od gatunku). Faktyczne zapłodnienie następuje około rok od zapylenia. Dojrzałe szyszki osiągają długość od kilku centymetrów do nawet pół metra. Łuski nasienne są ułożone spiralnie, zdrewniałe, zakończone romboidalną tarczką ("apofyzą"), z niewielkim zgrubieniem na końcu lub pośrodku (tzw. piramidka), zaopatrzonym często w ostry wyrostek. Na każdej płodnej łusce znajdują się dwa nasiona. Łuski na czubku i spodzie szyszki są sterylne i nie produkują nasion. Łuski wspierające (okrywowe) są przyrośnięte do nasiennych, niewielkie i niewidoczne. Szyszki przeważnie zwisają, czasem są siedzące.
Nasiona większości gatunków są niewielkie i posiadają długie, półksiężycowate skrzydełko, które ułatwia rozsiewanie ich przez wiatr (anemochoria). Nasada skrzydełka najczęściej obejmuje nasiono kleszczowato, dzięki czemu łatwo je wyłuskać, czasem natomiast jest zrośnięta i trzyma się mocniej. U niektórych gatunków nasiona są większe, posiadają wąskie lub tylko śladowe skrzydełko, albo nie mają go wcale. Jadalne wnętrze tych nasion stanowi pożywienie ptaków i wiewiórek, które je przy okazji roznoszą (zoochoria). Niektóre ptaki, szczególnie orzechówka, "Nucifraga columbiana" i "Gymnorhinus cyanocephalus" mają istotne znaczenie w roznoszeniu nasion na nowe siedliska.
Szyszki po dojrzeniu przeważnie otwierają się wysypując nasiona (na jesieni, zimą lub wiosną) i opadają na ziemię w całości lub rozpadają się (np. u limby), czasem spadają wraz z nasionami. U części gatunków, dojrzałe szyszki pozostają zamknięte, a nasiona uwalniane są przez ptaki, kiedy pożywiając się wyłamują łuski. U kilku gatunków (np. sosny Banksa) łuski szyszek zlepione są żywicą i otwierają się dopiero wtedy, gdy żywica stopi się pod wpływem bardzo wysokich temperatur, wywołanych przez pożar lasu lub długotrwały upał.
System korzeniowy.
Przeważnie wytwarza się korzeń palowy, co sprawia, że większość sosen poddaje się siłom wiatru przez złamanie. System korzeniowy może być jednak zmienny, przystosowując się do warunków siedliskowych drzewa.
Biotop, wymagania.
Sosny dobrze rosną na glebach kwaśnych, niektóre także na wapiennych. Większość gatunków wymaga gleb przepuszczalnych, preferując gleby lekkie, piaszczyste, ale kilka (np. sosna wydmowa), toleruje także gleby słabo przepuszczalne, cięższe i wilgotne. Gatunki od ciepłolubnych po mrozoodporne. Niektóre zaadaptowały się do ekstremalnych warunków klimatycznych, wynikających z wysokości n.p.m. i szerokości geograficznej (np. sosna górska – piętro subalpejskie, sosna karłowa – tundra). Z kolei sosny rosnące na południowych obszarach USA i w Meksyku, oraz część pozostałych (np. sosna nadmorska), są stosunkowo dobrze przystosowane do życia w gorącym i suchym, półpustynnym klimacie.
Systematyka i pochodzenie.
Według The Compleat Botanica bazującej na systemie Reveala rodzaj sosna ("Pinus" L.) należy do gromady nagonasienne ("Pinophyta" Cronquist, Takht. &amp; Zimmerm. ex Reveal), podgromady nagonasienne drobnolistne ("Pinophytina" Cronquist, Takht. &amp; Zimmerm. ex Reveal), klasy iglaste ("Pinopsida" Burnett), podklasy "Pinidae" Cronquist Takht. &amp; Zimmerm., rzędu sosnowce ("Pinales" Dumort.), podrzędu "Pinineae" Vines, rodziny sosnowate ("Pinaceae" Lindl.), podrodziny "Pinoideae" Link. 1831.
Według nowszych opracowań APW i Farjona rodzaj sosna ("Pinus" L.) należy do kladu roślin naczyniowych ("Tracheophyta"), kladu roślin nasiennych ("Spermatophyta"), nagonasiennych, rzędu sosnowców ("Pinales"), rodziny sosnowatych ("Pinaceae"), podrodziny sosnowych ("Pinoideae" Pilg.).
W zależności od ujęcia systematycznego rodzaj "Pinus" dzielony jest na 2 lub 3 podrodzaje. Dwa z nich – "Pinus" i "Strobus" – są powszechnie akceptowane. Trzeci – "Ducampopinus" – bywa wydzielany z podrodzaju "Strobus". W podejściu kladystycznym na podstawie badań genetycznych wyróżnia się dwa podrodzaje:
Podrodzaje dzielone są na sekcje, podsekcje i serie. Cechą w pełni różnicującą gatunki sosen na dwa podrodzaje jest liczba wiązek przewodzących w liściu: podrodzaj "Pinus" ma po dwie, podrodzaj "Strobus" po jednej. Cechą odróżniającą podsekcję "Strobus" jest występowanie piramidki na końcu łusek nasiennych szyszki, podczas gdy u pozostałych grup piramidka występuje pośrodku grzbietowej strony łusek. Dosyć jednorodnie rozłożoną cechą jest także trwałość pochewki liściowej na krótkopędzie, gdyż gatunki z podrodzaju "Strobus", z wyjątkiem "P. nelsonii", mają nietrwałe pochewki, natomiast gatunki z podrodzaju "Pinus", z wyjątkiem "P. leiophylla" i "P. lumholtzii" mają trwałe pochewki.
Większość podstawowych gatunków sosen z obydwóch podrodzajów ma skrzydełka z nasadami kleszczowato obejmującymi nasiona, dlatego uznaje się to za cechę pierwotną. Później u niektórych gatunków skrzydełka zredukowały się, zanikły lub przekształciły nasady w całkiem obejmujące nasiono.
Sosny można także dzielić ze względu na liczbę igieł na krótkopędach lub region występowania.
Biogeografia rodzaju jest w wielu aspektach niejednoznaczna, jednak czynione są próby pewnych uogólnień. Podejrzewa się, że rodzaj wywodzi się z Europy. Rozprzestrzenianie się rodzaju na inne kontynenty przypisuje się podsekcjom "Pinus" i "Strobus". Początkowo uważano, że podsekcja "Strobus" pochodzi z Azji, jednak badania chloroplastowego DNA wskazują na rejon Eurazji. Przedstawiciele tej podsekcji zawędrowali do Ameryki Północnej, gdzie powstały gatunki o szyszkach otwierających się wkrótce po dojrzeniu: "P. strobus", "P. chiapensis", "P. ayacahuite", "P. flexilis", "P. monticola", "P. lambertiana", oraz o zamkniętych szyszkach: "P. albicaulis". Linia ta rozprzestrzeniła się ponownie do Eurazji, gdzie początkowo powstały gatunki o otwartych szyszkach, następnie o zamkniętych. W odniesieniu do podsekcji "Pinus" podejrzewa się, że doszło do jednorazowego lub dwukrotnego rozprzestrzenienia się gatunków na Amerykę Północną.
Najbliżej spokrewnione z sosnami są rodzaje "Picea" i "Cathaya", zaliczone razem z rodzajem sosna do jednej podrodziny sosnowych ("Pinoideae" Pilg.).
Skamieniałości sosen znane są ze stosunkowo częstych znalezisk datowanych na okres wczesnej kredy (130 milionów lat). Spośród sosnowatych, rodzaj ten posiada największy zbiór skamieniałości.
Badania paleobotaniczne wskazują, że rodzaj "Pinus" pojawił się na Ziemi w erze mezofitycznej. W paleogenie rodzaj różnicował się, w epoce mioceńskiej (23,03 mln – 5,332 mln lat, wczesny neogen) występowało już wiele gatunków. Podczas badań osadów mioceńskich, znajdujących się w granicach Polski, wyróżniono, na podstawie budowy szyszek, szereg gatunków rosnących na tym obszarze: "P. salinarum" (Wieliczka, Stare Gliwice), "P. engelhardtii" (Osieczów nad Kwisą), "P. hampeana" (Wieliczka, Turów), "P. peuce" (Zielona Góra) i "P. urani" (Konin, Pątnów). W pliocenie na terenie kraju rosły: "P. spinosa" (Wieliczka, Węgliniec, Stare Gliwice) i "P. leitzi" (Gozdnica). Wymienione gatunki wykazują podobieństwo do współczesnych gatunków sosen rosnących na obszarze śródziemnomorskim lub na innych kontynentach.
Sosna zwyczajna, najpospolitsza sosna w Polsce, powstała prawdopodobnie we wczesnym neogenie, ale stała się gatunkiem szeroko rozpowszechnionym dopiero w plejstocenie. Pod wpływem wahań klimatu jej zasięg zmieniał się wielokrotnie, przesuwając się do południowych obszarów Europy i powracając na północ, w rytm kolejnych glacjałów i interglacjałów. Pierwsze bezpośrednie dowody występowania na terenie Polski plejstoceńskiej sosny zwyczajnej, w postaci fragmentów roślin (drewno i korek), pochodzą z interglacjału ferdynandowskiego i interglacjału mazowieckiego.
Okresy zlodowaceń, które dotknęły Europę od początku plejstocenu, spowodowały wyginięcie wielu wcześniej królujących na tym obszarze gatunków roślin. Po ustąpieniu lodowców w holocenie (ok. 10 tys. lat temu) okazało się, że przetrwały rośliny o niewielkich wymaganiach, w tym sosny, wierzby i brzozy, tworząc bory sosnowo-brzozowe. Drzewa te panowały przez następne 3 tys. lat, aż do ocieplenia klimatu. Około 5 tys. lat temu dominowały już dęby, jodły i świerki, 3 tys. lat temu także buki i graby, zaś od 2 tys. lat w Europie rośnie najwięcej jodeł i buków oraz na cieplejszych obszarach dębów, brzóz i topoli.
Zagrożenia i ochrona.
Prawie wszystkie europejskie gatunki sosen wymienione w Czerwonej księdze gatunków zagrożonych w 2006 r. miały przyznaną kategorię zagrożenia LR/LC (niższego ryzyka). Tylko sosna rumelijska ("P. peuce") posiadała status LR/NT (podwyższonego ryzyka), zaś odmiana sosny kalabryjskiej "P. brutia" var. "pityusa" i odmiana sosny czarnej "P. nigra" subsp. "nigra" var. "nigra" Arn. (pod synonimem "Pinus nigra" ssp. "dalmatica") kategorię VU (narażony). W 2007 r. podgatunek sosny nadmorskiej "Pinus pinaster" subsp. "renoui" otrzymał status taksonu zagrożonego (EN).
W gorszej sytuacji są gatunki sosen na innych kontynentach. Spośród gatunków azjatyckich jeden ("P. squamata") jest krytycznie zagrożony (CR), a dwa gatunki ("P. amamiana", "P. wangii") i dwie odmiany ("Pinus massoniana" var. "hainanensis", Pinus armandii var. mastersiana) mają status zagrożonych (EN). W 2006 r. cztery gatunki ("P. dalatensis", "P. dabeshanensis", "P. krempfii", "P. merkusii") uznawane były za narażone (VU), przy czym od 2007 r. jeden z nich ("P. dalatensis") zmienił status na DD, co oznacza brak wystarczających danych do oceny stanu zagrożenia. Cztery kolejne gatunki ("P. fenzeliana", "P. gerardiana", "Pinus tabuliformis var. henryi" jako "P. henryi", "P. latteri") uznane zostały za bliskie narażeniu (LR/NT).
Wśród sosen północnoamerykańskich trzy gatunki ("P. culminicola", "P. maximartinezii", "P. rzedowskii"), dwie odmiany "P. torreyana" (ujęte w randze podgatunku) i odmiana sosny kalifornijskiej ("P. radiata" var. "binata") uznane były za zagrożone (EN). Pięć gatunków i cztery taksony niższego rzędu uznawane są za narażone (VU), w tym długoigielna ("P. palustris"), "P. albicaulis" i "P. torreyana". Sosna długowieczna ("P. longaeva") w 1998 r. uzyskała kategorię zagrożenia VU (narażony), ocena stanu populacji przeprowadzona po kilkunastu latach ujawniła stabilizację ich liczebności, przez co w 2011 r. uznano niski stopień zagrożenia gatunku i nadano mu kategorię LC. Kolejnych dziesięć gatunków i pięć taksonów niższego rzędu jest bliskich narażenia (kategorie NT, LR/NT lub LR/CD).
W Polsce, w latach 1946–2014 pod ścisłą ochroną znajdowała się sosna limba ("P. cembra"), zaś w latach 1957–2014 sosna górska ("P. mugo"). Oba te gatunki od 2014 roku objęte są ochroną częściową. Pod ścisłą ochroną gatunkową znajduje się sosna błotna ("P. x rhaetica"), po raz pierwszy objęta ochroną w 1983 r.
Sosny okazałych rozmiarów lub wyróżniające się od innych walorami krajobrazowymi, kulturowymi lub historycznymi mogą być uznane za pomnik przyrody, zgodnie z prawem polskim. Przyjmuje się, że obwód pnia mierzony na wysokości 130 cm od powierzchni ziemi sosny kandydującej do ochrony pomnikowej ze względu na rozmiary, musi mieć przynajmniej 314 cm. Dolna granica dla sosen obcego pochodzenia wynosi, w przypadku sosny wejmutki – 220 cm, sosny czarnej – 250 cm.
Przykładem pomnikowych sosen jest 16 okazów rosnących w uroczysku „Barcie” w Puszczy Augustowskiej. Pomnikiem przyrody jest także Krzywy Las w okolicach Gryfina (Nowe Czarnowo), liczący ponad 400 sosen z charakterystyczną krzywizną.
Zastosowanie.
Skład gatunkowy lasów jest obecnie w znacznej mierze wynikiem działalności gospodarczej człowieka. Z uwagi na rozwój rolnictwa lasy były od wieków wycinane, a żyźniejsze ziemie przeznaczane pod uprawy rolne. Skutkiem tego, przetrwały w większości lasy rosnące na ubogich lub niedostępnych siedliskach, w tym częściowo lasy sosnowe.
Ze względu na dobre parametry techniczne drewna, szybki wzrost i niewielkie wymagania glebowe, sosny były w XX wieku licznie sadzone i w efekcie dominują (2005) w drzewostanach polskich lasów, w szczególności sosna zwyczajna. Powierzchniowo, sosny wraz z modrzewiami, stanowią ogółem 67,4% lasów w Polsce, 69,2% lasów państwowych (PGL LP), 37,9% parków narodowych, 63,4% lasów prywatnych. Ponadto sosny stanowią 70,1% masy drzewnej w PGL LP, 54,8% w lasach prywatnych.
Drewno.
Większość gatunków sosen ma duże znaczenie w przemyśle drzewnym, budownictwie i meblarstwie. Drewno sosnowe jest łatwe w obróbce, sprężyste, o dobrej wytrzymałości mechanicznej. Niegdyś stosowane było jako materiał na słupy w energetyce, maszty okrętowe, na stemple górnicze czy podkłady kolejowe. Powszechnie wykorzystywane jest w stolarstwie oraz do produkcji papieru, sklejki i wełny drzewnej. Drewno sosny zwyczajnej jest odpowiednie na okleiny wewnętrzne, na stolarkę okienną i drzwiową, podłogi lub meble. W mniejszym stopniu do wykorzystania nadaje się drewno np. sosny wejmutki, introdukowanej i uprawianej w Polsce na potrzeby przemysłu papierniczego, jednak wypieranej z czasem przez gatunki rodzime, dające drewno lepszej jakości.
Poza samym drewnem wykorzystuje się także korę, gałęzie, szyszki, karpinę, igliwie, pąki i korzenie. Pozyskiwane z nich olejki eteryczne znajdują zastosowanie w wielu działach gospodarki, w tym w branżach perfumeryjnych, kosmetycznych i w lecznictwie.
Żywica.
Wszystkie sosny mogą być źródłem żywicy, jednak jej jakość (zawartość terpenów) i ilość możliwa do uzyskania jest różna dla różnych gatunków. W celu pozyskania żywicy żywicowane są drzewa w siedliskach naturalnych oraz na plantacjach, zakładanych także na półkuli południowej.
Gatunki sosen będące istotnym źródłem żywicy na świecie:
Z żywicy na drodze destylacji produkowane są wysokiej jakości terpentyna i kalafonia.
Nasiona.
Nasiona sosen są jadalne, ale tylko ok. 20 gatunków produkuje nasiona na tyle duże, że ich zbiór jest opłacalny. W Europie najbardziej znane są nasiona sosny pinii, nazywane orzeszkami piniowymi. Nasiona te są zbierane i sprzedawane jako produkt do gotowania, pieczenia i stosowane m.in. jako składnik sosów (np. pesto), czy dodatek do deserów. W niewielkim stopniu pozyskiwane są także nasiona limby.
Sosna pinia uprawiana jest także w śródziemnomorskich rejonach Azji, w szczególności w Pakistanie i Libanie, w którym w 1999 r. wyprodukowano 14,9 ton orzeszków piniowych, z czego większość z przeznaczeniem na rynek lokalny. W Turcji wartość eksportu w 1999 r. przekroczyła kwotę 6 mln dolarów. W Azji na nasiona uprawiane są ponadto dwa gatunki: sosna koreańska ("P. koraiensis") na północy i "P. gerardiana" w zachodnich Himalajach. Nasiona "P. gerardina" popularne są także w Pakistanie, Afganistanie i Indiach. Pakistan eksportuje ok. 120 ton nasion rocznie, przeważnie do krajów Azji Mniejszej. Dalsze cztery gatunki: limba syberyjska ("P. sibirica"), sosna karłowa ("P. pumila"), sosna Armanda ("P. armandii") i "P. bungeana" są wykorzystywane w ograniczonym zakresie.
W Ameryce Północnej wykorzystuje się głównie nasiona trzech gatunków: "P. edulis", "P. monophylla" i "P. cembroides".
100 g nasion sosny zawiera 31 g protein, najwięcej spośród wszystkich orzechów czy nasion.
Drzewa ozdobne.
Niektóre gatunki sosen nadają się do uprawy w warunkach miejskich, ze względu na tolerancję na zanieczyszczenia (sosna limba, sosna górska, sosna czarna), zasolenie gleby (sosna górska), silne wiatry (sosna czarna) czy niskie temperatury (sosna koreańska). Część gatunków jest jednak podatna na choroby (sosna czarna) i nie toleruje gleb zasadowych (sosna wejmutka). Sosny do wzrostu potrzebują zazwyczaj miejsc nasłonecznionych. W warunkach miejskich gatunki 2-igielne są z reguły bardziej wytrzymałe niż te o trzech i więcej igłach na krótkopędzie.
Sosny nadają się do formowania żywopłotów, osłon, a także do pojedynczych nasadzeń. W drodze selekcji powstało wiele odmian karłowatych, nadających się do uprawy w niewielkich ogródkach.
Nasadzenia biotechniczne.
Ze względu na odporność na zasolenie, ekstremalne warunki klimatyczne i preferencję gleb przepuszczalnych, sosny stosowane są w nasadzeniach o funkcji biotechnicznej, w szczególności w celu umocnienia wydm, rekultywacji wyrobisk pokopalnianych i hałd. W Polsce sadzi się na wydmach kosodrzewinę i sosnę zwyczajną, w okresie przedwojennym wprowadzano tu także sosnę smołową, czarną i Banksa. Działalność ta ma na celu umacnianie wybrzeża, ale jednocześnie koliduje z potrzebami zachowania walorów przyrodniczych wydm, które są siedliskiem przyrodniczym wymagającym ochrony w obszarach Natura 2000.
Szkodniki.
Owady żerując na sosnach doprowadzają do uszkodzenia i zniekształcenia różnych ich części i w efekcie do obniżenia kondycji drzew i jakości pozyskiwanego z nich surowca, co sprawia, że zwalczane są jako szkodniki.
Igły sosnowe stanowią pożywienie niektórych gatunków motyli (zobacz listę motyli żerujących na sosnach), w tym barczatki sosnówki ("Dendrolimus pini").
Niektóre owady są oligofagami i żerują na kilku lub więcej gatunkach sosen, czasem także na innych iglastych.
Oligofagi (wybór):
Istotne szkody w szkółkach i młodnikach sosnowych powodują także liczne polifagi glebowe, atakujące rośliny na różnym etapie rozwoju.
Polifagi (wybór):
Choroby.
Patogeny atakują sosny na różnych etapach ich rozwoju, wyrządzając wiele szkód, szczególnie w monokulturach, gdzie mają sprzyjające warunki do szybkiego rozprzestrzeniania się. Choroby dotykają zazwyczaj określonych części drzewa, z reguły obniżając jego wartość gospodarczą i powodując jego stopniowe obumieranie. Jednym z największych zagrożeń dla życia sosen w naturalnych ekosystemach są choroby systemu korzeniowego. Sosny w naturalnych ekosystemach są bardziej odporne na choroby, między innymi ze względu na presję selekcyjną, której podlegają. Sosny w sztucznych nasadzeniach, szczególnie poza naturalnym zasięgiem występowania, wykazują większą podatność na choroby.
Poważnym zagrożeniem dla wielu populacji sosen amerykańskich okazało się przypadkowe wprowadzenie do ich ekosystemów nowych patogenów, przywiezionych z Europy. Pierwszą epidemię w lasach sosnowych spowodowała rdza wejmutkowo-porzeczkowa, wprowadzona na początku XX w.
Zależności międzygatunkowe.
Mikoryza.
W przypadku sosen, jako drzew leśnych, często występuje zjawisko mikoryzy. Jest to oddziaływanie grzybów i roślin o charakterze nieantagonistycznym. Grzyby wchodzą z sosnami w związek określany jako mikoryza zewnętrzna (ektotroficzna). Strzępki grzyba oplatają korzenie boczne drzewa, wnikając jedynie do przestworów międzykomórkowych kory pierwotnej. Strzępki przejmują rolę włośników korzeniowych, które stopniowo zanikają. Mikoryza pozwala sosnom na zwiększenie powierzchni chłonnej korzenia, dzięki temu drzewa są lepiej zaopatrywane w wodę i sole mineralne. Ponadto grzyb przyspiesza rozkład próchnicy wzbogacając ziemię w proste związki odżywcze, łatwo przyswajalne przez rośliny.
W leśnictwie pozytywny wpływ grzybów mikoryzowych na drzewa wykorzystuje się stosując w szkółkach leśnych preparaty zawierające strzępki grzybni. Preparat wprowadza się bezpośrednio do ziemi lub moczy korzenie sadzonki w specjalnym roztworze. Przykładem pozytywnych efektów takich zabiegów, jest zwiększenie wytrzymałości na wysokie temperatury sadzonek "Pinus taeda" lub odporności na niskie temperatury "Pinus strobus". W technologii francuskiej jako grzyba najczęściej stosuje się lakówkę dwubarwną ("Laccaria bicolor" (Maire) P.D. Orton), w technologii polskiej włośniankę rosistą ("Hebeloma crustuliniforme" (Bull.) Quél.). W przypadku sosen skuteczność zabiegu mikoryzowania dochodzi do 100%.
W polskich lasach najczęściej obserwuje się związek maślaka zwyczajnego ("Suillus luteus") i sosny zwyczajnej. Także grzyby z rodzaju borowik wiążą się z sosną, w tym borowik sosnowy ("Boletus pinicola"). Niejadalny goryczak żółciowy ("Tylopilus felleus") najczęściej wiąże się z sosnami w borach sosnowych, ale także w innych lasach iglastych i mieszanych.
Spośród gatunków grzybów występujących w lasach iglastych, tworzących mikoryzę z sosnami, wyróżnić można także:
Rośliny pasożytnicze.
Pasożytnictwo jest oddziaływaniem o charakterze antagonistycznym. Roślinnymi pasożytami sosen są:
Nazewnictwo.
"Pinus" to nazwa pochodzenia łacińskiego, w starożytnym Rzymie używana w odniesieniu do sosny i świerka. Bezpośrednio od niej wywodzi się francuska nazwa "pin", a od niej z kolei angielska "pine". Podobne nazwy stosowane są w innych językach romańskich, np. włoskim "pino". Dawniej (przed XIX w.) w angielskim nazewnictwie funkcjonowała nazwa "fir", pochodząca od staronordyjskiego "fyrre", która obecnie zarezerwowana jest dla rodzaju "Abies", i "Pseudotsuga". Pozostałości staronordyjskiej nazwy widać w innych współczesnych językach europejskich: duńskie "fyr", norweskie "furu", i niemieckie "Föhre" (w potocznym niemieckim nazwa ta została zastąpiona przez "Kiefer", słowo pochodzące od "Kien-Föhre", nazwy uzyskanej po "Kienspan" – małym patyku z sosnowego drewna, używanym jako świeczki).
Do polskiej nazwy tego rodzaju podobne są nazwy w pozostałych językach zachodnio- i wschodniosłowiańskich, np. rosyjska "сосна". Inne nazwy europejskie to np. szwedzkie "tall", niderlandzkie "den", fińskie "mänty", bułgarskie i serbsko-chorwackie "bor" i greckie "pitys". W innych językach funkcjonują nazwy m.in. chińskie "sōng" (松), hebrajskie "oren", japońskie "matsu", koreańskie "sonamu" i tajskie "sonn".
Obecność w kulturze.
Na przestrzeni wieków sosny dostarczały ludziom produktów ważnych w ich codziennym życiu, przez co w naturalny sposób wpisały się w folklor, kulturę i sztukę wielu społeczeństw. Sosny używane były także jako symbole religijne i polityczne.
Folklor, mitologia i religia.
W wierzeniach ludzi od czasów pierwotnych pojawia się drzewo kosmiczne umiejscawiane w sakralnym centrum świata. Wśród drzew najczęściej lokowanych w środku świata znajduje się także sosna, obok dębu, jawora, lipy i jabłoni.
Dawne wyobrażenia czyniły z drzewa łącznika między sferami kosmosu, w tym niebem a ziemią. Z tego względu drzewa (zwłaszcza dęby, lipy, brzozy i sosny) sadzono w pobliżu miejsc kultu, np. kaplic, cmentarzy, kościołów. Umieszczanie drzew na mogiłach łączyło się z chęcią zapewnienia zmarłym możliwości odrodzenia, jednak później traktowane było jako działanie obronne, mające chronić żywych przed szkodliwym działaniem pogrzebanych.
W kulturze ludowej panowało przekonanie o możliwości przemiany człowieka w drzewo, które zachodzi w momencie wzrastania drzewa posadzonego na mogile zmarłego. Motywy te pojawiają się w wierzeniach i kulturze wielu ludów. Sosnę otaczano czcią w starożytnej Grecji, Rzymie i Galii, a także w Chinach i Japonii.
Około 3000 lat p.n.e. w Chinach, za panowania cesarza Shennonga, Chińczycy pijali herbatę przestrzegając ścisłego ceremoniału, którego dopełniali pod sosną – na cześć dobrego ducha mieszkającego w tym drzewie. W ich wierzeniach także pojawia się motyw sosny jako szczególnego drzewa – sosny sadzone na grobach miały wzmacniać ciała zmarłych, i ocalać je tym samym przed rozsypaniem się w pył. Równocześnie drzewo miało dodawać energii duszom przodków.
Sosna sadzona w chińskich ogrodach symbolizowała stałość, nieśmiertelność i siłę charakteru. Łączono ją zazwyczaj ze śliwą i bambusem.
Zwyczaj picia herbaty pod sosną przejęli w VIII wieku Japończycy, czynili tak w celach obrzędowych. Jeszcze w XVI wieku samurajowie urządzali uroczystość picia herbaty pod sosnami rosnącymi wokół świątyni Kitano-Tenmangū w Kioto. W japońskich ogrodach sosna była symbolem długiego życia. W japońskiej sztuce układania kwiatów – ikebanie – gałązki sosny symbolizują skały i kamienie.
Według mitologii greckiej lasy i polany były zamieszkane przez nimfy (m.in. driady) i średniej rangi męskich bogów, w tym Pana. Pan zakochał się w nimfie zwanej Pitys. Zazdrosny o nią kochanek – Boreasz, zrzucił ją ze skały. W miejscu śmierci z ciała nimfy wyrosła sosna. Krople żywicy, widoczne na złamanych przez wiatr gałęziach sosny, uważano za łzy Pitys wspominającej swoją młodość i obydwu adoratorów. Pamiątką po tej opowieści jest nazwa jednego z gatunków sosny: "Pinus pityusa" Steven, 1838 (syn. "Pinus brutia" Ten.) rosnącego nad Morzem Czarnym.
Greccy i rzymscy artyści przydzielali bóstwom atrybuty, które symbolizowały ich moc, rangę oraz umożliwiały identyfikację. Asklepiosa (Eskulapa) przedstawiano z berłem lub kijem (tzw. laską Eskulapa) w jednej ręce, wokół kija często okręcony był wąż, w drugiej trzymał sosnową (lub świerkową) szyszkę. Szyszka sosny symbolizowała prawdopodobnie żywotność i płodność.
W Grecji sosna poświęcona była także matce bogów – bogini Kybele i Attisowi. Sosnowa szyszka wieńczyła tyrs (gr. "thyrsos") – laskę Dionizosa, symbolizowała las i łączyła Dionizosa z Kybele.
Rzymianie, dla których Kybele stała się Cybele – boginią przyrody i płodności, nazywali ją Wielką Matką i także ofiarowali jej świętą sosnę. Podczas uroczystości poświęconych tej bogini do obrządku wykorzystywano młode sosenki.
Sosnowe szyszki pojawiały się także na antycznych amuletach i miały znaczenie symbolu fallicznego. Uważane były za symbol płodności i często są w tym charakterze stosowane również współcześnie – umieszczane na szczytach nóg drewnianych łóżek i jako ozdobne rzeźbienia.
Słowianie traktowali sosny z szacunkiem i powagą. Podczas obchodzenia Święta Wiosny sosna odgrywała rolę przedmiotu liturgicznego. Gałąź sosnową lub małe drzewko przybierano w kwiaty i inne ozdoby i obnoszono po domach życząc szczęśliwego „nowego latka”. Uroczystość nazywała się „chodzenie z gaikiem”, „chodzenie z królewną”, na Ukrainie „haiwki”, na Białorusi „zielone wino”, w Czechach „kralovna nedele”.
Sosna była także świętym drzewem słowiańskiego demona Boruty. Według wierzeń, jako władca lasu i opiekun zwierząt, zamieszkiwał starą sosnę w centrum puszczy.
Podczas prac archeologicznych w Kowalewku, gdzie odkryto cmentarzysko birytualne kultury wielbarskiej, archeolodzy prowadzący badania ustalili, że podczas ceremonii pochówku używana była sosna. W grobach szkieletowych znalezione zostały węgle drzewne, w większości pochodzące z drewna sosnowego. Z analizy węgli drzewnych w grobach ciepłopalnych wynika, że z drewna sosnowego formowano stosy kremacyjne, prawdopodobnie ze względu na zawartość żywicy, jak również powszechne występowanie. Archeolodzy sugerują, że sosna mogła być użyta przy pochówku ze względu na wierzenia wielu społeczności antycznych i nowożytnych, które uznawały sosnę za symbol smutku, ale i nieśmiertelności.
Sosny cieszyły się autorytetem jeszcze długo po przyjęciu w Polsce chrześcijaństwa. Pozostały z tamtych czasów legendy, np. o sośnie brata Piotra z zakonu św. Franciszka. Według legendy, obserwancja (odłam franciszkanów) miała przetrwać tak długo, jak długo będzie trwać sosna posadzona przez zakonnika obok klasztoru. Legenda głosi, że sosna pozostawała bez zmian i wiecznie kwitła.
Sosna miała również moce magiczne i uzdrawiające. Popiół z jej igieł przykładano na dziąsła, co miało uśmierzać bóle zębów. Metodę tę stosowali nie tylko Słowianie, ale także Japończycy i Indianie. Z kolei szyszki i pędy sosnowe, gotowane razem w serwatce i wypijane zaraz po porannym pacierzu, uważano za skuteczny lek przeciw darciu w kościach, swędzeniu głowy, paskudnikom i kamieniowi w dołku.
Wierzono, że sosnowa trumna zapewniała umarłym spokój wieczny, sprawiała, że dusze godziły się z nową rzeczywistością i nie pragnęły wracać z zaświatów. Żyjącym dawała zaś pewność, że zmarły w najbliższym czasie nie pociągnie ich za sobą.
Również na terenie Meksyku i Ameryki Środkowej sosny były przedmiotem kultu. Aztekowie uważali "Pinus teocote" za drzewo bogów. W świątyniach palili w ofierze bogom aromatyczną kalafonię, pozyskiwaną z żywicy tej sosny. Majowie zamieszkujący Gwatemalę do czasów obecnych używają sosnowej kalafonii w obrzędach religijnych. Otaczają także sosny ochroną, starając się ich nie ranić i nie zabijać. Materiał do ceremonii lub domowego użytku pozyskują z bocznych gałęzi, pozostawiając na szczycie drzewa nie naruszoną kępę z igłami tak, aby drzewo mogło nadal żyć i rosnąć.
Malarstwo i rzeźba.
W chińskim i japońskim malarstwie sosny są przeważnie elementami pejzaży. W europejskim malarstwie renesansowym można je znaleźć w tle malowanych postaci. Las sosnowy w Rawennie ("Pinus pinea") stał się tłem historii Nastagio degli Onesti namalowanej przez Botticellego, a zaczerpniętej z Dekameronu Giovaniego Boccaccia.
Sosna w literaturze.
W poezji Teofila Lenartowicza sosna (także kalina, wierzba i lipa) pojawia się często jako jeden z charakterystycznych elementów polskiego krajobrazu, szczególnie Mazowsza, za którym tęsknił poeta. Wspomina sosny w wielu swoich wierszach, np.: "Kurpie", "Kołysanka", "Jak to na Mazowszu", "Moja piosenka", "O powrocie do kraju", "Pielgrzym ze ziemi ucisku". Tak napisał w jednym z wierszy:
Motyw sosny jako drzewa przypominającego dzieciństwo i ojczyznę pojawia się także w poemacie Juliusza Słowackiego "Godzina myśli", gdzie poeta pisał:
Dziewiętnastowieczny polski poeta Stefan Witwicki (1801–1847) przebywając na emigracji po powstaniu listopadowym napisał wiersz zatytułowany "Do sosny polskiej", a poświęcony sośnie znalezionej w jednym z ogrodów Châtenay, we Francji. Porównuje w nim swoje losy do losów sosny, która usychała we, wprawdzie pięknym, ale obcym dla niej ogrodzie.
Wiersz poświęcony sośnie napisała także Bronisława Orłowska (1881–1928), a zaczyna się on tak:
Kazimierz Przerwa-Tetmajer jest autorem wiersza "Limba", którego początek brzmi
Jednym z najbardziej znanych symboli w literaturze Młodej Polski jest rozdarta sosna z powieści "Ludzie bezdomni" Stefana Żeromskiego. Opisana w powieści sosna rosła na krawędzi kopalnianego zawaliska, z jedną połową pnia na górze, drugą spadającą poza krawędź. Doktor Judym, bohater powieści, rozmyślał przy niej o swoim życiu. Drzewo nabrało symbolicznego znaczenia, odzwierciedlając swoim rozdarciem dramatyczne losy i dylematy życiowe bohaterów powieści.
Bór sosnowy przedstawiony w "Chłopach" Władysława Reymonta jest mroczny i niedostępny, ale także wyniosły i mocarny. Sosny opierają się zimowym zawieruchom, ale poddają człowiekowi karczującemu las. O płaczu ścinanego sosnowego boru pisała także Maria Konopnicka w wierszu "Na jagody". Ponadto Konopnicka, wśród zalet polskiej wsi, które wymieniła w pieśni "Jesienią" ("Wieczorne pieśni"), umieściła także sosny, stawiając je tym samym na równi z innymi walorami wsi, np. bieloną chatą, miodem czy dziką gruszą.
Ze względu na strzelisty pokrój, prosty pień i znaczną wysokość, sosny są często wykorzystywane w literaturze do budowania porównań, np.:
Symbolika.
Herby w Polsce.
Wizerunek sosny znajduje się w jednym z herbów szlacheckich – Godziembie. Sosna w heraldyce oznacza sprawiedliwość, szlachetność i szczerość właściciela. Drzewo w ogólności symbolizuje dobra terytorialne (bory, lasy). Widnieje również na herbach niektórych polskich miast i gmin.
Herby na świecie.
W USA sosna pojawia się m.in. na herbie Massachusetts, pierwszej pieczęci New Hampshire (1776 r.), herbie, pieczęci i fladze Vermont, herbie, pieczęci i wszystkich flagach (wcześniejszych i obecnych) stanu Maine. Sosna zwyczajna, której nazwa w języku angielskim brzmi "Scots Pine" znajduje się w herbie szkockiego Braemar i symbolizuje lasy kaledońskie (ang. "Great Forest of Caledon"), których pozostałości nadal znajdują się na tym obszarze. W osobistym herbie byłej generalnej gubernator Kanady Michaëlle Jean sosna reprezentowała bogactwa naturalne tego kraju.
Ponadto sosny widnieją na herbach wielu miast i gmin na świecie, w tym:

</doc>
<doc id="68777" url="https://pl.wikipedia.org/wiki?curid=68777" title="Evil Empire">
Evil Empire

Evil Empire – album grupy Rage Against the Machine wydany 15 kwietnia 1996, prawie 4 lata po wydaniu debiutanckiej płyty. W 1996 znalazł się na #1 miejscu na Billboard's Top 200.

</doc>
<doc id="68778" url="https://pl.wikipedia.org/wiki?curid=68778" title="Peter Gustaw Lejeune Dirichlet">
Peter Gustaw Lejeune Dirichlet



</doc>
<doc id="68780" url="https://pl.wikipedia.org/wiki?curid=68780" title="Peter Gustav Lejeune Dirichlet">
Peter Gustav Lejeune Dirichlet

Johann Peter Gustav Lejeune Dirichlet (ur. 13 lutego 1805 w Düren, zm. 5 maja 1859 w Getyndze) – niemiecki matematyk francuskiego pochodzenia.
Życiorys.
Był wykładowcą uniwersytetów we Wrocławiu, Berlinie i Getyndze. Jego prace dotyczą teorii liczb, szeregów liczbowych, analizy matematycznej, rachunku wariacyjnego i fizyki teoretycznej.
Udowodnił zbieżność szeregu Fouriera (warunki Dirichleta), jest autorem zasady szufladkowej Dirichleta. Jego nazwiskiem została nazwana funkcja charakterystyczna zbioru liczb wymiernych (funkcja Dirichleta), podawana jako standardowy przykład funkcji niecałkowalnej w sensie Riemanna.

</doc>
<doc id="68784" url="https://pl.wikipedia.org/wiki?curid=68784" title="Ikosaedr">
Ikosaedr



</doc>
<doc id="68785" url="https://pl.wikipedia.org/wiki?curid=68785" title="Live &amp; Rare">
Live &amp; Rare

Live &amp; Rare – album grupy Rage Against the Machine wydany w 1998 roku (zob. 1998 w muzyce). Płytę specjalnie przygotowano na japoński rynek. Zawiera koncertowe wersje utworów. Album stał się "oficjalnym bootlegiem".
Lista utworów.
Zostały również wydane wersja płyty, na których nie znalazła się piosenka "The Ghost of Tom Joad" lub "No shelter" i "The Ghost of Tom Joad".

</doc>
<doc id="68786" url="https://pl.wikipedia.org/wiki?curid=68786" title="Mikołajki">
Mikołajki

Mikołajki () – miasto w województwie warmińsko-mazurskim, w powiecie mrągowskim, siedziba gminy miejsko-wiejskiej Mikołajki. Położone na Mazurach, w Krainie Wielkich Jezior Mazurskich, nad jeziorami: Tałty i Jeziorem Mikołajskim.
Według danych z 1 stycznia 2018 Mikołajki liczyły 3852 mieszkańców.
W Mikołajkach znajduje się Stacja Hydrobiologiczna Instytutu Biologii Doświadczalnej im. M. Nenckiego PAN oraz Stacja Hydrologiczno-Meteorologiczna Instytutu Meteorologii i Gospodarki Wodnej.
W miejscowości działało Państwowe Gospodarstwo Rybackie Mikołajki, obecnie sprywatyzowane "Gospodarstwo Rybackie Sp. z o.o."
Położenie.
1 stycznia 2010 powierzchnia miasta wynosiła 8,85 km².
Mikołajki leżą na Mazurach, na obszarze dawnej Galindii. Położone w Krainie Wielkich Jezior Mazurskich. W Mikołajkach łączą się Tałty z Jeziorem Mikołajskim. Przy północno-wschodniej granicy miasta położone jest także jezioro Łuknajno.
Historia.
Nazwa miejscowości pochodzi od patrona kościoła św. Mikołaja.
W miejscu Mikołajek pierwotnie znajdowała się staropruska osada.
Pierwsza wzmianka o miejscowości pochodzi z 1444 r. Od 1466 pod zwierzchnictwem Korony Królestwa Polskiego jako lenno pod zarządem krzyżackim. W 1515 na przesmyku jeziora powstał pierwszy stały most, za przejazd pobierano myto, którego część była przekazywana Krzyżakom. Przy moście wybudowano dwie karczmy. Przywileje dla karczmarzy zostały odnowione w 1516, byli oni zobowiązani do transportu krzyżackich szat i żywności (każdy wozem dwukonnym) do Rynu i z powrotem. Krzyżacy w Mikołajkach wybudowali dwór i karczmę, posiadali monopol na połów ryb, które eksportowali. Głównym zajęciem mieszkańców było flisactwo i wyrąb drewna, a także tkactwo, Mikołajki słynęły z wyrobu włosianki z krowiej i końskiej sierści, z której szyto mazurskie spódnice.
Kościół w Mikołajkach przed reformacją nie był ujęty w wykazie parafii i kościołów filialnych w archiprezbiteratach warmińskich. Kościół w Mikołajkach najprawdopodobniej obsługiwał krzyżacki kapelan z Rynu. Po sekularyzacji zakonu krzyżackiego, większość mazurskich parafii protestanckich otrzymała pastorów mówiących po polsku. W 1539 Mikołajki zamieszkiwali niemal wyłącznie Polacy. Do Mikołajek w 1552 przybył z Polski pastor Jakub Wilamowski. W 1798 w Mikołajkach prowadzili misje księża z parafii w Świętej Lipce.
Od 1701 Mikołajki stanowiły część Królestwa Prus. Prawa miejskie otrzymały w 1726 od króla pruskiego Fryderyka Wilhelma I, trzy lata później znaczną część zabudowy zniszczył pożar. Na miasteczko złożyły się trzy jednostki osadnicze: Rynek, Koniec i Kozłowo. To ostatnie leży po drugiej stronie jeziora w stosunku do centrum Mikołajek. W 1833 część zabudowy zniszczył pożar. Podczas spisu ludności w 1837 na 1963 mieszkańców jedynie 271 posługiwało się na co dzień językiem niemieckim. Od 1843 uruchomiona została stała żegluga na Mazurach powodująca ożywienie miasta. W 1911 Mikołajki uzyskały połączenie kolejowe z Mrągowem i Orzyszem. Od 1920 miasto stało się popularną miejscowością turystyczną, odwiedzili je m.in. Stefania Sempołowska (opisała to w pracy „Mazury Pruskie”) i Jędrzej Giertych (autor książki „Za północnym kordonem”). W 1939 zajmowało 2627 m kw.
W części Mikołajek po zachodniej stronie Jeziora Mikołajskiego w czasie II wojny światowej znajdowała się placówka Abwehery o kryptonimie "Walli II". Placówka ta od 1940 zbierała informacje na temat ZSRR, a z chwilą przeniesienia kwatery głównej Hitlera do lasu koło Kętrzyna przekazywała je bezpośrednio do Wilczego Szańca. Przed nalotami dywanowymi na Królewiec w sierpniu 1944, ze stolicy prowincji do Mikołajek ewakuowano archiwa samorządowe.
W 1945 miasto zostało włączone do Polski, uruchomiono zakłady stolarki budowlanej, mleczarnię, młyn, powstała Spółdzielnia Przemysłu Ludowego i Artystycznego „Tkanina”.
W latach 1975–1998 miasto administracyjnie należało do województwa suwalskiego.
 W 2016 (30. rocznica katastrofy), wywodzący się z Mikołajek zespół Torture of Hypocrisy wydał concept-album „RBMK-1000” opowiadający o katastrofie w Czarnobylu.
Demografia.
30 czerwca 2012 miasto miało 3944 mieszkańców.
Turystyka.
Położenie miasteczka nad atrakcyjnymi jeziorami stworzyło tu żeglarską stolicę Polski.
W Mikołajkach jest przystań Żeglugi Mazurskiej i 
Od 2005 Mikołajki są bazą samochodowego Rajdu Polski.
Atrakcje turystyczne:
Transport.
Główne ulice:
Główne ciągi komunikacyjne:
Drogi przebiegające przez miasto:
Kładka nad przesmykiem między jeziorami Tałty i Mikołajskim
W mieście znajduje się, obecnie nieczynna, stacja kolejowa.
Wspólnoty religijne.
Na terenie Mikołajek działalność religijną prowadzą następujące Kościoły:
Ludzie związani z Mikołajkami.
W miejscowości mieszkała Regina Jawor. W latach 1995–2007 proboszczem ewangelicko-augsburskim w Mikołajkach był ks.
Franciszek Czudek.
Miasta partnerskie.
"Źródło": Mikołajki – portal turystyczny 

</doc>
<doc id="68792" url="https://pl.wikipedia.org/wiki?curid=68792" title="Dwumian">
Dwumian

Dwumian – suma dwóch jednomianów. Dwumian jest rodzajem wielomianu.
Sprzężenie.
Sprzężeniem dwumianu o wyrazach rzeczywistych nazywamy dwumian powstały z danego przez wzięcie elementu przeciwnego do drugiego wyrazu tego dwumianu. Sprzężeniem dwumianu formula_4 jest dwumian formula_5 Jeżeli formula_6 jest liczbą urojoną, to sprzężenie takie nazywamy sprzężeniem zespolonym.
Zastosowania.
Sprzężenie wykorzystuje się m.in. do usuwania niewymierności z mianownika:

</doc>
<doc id="68795" url="https://pl.wikipedia.org/wiki?curid=68795" title="Pustułka zwyczajna">
Pustułka zwyczajna

Pustułka zwyczajna, pustułka, sokół pustułka ("Falco tinnunculus") – gatunek średniej wielkości ptaka drapieżnego z rodziny sokołowatych (Falconidae).
Występowanie.
Zamieszkuje prawie całą Europę po wyżyny i wysokie Alpy oraz do wschodniej Azji z wyjątkiem koła podbiegunowego, Afrykę – północ kontynentu oraz na południe od Sahary. W Europie najwięcej pustułek zasiedla Europę Zachodnią – Niemcy, Wielką Brytanię, Francję, Hiszpanię. Obserwuje się stopniowe zasiedlanie miast wschodniej Europy.
W Polsce dawniej średnio liczny, obecnie nieliczny ptak lęgowy, rozpowszechniony, najliczniejszy sokół w całym kraju przez cały rok. Występuje też w Tatrach. Nie wszędzie jednak spotkanie z tym drapieżnikiem jest jednakowo prawdopodobne. Najrzadziej widuje się go na północy i północnym zachodzie. Zimą pustułki są nielicznie widywane, regularnie jedynie na zachodzie. Przylatują od początku marca do połowy kwietnia. Zaczynają odlatywać w sierpniu, kończąc ten proces w listopadzie (najczęściej jednak w październiku). Od lat 60. i 70. XX wieku jej liczebność spadała, choć krótkoterminowy trend liczebności w latach 2007–2018 uznano za stabilny. Według szacunków Monitoringu Ptaków Drapieżnych, krajowa populacja w latach 2013–2018 liczyła 4400–5400 par lęgowych. Spośród ptaków drapieżnych łatwa do obserwacji, lecz pomimo to bardzo często mylona z krogulcem lub kobuzem. Najliczniej zasiedla polskie tereny uprawne (w ostatnich dekadach coraz rzadziej) i blokowiska miejskie. Liczebność miejskich ptaków jest na stabilnym, a nawet wzrostowym poziomie, gdyż wiele osiedli sprowadza pustułki i pomaga w gniazdowaniu w celu odstraszania gołębi. Zauważono też zasiedlanie nowych miast we wschodniej i północnej Polsce. Na 300–350 par pustułek żyjących na Nizinie Mazowieckiej w 2004 roku aż 1/3 z nich mieszkała w miastach.
Podgatunki.
Wyróżnia się 11 lub 12 podgatunków. Większość z nich jest dobrze opisana, choć niektóre mogą być wyznaczone na błędnych przesłankach. Wiele z nich nie różni zbytnio pod względem morfologii. Tropikalne afrykańskie formy zaznaczają się u samców mniejszym udziałem szarej barwy w upierzeniu.
Charakterystyka.
Cechy gatunku.
Średniej wielkości sokół. Grzbiet i pokrywy skrzydłowe zawsze rdzawobrązowe z czarnymi, trójkątnymi plamami, również pazury są czarne. Samica jest bardziej brązowa z wierzchu i ma kreskowaną głowę. U obu płci spód ma kremową barwę o gęstym nakrapianiu. Niebieskawoszary ogon jest długi, u samca z widoczną z daleka szeroką, biało obrzeżoną, czarną pręgą, u samicy oprócz szerokiej, czarnej pręgi występuje szereg węższych, ciemnych prążków. Rozszerza się na końcu. Skrzydła wąskie, długie i ostro zakończone na kształt sierpa. Na lotkach widoczna czerń. Głowa i ogon samca popielate z delikatnym wąsem, wierzch ciała rdzawoczerwony z ciemnymi plamami, spód ciała jaśniejszy z żółtawym nalotem oraz czarnymi kropkami i kreskami. Kuper i wierzchnia strona ogona u samca są niebieskoszare. Samica na grzbiecie brązowa, głowa popielata z czarnymi plamkami i prążkami. Jest mniej kontrastowa.
Nogi, obwódka wokół oczu i woskówka na dziobie żółte, oko prawie czarne. Górna część dzioba jest zakrzywiona i zachodzi na część dolną. Młode samce pustułki podobne do samicy i dopiero z wiekiem nabierają właściwych barw. Z większej odległości rozpoznawalne przede wszystkim po charakterystycznym zawisaniu z trzepotaniem skrzydłami nad jednym miejscem.
Helbig w latach 90. XX w., w oparciu o analizy genetyczne potwierdził bliskie pokrewieństwo pustułek i trzech gatunków z grupy "Hypotriorchis" – kobuza ("F. subbuteo"), sokoła skalnego ("F. eleonorae") i sokoła śniadego ("F. concolor").
Zachowanie.
Pustułki są częściowo osiadłe. Wędrówek podejmują się populacje zamieszkujące obszary północne lub osobniki młodociane. Zwykle lecą samotnie, tylko niekiedy przemieszczają się w grupkach po kilka osobników. Starsze lecą na południe Europy, a młodsze do Afryki. Najczęściej obserwowana w trakcie zawisania w powietrzu, gdy trzepocze skrzydłami. Długi ogon pomaga w gwałtownym wykonywaniu powietrznego zwisu. Nawet wśród miejskiego zgiełku jej obecność daje się poznać po przenikliwym pisku – wysokiego, szybko powtarzanego „kijkijkijkij”. Odzywa się zwykle w locie.
Nazewnictwo.
Polska nazwa ptaka wywodzi się od rosyjskiego „pustoj”, co oznacza „głupi”. Tak negatywne określenie nadali jej jednak sokolnicy, którzy nie mogli wyszkolić tego gatunku do polowania na ptaki. Uważali zatem, że brakuje mu zdolności niezbędnych do nauki nowych umiejętności. Wynika ona jednak głównie ze sposobu latania oraz taktyki chwytania ofiar. Pomimo to Cade w latach 80. pustułki zaliczył do najbardziej prymitywnych spośród żyjących obecnie sokołów.
Biotop.
Zadrzewienia śródpolne z kępami wysokich drzew, głównie sosen, obrzeża rozległych lasów wśród pól i łąk, szpalery, w górach okolice skał z porębami leśnymi. Bardzo często w okolicach bezleśnych, rolnych i terenach zurbanizowanych w centrach dużych miast. Gnieździ się na obrzeżach większych drzewostanów, urwiskach kamieniołomów i piaskowni, wśród skał i w centrach miast na wysokich budynkach. Szklane i metalowe konstrukcje i wieże kościołów pełnią funkcje zastępcze naturalnych urwisk i półek. Już w XIX wieku pustułki rozpoczęły się adaptować do życia w śródmiejskich dzielnicach. Unika natomiast całkowicie zagospodarowanych pól uprawnych, wydm i stepów.
Pustułki lubią przesiadywać na przydrożnych słupach, liniach energetycznych i innych dobrze widocznych obiektach. Ignorują zwykle przejeżdżające pojazdy. Żerują zwykle na otwartych przestrzeniach z niską, kępowatą roślinnością, gdzie łatwo o małe ssaki.
Okres lęgowy.
Toki.
Gatunek monogamiczny. Zdarza się jednak, że samce kojarzą się z dwiema samicami.
Gniazdo.
Najczęściej w starych gniazdach po wronach, srokach i innych krukowatych, szponiastych, czapli umieszczone w górnych partiach wysokich sosen, w szczelinach skalnych i bardzo rzadko w dziuplach drzew, a także w załomach i gzymsach murów miejskich budynków i wież. Korzysta także ze skrzynek lęgowych, zwłaszcza typu półotwartego.
Jaja.
Około połowy maja (również od marca do czerwca) składa 3–7 jaj, które są równobiegunowe, owalne o tępych biegunach, o średnich wymiarach 40 × 32 mm i ubarwieniu białożółtym, szaroróżowym lub ceglastoróżowym z gęstymi plamami koloru rdzawobrązowego.
Wysiadywanie i pisklęta.
Od złożenia ostatniego jaja trwa ok. 28–32 dni. Samiec karmi partnerkę jeszcze nawet przed złożeniem jaj. Robi to aż potomstwo nie osiągnie 10. dnia życia. Młode przebywają w gnieździe przez okres 27–35 dni. Dojrzałość płciową osiągają w wieku 10 miesięcy.
Pożywienie.
Zależne od miejsca występowania. Na terenach wiejskich głównie owady (również pszczoły), myszy domowe, badylarki, norniki, nornice, ryjówki, krety i inne gryzonie (70% pokarmu). Pustułki żyjące w miastach (bez pól i parków, a bardziej gęstą zabudową) polują niemal wyłącznie na ptaki, w szczególności na wróble, szpaki, sikory, drozdy, mazurki, skowronki i bardzo zwinne jerzyki. Chętnie wybierają na pokarm niedoświadczone młode, bo przez długi ogon jej lot cechuje ograniczona zwinność i szybkość. Jeśli na terenie miasta znajduje się więcej wolnej przestrzeni, częściej stara się chwytać gryzonie. Na skalistych obszarach poluje również na jaszczurki zwinki. Większy udział w diecie w ciepłych regionach odgrywają gady i owady.
W wybranym miejscu zawisa z opuszczonym ogonem i uniesionymi, szybko poruszanymi skrzydłami i w razie dostrzeżenia zwierzyny ostro pikuje w dół. Często manewr musi powtarzać, bo nie kończy się on sukcesem. Tam, gdzie jest większa obfitość pokarmu, jak świeżo skoszone łąki, można spotkać większą liczbę tych ptaków, choć poza okresem lęgowym prowadzą samotniczy tryb życia. Polowania na ptaki zdarzają się zwykle latem, zwłaszcza w lipcu, i zimą, szczególnie w styczniu. Skuteczność łowów jest bardzo dobra, gdy weźmie się pod uwagę słabe przystosowanie pustułki do takiej zwierzyny – słabe i krótkie nogi oraz długie sterówki powodują wolniejszy lot niż u kobuza czy sokoła wędrownego. Skutkuje to odpowiednią taktyką polowania – chwyta przeważnie ptaki, które siedzą na dachach lub unikają przemoczenia piór przez deszcz lub śnieg. Zimą jej ofiary są o tyle łatwiejsze do schwytania, że często skupiają się w stada. Drapieżnik ma jednak problem ze ściganiem zwierzyny w locie. Wiosną i jesienią łupem padają głównie nornikowate.
Status i ochrona.
Międzynarodowa Unia Ochrony Przyrody (IUCN) uznaje pustułkę zwyczajną za gatunek najmniejszej troski (LC – "Least Concern") nieprzerwanie od 1988 roku. Organizacja BirdLife International w 2015 roku szacowała liczebność populacji europejskiej (wraz z Turcją) na 409–603 tysiące par lęgowych. Obliczona na podstawie tych szacunków liczebność światowej populacji mieści się w przedziale 4–6,5 miliona dorosłych osobników. Globalny trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową. Wymaga ochrony czynnej, np. poprzez wywieszanie budek lęgowych. Na "Czerwonej liście ptaków Polski" pustułka została sklasyfikowana jako gatunek najmniejszej troski (LC).
Na terenach rolniczych głównym zagrożeniem jest stosowanie DDT i jego pochodnych (od lat 60. notuje się stopniowy spadek liczebności pustułek w Polsce). Niegdyś myśliwi mylili tego ptaka z krogulcem i dokonywali jego odstrzału. Proceder stracił na sile wraz z objęciem krogulca w 1976 roku prawną ochroną. Negatywnie odbija się również zmniejszenie różnorodności krajobrazu rolniczego. Jednak nie tylko człowiek ma obecnie wpływ na populację pustułek. Kruki plądrują gniazda tego drapieżnika i zmniejszają sukces lęgowy. Z kolei wycofujące się z wielu miejsc wrony pozbawiają ten gatunek gniazd, które chętnie zajmował. Podobnie rzecz się ma ze zmniejszającymi się liczebnie koloniami gawronów.

</doc>
<doc id="68805" url="https://pl.wikipedia.org/wiki?curid=68805" title="Talibowie">
Talibowie

Talibowie, Taliban ( "Taliban" z , ' – „student, uczeń”), określający się mianem Islamskiego Emiratu Afganistanu (IEA) – fundamentalistyczne ugrupowanie islamistyczne (sunnickie), powstałe we wrześniu 1994 w Kandaharze w Afganistanie.
Początki.
Zalążkiem ruchu była grupa ok. 30 studentów medresy (szkoły koranicznej) w Kandaharze, skupiona wokół mułły Mohammada Omara.
Grupa ta w połowie lat 90. była jedną z wielu nieformalnych organizacji planujących zbrojne przejęcie władzy w kraju i wprowadzenie nowego ustroju, opartego na prawie koranicznym.
Stopniowo popularność talibów rosła; do ruchu przyłączały się kolejne osoby. Wynikło to zarówno z powszechnego rozczarowania postkomunistyczną rzeczywistością Afganistanu i zniechęceniem do rządu prezydenta Burhanuddina Rabbaniego, który nie potrafił rozwiązać problemów kraju, jak też z osobowości i zdolności organizacyjnych mułły Omara.
Uważa się, że do popularyzacji ruchu przyczyniły się też pakistańskie służby specjalne, które w sposób niejawny popierały talibów, pragnąc zyskać większy wpływ na sytuację w Afganistanie.
Nie bez znaczenia były również nastroje społeczne, bowiem po upadku rządów komunistycznych nastąpił okres brutalnej wojny domowej, w której poszczególne frakcje mudżahedinów ścierały się ze sobą o wpływy w państwie. W licznych starciach, m.in. na terenie Kabulu, ofiarami bardzo często byli niewinni cywile, niszczone były całe dzielnice z cywilnymi budynkami mieszkalnymi, a i dochodziło również do brutalnych gwałtów na kobietach. Ludność Afganistanu była coraz bardziej przerażona i zmęczona nieustannie ciągnącymi się walkami, w których nie wyłaniał się żaden zwycięzca. Wówczas nowa siła – Talibowie – była nadzieją dla ludności, że zostanie zaprowadzony w kraju pokój i wewnętrzne walki zostaną zatrzymane. Konserwatywne społeczeństwo Afganistanu z nadzieją patrzyło więc na nowy odłam, który wedle ich oczekiwań miał przynieść pokój krajowi pod sztandarami prawa opartego o Koran.
Talibowie charakteryzowali się noszeniem czarnych turbanów (dlatego tak też niekiedy ich określano) i białej odzieży.
Przejęcie władzy w Afganistanie.
By osiągnąć cel, jakim było przejęcie władzy, talibowie zaangażowali się w trwającą w kraju wojnę domową. Za sprawą konfliktu w szeregach rządzącego krajem Sojuszu Północnego, który znalazł ujście m.in. w walkach o Kabul pomiędzy wojskami prezydenta Rabbaniego i premiera Gulbuddina Hekmatjara, talibowie szybko stali się znaczącą siłą. W listopadzie 1994 zajęli Kandahar, w marcu 1995 kontrolowali już 12 z 34 prowincji Afganistanu, tj. ok. 1/3 obszaru kraju. Ich siły liczyły wówczas ok. 25 tys. bojowników.
Rabbani i Hekmatjar porozumieli się w styczniu 1996, ale nie zatrzymało to postępów talibów, którzy 27 września 1996 (kontrolując już 2/3 obszaru kraju) zdobyli Kabul i ogłosili powstanie Islamskiego Emiratu Afganistanu. Głową państwa został mułła Omar, który przyjął tytuł "wodza wiernych" (arab. "amir al-mu’minin"), zaś funkcję premiera objął Mohammad Rabbani. Rząd talibów uznały tylko Pakistan, Arabia Saudyjska, Zjednoczone Emiraty Arabskie i separatystyczne władze Czeczenii. Reszta świata (w tym ONZ) za legalne władze uznawała wygnanego z kraju prezydenta Burhanuddina Rabbaniego i jego rząd.
W ciągu następnych kilkunastu miesięcy talibowie przejęli kontrolę nad północną częścią kraju, zamieszkaną przez Uzbeków i u szczytu potęgi kontrolowali ok. 90% terytorium Afganistanu, dysponując ok. 110 tys. uzbrojonych bojowników. Obszarem, nad którym nie zdołali przejąć kontroli, była północno-wschodnia część państwa, zamieszkana głównie przez Tadżyków, a ich jedynym liczącym się przeciwnikiem był już tylko dowódca wojsk Sojuszu Północnego, Ahmad Szah Masud.
Rządy talibów.
Na kontrolowanych przez siebie terenach talibowie wprowadzili surowe prawo, oparte na najbardziej rygorystycznych interpretacjach szariatu. Kobiety nie mogły uczyć się ani pracować i były zobowiązane do noszenia burki. Mężczyznom talibowie mierzyli brody, by sprawdzić, czy mają one taką samą długość, jak broda proroka Mahometa. Zakazane było m.in. oglądanie telewizji, słuchanie muzyki i korzystanie z Internetu, a także prognozowanie pogody, uznawane przez talibów za formę czarnej magii. Zabroniono też praktykowania wielu innych przejawów aktywności, niepotępianych przez Koran (m.in. uprawiania niektórych dyscyplin sportu); przywódcy ruchu uznali bowiem, że jakkolwiek czyny te same w sobie nie stanowią grzechu, to odciągają one społeczeństwo od salatu i Allaha.
Talibowie prześladowali też mniejszości religijne, zwłaszcza szyitów, a także nielicznych żyjących w Afganistanie chrześcijan i wyznawców hinduizmu.
8 marca 2001 talibowie, uznawszy iż przedstawianie postaci ludzkich jest sprzeczne z Koranem, zniszczyli dwa gigantyczne starożytne posągi Buddy w Bamianie. Podobny los spotkał wiele mniejszych zabytków. Akt ten został potępiony przez wiele państw muzułmańskich i ONZ.
Jednocześnie na kontrolowanych przez siebie obszarach talibowie zwalczyli chaos związany z ciągłymi sporami i walkami pomiędzy konkurującymi ze sobą frakcjami mudżahedinów, a surowe egzekwowanie prawa szariatu doprowadziło do znaczącego zmniejszenia stopnia przestępczości pospolitej i wyraźnej poprawy stanu bezpieczeństwa.
Pod rządami talibów Afganistan pozostawał jednym z największych producentów narkotyków na świecie. Mimo iż produkcja opium była oficjalnie zakazana, "de facto" była ona głównym źródłem finansowania rządów talibów. Trwające do 2021 działania wojenne nie przyczyniły się do zmniejszenia produkcji opium. Od 2002 odnotowuje się szybki wzrost areału przeznaczonego pod uprawy maku. W 2007 osiągnął on rekordową powierzchnię 193 000 ha.
Związki z międzynarodowym terroryzmem.
W 1996 do Afganistanu przybył poszukiwany przez Stany Zjednoczone w związku z oskarżeniami o terroryzm przywódca Al-Ka’idy Usama ibn Ladin, a talibowie, z którymi łączył go radykalizm poglądów, udzielili mu gościny. Już w 1998 USA zażądały od talibów wydania ibn Ladina za zamachy w Kenii i Tanzanii. Talibowie odmówili, toteż w sierpniu 1998 na jeden z obozów należących do organizacji bin Ladena spadły amerykańskie pociski typu Tomahawk. W listopadzie 1999 ONZ nałożyła na Afganistan sankcje gospodarcze, również żądając wydania ibn Ladina. Sankcje wzmocniono w styczniu 2001 (m.in. zakazem sprzedaży broni do Afganistanu).
Obalenie talibów.
9 września 2001 Ahmad Szah Masud zginął w zamachu dokonanym przez dwóch Tunezyjczyków udających algierskich dziennikarzy. Dwa dni później zamachowcy-samobójcy dokonali ataku na cele w Stanach Zjednoczonych – budynki World Trade Center w Nowym Jorku i Pentagon w Waszyngtonie. USA prawie natychmiast zażądały od talibów wydania Usamy ibn Ladina, którego uznali za organizatora zamachów. Ci odrzucili amerykańskie żądania, więc 7 października wojska USA rozpoczęły ataki (głównie lotnicze) na ich siedziby. Korzystając z hojnej amerykańskiej i rosyjskiej pomocy, Sojusz Północny ruszył na talibów. Wielu lokalnych dowódców (w tym także Pasztuni) szybko przeszło na stronę USA, zaś siły talibów poszły w rozsypkę. 13 listopada siły sojusznicze zdobyły Kabul, co oznaczało upadek rządu talibów. Kilka tysięcy amerykańskich żołnierzy rozpoczęło polowanie na ibn Ladina i mułłę Omara, jednak obaj zdołali uciec. Do stycznia 2002 siły talibów i Al-Ka’idy zostały całkowicie rozbite.
Walka partyzancka.
Pomimo rozbicia sił talibów, część bojowników tej organizacji przeczekała amerykański atak i, korzystając z warunków terenowych kraju, ukryła się w górach, skąd rozpoczęła walkę partyzancką z afgańskim rządem i oddziałami międzynarodowymi stacjonującymi w Afganistanie. W walce tej odnosili pewne sukcesy, m.in. 6 lipca 2002 zamachowcy zastrzelili w Kabulu wiceprezydenta kraju Hadżiego Abdula Kadira. Od wiosny 2003 nasilały się ataki na wojska międzynarodowe, siły wierne władzom w Kabulu oraz organizacje humanitarne, które musiały zrezygnować z działalności w zdominowanej przez Pasztunów południowo-zachodniej części kraju. Ówcześnie talibowie działali głównie na prowincji, gdzie często kontrolowali duże obszary. Na terenach działania poza walką zbrojną z rządem prowadzili też akcje przeciw wprowadzanym przez władze centralne reformom, które uznają za sprzeczne z zasadami islamu, np. zabijali nauczycieli uczących w szkołach dla dziewcząt. W 2008 liczebność talibów była szacowana na ok. 7–11 tys. uzbrojonych bojowników i bliżej nieokreśloną liczbę ich sympatyków, dostarczających zaopatrzenie i informacje.
W marcu 2009 rząd Pakistanu zezwolił talibom na sprawowanie władzy sądowniczej w dolinie Swat (północny Pakistan). Pod naporem sił ISAF wielu talibów przeniosło się do Pakistanu.
Mohammad Omar zmarł w 2013, nowym przywódcą talibów został Achtar Mansur, który z kolei zginął w 2016 w ataku amerykańskiego drona. Mansura zastąpił Hibatullah Achundzada.
Wycofanie się wojsk Stanów Zjednoczonych z Afganistanu i umocnienie się władzy talibów.
Na mocy porozumienia prezydenta Stanów Zjednoczonych Donalda Trumpa i talibów zawartego 29 lutego 2020 Siły Zbrojne Stanów Zjednoczonych miały wycofać się do 31 sierpnia 2021. Prezydent USA Joe Biden przełożył datę wycofania wojsk do 11 września 2021.
Równocześnie szybko umacniała się władza talibów. Na początku sierpnia 2021 talibowie posiadali ponad 200 z 407 dystryktów (powiatów) w Afganistanie i prowadzili walkę w 110 kolejnych. 15 sierpnia przejęli Kabul i kontrolowali większą część kraju. Po 9 dniach ofensywy Islamski Emirat Afganistanu zdobył kontrolę nad około 95% terytorium Afganistanu. Pozostałe terytoria (mniej niż 5%) kontrolują uznawane na arenie międzynarodowej władze. Ostatnią prowincją, gdzie siły rządowe stawiają opór wobec talibów jest Pandższir.

</doc>
<doc id="68806" url="https://pl.wikipedia.org/wiki?curid=68806" title="Marcin Giersz">
Marcin Giersz

Marcin Giersz, także Gerss (ur. 23 października 1808 w Kowalkach, zm. 25 marca 1895 w Lecu) – mazurski nauczyciel, pisarz i wydawca. Działacz luterański.
Życiorys.
Pochodził z rodziny chłopskiej. Po ukończeniu seminarium nauczycielskiego w Karalene koło Wystruci był nauczycielem w Mikołajkach, Szestnie i Sterławkach Wielkich. Działał na rzecz kultury mazurskiej. Uważany był za germanizatora, m.in. występował przeciw ks. Gustawowi Gizewiuszowi (zwolennikowi utrzymania języka polskiego przez Mazurów pruskich), ale zwłaszcza po 1850 roku wybitnie przyczynił się do utrwalenia języka polskiego właśnie na Mazurach. Giersz uważał się za Mazura pruskiego – nie Polaka i nie Niemca. W swoich publikacjach gloryfikował dynastię Hohenzollernów, zaznaczając odrębność językową między Mazurami a Niemcami. Był miłośnikiem polszczyzny i literatury polskiej, publikował utwory Kochanowskiego, Reja, Krasickiego, Karpińskiego, Mickiewicza, Góreckiego. Pisał artykuły i utwory poetyckie o Kościuszce, Sobieskim i inni. Z Gierszem polemizowali Polacy z Wielkopolski, zarzucając mu lojalistyczną postawę wobec państwa pruskiego i potępiany przez Niemców za zdradę. Korespondował z Wojciechem Kętrzyńskim, który badał i rozumiał specyfikę ludności mazurskiej. Współpracował z nim m.in. ks. prof. Herman Pełka. Wydawana przez Giersza w języku polskim „Gazeta Lecka”, „Kalendarz Królewsko-Pruski i Ewangelicki” i śpiewniki oddziaływały na Mazurów, jak i zachęcały do uprawiania własnej twórczości. Jest nazywany „ojcem ludowej literatury mazurskiej”.
Przekonania polityczne.
Przed 1880.
Według Giersza Mazurzy byli Prusakami, z tego powodu, iż od kilku wieków pozostawali w państwie pruskim. W pierwszej fazie jego życia pruskie poczucie państwowe przekształcało się u niego niemalże w pruskie poczucie narodowe. Używał w tym kontekście pojęć "lud pruski", czy "naród pruski". Wskazywał, że naród ten tworzą Mazurzy i Niemcy, natomiast nie zaliczał do niego Polaków, tak z terenu Mazur, jak i z Poznańskiego, mimo że pozostawali oni obywatelami państwa pruskiego. W swoich wydawnictwach z tego czasu kładł duży nacisk na propagowanie kultury niemieckiej, w tym publikowanie opowiadań i wierszy niemieckojęzycznych we własnych tłumaczeniach. Po zjednoczeniu Niemiec traktował Mazury jednoznacznie jako część Cesarstwa, a także jako część niemieckiego kręgu państwowego. Na łamach wydawnictw żywo komentował wydarzenia polityczne w duchu interesów pruskich i niemieckich. "Mazurzy polscy w Prusiech, oprócz mowy, są w uczuciach, zdaniach, zwyczajach i obyczajach Niemcami, zwłaszcza ewangelikami, mając urzędników, mają i uczucia niemieckie. Językiem polskim mówią tylko starzy w domu. Wszędzie idzie postęp niemieckości. [...] U Mazurów nie tli żadna iskierka dla matki Polski. Mazurzy od początku są Prusakami, nigdy nie byli pod rządami Polaków""."Według wykładni Giersza Mazurzy sami nie uważali się za Polaków z tego powodu, że nie należeli do państwa polskiego. Odczuwać mieli wspólnotę państwową z innymi częściami II Rzeszy. 
Po 1880.
W latach 80. XIX wieku Giersz nieco zmienił kurs i zaczął publikować poglądy pozostające częściowo w sprzeczności ze swoimi wcześniejszymi wystąpieniami. Drukował większą ilość utworów pisarzy polskich wraz z przychylnymi komentarzami. Byli to m.in. Józef Ignacy Kraszewski, Zygmunt Krasiński i rzadziej, Adam Mickiewicz, czy Franciszek Karpiński. Cenił sobie Jana III Sobieskiego, ks. Józefa Poniatowskiego i Tadeusza Kościuszkę. Ewoluowały w tym czasie jego poglądy polityczne, m.in. na zagadnienie niepodległości Polski. Jakkolwiek nie potępiał Prus za I rozbiór, to uważał, że ich udział w II i III rozbiorze był nieprawny. Ostro krytykował rosyjską politykę rozbiorową i porozbiorową. Mimo tego popadł w konflikt z niemieckim czasopismem "Germania", które publikowało artykuły poświęcone możliwościom odbudowy Polski. Nie tylko przeciwstawiał się takim pomysłom, ale oskarżył redakcję o zdradę stanu. Był jednak niekonsekwentny. Pozytywnie zareagował na pogłoski o możliwej koronacji cesarza austriackiego na króla Polski. Również na plany utworzenia polskiego państwa buforowego stwierdził: "Daj Boże, żeby do tego przyszło. Tedy by cały świat zaśpiewał Hosanna". W jego wypowiedziach zaczęły pojawiać się tonu przeciwstawne do swoich dawnych publikacji. W 1882 napisał: "Gdyby ktoś dopiero do takich Mazurów mówił: Wyście Niemcami, bo niemieckie imiona macie, tedy takiego człeka dziwakiem przezwali""." Jego późniejsze poglądy zakładały, że mieszkańcy Prus wyznania ewangelickiego to Prusacy albo Staroprusacy, wierni poddani króla pruskiego, mimo że ich językiem ojczystym jest polski. Ta właśnie mowa łączy ich z Polakami, którymi nie są, ale są braćmi Polaków. Oddziela ich od polskości historia, wyznanie i współczesna państwowość. Wydawany przez niego po polsku kalendarz nosił tytuł "Kalendarz Królewsko-Pruski Ewangelicki". Był on świadectwem etnicznej polskości Mazurów.

</doc>
<doc id="68811" url="https://pl.wikipedia.org/wiki?curid=68811" title="Troja">
Troja

Troja, Ilion (gr. oraz lub "Ilios", łac. "Ilium") – starożytne miasto położone w Troadzie u zachodnich wybrzeży Azji Mniejszej nad rzeką Skamander. Współcześnie stanowisko archeologiczne w Turcji, na wzgórzu Hisarlık w pobliżu wsi Tevfikiye, w prowincji Çanakkale.
W warstwie mitologicznej.
Powstałe na trawiastej równinie Troady, u podnóża góry Ida i w pobliżu rzeki Skamander, miasto starożytne założone zostało przez Ilosa, syna Trosa. Sami bogowie – Apollo i Posejdon, mieli pomagać we wznoszeniu jego potężnych murów obronnych za panowania syna Ilosa – Laomedonta, którego następcą był Priam.
Klasyczny mit trojański znalazł późniejsze odbicie i swoistą kontynuację w mitologii brytańskich Celtów, w której prawnuk ocalałego z Troi Eneasza – Brutus, uznany jest za protoplastę Brytów i pierwszego ich władcę. Według podań miał on przypadkowo zabić swego ojca i jako banita, po tułaczce, wraz ze swymi trojańskimi towarzyszami dotrzeć z Grecji do Albionu, gdzie pokonał wojska olbrzymów i nad Tamizą założył „drugą Troję” (Troia Nova, Trinovantum). Również Apollo, opiekuńcze bóstwo Trojan, występuje w mitologii Brytów jako Mabon (Maponus), a odległym następcą wieszczki Kasandry jest wróżbita brytańskich potomków Trojan – Taliesin. W legendarnej tradycji walijskiej Brutus to Prydain, Tamiza – Temus, a „nowe miasto Troja” – Caerdroi Newydd (przekształcone na Troinovant/Trinovantum, a następnie zamienione na Caerludd i ostatecznie przekręcone na Lun-dun). Poglądy o takim pochodzeniu miasta i Anglików jeszcze w XVI wieku podtrzymywał elżbietański poeta panegiryczny Edmund Spenser w swym eposie "Królowa wieszczek" (III, 9).
Poza Londynem, na obszarze kontynentalnym nazwę Troi łączono przede wszystkim z prastarym nadreńskim Xanten, w średniowieczu zwanym "Troia Minor" albo "Troia Francorum", którego założenie przypisywano Hektorowi (= Hagenowi) z Troi, na gruncie błędnego wywodzenia rzymskiej nazwy osadniczej "Colonia Ulpia Traiana". W tym okresie odnoszono ją także do francuskiego Troyes, wskutek mylnego wywiedzenia od starofrancuskiego "treis" (współcześnie "trois" = 3), a nawet względem Paryża i Bonn, uważanych fundacyjnie za kolonie trojańskich uchodźców.
W literackiej tradycji antyku.
Miasto znane jest przede wszystkim z wojny opisanej w starogreckim poemacie epickim "Iliada" przypisywanym Homerowi. Najprawdopodobniej powstał on w VIII lub IX wieku p.n.e. (choć z zawartością starszego materiału). Odniesienia do Troi można znaleźć także w innym eposie Homera – "Odysei". Homerycką legendę o Troi wykorzystał z kolei rzymski poeta Wergiliusz w poemacie epickim "Eneida".
Według legendy miasto zostało zdobyte za pomocą podstępu z koniem trojańskim (łac. "equus Trojanus"), który w kulturze europejskiej stał się pojęciem przysłowiowym. Pamięć o zagładzie Homerowej Troi zachowała się w przysłowiowym powiedzeniu "nec locus ubi Troia fuit!" (nie ma śladu gdzie była Troja), oznaczającym kompletne zniszczenie, likwidację, anihilację. Podobne skojarzenia łączą się też z symbolicznymi wyrażeniami: "iam seges est ubi Troia fuit" (teraz jest niwa, gdzie niegdyś była Troja – z "Heroid" Owidiusza I, 53) czy "campos ubi Troia fuit" (pola, gdzie była Troja – z "Eneidy" III, 11). Zbliżoną wymowę ma powiedzenie "fuimus Troes, fuit Ilium" (byliśmy Trojanami, było Ilium – z "Eneidy" II, 325), oznaczające, że coś należy do bezpowrotnej przeszłości.
Odkrycia archeologiczne.
Obecnie przyjęto, że Troja była miastem usytuowanym na wzgórzu Hisarlık w dzisiejszej Turcji. Pierwsze badania na tym terenie przeprowadził w latach 1871-1894 niemiecki archeolog amator Heinrich Schliemann z asystującym mu od 1882 Wilhelmem Dörpfeldem. Na wzgórzu odkryto wówczas pozostałości 9 miast zakładanych w tym samym miejscu. Późniejsze badania z udziałem Carla Blegena w latach 1932-1938 przyniosły pierwsze poważne opracowanie naukowe. W 1989 roku pracę na tym terenie rozpoczęła misja Manfreda Korfmanna z Tybingi. Dopiero wtedy rozpoczęto działania wykopaliskowe nie tylko na cytadeli, lecz także w tzw. dolnym mieście, które znajdowało się u jej podnóża i zajmowało kilkakrotnie większą powierzchnię.
Zgodnie z obecnym stanem badań, miasto opisane przez Homera odpowiada warstwie VIIa na wzgórzu Hisarlık, datowanej na okres 1250-1200 p.n.e. Jego zburzenie w połowie XIII wieku p.n.e. albo na początku XII wieku p.n.e., przypisuje się przedstawicielom kultury mykeńskiej, która w niedługim czasie sama uległa zagładzie; w dzisiejszej nauce nie ma jednak zgodności co do tego, czy zniszczeniu uległa wcześniej Troja VIIa, czy pałace mykeńskie
Niektórzy uczeni utożsamiają Troję z miastem zwanym przez Hetytów Wilusa. Ostatnie historycznie miasto (Troja IX) zostało założone za cesarza rzymskiego Oktawiana Augusta w I stuleciu n.e. i upadło ostatecznie 300 lat później w czasach bizantyjskich.
W kulturze europejskiego średniowiecza.
Zainteresowanie Troją i wojną trojańską w średniowieczu skutkowało w zachodniej Europie powstawaniem od XI wieku poświęconych temu tematowi utworów poetów łacińskich. Z połowy XII wieku pochodzi licząca 30 tysięcy wersów epopeja "La destruction de Troie" autorstwa francuskiego trubadura Benoit de Sainte-Maure. Ok. 1280 Konrad z Würzburga napisał większą od niej (choć nieukończoną) "Der Trojanische Krieg", a Guido delle Colonne wydał powieść prozą "Historia destructionis Troiae" (1287). Ich kanwę fabularną czerpano głównie z dzieła "Historia de excidio Troiae", fałszywego autorstwa niejakiego Daresa z Frygii, rzekomo współczesnego tym historycznym wydarzeniom. 

</doc>
<doc id="68812" url="https://pl.wikipedia.org/wiki?curid=68812" title="Pięć filarów islamu">
Pięć filarów islamu

Muzułmanin ma pięć obowiązków, zwanych pięcioma filarami islamu ("Arkan ad-din", "Arkan-al-Islam"). Są one traktowane bardzo poważnie przez wyznawców głównego nurtu tej religii (sunnitów, szyitów i charydżytów), natomiast wiele ugrupowań religijnych pochodzenia szyickiego (np. alewici czy alawici) uważa je tylko za zalecenia, symbole i niekoniecznie się do nich stosuje.
Filary islamu.
Filary islamu sunnickiego.
Pierwszy filar – "szahada" – włącza formalnie do wspólnoty. Często wymagana jest obecnie obecność imama (choć przyjęcie islamu jest wyłącznie sprawą między wiernym a Bogiem), jednak jeśli to nie jest możliwe (np. na łożu śmierci) – nie ma takiego obowiązku. Na niektórych stronach internetowych proponuje się przyjęcie islamu przez internet poprzez przeczytanie szahady i kliknięcie potwierdzenia. Olbrzymia większość autorytetów religijnych nie zgadza się jednak z tym podejściem. Ponadto islam (według większości teologów) przyjmuje każdy przed narodzeniem – dopiero po nim ludzie się od niego odwracają – szahada jest więc formalnym potwierdzeniem wiary dla muzułmanina i powrotem na łono islamu dla konwertyty.
Pozostałe cztery filary powinny być wypełniane przez każdego muzułmanina i są formą okazywania wiary. Tylko osoby, które przyjęły islam tuż przed śmiercią, nie muszą ich wypełnić. Czasem jako nieoficjalny, szósty filar podaje się "dżihad". Z tą interpretacją nie zgadza się większość teologów – szczególnie jeśli chodzi o „mały dżihad” – wojnę z niewiernymi (ponadto znaczna część z nich twierdzi, że nie ma żadnych podstaw do niego po okresie podbojów islamskich w VII wieku). Co do „dużego dżihadu” – walki z własnymi słabościami – nie jest on filarem wiary, ale głównie na jego podstawie Bóg będzie sądził muzułmanów w dniu Sądu Ostatecznego.
Filary islamu sunnickiego:
Filary islamu szyickiego.
Imamizm.
Filary islamu imamickiego uwzględniają pięć "Usul al-Din" i dziesięć "Furu al-Din", tzn. wierzenia i praktyki islamu:
W dodatku do pięciu filarów, szyici imamici uwzględniają dziesięć obowiązkowych praktyk zwanych artykułami wiary:
Ismailizm.
Szyici ismailici posiadają siedem filarów wiary:

</doc>
<doc id="68814" url="https://pl.wikipedia.org/wiki?curid=68814" title="Wodogrzmoty Mickiewicza">
Wodogrzmoty Mickiewicza

Wodogrzmoty Mickiewicza, często Wodogrzmoty, także Wodospady Mickiewicza (, , ) – wodospady w Tatrach Wysokich utworzone z trzech większych i kilku mniejszych kaskad (od 3 do 10 m) na potoku Roztoka (w Dolinie Roztoki) wypływającym z Pięciu Stawów Polskich, ok. 1 km od jego ujścia do Białki. Trzy większe noszą nazwy: Wyżni Wodogrzmot, Pośredni Wodogrzmot i Niżni Wodogrzmot. Powstały one w miejscu, w którym woda pokonuje próg skalny, jakim Dolina Roztoki schodzi do Doliny Białki. Powyżej piętrzą się urwiska Turni nad Szczotami w masywie Wołoszyna. Nad Wodogrzmotami, na stokach Roztockiej Czuby rośnie reliktowy drzewostan modrzewiowo-limbowy.
Wodospady te nazwane zostały Wodogrzmotami z racji huku, jaki powoduje spadająca nimi woda, zwłaszcza po dużych opadach. Pierwotną nazwą ludową był "Grzmot". Towarzystwo Tatrzańskie w 1891 roku nadało imię Adama Mickiewicza Wodogrzmotom oraz Dolinie Rybiego Potoku na pamiątkę sprowadzenia rok wcześniej prochów wieszcza na Wawel. Tablica upamiętniająca to wydarzenie została umieszczona na skale przy Niżnim Wodogrzmocie przez TT w 1891 r. Nazwa przyjęła się jedynie w odniesieniu do wodospadów, ale nie do doliny. Sam Mickiewicz nie był w żaden sposób związany z Tatrami ani z Podhalem, a nawet nigdy w tych rejonach nie był. W dramacie "Konfederaci barscy" występują wzmianki o Tatrach, jednak Mickiewicz napisał to dzieło w języku francuskim, a szczegóły tatrzańskie są w dużej mierze zasługą tłumacza, Tomasza Augusta Olizarowskiego. Według części autorów przewodników, m.in. Władysława Cywińskiego, nazwa "Wodogrzmoty Mickiewicza" jest nieprawidłowa i należy używać krótszej nazwy "Wodogrzmoty". Krótsza nazwa występuje też w przewodnikach Józefa Nyki. Jednak oficjalna nazwa GUGiK to "Wodogrzmoty Mickiewicza", tę nazwę jako podstawową podają także Paryscy w "Wielkiej encyklopedii tatrzańskiej", czy liczne publikacje kartograficzne (np. mapy topograficzne, "Atlas Satelitarny Tatry i Podtatrze", "Atlas gór Polski").
Przed 1880 r. turyści nie dochodzili do wodospadów, mijając je w okolicach Starej Roztoki. Pierwszym znanym z nazwiska turystą, który widział Wodogrzmoty, był Walery Eljasz (1879, z przewodnikiem Maciejem Sieczką). Wodospady dostępne są dla turystów od 1886 r., kiedy to poprowadzono do nich ścieżki. Obecnie z kamiennego mostu wybudowanego w 1900 r. i poszerzonego w 1966 r. na drodze Oswalda Balzera wiodącej do Morskiego Oka widać dobrze jedynie Pośredni Wodogrzmot. Wyżni Wodogrzmot jest stąd ledwo widoczny, Niżni znajduje się poniżej mostu i jest niedostępny. Dalej, w kierunku Morskiego Oka, na zakręcie znajduje się punkt widokowy, z którego można zobaczyć m.in. Gerlach, najwyższy szczyt Tatr.
Obok wodospadów z drogą Balzera krzyżuje się zielony szlak ze schroniska Roztoka do Doliny Pięciu Stawów Polskich. Stoi tu drewniany budynek, pełniący funkcję magazynu schroniska. Do lat 80. miejsce to było parkingiem i przystankiem autobusów kursujących do Morskiego Oka, dziś stoją tu przenośne toalety.

</doc>
<doc id="68816" url="https://pl.wikipedia.org/wiki?curid=68816" title="1 World Trade Center">
1 World Trade Center

1 World Trade Center (wcześniej pod nazwą Freedom Tower – "Wieża Wolności") – jeden z czterech nowojorskich wieżowców stanowiących część nowego kompleksu, który powstał w miejscu biurowców WTC zniszczonych w wyniku zamachu z 11 września 2001. Budynek został oddany do użytku i oficjalnie otwarty 3 listopada 2014 roku. Jego wysokość wynosi 541 metrów, czyli 1776 stóp, które symbolicznie oznaczają datę ogłoszenia Deklaracji Niepodległości Stanów Zjednoczonych. Jest to najwyższy budynek w Stanach Zjednoczonych. Drugi wieżowiec planowano na 2020 rok, zaś trzeci wieżowiec został zbudowany w 2017 roku.
Obecnie przyjęta wersja wyglądu drapacza chmur jest wynikiem współpracy Daniela Libeskinda, Davida Childsa oraz firmy architektonicznej Skidmore, Owings and Merrill. W czasie uroczystości 4 lipca 2004 w tzw. strefie zero (ang. "ground zero") w nowojorskiej dzielnicy Lower Manhattan odsłonięto dwudziestotonową granitową płytę. Jest to kamień węgielny, który służył pod budowę najwyższego wieżowca Nowego Jorku, powstałego na miejscu zniszczonych przez terrorystów 11 września 2001 bliźniaczych wieżowców World Trade Center.
Wieża ma 105 pięter i 240 000 metrów kwadratowych powierzchni biurowej.
Budynek został wyposażony w nowatorskie, bardzo szerokie klatki schodowe do ewakuacji z instalacją ciśnieniową eliminującą dym.
Opis pozostałych wieżowców.
Drugi wieżowiec, 2 World Trade Center, został zaprojektowany przez biuro architektoniczne Normana Fostera. Drapacz chmur będzie wyższy niż Empire State Building (bez iglicy), który ma wysokość 389 metrów. Zostanie zwieńczony czterema olbrzymimi diamentami, wskazującymi miejsce pamięci ofiar zamachów z każdego punktu obserwacyjnego w mieście. Diamenty będą oświetlać Lower Manhattan w nocy. Ich powierzchnia będzie porowata, żeby zapobiec zaleganiu śniegu i lodu.
Trzeci wieżowiec zaprojektował architekt Richard Rogers. Będzie on miał 358 metrów wysokości, niższy i smuklejszy niż drugi wieżowiec. Zwieńczony zostanie czterema trzydziestometrowymi iglicami, umieszczonymi w czterech rogach budynku.
Czwarty został zaprojektowany przez Fumihiko Makiego. Będzie najniższym z czterech budynków, (wysokość 294 metrów) zaprojektowanym w stylu minimalistycznym. Budynek zostanie pokryty dziurkowanym aluminium, dzięki czemu stanie się także najlżejszym z drapaczy chmur. W środku oprócz biur znajdzie się restauracja z widokiem na miejsce pamięci ofiar.

</doc>
<doc id="68817" url="https://pl.wikipedia.org/wiki?curid=68817" title="Epitrochoida">
Epitrochoida

Epitrochoida – krzywa zakreślona przez punkt pozostający w stałym położeniu względem koła toczącego się po pewnym nieruchomym okręgu.
Epitrochoidę najłatwiej opisać równaniami parametrycznymi:
gdzie:
Wzajemna zależność promienia formula_4 koła i odległości formula_5 punktu opisującego krzywą od środka tego koła, pozwala na otrzymanie:
Jeżeli stosunek formula_12 jest liczbą niewymierną, otrzymuje się krzywą otwartą.
Ciekawym zastosowaniem praktycznym epitrochoidy w technice jest cylinder silnika Wankla.

</doc>
<doc id="68820" url="https://pl.wikipedia.org/wiki?curid=68820" title="Hipotrochoida">
Hipotrochoida

Hipotrochoida – krzywa zakreślona przez punkt leżący w stałej odległości od środka koła toczącego się po wewnętrznej stronie nieruchomego okręgu.
Opis matematyczny.
Hipotrochoidę można opisać równaniami parametrycznymi:
gdzie:
Zależność promienia formula_4 toczącego się koła od odległości formula_5 punktu opisującego krzywą od środka tego koła, powoduje powstanie:
W szczególnym przypadku dla formula_12 hipotrochoida jest elipsą.
Niektóre źródła uznają hipotrochoidę za synonim hipocykloidy skróconej.

</doc>
<doc id="68822" url="https://pl.wikipedia.org/wiki?curid=68822" title="Nowa Fantastyka">
Nowa Fantastyka

Nowa Fantastyka, do 1990 Fantastyka – polski miesięcznik literacki, pierwsze w Polsce czasopismo poświęcony szeroko rozumianej fantastyce, w szczególności literaturze science fiction i fantasy. Ukazuje się od 1982.
W piśmie debiutowali liczni polscy twórcy m.in. Andrzej Sapkowski, Jacek Dukaj czy Marek S. Huberath.
Charakterystyka.
W miesięczniku publikowane są utwory – powieści i krótsze formy polskich oraz zagranicznych autorów fantastyki, recenzje filmów oraz książek fantastycznych, a także artykuły o tematyce popularnonaukowej i felietony. W przeszłości na łamach NF pojawiały się również komiksy, a także informacje na temat konwentów i ważniejszych wydarzeń w fandomie.
Pierwszym redaktorem naczelnym czasopisma był Adam Hollanek, potem długo funkcję tę pełnił Maciej Parowski, obecnie piastuje ją Jerzy Rzymowski. Wydawcą jest Prószyński Media. 
Historia.
Polska Rzeczpospolita Ludowa.
„Fantastyka” była pierwszym czasopismem w Polsce poświęconym wyłącznie fantastyce. Miesięcznik założyła grupa entuzjastów sci-fi: Andrzej Krzepkowski, Jacek Rodek i Andrzej Wójcik, wraz z Adamem Hollankiem, popularyzatorem nauki i pisarzem, który został pierwszym redaktorem naczelnym czasopisma. Rafał Ziemkiewicz wspomina, że Hollanek był „buforem pomiędzy zbuntowaną literaturą a partyjnymi nadzorcami” i, że „wywiązał się z niej znakomicie, zapewniając redakcji i autorom, jak na ten czas, maksimum swobody”.
Pierwszy numer „Fantastyki” ukazał się w październiku 1982. Pismo wydawała Robotnicza Spółdzielnia Wydawnicza „Prasa-Książka-Ruch”, koncern prasowy należący do PZPR. Czasopismo od początku uzyskało ogromną popularność. Średnio kioski otrzymywały 2–3 egzemplarze pisma, które kupowano jeszcze w dniu dostawy. Pod koniec lat 80. „Fantastyka”, mimo dużych nakładów, miała duże problemy z regularnym trafianiem do kiosków.
III Rzeczpospolita.
W lipcu 1990 zmienił się wydawca, a pismo przyjęło nazwę „Nowa Fantastyka”. W tym czasie nastąpiły również znaczące zmiany w wyglądzie czasopisma – zwiększono liczbę stron, zmieniono format, rozbudowany został dział publicystyczny.
W połowie 2003 zwiększono liczbę kolorowych stron.
„Nowa Fantastyka” jest obecnie najstarszym tego typu pismem na polskim rynku. Średni nakład w 2015 to 15 tys. egzemplarzy. W czasach swej największej świetności – w latach 80. nakład pisma przekraczał 150 tys. egz., w 1996 wynosił 76 tys., a w 2004 – 36 tys. egzemplarzy (według danych ZKDP za 2004).
Od 2014 do 2016 „Nowa Fantastyka” dostępna była w wersji elektronicznej. Jako powód rezygnacji z e-wydania podano jego nieopłacalność.
Od 2014 redakcja przyznaje swoje nagrody dla utworów literackich i komiksów.
Komiksy.
Na łamach pisma debiutowało wielu polskich twórców komiksowych, a premierę miały znane serie takie, jak Funky Koval. 
Pochodne czasopisma.
Oprócz samej „Fantastyki” w różnych okresach powstały:
Gloria Artis.
29 października 2007, z okazji 25-lecia pisma, minister kultury i dziedzictwa narodowego Kazimierz Michał Ujazdowski uhonorował czasopismo srebrnym medalem „Gloria Artis”. Uhonorowani zostali również współpracownicy „Nowej Fantastyki”:

</doc>
<doc id="68823" url="https://pl.wikipedia.org/wiki?curid=68823" title="Niemodlin">
Niemodlin

Niemodlin () – miasto w województwie opolskim, w powiecie opolskim, siedziba gminy miejsko-wiejskiej Niemodlin. Położone na Górnym Śląsku.
Geografia.
Niemodlin jest położony na obszarze Równiny Niemodlińskiej, w pobliżu Borów Niemodlińskich. Przez miasto przepływa Ścinawa Niemodlińska, która w okolicach Lewina Brzeskiego wpływa do Nysy Kłodzkiej.
Nazwa.
Pierwotna nazwa Niemodlim pochodzi od imienia pierwszego właściciela lub zasadźcy Niemodlima. Miejscowość wzmiankowana po raz pierwszy w łacińskim dokumencie z 1224 roku wydanym przez księcia śląskiego Kazimierza I opolskiego, gdzie zanotowana została w zlatynizowanej formie "„Nemodlina villa”" (pol. wieś Niemodlin lub wieś Niemodlina). Dnia 28 maja 1260 w łacińskim dokumencie Władysława opolskiego wydanym w Raciborzu miejscowość wymieniona jest jako wieś "villa Niemodlim" oraz "villa Niemodlin".
W 1295 (lub 1305 – data jest niepewna) w księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Nemodlim alias Falkenberg". Kronika wymienia również miejscowości, które zostały wchłonięte przez miasto "Wessele" jedną z obecnych dzielnic Niemodlina "Wesele", "Lypno" dzisiejszą dzielnicę "Lipno". "Stephani villa" dzisiejsze "Szczepanowice". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Falcoberga".
XIX-wieczne niemieckojęzyczne źródła wielokrotnie wymieniają polską nazwę miasta obok niemieckiej. Opis Królestwa Prus z 1819 roku notuje dwie nazwy "„Falkenberg (Niemodin)”". W alfabetycznym spisie miejscowości Prowincji Śląsk wydanym w 1830 roku we Wrocławiu przez Johanna Knie miejscowość występuje pod nazwą niemiecką "Falkenberg" oraz polską "Niemodlin". Nazwę "Niemodlin" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. Nazwy "Niemodlin" oraz "Falkenberg" wymienia również w 1896 roku śląski pisarz Konstanty Damrot.
Słownik geograficzny Królestwa Polskiego wydany na przełomie XIX i XX wieku notuje nazwę miasta pod polską nazwą "Niemodlin" oraz niemiecką "Falkenberg".
Obecną nazwę zatwierdzono urzędowo 19 maja 1946.
Historia.
Sam Niemodlin istniał już prawdopodobnie w X wieku jako osada targowa. Według legendy, św. Wojciech podczas swojej podróży misyjnej zatrzymał się tutaj i zaczął budować kościół (przez miasto przebiegał główny szlak do Pragi i Brna). Miasto powstało przed rokiem 1224, a prawa miejskie uzyskało w 1283 roku. Najstarsza potwierdzona wzmianka o Niemodlinie pochodzi z 1224 roku. Prawa miejskie zostały nadane przez księcia Kazimierza, w zamian za koszty poniesione przy otaczaniu zamku opolskiego wysokim murem. Miasto w 1313 roku stało się siedzibą księstwa niemodlińskiego i pozostawało nią do 1460 roku.
W XVIII wieku Niemodlin podlegał inspekcji podatkowej w Prudniku. Od 1779 do końca II wojny światowej miasto należało do hrabiów von Praschma. Głównym źródłem utrzymania mieszkańców w czasach feudalnych było rolnictwo oraz leśnictwo. Na początku XIX wieku powstała w mieście fabryka lin oraz Browar Niemodlin. Od czasu wojen śląskich do 1945 r. miasto należało do Królestwa Prus i od 1871 r. do Cesarstwa Niemieckiego i nosiło nazwę "Falkenberg" (Falkenberg O.S., O/Schl. itp.); w okresie międzywojennym stacjonował tutaj Batalion Wartowniczy Falkenstein (niem. "Wach-Bataillon Falkenstein").
Od 1816 do 1945 Niemodlin był siedzibą starostwa ("Landkreis Falkenberg O.S."), po którym pozostała m.in. dawna siedziba (obecnie zajęta przez bank). Miasto było również siedzibą powiatu w okresie powojennym w latach 1946–1975. Po reaktywacji powiatów w 1999 roku, ziemie byłego powiatu włączono do powiatu opolskiego oraz częściowo do powiatów nyskiego i brzeskiego.
Po zakończeniu II wojny światowej Niemodlin znalazł się w granicach Polski.
1 grudnia 1945 do Niemodlina włączono gminy Szczepanowice i Wesele.
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obóz MBP nr 142, powstały w Niemodlinie miał status obozu przejściowego, następnie został przekształcony w obóz pracy. Przetrzymywano w nich Ślązaków i Niemców oraz byłych członków SS I Wehrmacht. Do obozu trafiali także powracający do Polski żołnierze tzw. armii Andersa, którzy wstąpili do niej po dezercji z Wehrmachtu, do którego wcielono ich wcześniej w ramach "volkslisty" oraz żołnierze polskiego podziemia niepodległościowego.
W 1982 działacze prudnickiej opozycji demokratycznej Jan Naskręt i Eugeniusz Wyspiański wykonali około 2,5 tysiąca ulotek z napisem „Solidarność zwycięży”, które zostały rozwieszone przez Stanisława Żądło m.in. w Głubczycach, Niemodlinie i na murach ZPB „Frotex” w Prudniku.
Zabytki.
Do wojewódzkiego rejestru zabytków wpisane są:
inne zabytki:
Demografia.
Według danych z 31 grudnia 2012 miasto liczy 6496 mieszkańców.
Sport.
W Niemodlinie działa klub sportowy MKS Sokół Niemodlin, założony w 1951 roku pod nazwą Orzeł Niemodlin. W sezonie 2012/2013 piłkarze tego klubu występują w II grupie opolskiej klasy „A”. W sezonie 2012/2013 zespół awansował do klasy okręgowej OZPN Opole.
Transport.
Od 2021 r. droga krajowa nr 46 omija miasto od południowego wschodu obwodnicą. Przez Niemodlin przechodzi linia kolejowa nr 329 (Szydłów – Gracze (Lipowa Śląska)) ze stacją Niemodlin. Kursowanie pociągów pasażerskich zawieszono 1 lutego 1996. Od tamtej pory docierały tu tylko pociągi towarowe wywożące bazalt z kopalni bazaltu w Graczach.
Współpraca międzynarodowa.
Miasta partnerskie:

</doc>
<doc id="68828" url="https://pl.wikipedia.org/wiki?curid=68828" title="Eratostenes z Cyreny">
Eratostenes z Cyreny



</doc>
<doc id="68829" url="https://pl.wikipedia.org/wiki?curid=68829" title="Swoisty antygen sterczowy">
Swoisty antygen sterczowy

Swoisty antygen sterczowy, PSA (od ang. "prostate-specific antigen") – najlepiej poznana ludzka proteaza serynowa z rodziny kalikrein, kodowana w regionie 19q13.4. Jest glikoproteiną wytwarzaną w gruczole krokowym (sterczu, prostacie), obecną we krwi w stężeniu podwyższonym w przypadku (między innymi) zapalenia gruczołu krokowego, jego łagodnego rozrostu lub raka.
Historia.
Swoisty antygen sterczowy po raz pierwszy wykryto w 1970 w nasieniu. Wykryta substancja nazwana została gamma-seminoproteiną. Obecność antygenu w tkance gruczołu krokowego wykazano w 1979, a w 1980 potwierdzono identyczność PSA obecnego we krwi z frakcją sterczową.
Zastosowanie.
Oznaczanie stężenia enzymu we krwi w wykrywaniu, diagnostyce, leczeniu i monitorowaniu raka gruczołu krokowego weszło do powszechnego użycia od 1986–1988.
Dotychczas (2010) stosowanie oznaczania swoistego antygenu sterczowego jako testu przesiewowego budzi kontrowersje, ze względu na brak dowodów z badań klinicznych na zmniejszenie umieralności na raka gruczołu krokowego oraz dużej liczby wyników fałszywie dodatnich (około 25%) oraz fałszywie ujemnych (około 20%). Standardy Europejskiego Towarzystwa Urologicznego zalecają coroczne oznaczanie PSA u mężczyzn po 50. roku życia. Mężczyznom z dodatnim wywiadem rodzinnym (rak gruczołu krokowego u ojca lub brata) zaleca się coroczne oznaczanie PSA od 40. roku życia.
Strategia wczesnego wykrywania raka stercza powinna obejmować oznaczenie poziomu swoistego antygenu sterczowego w surowicy krwi, a także przeprowadzenie wywiadu lekarskiego i badania przezodbytniczego. Według wytycznych Europejskiego Towarzystwa Urologicznego pierwsze oznaczenie wyjściowego poziomu PSA można przeprowadzić w 40. roku życia, a następnie powtarzać w odpowiednich odstępach czasu ustalonych na podstawie własnego doświadczenia klinicznego (np. co rok lub co 2 lata).
U mężczyzn z wyjściowym poziomem PSA ≤ 1 ng/ml wystarczającym odstępem pomiędzy badaniami przesiewowymi może być okres wynoszący 8 lat. Niektórzy autorzy sugerują, że w badaniu przesiewowym u chorych z oczekiwanym przeżyciem powyżej 10 lat stężenie PSA &lt;1,5 ng/ml pozwala na kolejne oznaczenie PSA w ramach badania przesiewowego za 5 lat. U mężczyzn w wieku powyżej 75 lat można zaniechać dalszego oznaczania poziomu PSA z uwagi na niewielkie znaczenie kliniczne ewentualnego wczesnego rozpoznania raka stercza.
Badanie swoistego antygenu sterczowego zaleca się również w przypadku niektórych pacjentów, u których zdiagnozowano już nowotwór gruczołu krokowego i poddano ich terapii. Oznaczanie PSA w tym przypadku pozwala zweryfikować skuteczność wdrożonego leczenia. Ponadto u pacjentów, których udało się już wyleczyć, okresowe oznaczanie swoistego antygenu sterczowego, pozwala monitorować potencjalny nawrót raka prostaty.

</doc>
<doc id="68831" url="https://pl.wikipedia.org/wiki?curid=68831" title="Czynniki glebotwórcze">
Czynniki glebotwórcze

Czynniki glebotwórcze – elementy środowiska geograficznego mające wpływ na powstawanie i rozwój gleb. Są one czynnikiem energetycznym lub substratem w procesie glebotwórczym.
Tradycyjnie wydzielało się 5 czynników glebotwórczych: skałę macierzystą; klimat; czas; rzeźbę terenu; organizmy żywe. Później do tej listy dodano również wodę i działalność człowieka. 
Przez niektórych autorów czas i rzeźba terenu zostały wyłączone z listy czynników glebotwórczych i są one opisywane jako warunki powstawania gleb, które nie uczestniczą bezpośrednio w procesie glebotwórczym.
Skała macierzysta.
Jest ona głównym substratem z którego powstaje gleba. Duże znaczenie ma, czy gleba powstaje na skale litej (a gleba powstaje z jej zwietrzeliny), czy ze skały luźnej, która może być dużo łatwiej zmieniana przez inne czynniki glebotwórcze. Z punktu widzenia gleboznawstwa znaczenie mają takie cechy skały jak skład mineralny, a zatem i skład chemiczny, zwięzłość i podatność na wietrzenie oraz skład granulometryczny (wielość ziaren) i podatność na erozję, gdyż mają wpływ na tempo i kierunek rozwoju gleby.
Szczególnie silny wpływ tego czynnika na przebieg procesu glebotwórczego występuje w glebach litogenicznych, glebach inicjalnych, rędzinach i glebach torfowych.
Klimat.
Najistotniejsze dla rozwoju gleb elementy klimatu to opady atmosferyczne, promieniowanie słoneczne i wynikająca z niego temperatura, a także wilgotność względna powietrza. Określają one reżim wodny i cieplny gleby mający wpływ na intensywność procesów i reakcji chemicznych, charakter wietrzenia i powstawania związków mineralnych i organicznych, a przez to wszystko na dominujące procesy glebotwórcze. 
Obszary gdzie suma parowania (wynikającego m.in. z temperatury i wilgotności powietrza) przewyższa sumę opadów określane są jako suche (aridowe). Charakteryzują się one dominacją ruchu wstępującego wody w profilu glebowym (od wód gruntowych ku powierzchni) co często skutkuje takim ułożeniem poziomów genetycznych, że poziom wzbogacenia (iluwialny) jest powyżej poziomu eluwialnego. Odwrotna sytuacja występuje na obszarach wilgotnych (humidowych), gdzie suma opadów przewyższa sumę parowania. Tam częściej występuje ruch wody ku dołowi, a przez to powstawanie poziomu iluwialnego poniżej poziomu eluwialnego. Na obszarze Polski jest to charakterystyczne dla gleb płowoziemnych i bielicoziemnych.
W ujęciu ogólnym, dotyczącym wielkich obszarów można zaobserwować regularności związane ze strefowym (zależnym od szerokości geograficznej) i piętrowym (zależnym od wysokości nad poziom morza) układem gleb wynikające ze zróżnicowania klimatu i, pośrednio, szaty roślinnej. Dominujący wpływ klimatu na powstawanie gleb widoczny jest wśród gleb strefowych. 
Organizmy żywe.
Czynnik ten ściśle zależy i współgra z pozostałymi: skałą macierzystą, klimatem i stosunkami wodnymi. Udział organizmów żywych w przekształceniach substratu glebowego jest warunkiem koniecznym by mówić o powstawaniu gleby. Organizmy żywe uczestniczą w procesach rozkładu i syntezy, migracji i akumulacji oraz nadają glebie bardzo ważną cechę – urodzajność. 
Szczególne znaczenie, nie tylko dla powstawania gleb, ale dla obiegu materii w przyrodzie mają mikroorganizmy glebowe. Uczestniczą one w znacznej części przemian zachodzących w glebie, spośród których najważniejsza jest ich rola w rozkładzie materii organicznej, doprowadzając w niektórych przypadkach do jej mineralizacji. Dzięki temu uwalniane są do środowiska mineralne związki ważnych dla życia pierwiastków (azot, siarka, fosfor, żelazo, potas i in.), które mogą w tej formie być pobierane przez rośliny. Mikroorganizmy uczestniczą również w procesie powstawania próchnicy glebowej. 
Roślinność ma kluczowe znaczenie w procesie tworzenia się gleb. Uczestniczy ona (zwłaszcza głęboko ukorzeniona) w migracji składników pokarmowych z głębszych partii profilu ku górze. Wydzielane przez rośliny jony i substancje chemiczne mają wpływ na biologiczne i chemiczne procesy zachodzące w ekosystemie. Zarówno powierzchniowe części roślin, jak i korzenie ulegając rozkładowi wzbogacają glebę w związki próchniczne i uwolnione składniki pokarmowe. Dodatkową rolą roślinności jest ochrona agregatów przed rozbijaniem a materiału glebowego przed erozją.
Wpływ fauny glebowej jest zazwyczaj niedoceniany. Takie zwierzęta jak np. króliki, myszy, krety, roztocze, skoczogonki, larwy owadów, pająki, mrówki i, najważniejsze, dżdżownice biorą udział w mieszaniu materiału i obiegu składników pokarmowych, a także przy przekształceniach materii organicznej i stabilizacji struktury gleby. 
Woda.
Woda, jako lodowce, lód, śnieg, deszcz, rzeki, morza i oceany, przyczynia się do tworzenia, erozji, transportu lub przekształceń materiału skalnego, który staje się później skałą macierzystą gleby. Specjalnym typem gleby gdzie uwidacznia się glebotwórcza rola rzek są mady. Występująca w glebie woda jest kluczowa przy tworzeniu się profilów glebowych i cech materiału. Ruch wody (w naszej strefie klimatycznej przeważający ku dołowi) jest przyczyną wypłukiwania i przemieszczania cząstek i roztworów, a przez to tworzenia się poziomów iluwialnych i eluwialnych. Nadmiar wody (stały lub okresowy) uwidacznia się poprzez występowanie oglejenia (gruntowego lub wynikającego z zalegania wód opadowych na słabo-przepuszczalnej warstwie). Najlepiej wpływ stosunków wodnych na profil jest widoczny w przypadku gleb hydrogenicznych, takich jak gleby organiczne (torfowe, murszowe) lub gleby glejowe. 
Wpływ człowieka.
Człowiek pośrednio wpływał na pokrywę glebową odkąd zaczął karczować lasy i zajmować się rolnictwem. Przez wieki wpływ człowieka rósł. Działalność rolnicza zmieniała reżim wodny i cieplny, chemizm, świat żywych organizmów i procesy tworzenia się próchnicy w glebach. Najlepiej widocznym efektem tych zmian jest wytworzenie się poziomu orno-próchnicznego. Gleby gdzie człowiek jest głównym czynnikiem je tworzącym nazywamy glebami antropogenicznymi. Zaliczamy do nich zarówno gleby kulturoziemne (hortisole, rigosole), gleby aglomeracji miejskich jak i gleby zniszczone na skutek działalności przemysłu lub powstałe po procesie rekultywacji zdegradowanych terenów.
Rzeźba terenu.
Czasami bywa ona zaliczana do warunków powstawania gleb, a nie do czynników glebotwórczych. Rozumiemy ją, w tym przypadku, zarówno jako ukształtowanie terenu (relief), jak i położenie nad poziomem morza, które modyfikują działanie pozostałych czynników glebotwórczych. Wysokość nad poziomem morza modyfikuje warunki klimatyczne (np. spadek temperatury) i odpowiada za piętrowość gleb w górach. Rzeźba terenu zaś tworzy mikroklimat, który może mieć nieraz większy wpływ na procesy glebotwórcze niż klimat ogólny. Kąt nachylenia terenu i ekspozycja wpływają na ilość otrzymywanej energii słonecznej, a przez to na ewaporację, stosunki wodne, jak i zachodzące reakcje chemiczne i procesy biologiczne. Urozmaicona rzeźba terenu i związane z nią procesy erozyjne wpływają na kształtowanie się profili glebowych. Na terenach stromych, o silnej erozji można spotkać tzw. gleby ogłowione – o zniszczonych wierzchnich poziomach, które często przybierają postać gleb inicjalnych.
Czas.
Czasami bywa on zaliczany do warunków powstawania gleb, a nie do czynników glebotwórczych. Czynniki glebotwórcze potrzebują czasu by wytworzyć naturalny profil glebowy, który jest efektem zarówno czasu rozwoju gleby, jak i nasilenia procesów glebotwórczych. Na podstawie cech profilu glebowego można określić stopień rozwoju gleby, czasem również, z pewnym przybliżeniem, jej wiek. 

</doc>
<doc id="68832" url="https://pl.wikipedia.org/wiki?curid=68832" title="Polipedon">
Polipedon

Polipedon – obszar złożony z podobnych pedonów, w przybliżeniu jednolity pod względem rodzaju profilu glebowego. Jest otoczony obszarami nie pokrytymi warstwą gleby (np. skały, zbiorniki wodne) lub innymi polipedonami. Między polipedonami znajduje się strefa przejściowa – pedoekoton.

</doc>
<doc id="68833" url="https://pl.wikipedia.org/wiki?curid=68833" title="Pedon">
Pedon

Pedon – graniastosłup wyodrębniony w glebie, który ma wszystkie właściwości charakterystyczne dla tej gleby i pozwala na rozpoznanie całego układu poziomów genetycznych (profilu); ma powierzchnię kilku metrów kwadratowych i głębokość od kilkudziesięciu centymetrów do ok. 2 metrów.

</doc>
<doc id="68834" url="https://pl.wikipedia.org/wiki?curid=68834" title="Poziom genetyczny gleby">
Poziom genetyczny gleby

Poziom glebowy, poziom genetyczny gleby – to warstwa mineralna, organiczna lub organiczno-mineralna, znajdująca się w obrębie profilu glebowego, mniej więcej równoległa do powierzchni gleby, przekształcona pod wpływem czynników glebotwórczych. Poszczególne poziomy genetyczne różnią się między sobą, np. barwą, zawartością próchnicy, składem mineralogicznym i chemicznym, strukturą i innymi właściwościami. Rodzaj i układ poziomów genetycznych w profilu glebowym są charakterystyczne dla poszczególnych typów gleb.
Poziomy glebowe posiadające ściśle zdefiniowane i mierzalne cechy (wynikające z oddziaływania zachodzących procesów glebotwórczych) nazywa się poziomami diagnostycznymi gleby. Istnieje wyraźna tendencja do zastępowania w typologii gleby klasycznego podejścia gleboznawczo-genetycznego (opartego na procesach glebotwórczych i sekwencji poziomów genetycznych) przez podejście ilościowe wykorzystujące poziomy diagnostyczne do nazwania gleb.
Poziomów genetycznych gleby nie należy mylić z warstwą sedymentacyjną lub wietrzeniową gleby, gdyż określenie to związane jest z procesami geologicznymi i geomorfologicznymi, a nie glebotwórczymi. Czasami jednak poziomy glebowe mogą nawiązywać do określonych warstw sedymentacyjnych.
W obowiązującej w Polsce "Systematyce gleb Polski" z 2019 r. rozróżnia się poziomy główne, a w miarę konieczności także poziomy przejściowe, mieszane i podpoziomy. Każdy z nich ma szereg właściwości typowych oraz towarzyszących opisywanych za pomocą dużych i małych liter oraz cyfr.
Poziomy główne.
Poziomy główne określa się na podstawie dominujących form i intensywności przeobrażeń utworu macierzystego ukształtowanego w czasie procesów glebotwórczych: zmiany barwy, przekształcenia struktury, akumulacji materii organicznej, wymycia lub wmycia frakcji iłu, związków Fe i Al, węglanów lub soli, a także silnego oglejenia. Każdy z głównych poziomów posiada specyficzną nazwę oraz oznaczenie w postaci dużej litery alfabetu łacińskiego. Do oznaczenia specyficznych cech poziomu stosuje się przyrostki oznaczane małymi literami lub symbolami. Można je pomijać w poziomach przejściowych i mieszanych. Dodaje się je alfabetycznie z zastrzeżeniem, że t w poziomie argik jest jako pierwszy, c, d, g, gg, m, x, z, @, ^, # z zasady są na końcu, lecz jeżeli występuje b, to on jest zawsze ostatni. Cechy o słabej ekspresji można podać na końcu w nawiasach.
W Polsce obowiązują oznaczenia zgodne z "Systematyką gleb Polski" z 2019 r. (nawiązujące do klasyfikacji WRB), jednak można spotkać oznaczenia zgodne z poprzednią systematyką np. z 1989 r. lub z 2011 r.
 
Przyrostki — oznaczenia cech i właściwości poziomów i warstw.
Symbole w nawiasach pisane kursywą, np. "(~c)", oznaczają, że dany symbol tylko częściowo odpowiada danemu opisowi.
Podpoziomy.
Jeżeli istnieje konieczność podziału poziomów na podpoziomy, wówczas po literach oznaczających poziomy główne (O, A itd.) dodaje się cyfry arabskie w ciągłej sekwencji (np. A1, A2, A3). Wskazują one różnice cech i właściwości poziomów, możliwe do zaobserwowania podczas prac terenowych. Zazwyczaj są to barwa lub struktura gleby lub intensywność cechy podstawowej poziomu. Cechy podpoziomu wynikające z pedogenezy oznacza się małymi literami łacińskimi, które dodawane są jako przyrostki dodajemy pomiędzy symbolem poziomu głównego a cyframi arabskimi (np. Bt1, Bt2, Bt3). W systematyce gleb Polski z 1989 r. przyrostki zapisywało się na końcu (np. B1t, B2t).
Poziomy przejściowe i mieszane.
Poziomy mieszane - obejmują pas o szerokości większej niż 5 cm, gdzie obok siebie występują w formie zacieków, soczewek lub warstewek morfologicznie odmienne części zalegających powyżej i poniżej poziomów głównych. Oznacza się je tzw. zapisem łamanym: A/B, B/C itp. Pierwsza litera oznacza poziom, do którego poziom przejściowy jest bardziej podobny.
Poziomy przejściowe - zaznacza się gdy widać jednocześnie przenikające się cechy obydwu poziomów sąsiadujących poziomów głównych, równomiernie lub stopniowo przechodząc z jednego poziomu w drugi. Oznacza się je: AB, BC itp. Cechy symbolu zapisanego jako pierwszy są wyraźniejsze.
Nieciągłości litogeniczne.
Nieciągłości litogeniczne oddzielają w profilu materiały różnego pochodzenia geologicznego. Poszczególne warstwy oznacza się kolejnymi cyframi stawianymi przed symbolami poziomów głównych. Pomija się cyfrę 1 w pierwszej od góry warstwie. Np. A-Et-2Bt-3C
Nie zaznacza się również gdy informacja o nieciągłości oczywiście wynika z definicji poziomu głównego, np. O-A-C-L-G

</doc>
<doc id="68835" url="https://pl.wikipedia.org/wiki?curid=68835" title="Rzeka św. Wawrzyńca">
Rzeka św. Wawrzyńca



</doc>
<doc id="68836" url="https://pl.wikipedia.org/wiki?curid=68836" title="Rzeka Św. Wawrzyńca">
Rzeka Św. Wawrzyńca



</doc>
<doc id="68837" url="https://pl.wikipedia.org/wiki?curid=68837" title="Amica Wronki">
Amica Wronki

KS Amica Wronki – klub piłkarski z siedzibą we Wronkach, utworzony 21 czerwca 1992 roku z połączenia Błękitnych Wronki z Czarnymi/Wromet Wróblewo. W 2006 klub połączył się z WKP Lech Poznań, tworząc KKS Lech Poznań, który na licencji Amiki wystartował w nowym sezonie ekstraklasy. Zespół Amiki wystąpił w sezonie 2006/2007 w III lidze, a po jego zakończeniu zlikwidowano drużynę seniorską.
Historia.
Amica Wronki powstała 21 czerwca 1992 roku z połączenia Błękitnych Wronki z Czarnymi/Wromet Wróblewo. Kierownikiem, a później menedżerem nowo powstałej drużyny „FK Amica Wronki” został Ryszard Forbrich, pełniący w tym czasie także funkcje delegata okręgu pilskiego w Wielkopolskim ZPN oraz wiceprezesa WZPN. Za jego kadencji w Amice klub z Wronek awansował do I ligi – awans o 6 klas rozgrywkowych zajął mu 4 sezony, m.in. dzięki decyzji WZPN-u o przeniesieniu nowo powstałej drużyny z B-klasy do IV ligi. Drużyna awansowała do II ligi pod okiem trenera Jarosława Szuby. Na zapleczu ekstraklasy grała jeden sezon i po kończącym rozgrywki 1994/1995 meczu ze Śląskiem Wrocław awansowała do pierwszej ligi. Szkoleniowcem zespołu był wówczas Marian Kurowski.
Od 1995 do 2006 roku drużyna z Wronek nieprzerwanie występowała w ekstraklasie, dwukrotnie – w 2002 i 2004 roku – była trzecia w tabeli. W ciągu tych jedenastu lat Amica trzykrotnie (w latach 1998, 1999 i 2000) zwyciężała w rozgrywkach o Puchar Polski i dwukrotnie (w 1998 i 1999) zdobyła Superpuchar kraju. Z kolei młodzi piłkarze Amiki dwa razy wygrywali rozgrywki ligowe do lat 17 i jeden raz do lat 19. W ciągu 11 sezonów w ekstraklasie Amica rozegrała 332 mecze, odnosząc 135 zwycięstw, 93 remisy i 104 porażek, zdobywając łącznie 498 punktów. Bilans bramkowy to 452-370.
Fuzja z WKP Lech Poznań.
19 grudnia 2005 roku prezes zarządu Amica Wronki S.A. (właściciela klubu piłkarskiego Amica) Jacek Rutkowski oraz prezes WKP Lech Poznań Radosław Majchrzak podpisali w siedzibie Lecha przedwstępną umowę, która miała doprowadzić do utworzenia Sportowej Spółki Akcyjnej o nazwie KKS Lech Poznań. Strony uzgodniły, że obydwie drużyny piłkarskie dokończą rozgrywki 2005/2006, a połączony pierwszoligowy zespół występować będzie od sezonu 2006/2007 pod nazwą KKS Lech Poznań.
9 maja 2006 roku przedstawiciele Amica Wronki, WKP Lech Poznań oraz prezydent miasta Poznania podpisali umowy, na mocy których z połączenia tych dwóch klubów piłkarskich powstał nowy – KKS Lech Poznań. Tym samym wraz z ostatnim meczem sezonu 2005/06 Amica Wronki zniknęła z pierwszoligowej piłkarskiej mapy Polski.
Na mocy fuzyjnej umowy Amica Wronki przejęła i zaczęła wykorzystywać niematerialne prawa związane z użyciem nazwy i tradycji Lecha Poznań, spółka zmieniła nazwę zachowując ten sam numer wpisu do KRS, zachowała też pierwszoligową licencję klubu Amica (dotychczasowy Lech Poznań nie wystąpił o licencję na sezon 2006/2007) oraz znaczną część piłkarzy. Tradycje Amiki Wronki kontynuowała w sezonie 2006/2007 drużyna trzecioligowa (dotychczasowe rezerwy), której właścicielem było Stowarzyszenie Amica Wronki.
W związku z pojawieniem się rozgrywek tzw. Młodej Ekstraklasy od sezonu 2007/2008 i przystąpieniem do niej Lecha Poznań, podjęto decyzję o zaprzestaniu wspierania drużyny Amica Wronki i wycofano ją z rozgrywek po zakończeniu jej pierwszego sezonu. Następnie klub występował jedynie w kategoriach juniorskich, aż do jego całkowitego rozwiązania w 2012 roku.
Ostatnia kadra (I liga).
Piłkarze grający w Amice Wronki w rundzie wiosennej sezonu 2005/2006:
Stadion i baza sportowa.
Stadion Główny mieści się przy ulicy Leśnej 15 we Wronkach.
Zawodnicy Amiki Wronki mieli do swojej dyspozycji Ośrodek Szkoleniowy w Popowie. W jego skład wchodzą cztery płyty trawiaste i budynek klubowy. Ponadto piłkarze i szkoleniowcy mogli korzystać z obiektu hotelowo-sportowego Olympic we Wronkach.

</doc>
<doc id="68839" url="https://pl.wikipedia.org/wiki?curid=68839" title="Raleigh (ujednoznacznienie)">
Raleigh (ujednoznacznienie)

Miejscowości w USA:
Gminy w USA:
Hrabstwa w USA:
Inne:

</doc>
<doc id="68840" url="https://pl.wikipedia.org/wiki?curid=68840" title="Groclin Dyskobolia Grodzisk Wielkopolski">
Groclin Dyskobolia Grodzisk Wielkopolski



</doc>
<doc id="68843" url="https://pl.wikipedia.org/wiki?curid=68843" title="Audioslave (album)">
Audioslave (album)

Audioslave – debiutancki album grupy Audioslave wydany w 2002 roku.
Pierwsza w dorobku młodego zespołu płyta studyjna. Została nagrana w Los Angeles. Producentem albumu został Rick Rubin. Na płycie znajduje się 14 utworów, z czego 4 wydano jako single: "Cochise", "Like a Stone", "Show Me How To Live" oraz "I Am The Highway". Do pierwszych trzech piosenek powstały teledyski promujące płytę.

</doc>
<doc id="68853" url="https://pl.wikipedia.org/wiki?curid=68853" title="Podział administracyjny Islandii">
Podział administracyjny Islandii

Podział od 2003.
Okręgi wyborcze.
Od 2003 Islandia podzielona jest na 6 okręgów wyborczych do islandzkiego parlamentu Althing. Podział ten został ustanowiony poprawką do konstytucji islandzkiej, uchwaloną w 1999. Celem tej poprawki było wprowadzenie równowagi w wadze głosów między poszczególnymi okręgami. W poprzednim podziale, który bazował na okręgach sądowych, głosy mieszkańców obszarów wiejskich ważyły więcej niż miast. W obecnym podziale wydzielono 3 rozległe okręgi wiejskie (północno-zachodni, północno-wschodni i południowy) oraz 3 gęściej zaludnione obszary miejskie (północny i południowy okręg Reykjavíku oraz południowo-zachodni). Dodatkowym zabezpieczeniem na przyszłość jest możliwość przenoszenia mandatów z jednego okręgu do drugiego. W przypadku, gdy w okręgu słabo zaludnionym liczba uprawnionych do głosowania przypadających na jeden mandat z tego okręgu spadnie poniżej połowy takiego samego wskaźnika w innym okręgu, to mandat ten powinien zostać przeniesiony do tego drugiego okręgu. Do takiej sytuacji doszło w 2007, kiedy jeden mandat został przeniesiony z okręgu północno-zachodniego do południowo-zachodniego oraz w 2013, kiedy ponownie doszło do przeniesienia mandatów między tymi samymi okręgami.
Okręgi wyborcze na Islandii (w nawiasie liczba mandatów z danego okręgu spośród 63 mandatów ogółem):
Regiony.
Regiony są używane głównie do celów statystycznych. Granice regionów są zbieżne z granicami okręgów sądowych
. Nawiązuje do nich, z kilkoma wyjątkami, także numeracja kodów pocztowych na wyspie.
Gminy.
Islandia podzielona jest obecnie na 74 gminy. Historycznie były one bardziej liczne - w 1950 było ich 229. Współcześnie wraz z tendencją do przekazywania większych uprawnień samorządowi lokalnego, zaistniała potrzeba łączenia gmin w większe twory. W 2000 było ich już 124, a od 2013 - 74. Islandzkie gminy są odpowiedzialne za zarządzanie sprawami lokalnymi, m.in.: szkolnictwem, gospodarką odpadami, transportem lokalnymi, opieką społeczną, planowaniem przestrzennym. 
Podział historyczny.
Historycznie Islandia podzielona była na 23 okręgi – "sýsla" (w liczbie mnogiej "sýslur") oraz 24 niezależne miasta tzw. miasta handlowe ("kaupstaðir"). Współcześnie podział administracyjny na okręgi historyczne zastąpiono podziałem na gminy, jednakże w potocznym użyciu mieszkańcy odnoszą się do tych historycznych jednostek. Również nie obowiązuje wydzielenie miast niezależnych - współcześnie nie ma podziału na gminy miejskie lub wiejskie. W oficjalnych statystykach wymieniane są miejscowości, bez podziału na miasta i wsie. Ostatnią miejscowością, której nadano tytuł miasta było Ólafsvík w 1983. Pozostałością tego podziału jest urząd "sýslumaður" (obecnie 24), który sprawują pieczę nad lokalną policję oraz zajmuje się takimi czynnościami administracyjnymi jak śluby cywilne czy ogłoszenie upadłości firm. Struktura przestrzenna tego urzędu nawiązuje częściowo do historycznego podziału na okręgi i miasta handlowe.
Uwaga: Grundarfjörður otrzymało prawa miejskie 1786, później je utraciło i nigdy już nie odzyskało.
Niższy stopień podziału administracyjnego reprezentowały wówczas gminy ("hreppur", l.mn. "hreppar") – było ich 104. Zajmowały się one utrzymaniem szkół, organizacją transportu lokalnego oraz planowaniem przestrzennym.

</doc>
<doc id="68854" url="https://pl.wikipedia.org/wiki?curid=68854" title="Telewizja Trwam">
Telewizja Trwam

Telewizja Trwam – polska stacja telewizyjna o charakterze edukacyjno-poradnikowym i religijnym, katolicko-narodowym, z siedzibą w Toruniu, należąca do Fundacji Lux Veritatis zarejestrowanej w Warszawie. Telewizja posiada własny teletekst – „TRWAM-TEXT”. Stacja posiada studia telewizyjne w Toruniu, Warszawie, Lublinie, Chicago i Toronto.
Dyrektorem stacji jest o. Tadeusz Rydzyk CSsR, a pełnomocnikiem finansowym o. Jan Król CSsR. Dyrektorem oddziału w Chicago jest o. Zbigniew Pieńkos CSsR.
Telewizję można odbierać drogą naziemną oraz satelitarną za pośrednictwem satelity Astra. Stacja emituje też swój program całodobowo w internecie na swojej stronie internetowej. Programy wyprodukowane przez Fundację Lux Veritatis, właściciela kanału można oglądać w bezpłatnym serwisie vod za pośrednictwem tv-trwam.pl oraz w serwisie YouTube.
Lokalizacja.
Siedziba telewizji znajduje się w zachodniej części miasta, w dzielnicy Bielany, przy ul. św. Józefa 23/35.
Historia.
Początek działalności.
Telewizja Trwam otrzymała koncesję 13 marca 2003, a zainaugurowała nadawanie 10 czerwca 2003 transmisją z okazji 750. rocznicy zjazdu drohiczyńskiego. Regularne nadawanie programów drogą satelitarną rozpoczęła 12 czerwca o godz. 18 modlitwą „Anioł Pański” i serwisem informacyjnym.
Nadawcą stacji jest Fundacja Lux Veritatis, która jest wspierana przez widzów TV Trwam, którzy wpłacają pieniądze na jej konto. W przeciwieństwie do Radia Maryja, TV Trwam nie posiada statusu nadawcy społecznego i może emitować reklamy.
Rozwój.
W 2008 powstał oddział TV Trwam w Chicago, którego dyrektorem został o. Zbigniew Pieńkos CSsR.
Od 28 listopada 2009 Fundacja Lux Veritatis umożliwia nabywanie archiwalnych programów własnych, wyprodukowanych przez Fundację „Lux Veritatis” na nośnikach CD i DVD.
W październiku 2011 rozpoczęto tworzenie centrali Radia Maryja i Telewizji Trwam w Toronto, której szefem został o. Jacek Cydzik.
16 lipca 2012 KRRiT podjęła decyzję o przedłużeniu koncesji satelitarnej dla Fundacji Lux Veritatis na nadawanie programu telewizyjnego TV Trwam na kolejne 10 lat – do marca 2023.
W październiku 2012 arcybiskup Sławoj Leszek Głódź został delegatem ds. Telewizji Trwam z ramienia Konferencji Episkopatu Polski. Biskupi na 359. zebraniu plenarnym określili toruńską stację jako „podmiot kościelny”.
23 września 2013 zmienił się wystrój studia stacji w Toruniu oraz dodano dodatkowe serwisy informacyjne „Informacje dnia” wraz z odrębnym studiem pogody o godzinie 8.00, 10.00 i 12.00. Oprócz tego można oglądać je również o godz. 16.00, 18.05, 20.00 i 21.20. Ze studia w Warszawie nadawany jest natomiast program publicystyczny „Polski punkt widzenia”.
28 marca 2022 stacja rozpoczęła nadawanie w jakości HD.
Dostępność i oglądalność.
Monitorowanie oglądalności TV Trwam rozpoczęło się w 2006 (instytut Nielsen Audience Measurement). Na początku w 2006 program docierał do ok. 30,5% gospodarstw domowych, w marcu 2012 docierał do 28,7% gospodarstw domowych. Średnia oglądalność minutowa w 2006 wynosiła 9 tysięcy, a w marcu 2012 – 6 tysięcy osób (odpowiednio 0,15% i 0,10% udziału w rynku).
Od 3 lutego 2011 kanał można oglądać bezpośrednio z iPhone’a i iPada firmy Apple.
Współpraca z TVP.
Stacja od maja 2008 dzierżawiła częstotliwości na satelicie Astra 1KR – 19,2°E od Telewizji Polskiej.
27 sierpnia 2009 Fundacja Lux Veritatis, która jest właścicielem Telewizji Trwam, podpisała umowę z zarządem Telewizji Polskiej o możliwości bezpłatnego korzystania ze zbiorów archiwalnych telewizji publicznej dotyczących tematyki religijnej (ze szczególnym uwzględnieniem życia i nauczania Jana Pawła II) oraz materiałów społeczno-historycznych (20 zł za 1 minutę, co jest najniższą dotychczas wynegocjowaną kwotą na materiały archiwalne telewizji publicznej), w zamian za co Telewizja Trwam udostępnia TVP własne materiały archiwalne.
Od 15 września 2009 kanał był dostępny na prowadzonej testowo platformie cyfrowej TVP.
W maju 2010 stacji skończyła się umowa z TVP na dzierżawę częstotliwości 10773 MHz. Telewizja Polska informowała, że TV Trwam będzie nadal dzierżawiła częstotliwość od TVP na 10862 MHz w MPEG-2, z której nadają także TVP Info, TVP Historia, TVP Kultura i TVP Polonia.
Z końcem 2010 nadawanie zarówno programu telewizyjnego, jak i Radia Maryja zostało przeniesione na częstotliwość 12604 MHz, zarządzaną bezpośrednio przez SES ASTRA.
W lutym 2016 Fundacja Lux Veritatis podpisała umowę z Telewizją Polską (oficjalny nadawca medialny ŚDM w Krakowie), dzięki której na antenie Telewizji Trwam na żywo nadawane były wszystkie oficjalne spotkania XXXI. Światowych Dni Młodzieży w Krakowie oraz wydarzenia związane z przyjazdem do Polski papieża Franciszka w dniach od 26 do 31 lipca 2016.
Od grudnia 2015 Telewizja Trwam transmituje wiele wydarzeń za pośrednictwem przekazu TVP, m.in. konferencje rządu, posiedzenia Sejmu RP, czy odbywający się 11 listopada „Marsz Niepodległości”. W ramach współpracy Telewizja Trwam udostępnia telewizji publicznej, niektóre wydarzenia religijne, m.in. z pielgrzymki słuchaczy Radia Maryja na Jasną Górę, rocznicy powstania rozgłośni, czy konferencji organizowanych w Wyższej Szkole Kultury Społecznej i Medialnej w Toruniu.
Naziemna telewizja cyfrowa.
Telewizja Trwam została zgłoszona przez Fundację Lux Veritatis do ogłoszonego przez Krajową Radę Radiofonii i Telewizji konkursu na rozszerzenie koncesji o możliwość nadawania w pierwszym multipleksie Naziemnej Telewizji Cyfrowej. Do konkursu wpłynęło 17 wniosków, dla których przeznaczone były tylko 4 miejsca. W wyniku rozstrzygnięcia tego konkursu koncesja dla Telewizji Trwam nie została rozszerzona.
Fundacja Lux Veritatis, podobnie jak czterech innych nadawców, złożyła odwołanie od decyzji o nieprzyznaniu koncesji. W styczniu 2012 KRRiT swoją decyzję podtrzymała, argumentując, że kieruje się wyłącznie względami finansowymi, a Fundacja Lux Veritatis zdaniem Krajowej Rady "nie gwarantowała powodzenia finansowego przedsięwzięcia".
Na posiedzeniu 5 lipca 2013 Krajowa Rada Radiofonii Telewizji podjęła uchwałę o przyznaniu koncesji na rozpowszechnianie programu telewizyjnego o charakterze wyspecjalizowanym społeczno-religijnym drogą rozsiewczą naziemną w sposób cyfrowy w sygnale multipleksu pierwszego (MUX-1) na rzecz Fundacji Lux Veritatis w odniesieniu do nadawania programu Telewizji Trwam.
W sierpniu 2013 KRRiT zobligowała Telewizję Trwam do zapłaty 1,3 mln złotych tytułem tegorocznej raty za koncesję na MUX-1, pomimo iż stacja nie jest jeszcze tam dostępna, gdyż dalej czeka na zwolnienie miejsca przez TVP. Fundacja Lux Veritatis, która jest właścicielem stacji złożyła odwołanie od tej decyzji do Naczelnego Sądu Administracyjnego. Prezes TVP Juliusz Braun oświadczył, że do 27 kwietnia 2014 Telewizja Polska nie zwolni miejsca na multipleksie.
20 grudnia 2013 Telewizja Polska poinformowała, że wraz z Fundacją Lux Veritatis porozumiały się ostatecznie w sprawie zwolnienia przez Telewizję Polską jednego miejsca na multipleksie pierwszym naziemnej telewizji cyfrowej na rzecz Telewizji Trwam z dniem 15 lutego 2014.
29 stycznia 2014 Telewizja Trwam otrzymała decyzję rezerwacyjną od Urzędu Komunikacji Elektronicznej. Na podstawie postanowienia prezesa UKE w postaci zmian w rezerwacji częstotliwości na multipleksie pierwszym naziemnej telewizji cyfrowej, stacja uzyskała możliwość rozpoczęcia emisji od 15 lutego 2014. Tego dnia – 15 lutego 2014 roku – Telewizja Trwam rozpoczęła nadawanie w ramach naziemnej telewizji cyfrowej dostępnej na ponad 95% powierzchni Polski.
Odbiór.
Telewizja Trwam dostępna jest na I multipleksie naziemnej telewizji cyfrowej. Nadaje także drogą satelitarną, dostępna jest również w większości polskich sieci kablowych, a także w Internecie, w tym za pośrednictwem aplikacji iPhone’a i iPada. Telewizja Trwam była jedną z pierwszych stacji, która udostępniła streaming w Internecie. Stacja dostępna jest tylko z satelity ASTRA 1L. Firmowe dekodery Telewizji Trwam dystrybuowane przez Fundację Lux Veritatis posiadają czytnik kart płatnych telewizji cyfrowych.
na terenie Europy (w tym Polski):
Oferta programowa.
Produkcje własne.
Produkcje oddziału z Chicago.
W połowie kwietnia 2008 zainaugurowało działalność studio w Centrali Radia Maryja w Chicago, w którym realizowane są audycje zadedykowane Polonii w Stanach Zjednoczonych oraz relacje z wydarzeń i miejsc ważnych dla życia kulturalnego i duchowego Polonii w USA. Tenże ośrodek odpowiada za przeprowadzanie transmisji z corocznej "Polonijnej Pielgrzymki Słuchaczy Radia Maryja i Widzów TV Trwam" z Sanktuarium Matki Bożej Częstochowskiej w Doylestown, gdzie posługę pełnią polscy paulini. Funkcje dyrektora pełni o. Zbigniew Pieńkos CSsR.
Ze studia w Chicago nadawany jest także raz w tygodniu program publicystyczny „Jak my to widzimy – z daleka widać lepiej”, który prowadzi o. Zbigniew Pieńkos.
Transmisje cykliczne.
Program Telewizji Trwam jest częściowo zbieżny z linią programową Radia Maryja.
Każdego dnia o 12.00 i 18.00 emitowana jest modlitwa Anioł Pański ze studia TV Trwam, po którym o prawie codziennie (z wyjątkiem poniedziałków i pierwszych czwartków miesiąca, kiedy zwykle o tej porze jest prowadzona transmisja spotkania Rodziny Radia Maryja) nadawane są Informacje dnia i „Rozmowy niedokończone”.
Każdego dnia o 20.20 nadawana jest modlitwa różańcowa z kaplicy Telewizji Trwam i Radia Maryja. Bezpośrednio po jej zakończeniu emitowane były felietony m.in. Stanisława Michalkiewicza, Piotra Jaroszyńskiego, Antoniego Macierewicza, Janusza Kaweckiego, Marka Czachorowskiego, Zbigniewa Hałata lub o. Jerzego Kraja OFM. Obecnie można je wysłuchać w porannym paśmie Radia Maryja i na stronie rozgłośni. W Telewizji Trwam w sobotę wieczorem równolegle wraz z Radiem Maryja emitowany jest program prof. Kaweckiego, w którym dokonuje przeglądu tygodnika katolickiego „Źródło”.
Za pośrednictwem TV Trwam codziennie o 21.00 transmitowany jest Apel Jasnogórski z Jasnej Góry.
W każdą niedzielę o 21.20 emitowana jest watykańska kronika wydarzeń – „Vatican Magazine”.
W środy nadawana jest transmisja z Audiencji Generalnej, a w niedzielę o 12.00 modlitwy Anioł Pański z Watykanu z udziałem papieża Franciszka.
Raz w tygodniu w poniedziałki Telewizja Trwam wraz z Radiem Maryja przeprowadza transmisje z różnych parafii w Polsce, w trakcie których odprawiana jest msza. Natomiast w każdy pierwszy czwartek miesiąca przeprowadzana jest transmisja spotkań z Kalisza z bazyliki pw. Wniebowzięcia Najświętszej Marii Panny – sanktuarium świętego Józefa.
Od 6 maja 2007 Telewizja Trwam nadaje regularnie cotygodniową transmisję mszy św. niedzielnej z kaplicy Matki Bożej na Jasnej Górze.
Lednica 2000.
Od 2010 Telewizja Trwam transmituje przebieg corocznych Spotkań Młodych Lednica 2000, które odbywają się na polach lednickich, organizowanych przez dominikanina Jan Góra OP. W przekaz medialny z tego wydarzenia włącza się także m.in. Telewizja Polska (patron mediowy wydarzenia) oraz inne stacje międzynarodowe, ogólnopolskie i lokalne. W roku 2009 spotkanie transmitowała także stacja Religia.tv.
Jednego Serca Jednego Ducha.
Od 2013 stacja transmituje koncert „Jednego Serca Jednego Ducha”, którego pomysłodawcą i głównym organizatorem jest Jan Budziaszek, perkusista zespołu Skaldowie. Odbywa się on co roku w Uroczystość Ciała i Krwi Pańskiej (Boże Ciało).
Telewizyjny Uniwersytet Biblijny.
Program powstaje z inicjatywy Dzieła Biblijnego im. Jana Pawła II. W ramach audycji emitowane są wykłady z tematyki teologii biblijnej. Widzowie, którzy wysłuchają wszystkich wykładów uzyskają możliwość ubiegania się o członkostwo w Dziele Biblijnym. Program emitowany jest „na żywo” w drugą i czwartą sobotę miesiąca.
29 września 2012 kard. Gianfranco Ravasi – przewodniczący Papieskiej Rady ds. Kultury zainaugurował mszą świętą działalność Telewizyjnego Uniwersytetu Biblijnego.
Papieskie Podróże Apostolskie.
Stacja jako jedyna w Polsce wraz z Radiem Maryja transmituje wszystkie punkty pielgrzymek zagranicznych Ojca Świętego. Telewizja Trwam organizuje na czas podróży papieża również studia papieskie.
Organizowane są także specjalne wydania Rozmów niedokończonych, w których omawiane i komentowane są wydarzenia związane z papieskimi pielgrzymkami.
Seriale, filmy i programy zagraniczne.
Filmy wyprodukowane przez CTV.
Telewizja Trwam, jako jedyna stacja telewizyjna w Polsce, może emitować filmy wyprodukowane przez Centro Televisivo Vaticano (CTV), która jest oficjalnym organem Stolicy Apostolskiej.
Aktywność Fundacji, TV Trwam i jej widzów.
Strona internetowa.
Na stronie internetowej stacji jest dostępny jej aktualny program, informacje o najciekawszych transmisjach i emitowanych programach, możliwości odbioru TV Trwam itd. oraz biblioteka VOD, w której znajduje się większość produkcji własnych emitowanych na antenie stacji.
Krajowy Komitet „SOS dla Telewizji Trwam”.
W maju 2012 został powołany Krajowy Komitet „SOS dla Telewizji Trwam”, którego przewodniczącym został poseł Andrzej Jaworski. W skład inicjatywy weszli także m.in.: prof. Andrzej Zybertowicz, prof. Janusz Kawecki, Anna Pietraszak (Katolickie Stowarzyszenie Dziennikarzy) oraz Anna Sobecka, Bartosz Kownacki, Mariusz Orion Jędrysek i Jan Szyszko.
Marsz dla Życia i Rodziny.
28 marca 2007 w Warszawie odbył się marsz dla życia, którego głównym organizatorem było Radio Maryja i Telewizja Trwam. Obecnie stacja rokrocznie promuje to wydarzenie, jak i marsz dla życia w Szczecinie.
Audycje na DVD i CD.
Od 28 listopada 2009 Fundacja Lux Veritatis umożliwia nabywanie archiwalnych audycji i programów Telewizji Trwam na nośnikach CD i DVD (m.in. Rozmów niedokończonych, spotkań Rodziny Radia Maryja, czy koncertów).
Order Moherowego Beretu.
Order ten został ustanowiony na fali dużej popularności określenia „moherowe berety”. Pierwszym Kawalerem Orderu Moherowego Beretu został profesor filozofii Bogusław Wolniewicz. Kawalerem Orderu Moherowego Beretu może zostać osoba szczególnie zasłużona dla dzieł Radia Maryja i jego słuchaczy.
Wybory parlamentarne w Polsce w 2015 roku.
W 2015 Krajowa Rada Radiofonii i Telewizji w swoim raporcie na temat sposobu relacjonowania kampanii wyborczej w 2015 uznała za najbardziej stronnicze m.in. materiały nadawane przez serwis informacyjny „Informacji dnia”. Analiza materiałów informacyjnych została wykonana przez Laboratorium Badań Medioznawczych Uniwersytetu Warszawskiego.
Finansowanie ze środków publicznych.
Stacja korzysta ze wsparcia finansowego instytucji państwowych. W 2019 uzyskała od Agencji Restrukturyzacji i Modernizacji Rolnictwa kwotę 1,5 mln zł na emisję krótkich materiałów informacyjnych (tzw. spotów) o działalności ARMR. Wybór Telewizji Trwam przez Agencję jest przedmiotem kontrowersji, m.in. ze względu na fakt, że dzienna średnia oglądalność stacji wynosi 33,4 tys. widzów.

</doc>
<doc id="68855" url="https://pl.wikipedia.org/wiki?curid=68855" title="Wisła Płock (piłka nożna)">
Wisła Płock (piłka nożna)

Wisła Płock Spółka Akcyjna – polski klub piłkarski mężczyzn z siedzibą w Płocku, od sezonu 2016/2017 występujący w Ekstraklasie. Jednokrotny zdobywca Pucharu Polski i Superpucharu Polski. Trzykrotny uczestnik Pucharu UEFA.
Historia.
Historia klubu.
Początki.
Płocki klub pod nazwą "Wisła" występował dopiero od 1955 roku. Wcześniej znany był jako "Elektryczność Płock" (1947-1950), "Ogniwo Płock" (1950-55) i "Sparta Płock" (1955).
Do początku lat 60. grał wyłącznie w rozgrywkach okręgowych. Pierwszy awans do trzeciej ligi drużyna wywalczyła w sezonie 1962/1963, ale już po roku musiała się z nią żegnać. W 1963 roku patronat nad Wisłą objęły Mazowieckie Zakłady Rafineryjne i Petrochemiczne i były partnerem klubu aż do 2010 r, kiedy Wisła zaczęła przeżywać kryzys formy.
W latach 60. i 70. Wisła błąkała się między trzecią ligą a ligą okręgową. W sezonie 1980/81 po raz pierwszy pojawiła się na zapleczu ekstraklasy, gdzie występowała przez kolejną dekadę.
Gra w ekstraklasie i II lidze.
1 stycznia 1992 roku klub zmienił nazwę na Petrochemia Płock, a kilkanaście miesięcy później na finiszu rozgrywek 1993/1994 mógł świętować historyczny awans do pierwszej ligi. Na centralnym szczeblu płocczanie grali jednak tylko rok. Powrót do elity przyniósł sezon 1996/1997, ale po raz kolejny drużyna nie potrafiła się w niej utrzymać.
Na trzeci awans klub czekał jeden sezon. W rozgrywkach 1999/2000 w ekstraklasie wystartowała jako KS Petro Płock i pierwszy raz w historii nie spadła do drugiej ligi. W kolejnym sezonie grała już pod inną nazwą Orlen Płock, zmieniła też klubowe barwy na biało-czerwone. Nie pomogło to zespołowi, który znowu pożegnał się z pierwszą ligą.
W czerwcu 2002 roku drużyna prowadzona wówczas przez Mieczysława Broniszewskiego ponownie awansowała do ekstraklasy. Przed sezonem 2002/2003 przywrócono dawną nazwę Wisła Płock i tradycyjne biało-niebieskie barwy. Najpierw płocczanie zajęli w lidze dziesiąte miejsce, rok później piąte, a w rozgrywkach 2004/2005 czwarte i jest to najlepszy wynik w historii klubu. Ponadto grali w finale Pucharu Polski i zadebiutowali w europejskich rozgrywkach.
Największe sukcesy klubowe.
W czerwcu 2003 roku Wisła dotarła do finału Pucharu Polski, w którym przegrała z imienniczką z Krakowa. Jednak w tamtym sezonie podopieczni Henryka Kasperczaka sięgnęli także po mistrzostwo kraju i dzięki temu płocczanie mogli zadebiutować w europejskich pucharach. W drugiej rundzie eliminacji Pucharu UEFA zmierzyli się z łotewskim FK Ventspils. W dwumeczu padły dwa remisy (1:1 wyjazd, 2:2 dom), a do dalszych rozgrywek awansowali Łotysze, którzy strzelili więcej bramek na boisku przeciwnika. Już w pierwszej fazie kwalifikacji Wisła przegrała także w drugim występie w klubowych rozgrywkach Starego Kontynentu. Tym razem ich pogromcą było szwajcarskie Grasshoppers Zurych (0:1 wyjazd, 3:2 dom). Po raz trzeci w Pucharze UEFA Wisła Płock zagrała po zdobyciu Pucharu Polski (największy sukces w historii klubu). W II rundzie eliminacyjnej płoccy piłkarze zagrali z ukraińskim Czornomorecem Odessa. W pierwszym meczu rozegranym w Odessie padł bezbramkowy remis. W rewanżu padł wynik 1:1 i po raz kolejny Wisła Płock odpadła z rozgrywek Pucharu UEFA.
Do tej pory największym sukcesem płocczan jest zwycięstwo w rozgrywkach o Puchar Polski w sezonie 2005-06. W finałowym dwumeczu pokonali dwukrotnie Zagłębie Lubin (3:2 wyjazd, 3:1 dom). Kolejne trofeum płocczanie zdobyli 2 miesiące później. W Warszawie na stadionie Legii Wisła pokonała ówczesnego Mistrza Polski Legię Warszawa, zdobywając Superpuchar Polski.
Roszady trenerskie i zarządu.
Od 2 listopada 2005 do 23 kwietnia 2007 trenerem zespołu był Czech Josef Csaplár. Zastąpił na tym stanowisku pracującego od początku 2003 roku Mirosława Jabłońskiego. Od 23 kwietnia 2007 do 30 kwietnia 2007 zespół prowadzili Przemysław Cecherz i Mirosław Milewski. 30 kwietnia 2007 klub zatrudnił na stanowisku I trenera Czesława Jakołcewicza. 15 października 2007 Jakołcewicz został zwolniony. Nowym trenerem został opiekun Znicza Pruszków, Leszek Ojrzyński. W klubie pracował od 19 października 2007 r. W związku z kiepskimi wynikami w rundzie wiosennej trener został zdymisjonowany 1 maja 2008 r. Nowym trenerem został Mariusz Bekas, ale nie pracował długo, gdyż 2 czerwca został zastąpiony przez Mirosława Jabłońskiego, za czasów którego Wisła odnosiła największe sukcesy. Popularny "Jabuszko" został zwolniony 11 października 2008 roku. Nowym trenerem został Piotr Szczechowicz. On również długo nie pracował, bo 17 kwietnia 2009 trenerem I zespołu został Włodzimierz Tylak. W rundzie jesiennej sezonu 2009/2010 trenerem zespołu był Dariusz Kubicki, jednak po słabej rundzie został zastąpiony przez dyrektora sportowego klubu – Jana Złomańczuka. Dalszymi trenerami Wisły byli kolejno: Grzegorz Wenerski (7–9 września 2010), Jarosław Araszkiewicz (2010-2011), Mieczysław Broniszewski (luty-wrzesień 2011), Marek Końko (5–8 września 2011) i Libor Pala (2011-2012), z którym klub ostatecznie spadł do II ligi.
Po spadku klubu zarząd postanowił zmienić trenera. W dniu 22 czerwca 2012 r. został nim Marcin Kaczmarek. W ciągu czterech lat wyprowadził on zespół z II ligi do Ekstraklasy. Wisła jako beniaminek przyzwoicie radziła sobie na centralnym szczeblu i zakończyła sezon na 12 lokacie. Trener Kaczmarek współpracował z klubem do 5 lipca 2017 r., kiedy rozwiązał umowę z klubem za porozumieniem stron. Sprawa ta wzbudziła sporo kontrowersji. Ostatecznie Marcin Kaczmarek pracował z klubem ponad 5 lat co czyni go jednym z najdłużej pracujących trenerów Wiśle Płock, oraz najdłużej pracującym trenerem w tym klubie od czasów Ignacego Urbana. Następcą Marcina Kaczmarka od 11 lipca jest Jerzy Brzęczek.
Od 2008 roku właścicielem 100% akcji klubu jest miasto Płock. Z funkcji prezesa z dniem 31 grudnia 2007 roku zrezygnował Marek Janicki. Nowym prezesem 8 stycznia 2008 został Krzysztof Ganc, który w latach 1999–2001 pracował jako dyrektor działu gospodarczego klubu.3 czerwca 2008 zrezygnował on z funkcji prezesa klubu – zastąpił go Grzegorz Kępiński jako p.o. prezesa, jednakże zrezygnował 30 czerwca 2008. Od lipca 2008 klub nie posiadał prezesa, a zarząd klubu składał się z 1 wiceprezesa. 1 sierpnia 2008 uzupełniono zarząd, a prezesem został Piotr Kubera. W skład zarządu wszedł również Janusz Matusiak.
Kryzys formy i spadek do II ligi.
Po największych sukcesach jakie klub odniósł w sezonie 2005/2006, nadszedł kryzys formy. Wisła w następnym sezonie nie zdołała obronić Pucharu Polski, odpadając w półfinale. W lidze również nie szło Nafciarzom – zajęli przedostatnie miejsce. W następnym sezonie Wiśle nie udało się awansować do Ekstraklasy i mazowiecki klub grał w nowo utworzonej I lidze. Zajęła w niej 15 miejsce (spadkowe) w sezonie 2009/2010. W sezonie 2010/2011 Wisła Płock zagrała w II lidze. W 2010 roku, tylko osiem polskich klubów (Górnik Zabrze, Lech Poznań, Legia Warszawa, ŁKS Łódź, Ruch Chorzów, Widzew Łódź, Wisła Kraków i Zagłębie Lubin) miało dłuższy nieprzerwany staż występów na szczeblu centralnym (dwie najwyższe ligi w Polsce), niż Wisła Płock, która przez 19 lat z rzędu występowała na tym poziomie rozgrywek. W sezonie 2011/2012 płocka Wisła ponownie zagrała w drugiej klasie rozgrywkowej, awans uzyskując w ostatniej kolejce, lecz na sezon 2012/2013 płocki klub ponownie występuje w III klasie rozgrywkowej. Po roku spędzonym w II lidze klub ponownie uzyskał awans. Od sezonu 2013/2014 Wisła Płock grała w I lidze.
Powrót do Ekstraklasy.
W sezonie 2013/2014 Wisła skończyła rozgrywki na 7. miejscu. Był to mały sukces drużyny, ponieważ w poprzednich sezonach drużyna z Płocka 2 razy spadła z I ligi. W sezonie 2014/2015 klub miał szanse awansować do ekstraklasy, jednak drużyna z Niecieczy okazała się od nich lepsza. Niebiesko-biało-niebiescy zajęli 3. miejsce. Klub i kibice po raz pierwszy od 6 lat uwierzyli w powrót drużyny na salony, i tak się stało. 20 maja 2016 roku Wisła Płock, pokonując Zawiszę Bydgoszcz 5:0 zapewniła sobie awans do Ekstraklasy.

</doc>
<doc id="68856" url="https://pl.wikipedia.org/wiki?curid=68856" title="Helikopter">
Helikopter



</doc>
<doc id="68857" url="https://pl.wikipedia.org/wiki?curid=68857" title="Lech Poznań">
Lech Poznań

Lech Poznań – polski klub piłkarski z siedzibą w Poznaniu, który występuje w Ekstraklasie. W swojej historii wywalczył 8 tytułów Mistrza Polski, 5 razy triumfował w rozgrywkach o Puchar Polski, 6 razy zdobywał Superpuchar Polski. Zajmuje 5. miejsce w tabeli wszech czasów ekstraklasy. 
Klub jest najbardziej znany z osiągnięć piłki nożnej, lecz działał dawniej jako wielosekcyjny prowadząc m.in. sekcje boksu, brydża, gimnastyki, hokeja na trawie, kajakarstwa, kolarstwa, koszykówki, kręglarstwa klasycznego, lekkiej atletyki, łucznictwa, piłki ręcznej, podnoszenia ciężarów, pływania, siatkówki, strzelectwa, szachów, szermierki, tenisa stołowego, zapasów. Największe sukcesy sportowe odnosiła sekcja koszykówki mężczyzn, mająca na swoim koncie 11 tytułów mistrzowskich oraz 7 tytułów wicemistrzowskich notując również największe sukcesy w historii klubu na arenie międzynarodowej w postaci awansu do 1/2 finału Pucharu Europejskich Mistrzów Krajowych w sezonie 1958/59 oraz 1/4 finału tychże rozgrywek w sezonie 1989/90.
Historia.
Założony został w początkach sierpnia 1920 roku w miejscowości Dębiec (teren dzisiejszego Poznania) jako Lutnia Dębiec. 
Pierwszym prezesem wybrano w 1920 roku Jana Nowaka (ur. 1902), skarbnikiem został Jan Dyzman (ur. 1904), a sekretarzem Leon Nowicki (ur. 1904) – wszyscy byli mieszkańcami Dębca. Wcześniejsze informacje jakoby Lech Poznań został założony w roku 1922 okazały się niepotwierdzone. W marcu 1922 klub został przyjęty do Poznańskiego ZOPN, ale nie miało to nic wspólnego z założeniem klubu. Wcześniej klub musiał zorganizować zebranie założycielskie, wybrać władze, przyjąć statut, spisać protokół, zatwierdzić statut i być wpisany do rejestru stowarzyszeń, dopiero później mógł ubiegać się o przyjęcie do związku. 
Lech został założony jako Lutnia w sierpniu 1920. Potwierdzają ten fakt obchody siedmiolecia istnienia klubu, obchodzone w roku 1927, o czym donosi poznańska prasa. Co roku założenie klubu obchodzono właśnie w sierpniu, potwierdza to także najstarszy zachowany dyplom. W roku 1961 tę samą datę założenia klubu (1920) opublikował katowicki „Sport”. Monografia wydana na 50-lecie klubu, napisana w oparciu o relacje żyjących działaczy trzykrotnie podaje, że Lutnia została założona w roku 1920. 2 stycznia 1925 miejscowość Dębiec została przyłączona do miasta Poznania a klub zmienił swą nazwę z Towarzystwa Sportowego Liga Dębiec na Towarzystwo Sportowe Liga Poznań. Środowisko związane z klubem odwołuje się do dnia 19 marca 1922, choć data ta nie figuruje w żadnym dokumencie ani artykule prasowym. Została ona określona hipotetycznie na podstawie komunikatu Poznańskiego OZPN, który ukazał się na łamach czasopisma Sport Polski. Nieprawdziwe jest twierdzenie, jakoby jeden z wiceprezesów klubu w 1962 roku ogłosił oficjalnie tę datę przed meczem z Łódzkim Klubem Sportowym. Wówczas uznano, że Lech Poznań powstał we wrześniu 1922 na potrzeby uroczystej akademii i taką datę ogłoszono. Potwierdza ją książka Edmunda Pocholskiego wydana w roku 1962. Przez 65 lat istnienia klubu nigdy nie obchodzono uroczyście marca 1922 jako ważnego wydarzenia w jego dziejach.
Od 1 maja 1930 działał jako Klub Sportowy Kolejowego Przysposobienia Wojskowego, pod patronatem Polskich Kolei Państwowych. 16 stycznia 1957 na zebraniu sprawozdawczo-wyborczym klubu postanowiono nadać nową nazwę Klub Sportowy Lech Poznań, następnie zmienioną 15 grudnia tego roku na Kolejowy Klub Sportowy Lech Poznań. 16 czerwca 1994 zostało zarejestrowane stowarzyszenie Poznański Klub Piłkarski Lech Poznań. Uchwałą Zarządu Kolejowego Klubu Sportowego „Lech” z dnia 20 czerwca tego roku sekcja piłki nożnej została przekazana temu stowarzyszeniu. Zarząd wyraził zgodę na kontynuowanie dalszych rozgrywek ligowych pod nazwą Poznański Klub Piłkarski „Lech” w Poznaniu. Dnia 29 marca 1996 roku Nadzwyczajne Walne Zebranie KKS Lech podjęło uchwałę o rozwiązaniu stowarzyszenia kultury fizycznej Kolejowy Klub Sportowy „Lech” w Poznaniu na podstawie własnej uchwały. Nadzwyczajne Walne Zebranie KKS „Lech” podjęło także uchwałę o przekazaniu Poznańskiemu Klubowi Piłkarskiemu „Lech” w Poznaniu jako kontynuatorowi tradycji sportowych o kolejno brzmiących nazwach: Lutnia, TS Liga Dębiec, KPW, ZZK Kolejarz i KKS „Lech”: Sztandar KKS „Lech”, Logo klubowe KKS „Lech” oraz trofea i pamiątki zdobyte i otrzymane przez sekcję piłki nożnej KKS „Lech”. 
W wyniku przejęcia praw niematerialnych do marki i tradycji klubu piłkarskiego Lech od stowarzyszenia Wielkopolski Klub Piłkarski przez holding Amica, spółka sportowa Amica Sport SSA od 30 maja 2006 zmieniła nazwę na KKS Lech Poznań SA, i zarazem klub piłkarski Amica Wronki zmienił nazwę na Lech Poznań, występując w lidze na licencji sportowej Amiki.
Sukcesy.
Sukcesy międzynarodowe:
Puchar Europy Mistrzów Krajowych / Liga Mistrzów:
Puchar Zdobywców Pucharów:
Puchar Miast Targowych / Puchar UEFA / Liga Europy:
Liga Konferencji Europy:
Pozostałe sukcesy:
Sukcesy regionalne:
Sukcesy drużyn młodzieżowych:
Sukcesy indywidualne:
Królowie strzelców (12 razy):
 Teodor Anioła (1949, 1950, 1951)
 Mirosław Okoński (1983)
 Andrzej Juskowiak (1990)
 Jerzy Podbrożny (1992, 1993)
 Piotr Reiss (2007)
 Robert Lewandowski (2010)
 Artjoms Rudņevs (2012)
 Marcin Robak (2017)
 Christian Gytkjær (2020)
Sztab szkoleniowy i medyczny.
Sztab szkoleniowy i medyczny w sezonie 2022/2023
Lech w Rankingu UEFA.
Według stanu na 16 marca 2023 Lech Poznań zajmuje 91. miejsce w tym rankingu.
Udział w polskich rozgrywkach.
Osiem razy zdobył mistrzostwo, trzy razy wicemistrzostwo i sześć razy zajął trzecie miejsce.
Lech zajmuje 5. miejsce w tabeli wszech czasów Ekstraklasy mając następujący bilans (stan na 20 lipca 2020):
Lech w poszczególnych sezonach.
Wyniki ze wszystkich sezonów Lecha:
Kibice i rywalizacje.
Wiara Lecha.
Stowarzyszenie „Wiara Lecha” – stowarzyszenie kibiców Lecha Poznań, powstałe w 2001, zarejestrowane sądownie w 2004. Jest oficjalnym reprezentantem kibiców Lecha Poznań oraz członkiem założycielem Ogólnopolskiego Związku Stowarzyszeń Kibiców. Posiada także własną drużynę piłkarską. Zajmuje się popularyzacją Lecha Poznań, promowaniem pozytywnych wzorców kibicowania, działaniem na rzecz bezpieczeństwa na meczach Lecha, kierowaniem ruchem kibicowskim oraz organizacją wyjazdów sympatyków Lecha na mecze rozgrywane poza Poznaniem. Podstawą współpracy stowarzyszenia z klubem jest umowa z KKS Lech Poznań, zawiązana w 2006, będąca kontynuacją podobnej umowy zawartej z WKP Lech Poznań. Prezesem Stowarzyszenia Wiara Lecha do 31 sierpnia 2009 roku był Jarosław Kiliński. Tego dnia na walnym zgromadzeniu członków prezesem został wybrany Krzysztof Markowicz. Pełni on jednocześnie funkcję pierwszego prezesa Ogólnopolskiego Związku Stowarzyszeń Kibiców.
26 sierpnia 2013 poznańskie Radio Merkury poinformowało, że członkowie stowarzyszenia podjęli decyzję o samorozwiązaniu organizacji z dniem 31 grudnia 2013.
Derby Poznania.
Derbami Poznania zwykło określać się spotkania Lecha z Wartą, lecz te potyczki nie mają wielkiej tradycji. Przed II wojną światową w Poznaniu królowała Warta, zaś w latach 50. miano głównej drużyny w mieście przejął Lech, toteż nie było wielu okazji do spotkań obu klubów na najwyższych szczeblach rozgrywek. Pierwszy derbowy mecz pierwszoligowy między tymi zespołami odbył się w 1948. 20 września 2020, po 25 latach nieobecności Warty w najwyższej lidze, dwa poznańskie kluby ponownie spotkały się na boisku, Lech pokonał Wartę 1:0 po bramce z rzutu karnego w ostatniej minucie spotkania.
Lech miał okazję zagrać derby z jeszcze jedną poznańską drużyną, nieistniejącą już Olimpią Poznań. Do pierwszej potyczki między tymi klubami doszło w II lidze w 1959. Na pierwszoligowe derby między tymi zespołami trzeba było czekać do sezonu 1986/87, kiedy to drużyna Olimpii debiutowała w ekstraklasie. Ostatnie derbowe spotkanie odbyło się w sezonie 1994/95, ponieważ w następnym doszło do fuzji Olimpii z Lechią Gdańsk, wskutek czego powstała Lechia/Olimpia Gdańsk i tym samym skończyły się poznańskie derby między obiema ekipami.
Europejskie puchary.
Pierwszy mecz w europejskich pucharach drużyna Lecha Poznań rozegrała 13 września 1978 roku w Duisburgu z tamtejszą MSV, przegrywając 5:0. Pierwsze zwycięstwo przyszło 4 lata później w spotkaniu z islandzkim Vestmannaeyja. Do historii klubu przeszły wygrane z Athletic Bilbao, Panathinaikosem Ateny czy Olympique Marsylia, jak i niezwykle zacięty pojedynek z FC Barceloną, przegrany dopiero w karnych. Przez lata piłkarze Kolejorza nie potrafili przejść dwóch przeciwników w rozgrywkach. Dopiero w 2008 w Pucharze UEFA zdołali przejść zwycięską drogę od I rundy eliminacyjnej do III rundy zasadniczej. W 2010 roku po wygranej w dwumeczu z Dnipro Dniepropietrowsk awansował do fazy grupowej Ligi Europejskiej, gdzie grał z takimi zespołami jak Juventus F.C. czy Manchester City i dotarł do trzeciej rundy. W sezonie 2015/2016 jako Mistrz Polski Lech przystąpił do rywalizacji w rozgrywkach Ligi Mistrzów. W ramach drugiej rundy eliminacyjnej pokonał w dwumeczu Mistrza Bośni i Hercegowiny 3:0 (2:0 na wyjeździe). W III rundzie trafił na najwyżej notowane FC Basel i odpadł po dwóch porażkach (1:3 w Poznaniu oraz 0:1 na St. Jakob-Park). Zgodnie z regulaminem trafił do ostatniej fazy eliminacji Ligi Europy w której to wyeliminował Mistrza Węgier Videoton FC, wygrywając oba mecze (1:0 na wyjeździe oraz 3:0 na Inea Stadionie). W fazie grupowej ograł we Włoszech Fiorentinę 2:1 po golach Macieja Gajosa i Dawida Kownackiego, stając się tym samym pierwszą polską drużyną w historii tryumfującą na Półwyspie Apenińskim. W sezonie 2020/21 Lech przeszedł wszystkie rundy kwalifikacyjne i awansował do grupy Ligi Europy. W grupie D Lech zdobył tylko 3 punkty, pokonując u siebie 3:1 Standard Liège i zajął 4. miejsce. Do gry w europejskich pucharach w sezonie 2022/2023 Lech przystąpił jako mistrz Polski. W pierwszej rundzie eliminacji Ligi Mistrzów, przegrał w dwumeczu 2:5 z Karabachem Agdam i odpadł z walki o fazę grupową tychże rozgrywek. Swoją grę kontynuował w drugiej rundzie eliminacji Ligi Konferencji Europy, w której wyeliminował Dinamo Batumi, wygrywając 6:1 w dwumeczu.
Do sukcesów należy dodać dwa zwycięstwa w grupach w Pucharze Lata, w 1986 i 1990. Część meczów rozegrano w ramach promocji klubu na boiskach wielkopolskich miast: Szamotuł, Śremu i Wrześni. Po zmianie formuły rozgrywek i nazwy na Puchar Intertoto, lechici nie odnieśli sukcesów.
Puchar Polski.
Lech debiutował w Pucharze Polski spotkaniem z Pomorzaninem Toruń w sezonie 1950/51, przegrywając 1:0. Pierwszy znaczący sukces uzyskała druga drużyna Lecha, kiedy to w edycji 1967/68 doszła do półfinału, a na jej drodze stanął Górnik Zabrze. Dwanaście lat później poznański zespół zmierzył się w częstochowskim finale z warszawską Legią. Mecz został zapamiętany przez kibiców nie tylko z rozmiarów porażki, aż 5:0, ale również z agresywności walk toczonych pomiędzy wrogimi fanami na mieście i na stadionie. W sezonie 1981/82 na Stadionie Olimpijskim we Wrocławiu Lech sięgnął po Puchar Polski pokonując Pogoń Szczecin 1:0. Po dwóch latach udało powtórzyć sukces. Tym razem lechici zwyciężyli w Warszawie z Wisłą Kraków 3:0. W 1988 Lech zdobył trofeum w Łodzi, rewanżując się Legii w karnych. W edycji 1994/95 Lech był blisko dotarcia do finału, jednak musiał uznać wyższość piłkarzy GKS-u Katowice podczas serii rzutów karnych. Po 9 latach poznaniacy, po pokonaniu w dwumeczu Legii, znowu mogli się cieszyć ze zwycięstwa w Pucharze Polski. W finale na Stadionie Śląskim w sezonie 2008/09 lechici pokonali 1:0 chorzowski Ruch, zdobywając tym samym piąty w historii Puchar Polski. Dwa lata później Lech był po raz drugi finalistą Pucharu, na drodze jego stanęła Legia Warszawa. Lech ostatecznie przegrał w karnych 4:5, po 90 minutach był remis 1:1. W sezonie 2014/15 na Stadionie Narodowym Lech kolejny raz przegrał finał z Legią (1:2). Lech Poznań w sezonie 2015/16 po raz drugi z rzędu przegrał finał z Legią Warszawa (0:1). Sezon 2016/17 to trzeci z rzędu przegrany finał Pucharu Polski, Kolejorz uległ Arce Gdynia (1:2). W sezonie 2017/2018 Lech odpadł na poziomie 1/16 finału przegrywając z Pogonią Szczecin 3:0. Sezon 2018/2019 to kolejna porażka w tym samym etapie tym razem z Rakowem Częstochowa wynikiem 1:0. Kolejny sezon przyniósł lepszy rezultat czyli awans do półfinału gdzie nadeszła niestety porażka z Lechią Gdańsk po rzutach karnych. Sezon 2020/2021 to znowu porażka z Rakowem Częstochowa tym razem na etapie ćwierćfinału wynikiem 2:0. 
Trenerzy Lecha.
Lista obejmuje zmiany trenerów spowodowane zawieszeniem pierwszego trenera przez władze ligi, kiedy to w zastępstwie zawieszonego trenera zespołem kierował asystent. Zawiera liczne poprawki względem zestawienia ze strony klubowej, które są oparte na publikacjach wymienionych w bibliografii u dołu strony.

</doc>
<doc id="68859" url="https://pl.wikipedia.org/wiki?curid=68859" title="Premierzy Islandii">
Premierzy Islandii



</doc>
<doc id="68862" url="https://pl.wikipedia.org/wiki?curid=68862" title="Flood (informatyka)">
Flood (informatyka)

Flood – wielokrotne wysłanie tej samej wiadomości lub wielu różnych wiadomości, lub pustych lub zniekształconych (zwykle celowo) pakietów bez wiadomości w bardzo krótkich odstępach czasu. Floodowanie () może występować w programach komunikacyjnych używanych przez ludzi, jak i też na poziomie protokołów sieciowych.
W protokołach komunikacyjnych masowe wysyłanie określonych pakietów może służyć do ataków typu DoS. Przykładowymi atakami tego typu są ping flood oraz SYN flood.
Na poziomie aplikacji floodowanie dotyczy wszystkich form komunikacji tekstowej w Internecie (czat, IRC, IM, Usenet) i przejawia się w wielokrotnych powtórzeniach znaków interpunkcyjnych, liter, cyfr, uśmiechów internetowych itp. Zachowanie takie postrzegane jako nieetyczne i łamiące zasady netykiety.
Innym przykładem floodowania jest bomba pocztowa (ang. mail bomb), atak polegający na wysłaniu dużej ilości poczty elektronicznej do jednej osoby/systemu.
Odmianą "bomby pocztowej" może być również atak na urządzenia mobilne, w szczególności telefony komórkowe, polegający na „zalaniu” odbiorcy SMS-ami.
Na większości forów internetowych wysyłanie wiadomości w bardzo krótkich odstępach czasowych jest zablokowane przez filtr antyfloodowy.

</doc>
<doc id="68863" url="https://pl.wikipedia.org/wiki?curid=68863" title="Magurka Wilkowicka">
Magurka Wilkowicka

Magurka Wilkowicka – czwarty co do wysokości szczyt Beskidu Małego, pod względem administracyjnym znajdujący się na pograniczu Wilkowic i Międzybrodzia Bialskiego o wysokości 909 m n.p.m. Znajduje się w głównym grzbiecie tzw. Grupy Magurki Wilkowickiej, między Czuplem (930 m) i Sokołówką (853 m). Na zachód od Magurki Wilkowickiej odchodzi boczny grzbiet ze szczytami Rogacza i Łysej Góry. Trzema dolinami między trzema grzbietami Magurki Wilkowickiej spływają 3 potoki: Głęboki Potok (dopływ Ponikwy), Mraźnica i Wilkówka.
Historia.
Dawniej w górnych partiach grzbietu Magurki tętniło życie pasterskie, od dawna jednak pasterstwo na tej wysokości stało się nieopłacalne ekonomicznie i dawne hale pasterskie stopniowo zarastają lasem.
Kazimierz Sosnowski używał nazwy Magórka Łodygowska, w języku niemieckim była to góra Josefsberg, od figurki św. Józefa, która stała przy źródle na osiedlu Magurka Straceńska.
Pierwsze schronisko na Magurce Wilkowickiej wybudowała sekcja bielska niemieckiej organizacji turystycznej Beskidenverein. Uroczyste otwarcie miało miejsce 27 września 1903. Zaledwie w dwa lata po otwarciu schronisko spłonęło. Zostało odbudowane w ciągu następnego roku i uroczyście otwarte 18 sierpnia 1907. Wówczas obiekt otrzymał nazwę "Erzherzogin Maria Theresia–Schutzhaus auf dem Josefsberge" (Schronisko Arcyksiężnej Marii Teresy na Górze Józefa). 22 marca 1912 schronisko ponownie strawił pożar. Na jego miejscu wybudowano nowy obiekt, już murowany istniejący do dzisiaj, na wysokim podpiwniczeniu, oddany do użytku 19 października 1913.
W 1908 r. Niemcy wybudowali obok schroniska stację meteorologiczną. Budynek schroniska zimą wykorzystywany był jako ośrodek sportowy, na Magurce Wilkowickiej wybudowano bowiem tor saneczkowy schodzący od samego jej szczytu do Straconki. Podczas okupacji na polanach Magurki Niemcy organizowali szkolenia narciarskie, wybudowali nawet małą skocznię narciarską na stoku od strony Rogacza.
W latach 30. XX wieku powstał na szczycie jeszcze jeden obiekt, schronisko turystyczne Roberta Urbanke, które funkcjonowało niespełna dwa lata.
Przed 1914 w pobliżu Magurki Wilkowickiej, w kierunku Czupla, powstało schronisko turystyczne „Widok na Tatry”, które funkcjonowało do 1967.
Magurka Wilkowicka obecnie.
Magurkę porasta las, ale okolice podszczytowe i zachodni grzbiet są w dużym stopniu bezleśne, zajęte przez łąki, pola i zabudowania Wilkowic. Na dużej widokowej polanie pod szczytem Magurki znajduje się pojedyncze gospodarstwo ze sklepem spożywczym i bufetem, a na polanie na szczycie Magurki nadajnik radiowo-telewizyjny, schronisko PTTK na Magurce Wilkowickiej i niewielki budynek z wnęką. Jest w niej obraz Matki Bożej i raz w roku odprawiane są tutaj msze. Na szczyt prowadzi z Wilkowic droga asfaltowa, przy schronisku jest parking i budynek ośrodka narciarstwa biegowego. Jego pochyły dach służy jako taras widokowy, a w budynku mieści się garaż dla ratraka oraz pokoje dla sędziów i organizatorów. Na stokach Magurki i sąsiednich szczytów wyznakowano trasę biegową z czterema pętlami. Spełniała ona wymogi FIS. Odbywają się tutaj m.in. zawody „Śladami arcyksiężnej Marii Teresy”.
Z polany podszczytowej roztacza się widok na Beskid Śląski, Mały oraz Żywiecki: m.in. widok na Babią Górę, Pilsko i Wielką Raczę oraz Baranią Górę, Skrzyczne i Klimczok.

</doc>
<doc id="68869" url="https://pl.wikipedia.org/wiki?curid=68869" title="Tango argentyńskie">
Tango argentyńskie

Tango argentyńskie – rodzaj muzyki i taniec związany z miastem zapoczątkowany w Argentynie i w Urugwaju. Wykonywany zazwyczaj przez orkiestrę tanga. Charakterystycznym instrumentem muzyki tanga jest bandoneon.
Klasyczne tango argentyńskie jest tańcem charakteryzującym się improwizacją i bliskością partnerów. Liryka tang, pisana często w lunfardo, wyraża zazwyczaj smutek lub zawód miłosny. Jeden z najwybitniejszych poetów tanga Enrique Santos Discépolo nazwał tango "smutną myślą, którą się tańczy".
Tango – zarówno taniec, jak i muzyka – jest częścią światowego niematerialnego dziedzictwa kulturowego ludzkości i w 2009 roku zostało wpisane na listę niematerialnego dziedzictwa UNESCO.
Istnieje wiele publikacji dotyczących tanga.
Etymologia.
Pochodzenie słowa "tango" nie jest do końca znane. Definicja w słowniku "Diccionario provincial de voces cubanas" utworzonego przez Esteban Pichardo w roku 1836 opisuje je jako „zebranie nowo przybyłych murzynów afrykańskiego pochodzenia, w czasie którego tańczy się w rytm bębnów i pałek (tambores y atabales).” Termin "tango" w obecnym znaczeniu znalazł zastosowanie dopiero w Europie od lat 20. ubiegłego wieku, kiedy zaczęto tańczyć nowo powstałe różnorodne tańce latynoskiego pochodzenia. Tango argentyńskie jest tańcem typowym dla miasta, a dokładniej "ulicy miasta" podobnie jak portugalskie fado czy greckie rebetiko.
Tango wywodzi się z tradycji hiszpańskich habanery i flamenco, przeszczepionych na grunt Ameryki Południowej i zmieszanych z „candombe”, którą tańczyli i śpiewali, na ulicznych paradach, afrykańscy niewolnicy. W refrenie powtarzają się słowa „cum-tan-go” i od nich wywodzi się nazwa „tango”. „Candombe” z czasem przekształciło się w „milongę”.
Historia tanga.
Styl tańca, który powstał około 1900 w Montevideo i Buenos Aires nosi nazwę tango argentyńskie.
Prymitywna forma tanga pojawiła się już pod koniec XVIII wieku. Początkowo tańczono je w podrzędnych lokalach i domach publicznych. Tango było jednym z pierwszych po walcu i polce tańcem, w którym mężczyzna i kobieta w tańcu obejmowali się. Jednak najważniejszym nowym elementem tanga był fakt, że do tej samej muzyki można było tańczyć różne figury. Ten improwizowany charakter tańca wprowadził zupełnie nowy element pomiędzy dwiema tańczącymi osobami
Historia tanga w Argentynie jest rozdzielana na szereg okresów. Okres „Starej Gwardii” przed 1917 rokiem. W latach 1910–1913 Ricardo Güiraldes, argentyński nowelista i poeta, był w jednym z najbardziej zagorzałych propagatorów tanga argentyńskiego w Paryżu. W 1911 roku napisał wiersz na cześć tanga, a w 1911 odtańczył tango, wśród zdumionych gości salonu w Paryżu. Tango poprzez Paryż, i akceptację wyższych klas, stało się jednym z najbardziej popularnych tańców na świecie w 1913 roku. Jednak pochodzenie i wyjątkowo silne zabarwienie erotyczne tego tańca prowokowały także wiele głosów protestu. Dookoła tanga rozgorzała wielka dyskusja. W 1913 roku londyński dziennik "The Times" ocenił tango jako w najwyższym stopniu nieprzyzwoite. Do dyskusji włączył się papież Pius X, wypowiadając się negatywnie. Cesarz niemiecki zabronił go tańczyć swoim gościom. Jednak popularność tanga w Europie w latach przed I wojną światową była tak ogromna, iż nie zważano na tego typu zakazy. Dzięki wizycie wielkiego tancerza Casimira Ain w Rzymie i jego wirtuozerii, następny papież Pius XI wydał już pozytywną ocenę. Tango rozpoczęło karierę w Paryżu i na świecie jako pierwszy improwizacyjny taniec (bez ustalonych sekwencji kroków). Spowodowało zmiany w modzie – rodzaju kapelusza czy rozszerzonych tulipanowych sukniach. Gama kolorów pomarańczowy-żółty-czerwony stają się kolorami tanga. Na początku XX wieku leksykon tanga zawierał: "arrastrada" ("arrastre"), "balanceo", "corte", "corrida", "lustrada", "media luna", "ocho", "quebrada", "sentada", "taconeo", "tijera". Sukces tanga w Europie spowodował zainteresowanie tangiem w Argentynie wśród „lepszych sfer”. 3 lutego 1913 odbyła się premiera brytyjskiej komedii muzycznej "The Sunshine Girl", napisanej przez Paula A. Reubensa i Arthura Wimpersa, z udziałem Vernona i Irene Castle zapoczątkowuje historię tanga w Stanach Zjednoczonych. W 1913 roku Gladys Beattie Crozier wydała "The tango and how to dance it" w Anglii pierwszy podręcznik tanga i jednocześnie podręcznik dobrych manier (Groppa, 2004). Lucyna Messal i Józef Redo zatańczyli po raz pierwszy w Polsce tango 28 października 1913 w spektaklu "Targ na dziewczęta" (według pamiętników Ludwika Sempolińskiego), co zapoczątkowało modę na tango w Polsce.
Okres „Nowej gwardii” datuje się na lata 1917–1943. W 1916 roku do władzy w Argentynie doszedł Hipólito Yrigoyen, który reprezentował polityczne i społeczne aspiracje klasy średniej. Bardziej konserwatywny Marcelo Torcuato de Alvear był prezydentem od 1922 do 1928. W 1928 Yrigoyen został ponownie prezydentem, ale w 6 września 1930 roku nastąpił przewrót wojskowy w Argentynie i do władzy doszedł José Félix Uriburu i wtedy skończyły się rządy oparte na klasie średniej, a rozpoczął się okres chaosu. Dodatkowo 1928-1935 był okresem depresji ekonomicznej. Okres lat 1920–1929 był okresem względnego dobrobytu. Dlatego okres rozwoju tanga i liryki można rozdzielić w tym okresie na lata 1920 i lata 1930. Lata 1917–1925 to początkowy okres rozwoju "piosenki tanga" ("tango-canción", ang. tango-song), zapoczątkowany przez sukcesy argentyńskiego śpiewaka Carlosa Gardela.
Pod koniec 1917 roku Gardel nagrał Mi noche triste, pierwsze tango napisane specjalnie jako utwór śpiewany (por. Pascual Contursi). W marcu 1919 domy publiczne w Argentynie zostały zakazane. Do tego momentu burdele były miejscem, w których rozwijało się tango. Spowodowało to przejście tanga do "Teatro de revistas" (wodewil) oraz kabaretów.
Lata 1920 to okres tangomanii, gwałtownego rozwoju tanga w Europie, w okresie tym w Europie i Stanach Zjednoczonych kobiety paliły papierosy publicznie, prowadziły samochody i obcinały włosy. Tango dało swobodę ruchu kobietom. Popularnymi kolorami tanga są "jedwabie tanga" – żółte i pomarańczowe kolory. Tangowe perfumy "Nirvana" oraz "Sakountala". Nowe potrawy "fr. banane tango", "fr. le peche melba", "fr. le gateau tango". W 1921 Rudolf Valentino tańczy tango w niemym filmie Czterech jeźdźców Apokalipsy ("The Four Horsemen of the Apocalypse") z Beatriz Dominguez. Muzyka tanga była grana jako akompaniament w kinach. Film miał wpływ na ugruntowanie pozycji tanga w Stanach Zjednoczonych w latach 20. XX w. W 1923 roku Valentino z Nataszą Rambovą podpisał kontrakt na objechanie 40 miast przez 17 tygodni ze spektaklem tanecznym m.in. z tangiem z "Czterech jeźdźców Apokalipsy".
Pomiędzy 1925-1935 taniec tanga w Argentynie przeżywał okres spadku popularności ze względu na rozwój śpiewanego tanga, do którego jest trudno tańczyć. Dopiero od 1935 roku nastąpiło ponowne zainteresowanie tańcem. Carlos Gardel był dominującym piosenkarzem tego okresu (1920-1935) w Argentynie. Inni piosenkarze to Ignacio Corsioni (1891-1967), Ada Falcon, Azucena Maizani, Rosita Quiroga. W tym czasie wykonawcy tanga prezentują się w smokingach (ang. smoking jacket), które stały się istotnym elementem kultury śpiewanego tanga. Tango w sobotę wieczorem było ucieczką od rzeczywistości, a smoking lub najlepsze ubranie zakładane w sobotę, było tego wyrazem. W 1929 produkowane są pierwsze filmy dźwiękowe. W tym czasie w Argentynie pierwszy film dźwiękowy był poświęcony tangu w 1933 roku. Po przewrocie wojskowym José Félix Uriburu 6 września 1930 nastąpiły dalsze ograniczenia prostytucji w Argentynie. Skandal związany z organizacją Cwi Migdal – stręczycieli, alfonsów i właścicieli domów publicznych specjalizujących się w przemycaniu kobiet ze wschodniej Europy spowodował zacieśnienie moralności i spadek popularności kabaretów. Tanga tego okresu odzwierciedlają te nastroje.
Złoty okres nastąpił pomiędzy 1943-1955 w czasie Juana Domingo Perona. Peron został prezydentem w 1946, a okres jego prezydentury (1946-1955) charakteryzuje polityka społeczna faworyzująca popularną kulturę i ruch nacjonalistyczny. Spowodowało to rozwój przemysłu rozrywkowego i tanga jako muzyki typowo argentyńskiej. Jednocześnie radio i film stawały się coraz bardziej popularne. Przedstawicielami "Złotego okresu" są orkiestry i muzycy: Angel D'Agostino, Alfredo de Angelis, Juan d’Arienzo, Rodolfo Biagi, Miguel Caló, Francisco Canaro, Julio de Caro, Lucio Demare, Edgardo Donato, Osvaldo Fresedo, Pedro Laurenz, Enrique Rodriquez, Carlos di Sarli, Osvaldo Pedro Pugliese, Ricardo Tanturi, Anibal Carmelo Troilo.
Regres lat 1955–1983 zaczął się od początku lat 1950, kiedy nastąpiło załamanie ekonomiczne i rząd Perona zaczął upadać. W 1955, kiedy Peron został odsunięty od władzy, Argentyna była w kryzysie. Nowy wojskowy rząd był okresem regresu w Argentynie, kiedy cokolwiek związane z populistycznym Peronem było nie do przyjęcia. Wprawdzie tango nie było oficjalnie zabronione, ale wielu artystów związanych z tangiem popierało Perona i zostało uwięzionych lub izolowanych. Po 1955 wprowadzono okresy stanu wyjątkowego i godziny policyjnej, co także nie pozwalało na tańczenie tanga. W Argentynie istniało prawo zabraniające młodocianym przesiadywania w barach nocnych, które było wybiórczo stosowane. Bary z rock and rollem nie były kontrolowane, natomiast bary, gdzie grano tango, kontrolowano. W innych opiniach tango zostało po prostu zastąpione przez telewizję, Beatlesów, argentyńską muzykę folklorystyczną, jazz, oraz brazylijską Bosa Novę. W każdym razie pomiędzy 1955 i 1983 (po wojnie falklandzkiej) praktycznie nikt nie uczył się tanga w Argentynie. Tango nie zanikło, ale było znacznie ograniczone.
Renesans tanga zaczął się od 1983 i panuje obecnie (2010). Po 1983 roku popularność tanga w Argentynie gwałtownie wzrosła. Tango, jako symbol Argentyny stało się znowu powodem do dumy. Głównym problemem był brak nauczycieli tanga w Buenos Aires, zresztą do tego momentu nie było w Argentynie tradycji uczenia początkujących tanga. Stopniowo osoby, które nie tańczyły tanga przez 30 lat zaczęły je tańczyć na nowo, niektórzy uważali za swój obowiązek przekazania tanga następnej generacji. Początkowo renesans tanga był związany z dość skomplikowanymi figurami i tango show. Jednym z najbardziej wpływowych nauczycieli tego stylu był Antonio Todaro, który umarł w 1993. Tango przeżywa okres dobrej passy na całym świecie m.in. dzięki przedstawieniu "Tango Argentino" granemu od 1983-1993 w 57 miastach, m.in. w USA (m.in. Broadway), Europie, Japonii i w Ameryce Łacińskiej czy filmowi "Tango" reżysera Carlosa Saury. Te sukcesy tanga na świecie przyczyniły się do odrodzenia tanga w Argentynie. Następuje też odrodzenie oryginalności muzyki tanga m.in. dzięki zespołom "Gotan Project", "Bajofondo Tango Club" czy Juanowi Caceresowi. Około roku 1994, nastąpił zwrot ku prostszemu stylowi. Styl milonguero, który został tak nazwany przez Susanę Miller, nawiązywał do tradycji złotego wieku tanga przed drugą wojną światową. Jednym z czołowych tancerzy tego stylu był Carlos Gavito, który tańczył z Marcelą Duran w popularnym spektaklu Forever Tango (1994-2007). W pewien sposób uważano milonguero za bardziej autentyczny niż skomplikowany styl pierwszego okresu renesansu tanga pomiędzy 1983-1994.
W latach 2000 rząd argentyński zaczął sponsorować marketing tanga dla celów rozwoju turystyki. W 2007 tango było tańczone w różnych stylach, popularne jest tango alternatywne tańczone czasami do muzyki, która nie jest klasycznym tangiem; inne style to klasyczne tango salon z odmianami milonguero, nadal sukcesy odnosi tango dla turystów, czyli tango fantazia.
W 2010, poparcie finansowe dla tanga w Argentynie pochodzi od turystów; tango nie jest najbardziej ulubioną muzyką biednych mieszkańców w Buenos Aires. Bardziej zamożni porteños nadal słuchają tanga. Lokalne organizacje nadal popierają formalne organizacje takie jak Orquesta del Tango de Buenos Aires (ostatnia orkiestra tanga z dużym zespołem muzyków), Academia Nacional del Tango, oraz Fundación Astor Piazzolla, a także kilka klubów takich jak Café Homero czy Club del Vino poza głównym traktem turystów w północnej części Palermo. Natomiast najstarsze dzielnice La Boca i San Telmo są w pewnym sensie muzeum tanga dla turystów.
Historia tanga argentyńskiego w Polsce.
Mimo tego, że rozwój tanga argentyńskiego jest głównie związany z Argentyną i Urugwajem, istnieją ciekawe przyczynki do tej historii z innych krajów. Wystarczy tu wspomnieć, że akceptacja tanga w Europie po roku 1913 przyczyniła się do jego akceptacji w Argentynie wśród wyższych klas. Istnieją również interesujące i czasami zaskakujące związki tanga argentyńskiego z Polską. Jednym z wczesnych przyczynków z okresu przed 1900 rokiem jest włączenie elementów mazurka, polskiego tańca, do milongi – wczesnej wersji tanga. Z nieco późniejszego okresu początków XX wieku pochodzi związek tanga z domami publicznymi i faktem, że w tym czasie wiele prostytutek w Argentynie pochodziło z Polski. Według Isabel Vincent przyczynami emigracji żydowskich kobiet z Polski do Ameryki Południowej były antysemityzm oraz bieda. Natomiast przyczynami szybkiego rozwoju prostytucji w Argentynie i Brazylii była zachwiana równowaga między liczbą kobiet i mężczyzn co miało też pośredni wpływ na rozwój tanga. Tango stosunkowo szybko trafiło do Polski. 28 października 1913 w spektaklu "Targ na dziewczęta" tango zostało wprowadzone w Polsce i tańczone przez Lucynę Messal i Józefa Redo (patrz pamiętniki Ludwika Sempolińskiego i Jadwigi Dmochowskiej). Kompozycja Aime Lachaume "Regina-Tango" z 1913 roku była tańczona w Warszawie przez siedemnastoletnią Polę Negri i jej partnera Edwarda Józefa Kuryłłę. Do 1925 roku tango w Polsce było na równi z inną muzyką – fokstrotem czy walcem. W 1925 roku Zygmunt Wiehler skomponował tango "Nie dziś to jutro" dla Hanki Ordonówny – gwiazdy kabaretu "Qui Pro Quo". Od tego momentu tango w Polsce stało się niezwykle popularne. W 1927 hitem było tango "Wanda" – historia polskiej dziewczyny sprzedanej do Argentyny, gdzie nikt się nią nie przejmuje z wyjątkiem gitarzysty, który obiecuje jej inne życie, jeżeli tylko pójdzie z nim. Wszystkie polskie tanga późnych lat 1920 były podobne do tang argentyńskich. W 1929 roku powstała kompozycja Jerzego Petersburskiego i tekstem Andrzeja Własta pod tytułem Tango milonga, jedno z nielicznych polskich tang które zrobiło międzynarodową karierę
Wytwórnia Syrena Rekord nagrała ok. 2 tys. tang w tym okresie na 14 tys. nagrań Na przełomie lat dwudziestych i trzydziestych jednym z najpopularniejszych wykonawców był Tadeusz Faliszewski. Tango dotarło do Polski w większości przez nagrania gramofonowe i przekaz słowny i pisany. W początkach lat trzydziestych polskie tango przedwojenne stawało się coraz bardziej niezależne od kompozycji spoza kraju. Lata trzydzieste można zaliczyć do okresu największego rozkwitu polskiego tanga okresu przedwojennego. Jedną z ostatnich piosenek tamtego okresu były Chryzantemy złociste śpiewane przez Janusza Popławskiego. Do najbardziej znanych autorów tekstów należał Andrzej Włast, ale tanga pisali też poeci Marian Hemar, Julian Tuwim, Jerzy Jurandot. Około 1937 Bolesław Leśmian pisze wiersz "Tango".
W Polsce powojennej tango odrodziło się na jesieni 1998 kiedy David Mason i Paulina Policzkiewicz zapoczątkował tango w Warszawie. W 1998 roku w kasynie policyjnym „Pod Pałkami” powstała pierwsza milonga powojenna „El Corazón”. Od 2001 roku możemy w Polsce usłyszeć brzmienie bandoneonu diatonicznego na scenie. W 2004 Jakub Korczewski otwiera w Warszawie Złotą Milongę i prowadzi pierwsze grupowe zajęcia na dużą skalę. W 2010 roku powstaje pierwsza w polsce orkiestra tangowa- Bandonegro Tango Orquesta, która po kilku latach robi międzynarodową karierę, wykonując tradycyjne tango, przeznaczone do tańczenia, ale także własne kompozycje i Tango Nuevo. 
Taniec i etykieta.
Dla celów głównie nauczania wprowadzono podstawowy zestaw kroków (hiszp. básico), który składa się z ośmiu kroków i zawiera sekwencję takich elementów jak salida, cruzada (krzyżyk) i resolución (zakończenie). Cruzada jest jednym z najbardziej istotnych elementów tanga odróżniającym go od innych tańców, ponieważ umożliwia przejście od systemu chodzenia równoległego do skrzyżowanego. Cruzada została wprowadzona w późnych latach 1930 i spowodowała znaczne rozszerzenie repertuaru figur tanga. W jednej z wersji historii tego kroku został on wprowadzony przez Jose Orradre około 1938-1939. Innymi elementami tanga argentyńskiego są m.in. calesita, boleo, gancho, ocho, parada, volcada, traspié. Także poza Argentyną używa się zazwyczaj hiszpańskich nazw figur tanga argentyńskiego, chociaż sandwich (kanapka) jest wyjątkiem używanym także w Argentynie.
Tango argentyńskie ma swoją etykietę, do której należą m.in. cabeceo, czyli sposób zapraszania do tańca za pomocą tylko kontaktu wzrokowego i ruchu głowy, poruszanie się wokół linii tańca przeciwnej do wskazówek zegara i inne. Istnieje też wiele przesądów (patrz Yeta), np. na milongach nie tańczy się utworu Adios Muchachos.
Style tańca tanga argentyńskiego.
Tango jest tańczone do kilku rodzajów muzyki: klasycznego tanga, tanga milongi, oraz tanga vals. Oprócz tych trzech dominujących rodzajów tańca, tango jest tańczone do tanga elektronicznego i muzyki alternatywnej.
Tango vals jest tańczone do muzyki zawierającej warstwę melodyczną w rytmie walca.
W roku 1932 Sebastian Piana stworzył nową strukturę harmoniczną i melodyczną do popularnych milong wiejskich. Powstał w ten sposób utwór Milonga Sentimental i zapoczątkował nowy wtedy rodzaj muzyki milongi, do której tańczono. Ten styl tanga nazywany jest "milonga ciudadana" lub "milonga portena" (milonga miastowa). Taniec milongi jest szybki, a kroki akcentują każdy rytm muzyki.
Tango argentyńskie różni się od swoich wtórnych odmian – tanga amerykańskiego, tanga fińskiego, i tanga międzynarodowego. W latach 1920 i 1930 nauczyciele tańców towarzyskich w Wielkiej Brytanii starali się skodyfikować formy tańca, tak żeby uczniów różnych szkół uczyć podobnego zestawu podstawowych figur. W latach 1920 orkiestry tanga argentyńskiego grały w Londynie, m.in. w Hotelu Savoy. W 1922 roku nauczyciele z brytyjskiego związku tańca zaprosili nauczyciela tanga z Paryża, żeby zademonstrował swój styl tanga. Ten styl tanga został zaadaptowany i był uczony do późnych lat 1930. W roku 1933 niemiecki amator taneczny Freddie Camp przeniósł się do Londynu. Camp miał bardzo specyficzny styl tańczenia tanga, który polegał m.in. na gwałtownym ruchu głową z jednej strony na drugą. W 1935 roku Camp i jego partnerka pojawili się na turnieju w Blackpool. Styl Campa wywołał ogromne powodzenie. Styl ten, nigdy nie tańczony w Argentynie, jest podstawą tanga międzynarodowego.
Tango argentyńskie oparte jest na improwizacji i nawet w ramach tej samej muzyki istnieją różnice w sposobie tańca. Najczęściej spotykanym stylem tańczenia tanga jest tango salon z kontaktem po prawej stronie i z lekkim otwarciem trzymania po lewej – trzymanie jest w kształcie litery V. Styl salon ma warianty i był tańczony w złotym okresie tanga inaczej w północnej, bardziej wyrafinowanej, i południowej, bardziej portowej, części Buenos Aires. Istnieje też styl milonguero znany też jako apilado, tango club, lub confiterias, który jest tańczony z lekkim nachyleniem i stałym kontaktem górnej części ciał partnerów. Jednym z najsłynniejszych przedstawicieli stylu milonguero był Carlos Gavito, który jest pochowany na cmentarzu Cementerio de la Chacarita, tam gdzie leży większość wielkich tangueros. Styl ten jednak ma stosunkowo ograniczony repertuar figur. W latach 1990 powstały kontrowersje (patrz Susana Miller), który ze stylów jest autentycznym stylem tanga Buenos Aires. W.g. Denniston styl milonguero był tańczony przez wąską grupę tancerzy w złotym okresie tanga, a podstawowa technika tańca była wspólna dla wszystkich stylów.
Tango nuevo to styl nowoczesnego (obecnie, 2010) tanga argentyńskiego z figurami wykorzystującymi dynamikę ruchu, „zabawą z rytmem”, charakterystycznymi figurami „od osi” (ang. off axis) i z duża niezależnością kobiety w tańcu. Czasami jest tańczone do muzyki tanga elektronicznego lub do muzyki alternatywnej. Pionierami tango nuevo była grupa „Tango Investigation Group” (później przekształcona w organizację „Cosmotango”) stworzona przez Gustavo Naveira i Fabiana Salasa w latach 1980 w Buenos Aires. Ruch tango nuevo, który zapoczątkowany został przez młodych tancerzy jest krytykowany przez tancerzy starszych generacji. W 2009 roku Gustavo Naveira opublikował programowy esej „Nowe tango” w którym pisze: "Istnieje ogromne zróżnicowanie zdań na temat tego jak należy tańczyć tango, jaki powinien być styl tanga, jego forma czy technika. Termin „tango nuevo” stosowany do opisu stylu tanga jest błędny. W rzeczywistości „tango nuevo” to wszystko to co stało się z tangiem od lat 1980. Nie chodzi tu o styl ... Wyrażenie "tango nuevo" opisuje to co się dzieje – a dzieje się tylko tyle, że tango się zmienia. "Tango nuevo" nie jest stylem i oznacza, że tango się wzbogaca – w tym sensie idziemy w kierunku „nowego”... Wiele ostatnio się dyskutuje wśród tancerzy tanga o sposobie trzymania partnerki – o „otwartym” i „bliskim” stylu. Tutaj też panuje duży brak zrozumienia o co naprawdę chodzi. „Otwarte” lub „bliskie” trzymanie to terminy, które tracą swoje znaczenie. Jest to stary sposób myślenia, opierający się na braku zrozumienia tego co się działo w historii tańca. Podział pomiędzy trzymaniem „bliskim” i „otwartym” jest często używany przez osoby, które starają się zatrzymać ewolucję tańca. Dziś wiemy, że sposób obejmowania partnerki to tylko jeden z elementów tanga i samo tango jest bardziej złożone niż sam sposób trzymania. Jest to obecnie oczywiste, a wiedza ta otwiera dla nas taniec, który ma znacznie większe możliwości i większą jakość artystyczną."
Istnieją też odmiany tanga takie jak swango będące połączeniem tanga oraz west coast swing. Te wersje (tango fusion) tańca charakteryzują się odważnymi formami tanecznymi.
Muzyka tanga argentyńskiego.
Charakterystycznym instrumentem muzyki tanga argentyńskiego jest bandoneon, który używa się zwykle wraz z fortepianem, skrzypcami i kontrabasem. Oprócz utworów instrumentalnych tango jest też śpiewane; jednym z najwybitniejszych przedstawicieli tego gatunku był Carlos Gardel. Najsłynniejszym tangiem argentyńskim na świecie jest La Cumparsita napisana w 1919 roku przez 22 letniego Urugwajczyka Gerardo Rodrigueza. Znanym tangiem vals jest przypuszczalnie Desde el alma. Tango to zostało napisane około 1911 przez 14-letnią Urugwajkę Rositę Melo.
Orkiestry tanga odegrały istotną rolę w rozwoju muzyki i tańca, zwłaszcza przed istnieniem aparatury nagłaśniającej. Do dnia dzisiejszego tańczy się tango argentyńskie do nagrań orkiestr ze Złotego Okresu tanga. Do kanonu muzyki tanga należą orkiestry Rodolfo Biagi, Miguela Caló, Francisco Canaro, D’Agostino, Juana D’Arienzo, Alfredo de Angelisa, Julio de Caro, Carlosa Di Sarli, Laurentz, Osvaldo Pugliese, Tanturi, Anibala Troilo. 
Tango nuevo w muzyce jest stylem muzyki tanga, stworzonym m.in. przez Astora Piazzolę. Częste są nawiązania do jazzu. Stosowane są również niekonwencjonalne sposoby gry. Zachowana jest atmosfera melancholii, m.in. związana z charakterystycznym brzmieniem bandonionu. „Nuevo tango” w muzyce stanowiło tak daleko posunięte przetworzenie tanga tradycyjnego, że wielu Argentyńczyków do tego stopnia nie mogło się pogodzić z takim sposobem potraktowania ich narodowego tańca, że kompozytor spotykał się z przejawami agresji. Tanga Piazzoli, często dramatyczne i o bogatej aranżacji, są tańczone przez zaawansowanych tancerzy i w czasie przedstawień tanga m.in. w Forever Tango, Tango Piazzolla.
Obecnie (ok. 1990-2010) istnieje wiele popularnych zespołów muzycznych specjalizujących się w wykonywaniu elektronicznej muzyki tanga argentyńskiego, m.in. Gotan Project, Bajofondo Tango Club, Tanghetto.
W ostatnich latach (ok. 2000-2010) tańczone jest tango do muzyki alternatywnej (nie tanga), często nazywanej "alterną".
Tango w sztuce.
W 1921 roku Rudolf Valentino był pierwszym, który tańczył tango w USA w filmie Czterech jeźdźców Apokalipsy (ang. The Four Horsemen of the Apocalypse na podstawie noweli "Los Cuatros Jinetes del Apocalipsis" hiszpańskiego autora Vicente Blasco Ibáñez). Jego partnerką była Beatrice Dominguez. Valentino tańczył także tango w filmie "Blood and Sand" (1922). Styl Valentino, z wyprostowaną ręką i długimi krokami do tej pory jest nazywany (pejoratywnie) w Argentynie "a la Valentino".
The Gaucho (1926) – w reżyserii Richarda Jonesa z Douglasem Fairbanksem i Lupe Celez było filmem niemym ze sceną tanga. Pierwszym filmem po wprowadzeniu dźwięku, gdzie tańczono tango, był film "Flying down to Rio" (RKO, 1933). Występowali w nim Fred Astaire oraz Ginger Rogers. Reżyserem był Thorton Freeland. Czarno-biały film argentyński Academia El Tango Argentino z roku 1942, wyreżyserowany przez Julio Irigoyena był w całości poświęcony tangu jako integralnej części kultury argentyńskiej. W filmie "The Pirate" (MGM, 1948) Gene Kelly tańczy tango La Cumparsita. W filmie Sunset Boulevard (Paramount, 1950), którego reżyserem był Billy Wilder. Film "Tempest" (Columbia, 1982) z Gena Rowlands i Susan Sarandon kończy się tangiem "Tango del fuego" japońskiego kompozytora Stomu Yamashta. Woody Allen wykorzystuje tango La Cumparsita w filmie "Alice" (Orion, 1990) z Mia Farrow. W filmie Some Like It Hot (reżyseria Billy Wilder), z Marilyn Monroe, jest także taniec tanga. Al Pacino tańczy tango Gardela "Por una cabeza" w filmie "Scent of a Woman" (Universal, 1992). To samo tango jest tańczone przez Arnolda Schwarzeneggera oraz przez Jamie Lee Curtis w filmie "True Lies" (Fox, 1994). Muzyka Astora Piazzoli "Punta del este Suite" jest wykorzystana w filmie z Bruce Willis’em pod tytułem "12 Monkeyes". W filmie Evita (Hollywood, 1996) Madonna śpiewa tango napisane przez Andrew Lloyd Webbera
Tango z filmu Moulin Rouge! "El Tango de Roxanne" (Jacek Koman, Ewan McGregor, José Feliciano).
"Assassination Tango" to film, którego scenarzystą i reżyserem jest Robert Duvall. Gra on jednocześnie główną rolę płatnego mordercy, który został wysłany do Argentyny. Nie mogąc szybko zabić swojej ofiary, spędza czas z piękną tancerką uczącą go tańczyć tango.

</doc>
<doc id="68871" url="https://pl.wikipedia.org/wiki?curid=68871" title="Drapacz chmur">
Drapacz chmur



</doc>
<doc id="68872" url="https://pl.wikipedia.org/wiki?curid=68872" title="Stalagmit">
Stalagmit

Stalagmit ( z ) – naciek jaskiniowy, grawitacyjny osiągający duże rozmiary. Może występować w postaci słupa, stożka, guza itp. Narasta od dna jaskini krasowej ku górze wskutek wytrącania się węglanu wapnia z kapiącej ze stropu wody – w przypadku jaskini lodowej – jej zamarzania. Stalagmitowi odpowiada zazwyczaj stalaktyt w stropie jaskini, w wyniku ich połączenia powstaje kolumna zwana stalagnatem.
Za najwyższe znane stalagmity podaje się obecnie wytwory z jaskini Sơn Đoòng w Wietnamie, których wysokość przekracza 70 m. Wysokość około 70 m mierzy stalagmit z jaskini Zhijin w prowincji Guizhou w Chinach. Inny, zbliżonej wysokości stalagmit, wysokości 67,2 m, znajduje się w Cueva San Martin Infierno na Kubie. W Europie najwyższy stalagmit podawany jest aktualnie z jaskini Grotta di Ispinigoli na Sardynii, a jego wysokość wynosi 38 m. Najwyższym stalagmitem w Europie Środkowej jest wysoki na 32,7 m "Kvapeľ rožňavských jaskiniarov", znajdujący się w Jaskini Krasnogórskiej w Krasie Słowackim w południowej Słowacji. Średnica tego ostatniego sięga 15 m, a jego masę obliczono na 2000 ton. Był on podawany w Księdze rekordów Guinnessa jako najwyższy stalagmit świata.

</doc>
<doc id="68873" url="https://pl.wikipedia.org/wiki?curid=68873" title="Ewoluta">
Ewoluta

Ewoluta (łac. "evolutus", rozwinięty) albo rozwinięta krzywej formula_1 – krzywa utworzona ze środków krzywizny krzywej formula_1.
Każda krzywa jest ewolutą swojej ewolwenty.
Jeśli krzywa jest ewolutą danej krzywej formula_3 to jej styczne są normalnymi do krzywej formula_4

</doc>
<doc id="68875" url="https://pl.wikipedia.org/wiki?curid=68875" title="Paul Erdős">
Paul Erdős

Paul Erdős, [] (ur. 26 marca 1913 w Budapeszcie, zm. 20 września 1996 w Warszawie) – węgierski matematyk.
Był jednym z najwybitniejszych matematyków XX w. Autor ponad 1500 artykułów z koncepcjami matematycznymi, głównie z teorii liczb, kombinatoryki i teorii grafów. Erdős bardzo wiele podróżował po całym świecie. Znany był z tego, że często stawiał ciekawe problemy matematyczne, za rozwiązanie których wyznaczał nagrody pieniężne, gdy sam nie mógł ich rozwiązać. Opublikował ogromną liczbę prac napisanych wraz z innymi matematykami. W związku z tym powstał element matematycznego folkloru, tak zwana liczba Erdősa. Wątpił w istnienie Boga, jednak chętnie mówił o "Księdze" ("the Book"), w której Bóg przechowuje eleganckie dowody twierdzeń matematycznych i czasami pozwala do niej zerkać.
W 1936 i 1954 wygłosił wykłady sekcyjne, a w 1983 wykład plenarny na Międzynarodowym Kongresie Matematyków.
Życiorys.
Dzieciństwo.
Paul Erdős urodził się 26 marca 1913 roku w Budapeszcie jako trzecie dziecko Anny i Lajosa Erdős w niepraktykującej rodzinie żydowskiej. Jego dwie siostry zmarły parę dni po jego urodzeniu w wieku 3 i 5 lat na szkarlatynę. Jego rodzice byli matematykami. W 1914 r. ojciec dostał się do rosyjskiej niewoli na skutek ataku tego państwa na Austro-Węgry. Matka musiała więc, sama wykładając matematykę, wynająć dla Pála guwernantkę. Już w wieku 3 lat potrafił biegle liczyć oraz samodzielnie sformułował koncepcję liczb ujemnych. „Jeśli odejmiesz 250 od 100, to dostaniesz 150 poniżej zera” powiedział pewnego razu do swojej mamy. W wieku 4 lat potrafił np. przeliczyć w pamięci wiek w latach na wiek w sekundach. Ze strachu przed chorobami zakaźnymi, matka wynajęła prywatnego nauczyciela. W 1920 r. ojciec wrócił z rosyjskiej niewoli.
Studia.
W 1930 r. (w wieku 17 lat) Paul Erdős rozpoczął studia w rodzinnym mieście, w 1934 r. doktoryzował się z matematyki. Krótko potem wyemigrował do Manchesteru, potem do USA.
W 1938 r. został stypendystą na Uniwersytecie Princeton (New Jersey). Po pierwszym roku studiów nie przedłużono mu stypendium, oficjalnie z powodu wyczerpania środków, jednakże można też znaleźć źródła, które jako powód podają dziwactwa Erdősa. Ostatecznie koszty drugiego roku studiów pokrył Oswald Veblen, ówczesny kierownik instytutu matematyki.
Afera zdjęciowa.
W 1941 r. Paul Erdős został zmuszony do opuszczenia ostatecznie instytutu na skutek „afery zdjęciowej”. Wraz z Anglikiem Arthurem Stone’em i Japończykiem Shizuo Kakutani wdrapali się na stojącą na wzniesieniu wieżę, z której szczytu chcieli obserwować morze i rozmyślać o matematyce. W swym matematycznym zapale przeoczyli jednak tablicę ostrzegawczą z napisem „Wstęp surowo wzbroniony”. Dodatkowo, zrobili tam kilka pamiątkowych zdjęć. Po dostrzeżeniu ich na szczycie wieży zostali aresztowani przez FBI i oskarżeni o szpiegostwo. Zarzut szpiegostwa nie został jednak ostatecznie udowodniony i Paul Erdős został oczyszczony z zarzutów.
Projekt Manhattan.
Dzięki swemu przyjacielowi Stanisławowi Ulamowi, z którym w 1941 napisał wspólną publikację na Uniwersytecie Wisconsin, poznał w 1942 r. Johna Von Neumanna i Edwarda Tellera, którzy wciągnęli go do współpracy w ramach ściśle tajnego projektu Manhattan. Z projektu tego został jednak szybko usunięty ze względów bezpieczeństwa po tym, jak w jednej z rozmów zwierzył się, że zamierza powrócić na Węgry. W 1942 r. zmarł jego ojciec, a w latach 1944–1945 jego matka i wielu pozostałych na Węgrzech przyjaciół trafiło do niemieckich obozów koncentracyjnych.
Po II wojnie światowej.
Po II wojnie światowej rozpoczął się najbardziej twórczy okres w życiu Paula Erdősa. Opublikował szereg prac z kombinatoryki, teorii grafów i teorii liczb, współpracując z wieloma matematykami. W grudniu 1948 r. wrócił na Węgry, by odwiedzić matkę i przyjaciół, którzy przeżyli wojnę. W lutym 1949 r. udało mu się przed zamknięciem granic przez Stalina opuścić Węgry. Następne trzy lata spędził praktycznie w drodze między Wielką Brytanią i USA, zmieniając w tym czasie wielokrotnie miejsca pobytu.
W 1952 r. osiadł w USA, przyjmując posadę na Uniwersytecie Notre Dame. W 1954 r., przed wyjazdem na kongres naukowy do Amsterdamu, został poinformowany przez komisję McCarthy´ego, że w razie wyjazdu musi liczyć się z odebraniem zielonej karty, dającej prawo pobytu w USA. Nie zmieniło to jednak jego planów. Z powodu współpracy z chińskim matematykiem Loo-Keng Hua nie uzyskał prawa pobytu w Holandii i Wielkiej Brytanii. Ostatecznie zdecydował się na wyjazd do Izraela, gdzie otrzymał posadę na Uniwersytecie Hebrajskim w Jerozolimie. Oficjalnie był zatrudniony tam przez następne 30 lat, jednak w praktyce podróżował niestrudzenie po świecie od jednego do drugiego uniwersytetu, sypiając 4-5 godzin na dobę, publikując ok. 1500 prac naukowych (z tego czasu datuje się też powstanie pojęcia liczba Erdősa) i nadużywając amfetaminy. Jego przyjaciel Ronald Graham zaproponował mu zakład w wysokości 500 USD, czy wytrzyma 30 dni abstynencji od amfetaminy. Erdős wygrał, ale twierdził, iż zakład ten zahamował na 30 dni rozwój matematyki. W 1992 został odznaczony tytułem doktora honoris causa Uniwersytetu Karola w Pradze, a w 1994 r. został członkiem zagranicznym PAN..
Ostatnie lata życia i śmierć.
Paul Erdős żył dla matematyki, z licznych nagród, których był laureatem, wspierał uzdolnionych studentów i działalność charytatywną. Zmarł 20 września 1996 r. w czasie pobytu na kongresie w Warszawie.
Epitafium na grobie Erdősa: "Végre nem butulok tovább" – W końcu nie staję się już coraz głupszy.

</doc>
<doc id="68876" url="https://pl.wikipedia.org/wiki?curid=68876" title="GL">
GL



</doc>
<doc id="68879" url="https://pl.wikipedia.org/wiki?curid=68879" title="Tomasz Olszakowski">
Tomasz Olszakowski



</doc>
<doc id="68880" url="https://pl.wikipedia.org/wiki?curid=68880" title="Feliks Wiktor Kres">
Feliks Wiktor Kres



</doc>
<doc id="68882" url="https://pl.wikipedia.org/wiki?curid=68882" title="Puszcza Białowieska">
Puszcza Białowieska

Puszcza Białowieska – kompleks leśny o pow. ok. 1500 km² na pograniczu polsko-białoruskim.
Stanowi relikt pierwotnych krajobrazów leśnych na staroglacjalnych wysoczyznach morenowych, które dominowały w przeszłości na nizinach środkowopolskich i północnopodlaskich. W stosunku do innych obszarów leśnych Polski i Europy, puszczański i reliktowy charakter lasów podkreśla znaczny udział drzewostanów ponad stuletnich naturalnego pochodzenia, o zróżnicowanej strukturze warstwowej. Zachowały się tam jedne z ostatnich większych fragmentów lasu pierwotnego nizin europejskich. Obok wilka i rysia żyje tam największa populacja wolnego żubra na świecie. Od roku 2010 Puszcza Białowieska należy do spisu ostoi ptaków IBA prowadzonego przez BirdLife International oraz znajduje się na liście Światowego Dziedzictwa UNESCO od 1976 roku.
Położenie.
Rozległy masyw leśny, dziś nazywany Puszczą Białowieską, składa się z czterech dawnych łączących się ze sobą puszcz. Zdecydowanie największą z nich jest położona centralnie historyczna Puszcza Białowieska. Jeszcze w XVI wieku przylegały do niej puszcze Jałowska, Błudowska, Czrniłowska i Łyskowska, łączące się z kolejnymi puszczami, tworząc kompleks lasów sięgający Pojezierza Suwalskiego na północy i wnikający w głąb dzisiejszego terytorium Białorusi aż do terenów Polesia. Przez ostatnie 300 lat sama Puszcza Białowieska uległa zmniejszeniu o ok. 45%.
Dzisiejszy kompleks leśny Puszczy Białowieskiej leży na pograniczu Polski i Białorusi, zajmując około 1500 km², z czego część polska zajmuje nieco ponad 42%. Maksymalna rozciągłość drzewostanów to 55 km ze wschodu na zachód i 51 km z południa na północ. Za geograficzny środek puszczy uznaje się miejscowość Białowieżę. Położenie polskiej części kompleksu wyznaczają współrzędne 23°31′ – 24°21′ (E) długości geograficznej wschodniej i 52°29′ – 52°57′ (N) szerokości geograficznej północnej.
Według regionalizacji fizycznogeograficznej Polski zajęte przez Puszcze Białowieską tereny leżą w Europie Wschodniej na Niżu Zachodniorosyjskim w podprowincji Wysoczyzn Podlasko-Białoruskich. W obrębie tej podprowincji należy ona do makroregionu Niziny Północnopodlaskiej i mezoregionu Równina Bielska. Według regionalizacji przyrodniczo-leśnej puszcza należy do Dzielnicy Puszczy Białowieskiej w obrębie Krainy Mazursko-Podlaskiej.
Puszcza Białowieska zarządzana jest przez Nadleśnictwa: Białowieża, Hajnówka i Browsk w ramach Leśnego Kompleksu Promocyjnego „Lasy Puszczy Białowieskiej”.
Geologia i typy krajobrazu.
Drzewostany dzisiejszej Puszczy Białowieskiej rozwinęły się na obszarze staroglacjalnej wysoczyzny morenowej (tutaj w formie moreny dennej i ablacyjnej), uformowanej wskutek zanikania lądolodu środkowopolskiego. W polskiej części puszczy wyróżnić można cztery zasadnicze typy krajobrazu, uwarunkowane geologicznie i związane ze specyficzną pokrywą glebową oraz roślinnością.
Dominującym i najbardziej typowym krajobrazem puszczy są płaskie równiny gliniastej moreny dennej zajmujące nieco ponad 40% powierzchni polskiej części kompleksu. Pokrywają je gleby brunatne, gleby płowe oraz opadowo-glejowe. Rosną tam lasy liściaste, głównie grądy subkontynentalne reprezentujące zespół "Tilio-Carpinetum". Rozwijają się one w formie wilgotnej. Duże zróżnicowanie siedlisk oraz ich mozaikowość odpowiadają za wysoki stopień różnorodności biologicznej tych terenów. Zachowało się tam również stosunkowo dużo starych drzewostanów oraz drzewostanów o charakterze naturalnym.
Piaszczysto-żwirowe wzgórza i faliste tereny moreny ablacyjnej są drugą pod względem wielkości jednostką geologiczno-krajobrazową Puszczy, zajmując około 30% jej polskiej części. Są to obszary wododziałowe położone kilkanaście metrów wyżej względem omówionej wcześniej moreny dennej. Pokrywają je mezotroficzne odmiany gleb brunatnoziemnych oraz w nieco mniejszym stopniu gleby bielicoziemne. Pomimo dużego bogactwa florystycznego rosnące tam bory mieszane z niewielkimi płatami grądów wysokich cechują się niewielką zmiennością spowodowaną dość małym zróżnicowaniem siedlisk oraz głęboko zalegającym zwierciadłem wód gruntowych. Jedynie w miejscach o szczególnych warunkach rozwijają się reliktowe grądy wysokie oraz z rzadka świetliste dąbrowy, a już sporadycznie na stanowiskach pozbawionych drzew bogate i cenne florystycznie murawy kserotermiczne z klasy "Festuco-Brometea". Obszary moreny ablacyjnej są stosunkowo najsilniej zmienionymi terenami puszczy, niski jest tam udział starodrzewów a dość wysoki udział drzewostanów przekształconych, w tym wtórnych zbiorowisk z brzozą. Najsilniej jest też rozbudowana infrastruktura komunikacyjna.
Krajobrazy równin akumulacji biogenicznej stanowią około 17% powierzchni polskiej części Puszczy i obejmują fragmenty terenu ukształtowane wskutek procesów erozyjno-denudacyjnych z udziałem wody.
Występują łęgi, głównie jesionowo-olszowe ("Fraxino-Alnetum"). Rozwijają się one w bliskości stałych lub okresowych cieków wodnych na glebach murszowych, glebach glejowych oraz na czarnych ziemiach. W formie bardziej rozległych płatów zachowały się na terenie Puszczy między innymi w dolinach Narewki, Hwoźnej, Leśnej i Łutowni. Natomiast w miejscach o ograniczonym przepływie wody, np. w zatorfionych fragmentach dolin oraz w podtopionych obniżeniach terenu powstałych na skutek wytapiania się pozostałości lodowca mogą rozwijać się takie zbiorowiska leśne jak pospolity ols ("Carici elongatae-Alnetum") i rzadkie; subborealna świerczyna na torfie ("Sphagno girgensohnii-Piceetum"), subborealna brzezina bagienna (zb. "Betula pubescens-Thelypteris palustris") czy bagienne lasy sosnowo-brzozowe.
Na skutek wielowiekowego użytkowania rolniczego znaczne fragmenty równin akumulacji biogenicznej uległy wylesieniu. Po przejęciu puszczańskich dolin leśnych przez Lasy Państwowe zaprzestano wypasu i koszeń. Zapoczątkowało to sukcesję roślinności. Na turzycowiska i wilgotne łąki zaczęły wkraczać zbiorowiska leśne. Początkowo zarośla wierzbowe, później zbiorowiska brzozy z olchą. Tym samym doliny puszczańskich rzek i także po części puszczańskich polan, stały się niedostępne dla wielu gatunków zwierząt, zwłaszcza ptaków. Dzisiaj wykasza się duże obszary tych terenów, aby przywrócić żerowiska, zwłaszcza dla orlika krzykliwego "(Aquila pomarina)".
Równiny piasków eolicznych i wydmy tworzące niewielkie (łącznie około 11% pow.) płaty w obrębie wysoczyzny morenowej (morena denna i ablacyjna) stanowią ubogie w składniki pokarmowe siedliska zajmowane przez bory sosnowe z klasy "Vaccinio-Piceetea". Największą powierzchnię zajmują rozwijające się na glebach bielicowych i glejobielicowych wilgotne bory czernicowe ("Vaccinio myrtilli-Pinetum"). Na siedliskach umiarkowanie wilgotnych i na wydmach występują sosnowe bory brusznicowe ("Vaccinio vitis-idaeae-Pinetum"), a sporadycznie również bory chrobotkowe. W miejscach takich jak obniżenia między wydmami oraz w nieckach deflacyjnych z zalegającymi płytkimi warstwami torfów wysokich rozwijają się bory bagienne, rzadziej zaś prawie pozbawione drzew torfowiska wysokie.
Słabo reprezentowane po polskiej stronie granicy torfowiska rozwinęły się w formie kompleksów torfowisk niskich, przejściowych i wysokich w skrajnie wschodniej, białoruskiej części puszczy tworząc tam specyficzny typ krajobrazu. Ponadto na obszarze puszczy, wokół większych miejscowości znajdują się wylesione i użytkowane rolniczo tereny tradycyjnie zwane tam polanami, jedną z nich jest Polana Białowieska z Białowieżą pośrodku.
Hydrologia i klimat.
Puszcza Białowieska leży w dorzeczu Narwi i Bugu. Do głównych rzek puszczy zalicza się Narewkę, która zbiera wody ze wschodnich, centralnych i północnych obszarów Puszczy Białowieskiej i odprowadza je do Narwi. Najważniejsze dopływy Narewki to: Łutownia, Orłówka, Hwoźna, Braszcza i Jabłoniówka. Drugą co do wielkości rzeką jest Leśna Prawa, która zbiera wody z południowo-wschodniej części Puszczy Białowieskiej i odprowadza je do Bugu. Najważniejsze dopływy rzeki Leśnej to: Chwiszczej, Perebel i Przewłoka. Poza wyżej wymienionymi potokami, znajduje się tam szereg mniejszych strumieni i okresowych cieków w liczbie 78. W polskiej części Puszczy znajdują się trzy kompleksy sztucznych zbiorników wodnych: Topiło (16,7 ha), Białowieża (5 ha), Gnilec (3 ha).
Puszcza Białowieska leży w strefie klimatu umiarkowanego przejściowego, stosunkowo chłodnego i z dominacją wpływów kontynentalnych, w związku z czym w pewnych klasyfikacjach bywa on określany jako klimat leśny subkontynentalny strefy umiarkowanie chłodnej. Według danych z Białowieskiego Parku Narodowego średnia roczna temperatura powietrza w latach 1955–2001 wynosiła . Odnotowane temperatury mieściły się w zakresie od 34,5 do (rekord zimna w 1950 r.). Średnia ilość opadów wynosi 633 mm na rok, z czego większość w sezonie wegetacyjnym, który względem Polski zachodniej jest krótszy o miesiąc i trwa 205 dni. Zima natomiast jest długa, z pokrywą śnieżną utrzymującą się średnio ponad 92 dni.
Flora.
Rośliny zielne.
Spośród roślin Puszczy Białowieskiej najliczniejszą grupą są rośliny naczyniowe, jest ich co najmniej 1020 gatunków, co stanowi w przybliżeniu połowę flory Polski niżowej. Rosną również m.in. 54 gatunki wątrobowców "Marchantiophyta" oraz ponad 200 gatunków mchów "Bryophyta" – część z nich to relikty puszczańskie, których występowanie uzależnione jest od specyficznych warunków panujących w lasach naturalnych.
Do najliczniej reprezentowanych na terenie Puszczy rodzin roślin naczyniowych należą astrowate "Asteraceae" – 108 gat., trawy "Poaceae" – 85 gat., turzycowate "Cyperaceae" – 66 gat., różowate "Rosaceae" – 59 gat., bobowate "Fabaceae" – 54 gat., goździkowate "Caryophyllaceae" – 43 gat., trędownikowate "Scrophulariaceae" – 41 gat., jasnotowate "Lamiaceae" – 41 gat. i kapustowate "Brassicaceae" – 40 gatunków. Występuje też 19 gatunków paproci "Polypodiopsida", 7 gatunków skrzypów "Sphenophyta" i 6 gatunków widłaków "Lycopodiophyta".
Flora drzew liczy 26 gatunków w tym 21 liściastych i 5 szpilkowych. Wiele z nich przybiera na terenie Puszczy rzadko gdzie indziej spotykane rozmiary i pokrój.
Część spotykanych roślin osiąga tam granice swoich areałów geograficznych. Przykładami mogą być dwa gatunki drzewiaste, dąb bezszypułkowy "Quercus petraea" i występująca na pojedynczym stanowisku w białoruskiej części Puszczy jodła pospolita "Abies alba", osiągające tam północno-wschodnią granicę występowania.
Bogata flora Puszczy Białowieskiej obfituje w gatunki rzadkie, zagrożone i chronione. Jednymi z najcenniejszych są często reliktowe na terenie Polski taksony pochodzenia północnego takie jak fiołek torfowy "Viola epipsila", wełnianka delikatna "Eriophorum gracile", zimoziół północny "Linnaea borealis", brzoza niska "Betula humilis", wierzba borówkolistna "Salix myrtilloides", skalnica torfowiskowa "Saxifraga hirculus", wielosił błękitny "Polemonium caeruleum", gnidosz królewski "Pedicularis sceptrum-carolinum" czy niebielistka trwała "Sweertia perennis". Ciekawymi elementami flory Puszczy są też bogate populacje dwóch rzadkich gatunków paprotników – podejźrzona rutolistnego "Botrychium multiidum" i marunowego "Botrychium matricariifolium" oraz występowanie trzech gatunków chronionych dyrektywą siedliskową – sasanki otwatej "Pulsatilla patens", leńca bezpodkwiatkowego "Thesium ebracteatum" i rzepika szczeciniastego "Agrimonia pilosa".
Na terenie puszczy spotkać można też ponad 20 gatunków roślin z rodziny storczykowatych, niektóre z nich to: storzan bezlistny "Epipogium aphyllum", listera sercowata "Listera ovata", buławnik czerwony "Cephalanthera rubra", kruszczyk błotny "Epipactis palustris" i gółka długoostrogowa "Gymnadenia conopsea".
Około 40 procent gatunków roślin występujących w Puszczy Białowieskiej pojawiło się na skutek działalności człowieka – część spontanicznie, część natomiast została wprowadzona celowo lub zdziczała z upraw. Wśród obcych względem pierwotnej flory leśnej taksonów wyróżnić można gatunki zasiedlające przede wszystkim siedliska całkowicie przekształcone, np. rośliny segetalne porastające pola uprawne na wylesionych polanach puszczańskich oraz gatunki wnikające do ekosystemów naturalnych. W drugiej grupie liczne są apofity – taksony rodzimego pochodzenia, przenikające na sztuczne, stworzone przez człowieka mikrosiedliska, np. leśne drogi i ich pobocza. Na terenie Puszczy obecne są też gatunki obce geograficznie, zarówno pochodzące z innych rejonów kraju, jak i zawleczone lub celowo sprowadzone z odległych obszarów geograficznych. Do pierwszej grupy należą klon jawor ("Acer pseudoplatanus") i zawleczona z południa Polski turzyca drżączkowata ("Carex brizoides"), a do drugiej – gatunki inwazyjne, jak pochodzące z Ameryki Północnej klon jesionolistny ("Acer negundo"), dąb czerwony ("Quercus rubra") czy azjatycki niecierpek drobnokwiatowy ("Impatiens parviflora").
Drzewa.
W Puszczy Białowieskiej zachowały się ostatnie na nizinach północnopodlaskich fragmenty lasów o charakterze pierwotnym, występują też jednak drzewostany w mniejszym lub większym stopniu przekształcone oraz typowo antropogeniczne monokultury leśne. Najlepiej zachowane naturalne drzewostany cechują się wielkim bogactwem gatunkowym, współwystępowaniem okazów drzew w różnym wieku, złożoną strukturą przestrzenną (wiele warstw drzewostanu) oraz obfitością martwego drewna. Nadal zachodzą w nich na dużą skale naturalne procesy biologiczne, takie jak rotacja wykrotowa drzew powodująca wykluczanie najstarszych lub osłabionych okazów i umożliwiająca stopniowe odnawianie się lasu bez ingerencji człowieka.
Antropogeniczne drzewostany jednogatunkowe występują głównie w borach i są pozostałością nasadzeń w okresie międzywojennym i powojennym. Obecnie na właściwych siedliskach, leśnicy starają się przebudowywać drzewostany na rzecz lasów dębowych z udziałem lipy, klonu i wiązu, najbardziej zbliżonych składem gatunkowym do lasów pierwotnych Puszczy Białowieskiej.
Z terenu Puszczy Białowieskiej wykazano ponad 30 różnych zespołów leśnych i zaroślowych, ich dokładna liczba zależna jest jednak od szczegółowego ujęcia poszczególnych jednostek. Najszerzej rozpowszechnione są lasy grądowe reprezentujące zespół "Tilio-Carpinetum". Zajmują one blisko połowę powierzchni leśnej kompleksu i różnicują się na kilka zależnych od wilgotności i żyzności siedliska wariantów, niekiedy ujmowanych jako odrębne zespoły roślinne. Budowane głównie przez iglaste gatunki drzew zbiorowiska borowe zajmują natomiast 37 procent, a związane z podmokłymi terenami liściaste i mieszane lasy bagienne, w tym olsy i łęgi niecałe 15 procent powierzchni Puszczy. Zachowały się bardzo rzadkie w skali kraju zbiorowiska leśne, takie jak borealna świerczyna na torfie "Sphagno girgensohnii-Piceetum" czy dębniak turzycowy (zb. "Quercus robur-Carex elongata") – okresowo podtapiany las bagienny o typowym dla olsów kępowo-dolinkowym ukształtowaniu podłoża, ale z drzewostanem budowanym przez dorodne dęby szypułkowe "Quercus robur".
Wartościową cechą drzewostanów puszczańskich jest również zachowanie w wielu ich partiach naturalnej toposekwencji zbiorowisk roślinnych – ich wzajemnego układu w przestrzeni wymuszonego zróżnicowanymi warunkami siedliskowymi. Najlepiej jest to widoczne w dolinach cieków wodnych, gdzie można obserwować pasmowy układ różnych typów lasów począwszy od podtapianych łęgów po rozwijające się na suchych wyniesieniach bory sosnowe. Charakterystykę zbiorowisk leśnych Puszczy Białowieskiej określa powyższy diagram, zaś mozaikowy układ zbiorowisk leśnych zdjęcie obok.
Średni wiek drzewostanów w polskiej części Puszczy Białowieskiej znacząco różni się w zależności od sposobu użytkowania i ochrony terenu – w obszarze ochrony ścisłej Białowieskiego Parku Narodowego wynosi średnio 130 lat przy udziale drzewostanów ponad stuletnich na poziomie około 70 procent. W zagospodarowanej części kompleksu średni wiek drzewostanów wynosi 73 lata przy udziale lasów ponad stuletnich na poziomie około 30 procent.
Grzyby.
Puszcza białowieska, ze względu na duże zróżnicowanie siedlisk oraz zachowanie naturalnych, niezniekształconych przez gospodarkę leśną drzewostanów obfitujących w martwe drewno w różnym stanie rozkładu, uznawana jest za jedną z najważniejszych ostoi grzybów na kontynencie europejskim. Występują liczne ginące relikty puszczańskie, a także duża grupa gatunków borealno-górskich i borealnych, często w różny sposób związanych z obecnością na tym terenie świerka. Pomimo niepełnych do tej pory badań szacuje się, że rośnie około 4000 gatunków grzybów, w tym 1500–2000 gatunków grzybów wielkoowocnikowych. Pełnią one niezmiernie ważną rolę ekosystemową wchodząc w mikoryzę z drzewami oraz rozkładając martwą materie organiczną. Występuje tam również około 400 gatunków porostów.
Grzyby wielkoowocnikowe.
Na terenie Puszczy Białowieskiej występują przedstawiciele różnych grup ekologicznych makrogrzybów. Bardzo cennymi z punktu widzenia ochrony bioróżnorodności grupami są zasiedlające martwe drewno grzyby nadrewnowe oraz występujące na żywych drzewach grzyby nadrzewne. Ponadto wyróżnić można naziemne gatunki mikorytyczne i saprofityczne, gatunki naściółkowe (np. rozkładający ogonki liściowe liści klonów "Lanzia luteovirescens"), pasożyty roślin i innych grzybów, gatunki pirofilne zasiedlające węgiel drzewny w miejscach dawnych ognisk lub pożarów, a także gatunki rozkładające owocniki innych grzybów oraz odchody zwierzęce (najliczniej występujące na odchodach żubrów – co najmniej 38 gat.).
Spośród wykazanych z terenu Puszczy grzybów wielkoowocnikowych blisko 400 figuruje na polskiej czerwonej liście grzybów zagrożonych, w tym 130 gatunków jako wymierające, 90 jako narażone na wymarcie, a 144 jako rzadkie. Występuje między innymi skrajnie rzadki i znany tylko z trzech stanowisk na świecie kolcowniczek białowieski opisany z terenu Białowieskiego Parku Narodowego w 1965 roku. Ze względu na niezwykłe warunki środowiskowe na terenie Puszczy spotkać można też około 200 gatunków nie występujących nigdzie indziej w Polsce. Są to między innymi związany z martwym drewnem wiązów żyłkowiec różowawy "Rhodotus palmatus," rosnący na martwym drewnie świerkowym oranżowiec bladożółty "Pycnoporellus alboluteus", jamkówka białobrązowa "Antrodia albobrunnea", pierwoząb świerkowy "Protohydmum piceicolum", jamkówka brudna "Antrodia sordida", skórkobłonka biaława "Amylocorticium cebennense", strzępkoząb kolczastoporowaty "Hyphodontia latitans", ciemnoskórnik północny "Boreostreum radiatum", woszczyneczka wielkopora "Ceriporiopsis subvermispora" i drobnoporek łzawiący "Oligoporus guttulatus". Wiele z nich zachowało się już tylko na terenach wyłączonych z gospodarki leśnej.
Na terenie Puszczy występują też liczne chronione, ale szerzej rozsiedlone w Polsce gatunki, np. czarka szkarłatna "Sarcoscypha cocinea", wachlarzowiec olbrzymi "Meripilus giganteus", ozorek dębowy "Fistulina hepatica", żagwica listkowata "Grifola frondosa", siedzuń sosnowy "Sparassis crispa", żagiew wielogłowa "Polyporus umbellatus", pniarek różowy "Fomitopsis rosea", soplówka bukowa "Hericium coralloides" oraz wytwarzające efektowne owocniki taksony z rodzaju gwiazdosz – czteropromienny "Geastrum quadrifidum", długoszyjkowy "G. pectinatum", potrójny "G. triplex", brodawkowaty "G. corollinum" i frędzelkowany "G. fimbriatum". Na obszarze Puszczy odnaleziono też stanowiska miękusza szafranowego "Hapalopilus croceus" i lepkozęba brązowawego "Gloiodon strigosus", gatunków do niedawna uznawanych za wymarłe w Polsce.
Oprócz taksonów rzadkich i chronionych w Puszczy rosną również liczne gatunki pospolitych grzybów jadalnych, są to między innymi borowik szlachetny "Boletus edulis", podgrzybek brunatny "Xerocomus badius", pieprznik jadalny "Cantharellus cibarius", mleczaj rydz "Lactarius deliciosus", opieńka miodowa "Armillaria mellea" czy różne gatunki koźlarzy "Leccinum" ssp., a także wiele gatunków trujących grzybów kapeluszowych.
Porosty.
Biota porostów Puszczy Białowieskiej liczy około 400 gatunków i uznawana jest za modelową dla obszarów leśnych Środkowej Europy. Obejmuje ona wiele rzadkich i ginących taksonów reliktowych z których część ma tam jedyne w kraju stanowiska.
Liczną i obfitującą w rzadkie gatunki grupę stanowią rozwijające się na martwym drewnie porosty epiksyliczne oraz porastające korę drzew porosty epifityczne. Często wykazują one dużą wybiórczość względem zasiedlanego gatunku drzewa, jak i rodzaju lasu. Dla ich ochrony konieczne jest zachowanie zasobów martwego drewna – w tym stojących martwych drzew oraz złomów, specyficznych warunków mikroklimatycznych typowych dla drzewostanów naturalnych oraz starych żywych drzew, których kora posiada inną strukturę (głębokie spękania) i właściwości chemiczno-fizyczne niż młodsze okazy tych samych gatunków. Na siedliskach piaszczystych, między innymi w suchych borach sosnowych, znaczącą rolę odgrywają również porosty naziemne. Głazy narzutowe, wychodnie skalne oraz sztuczne podłoża, takie jak betonowe konstrukcje, czy otynkowane budynki zasiedlane mogą być natomiast przez porosty naskalne.
Co najmniej od połowy XX wieku na terenie Puszczy obserwuje się zanikanie wielu gatunków porostów. Lokalnie może być ono skutkiem przekształceń drzewostanów związanych z gospodarką leśną, w skali całego kompleksu prawdopodobnie jest wynikiem wzrostu szkodliwego dla tych organizmów zanieczyszczenia powietrza. W Puszczy wyginęło między innymi 7 gatunków z rodzaju włostka "Bryoria" oraz 23 gatunki z rodzaju brodaczka "Usnea", w tym obserwowana do lat pięćdziesiątych XX wieku brodaczka najdłuższa "Usnea longissima", wytwarzająca tam niegdyś plechy nawet metrowej długości. Także obecnie stwierdza się stopniowe wycofywanie się kolejnych gatunków. Przykładami mogą być zmniejszanie liczebności oraz żywotności okazów granicznika płucnika "Lobaria pulmonaria" czy zanikanie populacji czasznika modrozielonego "Icmadophila ericetorum", który jeszcze pod koniec XIX wieku pospolicie porastał martwe kłody dębowe, a dziś znany jest jedynie z dwóch stanowisk w Białowieskim Parku Narodowym.
Fauna.
Fauna Puszczy Białowieskiej należy do najliczniejszej i najbardziej zróżnicowanej w kraju w stosunku do zajmowanej powierzchni. Swoistymi jej cechami są; bogactwo rzadko spotykanych gdzie indziej gatunków reliktowych, współwystępowanie taksonów wywodzących się z różnych obszarów geograficznych oraz liczny udział należących do wielu grup systematycznych drapieżników, pasożytów i parazytoidów regulujących działanie ekosystemów.
Stwierdzono (do roku 2008) obecność gatunków, a szacuje się, że całość fauny Puszczy przekracza 21 tys. gatunków. Najmniej poznaną grupą zwierząt są bezkręgowce, stanowiące ponad 95% gatunków występujących w Puszczy Białowieskiej. Stwierdzono 59 gatunków ssaków (ponad 70% fauny Polski niżowej), ok. 260 ptaków w tym ok. 240 gniazdujących (gdzie 8 gatunków stanowi ponad 10% liczebności populacji krajowej), 7 gadów, 12 płazów, 29 ryb, 2 bezżuchwowców, 20 pijawek, 9482 owadów oraz 331 pająków.
Obecnie, w związku z postępującym obniżaniem się poziomu wód gruntowych, zanikają siedliska wilgotne i bagienne. Tym samym gatunki zwierząt związane z siedliskami wilgotnymi są narażone na spadek liczebności i wyginięcie. Podobnie jest w przypadku gatunków związanych z martwym drewnem, którego zasoby ulegają redukcji na terenach, gdzie prowadzi się gospodarkę leśną.
Ssaki.
Na terenie Puszczy Białowieskiej żyje 60 gatunków ssaków, co stanowi ponad 70 procent fauny niżowej Polski w obrębie tej grupy. 33 gatunki podlegają w Polsce ochronie prawnej, a 12 figuruje w Polskiej czerwonej księdze zwierząt. Współwystępują gatunki typowe dla różnych stref klimatycznych i rejonów geograficznych. Najliczniejsze są ssaki strefy umiarkowanej oraz ssaki zasiedlające jednocześnie strefy umiarkowaną i borealną. Mniej liczna jest grupa szeroko rozprzestrzenionych gatunków holarktycznych oraz grupa gatunków strefy umiarkowanej południowej, której przedstawiciele występują w pobliżu północnej granicy swojego zasięgu. Najmniej liczne są gatunki typowo borealne, synantropijne i obce.
„Wizytówką” Puszczy Białowieskiej jest żubr "Bison bonasus", którego stada w tamtejszych lasach są największą dziko żyjącą populacją na świecie. W polskiej części puszczy w 2011 roku odnotowano 473, natomiast w 2012 roku 481 osobników – w tym 58 zeszłorocznych cieląt, co stanowi najwyższą liczebność od czasu przywrócenia gatunku naturze. Wśród ssaków kopytnych, poza żubrem, spotyka się jelenie "Cervus elaphus", sarny "Capreolus capreolus", dziki "Sus scrofa" oraz nieliczne obecnie łosie "Alces alces".
Występują tam też duże drapieżniki – ryś euroazjatycki "Lynx lynx" oraz wilk szary "Canis lupus". Silnie izolowana populacja pierwszego z nich obejmuje zaledwie 25 do 30 osobników, z których 14–30 osobników zamieszkuje polską część kompleksu. Zagęszczenie populacji wilka na terenie Puszczy Białowieskiej wynosi 2–4 osobniki na 100 kilometrów kwadratowych, a typowa wataha liczy 4–5 osobników, choć obserwowano stada składające się nawet z 10 wilków. Po polskiej stronie granicy bytuje od 18–21 osobników, w czterech odrębnych watahach (w poszczególnych watahach liczebności to: 6, 5–6, 4–6 i 3). Drugim rodzimym przedstawicielem psowatych w lokalnej faunie jest polujący głównie na granicy lasu i terenów otwartych lis pospolity "Vulpes vulpes". Najliczniejszym, ale też najmniejszym drapieżnikiem Puszczy jest łasica pospolita "Mustela nivalis", występująca tam w dwóch podgatunkach. Do rodziny łasicowatych zaliczają się również inne żyjące tam gatunki – gronostaj europejski "Mustela erminea", tchórz zwyczajny "Mustela putorius", kuna leśna "Martes martes", zamieszkująca wyłącznie okolice siedzib ludzkich kuna domowa, związana z rzekami wydra europejska "Lutra lutra" (10–20 os. w polskiej części) oraz borsuk europejski "Meles meles" (50–100 os. w polskiej części). Białowieskie borsuki zajmują największe ze wszystkich zbadanych w Europie terytoria – średnio 12,8 kilometra kwadratowego. Do drapieżników należą również jedyne obce i inwazyjne gatunki ssaków spotykane na terenie Puszczy – norka amerykańska "Neovison vison" i jenot azjatycki "Nyctereutes procyonoides".
Zajęczaki reprezentowane są przez dwa gatunki – zająca bielaka "Lepus timidus" (rzadki na terenie puszczy) i zająca szaraka "Lepus europaeus". Pierwszy z wymienionych jest gatunkiem typowo borealnym, który w Puszczy Białowieskiej występuje na południowo-zachodnim kresie zasięgu, prawdopodobnie jako relikt epoki lodowcowej.
Najliczniejszą w Puszczy Białowieskiej grupą ssaków są gryzonie (19 gatunków). Pod względem liczebności w zbiorowiskach leśnych dominują nornica ruda "Myodes glareolus" i mysz leśna "Apodemus flavicollis". Warto wymienić również trzy nadrzewne gatunki z rodziny popielicowatych – popielicę "Glis glis", koszatkę leśną "Dryomys nitedula" i orzesznicę "Muscardinus avellanarius", a także smużkę leśną "Sicista betulina", czy wiewiórkę pospolitą "Sciurus vulgaris". W pobliżu zbiorników wodnych występują nornik północny "Microtus oeconomus", karczownik ziemnowodny "Arvicola amphibius" oraz badylarka "Micromys minutus." Ważnym, kluczowym gatunkiem kształtującym stosunki wodne i co za tym idzie funkcjonowanie ekosystemów jest największy krajowy gryzoń – bóbr europejski "Castor fiber", którego liczebność w polskiej części Puszczy ocenia się na 60–90 osobników. Tereny trawiaste zamieszkują również nornik bury "Microtus agrestis," darniówka pospolita "Microtus subterraneus "czy też" "mysz polna "Apodemus agrarius". Obcymi gatunkami zawleczonymi przez człowieka są natomiast: piżmak "Ondatra zibethicus", mysz zaroślowa "Apodemus sylvaticus" oraz nornik zwyczajny "Microtus arvalis". Zabudowania w obrębie osad puszczańskich zamieszkują dwa gatunki typowo synantropijne (również obce dla lasów Puszczy) – mysz domowa "Mus musculus" oraz szczur wędrowny "Rattus norvegicus".
Ssaki owadożerne reprezentowane są przez 8 gatunków. Występują trzy gatunki ryjówek, w tym ryjówka malutka "Sorex minutus", będąca najmniejszym ssakiem w faunie Polski oraz ryjówka aksamitna "Sorex araneus", najliczniejsza ze wszystkich na terenach leśnych. Trzeci gatunek – ryjówka średnia "Sorex caecutiens", jest gatunkiem borealnym, posiadającym tam jedyne w Polsce, znacznie przesunięte na południe względem swojego zwartego areału, stanowisko. Podobnie jak zając bielak jest ona uznawana na tym terenie za relikt postglacjalny. W bliskości cieków wodnych licznie występują przedstawiciele dwóch jadowitych gatunków – rzęsorka rzeczki "Neomys fodiens" i rzęsorka mniejszego "Neomys anomalus". Listę ssaków owadożernych żyjących na terenie puszczy dopełniają zębiełek białawy "Crocidura leucodon", kret europejski "Talpa europaea" oraz jeż wschodni "Erinaceus roumanicus".
Wśród trzynastu zamieszkujących Puszcze Białowieską gatunków nietoperzy najliczniej spotykane w lasach są borowiec wielki "Nyctalus noctula" oraz nocek rudy "Myotis daubentonii". Na szczególną uwagę zasługują również mopek zachodni "Barbastella barbastellus", gatunek uznany w skali kontynentu za narażony na wyginięcie, a także zamieszkujący dziuple w starych drzewostanach borowiaczek "Nyctalus leisleri", którego liczebność w polskiej części kompleksu przekracza tysiąc osobników. Gatunek ten w Puszczy Białowieskiej wykazuje daleko idącą wybiórczość do zajmowanych kryjówek. Najczęściej zasiedla wysoko położone, głębokie dziuple o wąskich otworach wlotowych i dobrych warunkach termicznych. Zdecydowanie preferowane są stare, ponad 160-letnie i zamierające drzewa, przede wszystkim dęby i jesiony. Inne gatunki, które można spotkać w lasach oraz w domostwach, jak i w naturalnych jaskiniach to: nocek Natterera "Myotis nattereri", nocek Brandta "Myotis brandtii", nocek łydkowłosy "Myotis dasycneme, "karlik większy "Pipistrellus nathusii, "karlik drobny "Pipistrellus pygmaeus," mroczek posrebrzany "Vespertilio murinus", mroczek pozłocisty "Eptesicus nilsonii "oraz" "gacek brunatny "Plecotus auritus". Mroczek późny "Eptesicus serotinus "jest gatunkiem, który wybiera jako kryjówki wyłącznie zabudowania ludzkie, a dawniej naturalne jaskinie. Potwierdzono także pojedyncze stwierdzanie gacka szarego" Plecotus austriacus" na terytorium Puszczy Białowieskiej.
Niegdyś na terenie Puszczy Białowieskiej występowały wytępione pod koniec XIX wieku drapieżniki – niedźwiedź brunatny "Ursus arctos" i żbik europejski "Felis silvestris" oraz zanikła na początku XX wieku norka europejska "Mustela lutreola", której białowieska populacja była jedną z ostatnich na terenie Polski. Żyły tam również już wymarłe gatunki – tur "Bos primigenius" (wymarły na terenie Puszczy Białowieskiej w XVI wieku. Ostatni osobnik padł z przyczyn naturalnych na terenie Polski w Puszczy Jaktorowskiej w 1627 roku) oraz tarpan "Equus gmelini "(gatunek ten najdłużej przetrwał w stanie dzikim właśnie w rejonie Puszczy Białowieskiej. W 1780 lub 1786 roku ostatnie tarpany zostały odłowione i umieszczone w zwierzyńcu hrabiów Zamoyskich koło Biłgoraja. Kiedy jednak w 1806 roku trzeba było zamknąć posiadłość, przekazano je lokalnym rolnikom, gdzie wymieszały się z udomowionymi końmi). Juliusz Karol Holte von den Brincken w książce pod tytułem "„Mémoire déscriptif sur la Forêt, imperériale de Białowieża en Lituanie” "stwierdza, iż na terenie Puszczy, aż do XIX wieku występowały rosomak tundrowy "Gulo gulo", soból tajgowy "Martes zibellina "oraz polatucha syberyjska "Pteromys volans". Informacje te nie zostały jeszcze potwierdzone.
Ptaki.
Puszcza Białowieska ze względu na walory ornitologiczne jest europejską ostoją ptaków (E31) oraz obszarem specjalnej ochrony ptaków sieci Natura 2000. Ochroną wynikającą z postanowień I załącznika dyrektywy ptasiej objętych jest tam co najmniej 45 gatunków (wymagana ochrona siedlisk), zaś 12 gatunków figuruje w Polskiej czerwonej księdze zwierząt. Wielkim atutem awifauny puszczy jest występowanie najlepiej wykształconego w Europie, najbogatszego w gatunki zgrupowania ptaków typowo leśnych (w tym dziewięciu gatunków dzięciołów) oraz naturalne, niezaburzone wpływem człowieka zachowania lęgowe (np. gniazdowanie jerzyków w dziuplach drzew).
Spis gatunków oraz ich liczebność wg tzw. Dyrektywy ptasiej na podstawie opracowania zbiorczego NATURA 2000 oraz opracowania E. Pugacewicza "Ptaki lęgowe Puszczy Białowieskiej" (1997) znajdują się w tabeli po prawej.
W okresie lęgowym obszar Puszczy Białowieskiej zasiedlają m.in.: muchołówka białoszyja "Ficedula albicollis" – powyżej 50% populacji krajowej (&lt; 5 tys. par w P. Białowieskiej), orzełek włochaty "Hieraaetus pennatus" (1 para) – powyżej 50% populacji krajowej, dzięcioł białogrzbiety "Dendrocops leucotos" (115-130 par), – 15–40% populacji krajowej, lelek "Caprimulgus europaeus" (250–280) – 6–25% populacji krajowej, sóweczka "Glaucidium passerinum" (80–100 par) – 15% populacji krajowej, dzięcioł trójpalczasty "Picoides tridactylus" (60–80 par) i muchołówka mała "Ficedula parva" – powyżej 10% populacji krajowej (&lt; 1 tys. par), i dalej; dzięcioł średni "Dendrocopos medius" – 7% (1100–1300 par), trzmielojad "Pernis apivorus" – 4–8% (90–120 par), bocian czarny "Ciconia nigra" (10–12 par), orlik krzykliwy "Aquila pomarina" (30–35 par), jarząbek "Bonasa bonasia" – 4% (1,6–1,8 tys. par) i włochatka "Aegolius funereus" – 1–3% (30–50 par).
W białoruskiej części puszczy występują zagrożona wyginięciem wodniczka "Acrocephalus paludicola" oraz zanikły po polskiej stronie granicy głuszec "Tetrao urogallus". Po włączeniu do puszczy oddz. 382, bagiennego użytku ekologicznego (Górniańskie Łąki), można powiedzieć, że wodniczka występuje też w Puszczy Białowieskiej
W Puszczy osiągają swoje granice występowania (zasięgu) łabędź krzykliwy "Cygnus cygnus" (granica południowa), sóweczka "Glaucidium passerinum," wójcik (granica południowo-zachodnia), pełzacz ogrodowy "Certhia brachydactyla" i zniczek "Regulus ignicapillus" (granica północno-wschodnia), zaś orzełek włochaty, kląskawka i muchołówka białoszyja zasiedla północną granicę swego zasięgu.
Płazy, gady i ryby.
Fauna płazów Puszczy obejmuje 12 gatunków. Płazy ogoniaste reprezentują traszka zwyczajna "Lissotriton vulgaris" i traszka grzebieniasta "Triturus cristatus". Płazy bezogonowe to – rzekotka drzewna "Hyla arborea "występująca głównie w lasach, preferujące ląd grzebiuszka ziemna "Pelobates fuscus", ropucha szara "Bufo bufo", ropucha zielona "Pseudepidalea viridis" i ropucha paskówka "Epidalea calamita, "a także wiele gatunków żab: kumak nizinny "Bombina bombina", żaba trawna "Rana temporaria", żaba moczarowa "Rana arvalis", żaba jeziorkowa "Rana lessonae" i żaba śmieszka "Rana ridibunda". W Puszczy Białowieskiej występuje również płodny mieszaniec żaby jeziorkowej oraz żaby śmieszki, jest to żaba wodna "Rana "kl. "esculenta."
Fauna gadów Puszczy Białowieskiej obejmuje 7 gatunków, z których jedynie dwa – zaskrońca zwyczajnego "Natrix natrix" oraz jaszczurkę żyworodna "Zootoca vivipara" – uznaje się za dość pospolite na tym terenie. Rzadziej spotykanymi gadami są jaszczurka zwinka "Lacerta agilis", padalec zwyczajny "Anguis fragilis", żmija zygzakowata "Vipera berus" oraz dwa gatunki wpisane do Polskiej czerwonej księgi zwierząt – gniewosz plamisty "Coronella austriaca" i żółw błotny "Emys orbicularis".
Ichtiofauna wolno płynących rzek, rozlewisk i sztucznych zbiorników na terenie Puszczy liczy 29 gatunków ryb promieniopłetwych i 2 gatunki bezżuchwowców. Występują objęte w Polsce ochroną minóg ukraiński "Eudontomyzon mariae", minóg rzeczny "Lampetra fluviatilis "należące do bezżuchwowców, oraz należące do ryb promieniopłetwych koza pospolita "Cobitis taenia", piskorz "Misgurnus fossilis, "śliz pospolity "Barbatula barbatula, "głowacz pręgopłetwy" Cottus poecilopus" oraz składająca ikrę w muszlach małży różanka "Rhodeus sericeus". Obecne są też inne rodzime gatunki ryb – krąp "Blicca bjoernca", płoć "Rutilus rutilus", wzdręga "Scardinius erythrophthalmus," ukleja "Alburnus alburnus", leszcz "Abramis brama", brzana "Barbus barbus", lin "Tinca tinca, "kleń "Leuciscus cephalus, "słonecznica "Leucaspius delineates, "kiełb" Gobio gobio", jaź" Leuciscus idus", jelec europejski "Leuciscus leuciscus", sum europejski "Silurus glanis", szczupak pospolity "Esox lucius", okoń "Perca fluviatilis", jazgarz "Gymnocephalus cernuus", węgorz europejski "Anguilla anguilla", miętus pospolity "Lota lota, "ciernik "Gasterosteus aculeatus";" "oraz introdukowane do sztucznych zbiorników wodnych gatunki obce – tołpyga pstra "Hypophthalmichthys nobilis, "karp" Cyprinus carpio, "karaś złocisty "Carassius auratus, "karaś pospolity "Carassius carassius" oraz sumik karłowaty "Ameiurus nebulosus".
Bezkręgowce.
Niezwykle bogaty jest świat bezkręgowców Puszczy Białowieskiej. Przykładowo występujące tam chrząszcze i motyle reprezentują po 51%, ważki 69%, sieciarki 48%, a prostoskrzydłe 49% fauny krajowej, natomiast liczba gatunków motyli i chrząszczy stwierdzonych na terenie puszczy jest większa niż liczba leśnych gatunków tych owadów w całej Szwecji. Stwierdza się na tym terenie występowanie dużej grupy taksonów borealnych oraz borealno-górskich, a dla wielu gatunków stanowiska w Puszczy Białowieskiej wyznaczają obecnie ich południową, północną, zachodnią lub wschodnią granice występowania. Wiele gatunków, zwłaszcza saprofitycznych, ma tam jedyne lub jedne z nielicznych stanowisk w Europie, dlatego teren Puszczy Białowieskiej uznaje się za ostoje bioróżnorodności owadów ważną z punktu widzenia całego kontynentu.
Podobnie jak w przypadku grzybów wiele z występujących tam gatunków owadów, zwłaszcza chrząszczy, zalicza się do reliktów puszczańskich. Jest to możliwe dzięki unikalnym jak na warunki europejskich lasów zasobom martwego drewna oraz starych i dziuplastych drzew. Najwięcej takich reliktów występuje w grupie zwierząt ściśle związanych z martwym drewnem, zwłaszcza tym o dużych gabarytach, a nie np. wśród tych, które żyją na drzewach żywych czy leśnej roślinności zielnej. Przykładowo, spośród 120 gatunków chrząszczy kózkowatych, stwierdzonych w Puszczy Białowieskiej, aż 46 to relikty. O unikalnym charakterze lokalnej fauny mogą świadczyć też badania przeprowadzone w 2004 na 135 wytypowanych drzewach różnych gatunków posiadających wewnętrzne próchnowiska. W ich trakcie do pułapek odłowiono m.in. nieco ponad 100 gatunków chrząszczy uważanych za relikty lasów pierwotnych lub rzadkości faunistyczne. Udział takich elementów w zgrupowaniach próchnojadów jest stosunkowo najwyższy w ściśle chronionych drzewostanach Białowieskiego Parku Narodowego, niższy jest natomiast w zagospodarowanej części kompleksu.
Na terenie Puszczy występuje też duża liczba mikofagów – często silnie wyspecjalizowanych gatunków zasiedlających owocniki grzybów. Ważną z punktu widzenia ekologii lasu, ale słabo opracowaną faunistycznie grupą są liczne pasożyty owadów, płazów, gadów, ptaków i ssaków. Oprócz bezkręgowców typowo leśnych występują też gatunki związane z naturalnymi (np. torfowiska), półnaturalnymi (np. łąki kośne) czy zupełnie sztucznymi (np. pola uprawne, tereny kolejowe, składnice drewna) terenami otwartymi. Część z nich to gatunki obce względem pierwotnej fauny Puszczy, inne obecnie wykorzystują wylesione przez człowieka fragmenty terenu tak jak niegdyś wykorzystywały naturalnie powstające luki w drzewostanach.
Ważnym elementem bioróżnorodności owadów na terenie Puszczy Białowieskiej są chrząszcze. Do tej pory stwierdzono ich około 3400 gatunków, z czego 1000 to organizmy związane z martwym drewnem, na przykład nie występujące w Polsce nigdzie indziej bogatek wspaniały "Buprestis splendens" i rozmiazg kolweński "Pytho kolwensis", gatunki zagrożone przez gospodarkę leśną i usuwanie martwych drzew poza granicami Obszaru Ochrony Ścisłej Białowieskiego Parku Narodowego.
Ciekawą grupę stanowią wyspecjalizowane gatunki rozwijające się w dziuplach starych drzew, np. pachnica dębowa "Osmoderma eremita", kwietnica okazała "Protaetia aeruginosa" czy tęgosz rdzawy "Elater ferrugineus". Występują też sztandarowe, łatwo rozpoznawalne gatunki związane z żywymi drzewami, w tym jelonek rogacz "Lucanus cervus" i kozioróg dębosz "Cerabyx cerdo", liczne gatunki wodne – w tym chronione w Polsce pływak szerokobrzeżek "Dytiscus latissimusi" i kreślinek nizinny "Graphoderus bilineatus", rzadkie i pochodzące ze strefy tajgi gatunki torfowiskowe (głównie we wschodniej, białoruskiej części kompleksu), a także przedstawiciele innych grup ekologicznych.
W lasach Puszczy Białowieskiej bytują jedyna aktualnie obserwowana na świecie populacja chrząszcza opiętka białowieskiego, oraz jedyna w środkowej Europie populacja gatunku "Lacon conspersus" z rodziny sprężykowatych. W XIX wieku odłowiono tam także dwa z trzech zaobserwowanych w Polsce okazów skrajnie rzadkiego w całym swoim zasięgu geograficznym pilnicznika fiołkowego "Limoniscus violaceus", a w 1967 roku odnaleziono jedyne potwierdzone poza Japonią stanowisko gatunku "Lopheros lineatus".
Wykazano stąd jedyne w kraju stanowiska między innymi takich gatunków chrząszczy jak łada Jelskiego "Lasconotus jelskii", goleńczyk szczupły "Rhacopus attenuatus", listwiaczek Chłodkowskiego "Carphoborus cholodkovskyi", rytownik Saalasa "Pityogenes saalasi", korniczek Starka "Orthotomicus starki", rozpylak zielonawy "Acmaeops angusticollis", średzinka "Mesosa myops", zgrubek zawilcowy "Evodinus borealis", "Otho sphondyloides", "Catapion koestlini" i pogdatunku "Alosterna erythropus ingrica" oraz najprawdopodobniej ostatnie zachowane w Polsce populacje podrywka szerokogrzbietego "Aulonothroscus laticollis", konarka tajgowego "Phryganophilus ruficollis" i wyżłobika dębowca "Gasterocercus depressirostris".
Na terenie Puszczy Białowieskiej stwierdzono dotąd występowanie ponad 1600 gatunków motyli, a zakłada się możliwość wykazania 250 dalszych. Najliczniej reprezentowane są rodziny sówkowatych, miernikowcowatych i zwójkowatych.
Różnorodność siedlisk sprawia, że występują zarówno gatunki typowo puszczańskie takie jak rozwijający się w butwiejącym drewnie mól borowiaczek "Scardia boletella", preferujące obrzeża drzewostanów (np. przeplatka maturna "Euphydryas maturna"), związane z otwartymi torfowiskami (np. piórolotek bagniczek "Buckleria paludum"), jak i gatunki wilgotnych łąk (np. przeplatka aurinia "Euphydryas aurinia"; jedna z największych populacji w Polsce) oraz ekosystemów kserotermicznych (np. niedźwiedziówka dwórka "Hyphoraia aulica"). Teren ten uznaje się za ważny dla zachowania w skali kraju rzadkich i zagrożonych gatunków motyli, jak dostojka eunomia, wstęgówka bagienka, błyszczka zosimi, modraszek bagniczek czy szlaczkoń torfowiec. Występują też szlaczkoń szafraniec, witalnik węgliniak, modraszek eros, niekrocz bagniczak, strzępotek hero, niepylak mnemozyna, czerwończyk fioletek, czerwończyk nieparek czy myrmekofilny modraszek arion. Ponadto zachowało się tam ostatnie czynne w Polsce stanowisko przylepka brodacznika "Alcis jubata", motyla z rodziny miernikowcowatych, którego gąsienice żerują na ginących porostach z rodzaju brodaczka.
Potwierdzona obecnie fauna błonkówek Puszczy Białowieskiej liczy nieco ponad 2000 gatunków, przy czym zakłada się możliwość odnalezienia podobnej liczby kolejnych. Pierwszym odnotowanym gatunkiem jest dzika pszczoła miodna "Apis mellifera" wzmiankowana stąd już w XVI wieku. Najbogatszą, ale też słabo poznaną grupą są owadziarki reprezentowane przez ponad 1400 taksonów. Występują też liczne rośliniarki (228 gatunków) oraz żądłówki (około 360 gatunków), w tym m.in. grzebaczowate (106 gat.), mrówkowate (46 gat.), pszczołowate (29 gat.) i osowate (10 gat.). Na terenie Puszczy stwierdzono występowanie blisko 1800 gatunków muchówek. Podobnie jak w przypadku wcześniej omówionych błonkówek, jest to grupa słabo zbadana faunistycznie, a rzeczywista liczba występujących tam taksonów może być ponad dwukrotnie większa. Stwierdzono populacje m.in. zagrożonych gatunków z Polskiej czerwonej księgi zwierząt, w tym związanych z butwiejącym drewnem "Xylomyia maculata" i "Brachymyia floccosa", pasożytującej na gąsienicach dużych gatunków motyli rączycy wielkiej "Tachina grossa", czy rozwijającego się głównie w owocnikach huby pospolitej hubowca osowiaka "Keroplatus tipuloides". Jest tam jedyne w Polsce stanowisko łowika "Laprhia vulpina". Na terenie Puszczy aż 11 razy zaobserwowano wędrówkę plenia tworzonego przez larwy muchówek z rodziny ziemiórkowatych.
W Puszczy Białowieskiej odnaleziono 60 z 74 występujących w Polsce gatunków ważek. Jednym z nich jest zasiedlająca śródleśne, bogate w gnijące liście olszy zbiorniki wodne ważka żółta "Libellula fulva". Występuje też dziewięć gatunków figurujących na Czerwonej liście zwierząt ginących i zagrożonych w Polsce. Są to krytycznie zagrożona łątka zielona "Coenagrion armatum", zagrożona iglica mała "Nehalennia speciosa", narażona na wyginięcie miedziopierś północna "Somatochlora arctica", a także żagnica zielona "Aeshna viridis", żagnica torfowa "Aeshna juncea", żagnica torfowcowa "Aeshna subarctica", lecicha południowa "Orthetrum brunneum", zalotka spłaszczona "Leucorrhinia caudalis" i zalotka białoczelna "Leucorrhinia albifrons". Na terenie Puszczy odnaleziono najdalej w kraju wysunięte na północ stanowisko rozrodu husarza wędrownego "Hemianax ephippiger", gatunku zalatującego w niektórych latach do Polski z południa Europy.
Ciekawymi elementami entomofauny Puszczy Białowieskiej są złotook "Chrysopa dasyptera", reliktowy gatunek puszczański o ograniczonym zasięgu, którego pozostałe znane stanowiska w okolicach Sankt Petersburga i w południowej Finlandii oddalone są o około tysiąc kilometrów, oraz piewik tajgowy "Aphrophora similis", poza Białowieskim Parkiem Narodowym i kotliną Biebrzy nie występujący nigdzie indziej w Europie.
Ochrona przyrody.
Tradycja ochrony i dawne użytkowanie.
Tereny Puszczy Białowieskiej podlegają ochronie co najmniej od początku XV wieku. Początkowo nie była to jednak ochrona podyktowana względami przyrodniczymi, ale praktycznymi i reprezentacyjnymi – lasy puszczy stanowiły wyłączne tereny łowieckie książąt litewskich i królów Polski, a głównym przedmiotem troski były zasoby grubej zwierzyny, zwłaszcza żubra. System ochrony, poza ograniczeniami łowieckimi, opierał się na istnieniu „ostępów zwierzynnych” wyłączonych z jakiejkolwiek gospodarki i zarezerwowanych dla polowań monarszych oraz „przechodów zwierzynnych” łączących ostępy i odpowiadających dzisiejszej definicji korytarzy ekologicznych. W 1639 roku w Puszczy Białowieskiej wydzielonych było łącznie 137 ostępów, a najważniejszym w tym okresie przechodem był „przechód wielki zwierzynny koło rzeki Jasiołdy przez mosty Żołobate” łączący lasy białowieskie z nieistniejącą już Puszczą Łyskowską. Przestrzegania praw związanych z ochroną puszczy strzegły dobrze zorganizowane służby leśne. Już w XV wieku funkcjonowała tam osoka, a w późniejszych czasach powołano też odrębne formacje – strzelców i strażników.
Dostęp do zasobów Puszczy był ściśle regulowany. Mieszkańcy najbliżej położonych przypisanych do niej administracyjnie osad mogli za coroczną opłatą pobierać z lasów martwe drewno na opał, drewno na własne cele gospodarcze, zbierać grzyby, owoce i inne pożytki oraz wypasać bydło. Istniały również „prawa wchodowe” – przywileje osobiście nadawane przez króla wybranej szlachcie, duchowieństwu i miejscowościom. Uprawniały one do korzystania z konkretnego fragmentu puszczy w określony sposób – najczęściej przez koszenie łąk, zakładanie barci lub łowienie ryb w rzekach.
W 1559 roku na terenie Puszczy obowiązywały 44 wchody szlacheckie, miejskie, kościelne i cerkiewne. Zlokalizowane były one głównie w jej południowej i wschodniej części, w wielu przypadkach na terenach później wylesionych i dziś znajdujących się już poza kompleksem lasów białowieskich. Przeważnie wchody różnych typów pokrywały się przestrzennie ze sobą co umożliwiło przetrwanie w niezmienionej postaci znacznym połaciom Puszczy. Najliczniejsze spośród zidentyfikowanych były „wchody sianożętne” (27 lokalizacji), które dzieliły się na „błotne” – umożliwiające koszenie łąk w dolinach rzecznych oraz mniejsze powierzchniowo wchody „dubrowne” dające możliwość wykaszania roślinności w starych drzewostanach dębowych. W niektórych przypadkach dopuszczano też przetrzymywanie przez zimę bydła na łąkach wchodowych przy zgromadzonych stogach siana (4 z 27 przypadków) oraz budowę „izb”, niewielkich budynków dla pracowników wykonujących sianokosy (5 z 27 przypadków). Istotną grupę stanowiły też „wchody bartne” (24 lokalizacje) pozwalające na „dzianie barci” w starych sosnach lub rzadziej w drzewach liściastych oraz wchody związane z rybołówstwem (w 13 lokalizacjach zezwalano na tworzenie drewnianych jazów na rzekach, w czterech lokalizacjach na budowę stawów w pobliżu rzek). Istniały w tym okresie również dwa przywileje wchodowe pozwalające na wycinkę drzew na własne potrzeby, bez możliwości jego sprzedaży. Jeden z nich został nadany w 1521 roku przez króla Zygmunta I Starego cerkwi w Szereszewie, drugi w 1537 roku przez królową Bonę kościołowi w tej samej miejscowości. Ponadto do 1571 roku kasztelan bracławski Andrzej Kapusta posiadał przywilej odprawiania na swoich wchodach „gonów bobrowych” oraz polowań z wyłączeniem żubrów i jeleni, z którego to jednak najprawdopodobniej nie korzystał z uwagi na obowiązujące wówczas prawne ograniczenia polowań w puszczach królewskich. W XVII wieku sporadycznie nadawano nowe wchody rębne oraz pojawiły się pierwsze przywileje umożliwiające zbiór rudy darniowej, zwiększano także powierzchnie „wchodów sianożętnych”. Zwiększało się również znaczenie bartnictwa, w 1792 roku w Puszczy naliczono 7155 konstrukcji służących do hodowli pszczół, głównie barci, a rzadziej uli, których wówczas użytkowanych było 936.
Do obydwu wyżej wymienionych sposobów korzystania z zasobów puszczy, odpłatnego oraz wchodowego, a także do polowania na drobną zwierzynę uprawnieni byli „ludzie królewscy”, czyli pracownicy służb leśnych – osocznicy, strzelcy i strażnicy. W 1559 służby leśne posiadały co najmniej osiem praw wchodowych, z których korzystanie stanowiło część wynagrodzenia za służbę, całkowita jednak liczba tego typu przywilejów nie jest obecnie znana.
W krótkich okresach pod koniec XVII i w drugiej połowie XVIII wieku praktykowano też wyrób przez kontrahentów króla lub przez zarząd puszczy surowców leśnych, takich jak smoła drzewna lub węgiel drzewny. Pierwszy z tych okresów rozpoczął się w 1675 roku za panowania Jana III Sobieskiego i obejmował dwa kontrakty na pozyskanie surowców i wyrąb drzew. Ponownie ochroną objął Puszczę Białowieską w 1701 roku August II Mocny, wraz z puszczami Sokólską i Nowodworską przeznaczając je „na konserwacje puszcz, ostępów i zwierza”. Próbował on również unieważnić radziwiłłowskie wchody rębne oraz wchody rudne, jak sądzono wtedy szkodliwe dla bobrów. W XVIII wieku miała ponadto miejsce trwająca w latach 1765–1780 eksploatacja zasobów puszczy pod kierownictwem administratora ekonomii królewskich Antoniego Tyzenhauza. Więcej informacji o obydwu epizodach znajduje się w sekcji „Puszcza w rękach królewskich”.
Realizowana w okresie Polski królewskiej polityka ochrony i ściśle ograniczonej eksploatacji zasobów Puszczy Białowieskiej pozwoliła zachować jej walory przyrodnicze w stopniu nieporównywalnie lepszym niż w innych kompleksach leśnych umiarkowanej strefy Europy, nie pozostała jednak bez wpływu na środowisko przyrodnicze. Utrzymywanie przez wieki „wchodów sianożętnych” spowodowało na dużych obszarach dolin rzecznych powstanie zbiorowisk łąkowych kosztem naturalnych olsów, lasów łęgowych i zarośli wierzbowych. Zjawisko to jednakże poprawiło bazę pokarmową żubrów i być może ułatwiło ich przetrwanie w Puszczy. Przypadkowe pożary wzniecane przez pracujących z ogniem bartników oraz prawdopodobnie celowe, kontrolowane podpalenia runa przez leśnych pasterzy spowodowały na pewnych obszarach, szczególnie w południowej części Puszczy, rozwój luźnych, czysto sosnowych borów zwanych regionalnie "bór-lado". Zbiorowiska te zaczęły stopniowo zanikać głównie na korzyść bardziej typowych borów mieszanych z udziałem świerka już w latach 20. XIX wieku wraz z ograniczeniem obu praktyk. Od dziesięcioleci obserwuje się też wzrost udziału lipy w drzewostanach, co związane jest z zaprzestaniem darcia z drzew tego gatunku łyka, które w dawniejszych wiekach było wykorzystywane przez miejscową ludność do produkcji różnych przedmiotów.
Pomimo rosnącej presji cywilizacji dość konsekwentnie prowadzona do końca XVIII wieku ochrona „ostępów” pozwoliła zachować pierwotny lub prawie pierwotny charakter znacznym partiom drzewostanów puszczańskich. Po rozbiorach i upadku Rzeczypospolitej zlikwidowano osokę, a puszczę podzielono i przekazano w ręce prywatne. Rozpoczął się okres nasilonych wyrębów, polowań i kłusownictwa. W kwestii konieczności otoczenia puszczy specjalną opieką wielokrotnie apelowali do administracji rosyjskiej naczelnik ekonomii brzeskiej Jan Szczepanowski, później leśniczy Krzysztof Engelghardt. Ich starania odniosły skutek dopiero po objęciu władzy przez cara Aleksandra I, który w roku 1802 przywrócił ochronę puszczy i żyjących w niej żubrów. Z czasem puszcza przyjęła podobną jak za czasów królewskich funkcję terenów łowieckich carów Rosji. Największe spustoszenia – masowe kłusownictwo i niekontrolowaną wycinkę pierwotnych drzewostanów, skąd pozyskano prawie 30 mln m³ drewna, przyniósł początek XX wieku, a negatywny wpływ człowieka utrzymał się także później. Rabunkową gospodarkę leśną prowadzono w różnych okresach do 1989 roku, łącznie w latach 1945–2000 wycięto w polskiej części kompleksu ok. 9 mln m³ drewna.
W XX wieku rozwinęły się jednak również i były realizowane idee kompleksowej ochrony walorów przyrodniczych Puszczy Białowieskiej. Od 1932 roku działa Białowieski Park Narodowy, jeden z pierwszych parków narodowych na świecie, a z czasem powołano też inne formy ochrony przyrody.
Ochrona przyrody współcześnie.
Puszcza Białowieska w roku 1986 została uznana za Obszar Chronionego Krajobrazu o powierzchni 860 km². Różnymi formami ochrony objęto ponad połowę puszczy. W 2001 istniały; 20 rezerwatów przyrody o łącznej powierzchni 3459,75 ha, dwie ostoje zwierząt chronionych, 93 strefy ochronne gniazd bociana czarnego i orlika krzykliwego, puchacza, włochatki i sóweczki. Daje to dodatkową ochronę lasów o pow. ok. 1800 ha, zaś ścisłą 560 ha . Do krajowego rejestru programu zabezpieczenia puli genowej wpisano 401 drzew. Ponad 1000 drzew uznano za pomniki przyrody.
Dopiero w roku 1994 ukazał się "Projekt utworzenia Parku Narodowego Puszczy Białowieskiej", który zakładał objęcie statusem parku narodowego całej polskiej części Puszczy Białowieskiej. Projekt ten przekazał władzom prezes Polskiej Akademii Nauk. Po raz pierwszy przeprowadzono w nim analizę zniszczeń poczynionych w Puszczy Białowieskiej w XX wieku przez gospodarkę leśną. Równocześnie powstał „Leśny kompleks promocyjny” (526 km²) mający na celu ochronę substancji i walorów puszczy poza granicami Białowieskiego Parku Narodowego.
W roku 1977 UNESCO uznało Białowieski Park Narodowy za jeden ze światowych Rezerwatów Biosfery, a w 2005 obszar Rezerwatu Biosfery powiększono na cały obszar polskiej części Puszczy Białowieskiej. W 1979 BPN został wpisany przez UNESCO na Listę Światowego Dziedzictwa Ludzkości. W 1992 rozszerzono status obiektu dziedzictwa światowego na przylegający doń od wschodu fragment białoruskiego parku narodowego „Bieławieżskaja Puszcza”.
Rozporządzeniem Ministra Środowiska w roku 2003 powstaje rezerwat Lasy Naturalne Puszczy Białowieskiej. Obejmuje on obszar lasu o powierzchni 85,8 km², położonego na terenach nadleśnictw: Białowieża, Hajnówka i Browsk. Obszar rezerwatu składa się z 19 fragmentów. Rezerwat ma na celu zachowanie lasów naturalnych i zbliżonych do naturalnych, typowych dla Puszczy Białowieskiej łęgów i olsów oraz siedlisk leśnych z dominacją starych drzewostanów z dużym udziałem olszy, dębu, jesionu, a także licznych gatunków rzadkich i chronionych roślin zielnych, grzybów i zwierząt oraz utrzymanie procesów ekologicznych i zachowanie różnorodności biologicznej.
W kampanię ochrony przyrody Puszczy Białowieskiej jest zaangażowanych kilka organizacji pozarządowych (np. Polskie Towarzystwo Ochrony Pierwotnej Przyrody, Zielone Płuca Polski, Polskie Towarzystwo Ochrony Ptaków, Pracownia na rzecz Wszystkich Istot, Fundacja Greenpeace Polska,) oraz placówek naukowych (np. Instytut Biologii Ssaków PAN, Zakład Lasów Naturalnych IBL). Do najważniejszych celów realizowanych w latach 2010–2013 projektów ochrony puszczy należą:
Na uwagę zasługuje wdrażany projekt „Kraina Żubra”, którego głównymi celami są poprawa warunków życia żubrów w Puszczy Białowieskiej oraz stworzenie możliwości do ich rozprzestrzeniania się na inne obszary poza Puszczę. Drugim istotnym celem projektu jest podniesienie akceptacji gatunku wśród lokalnej społeczności. Wytyczenie i realizacja korytarzy ekologicznych ułatwi rozprzestrzenianie się żubrów na inne obszary leśne poza Puszczę Białowieską, łącząc tym samym istniejące już obszary leśne w jeden zwarty obszar ekologiczny. Pozwoli to na przepływ genów pomiędzy obecnie izolowanymi stadami żubrów w Puszczy Białowieskiej i Knyszyńskiej. Rozprzestrzenianiu się żubrów sprzyjać będzie również tworzenie nowych miejsc dokarmiania na terenie całej Puszczy. Lokalizacja korytarzy ekologicznych będzie określona na podstawie wyników audytu ekologicznego i zostanie następnie przedstawiona właściwym władzom w celu ujęcia korytarzy ekologicznych w planach zagospodarowania przestrzennego oraz planach ochrony. Większość działań projektu jest nakierowana na poprawę bazy żerowej i dostępności wody. Ma to zachęcić żubry do rozprzestrzeniania się oraz zmniejszyć ich zależność od dokarmiania zimowego.
Stare drzewa.
Wiekowe drzewa w Puszczy Białowieskiej osiągają rzadko spotykane gdzie indziej rozmiary oraz przybierają specyficzny pokrój, cechując się potężnymi, strzelistymi pniami i niewielkimi, wysoko położonymi koronami. Zjawisko to dotyczy między innymi lipy drobnolistnej, jesiona wyniosłego czy dębu szypułkowego.
Maksymalne odnotowane na terenie Białowieskiego Parku Narodowego wysokości oraz obwody pnia (na wysokości 130 cm) wybranych gatunków drzewiastych to dla świerka 51,8 m (Świerk Olbrzym – 484 cm, zob. też Świerk Gigant, Świerk Kolumnowy), dębu szypułkowego 43,6 m (741 cm), lipy drobnolistnej 37,2 m (585 cm), jesionu wyniosłego 44,4nbsp;m (531 cm), a dla sosny 43,2 m (360 cm). Potężne, nieraz nawet wyższe lub grubsze od wymienionych drzewa rosną jednak również poza granicami Parku Narodowego. Ponad 1000 z obecnych na terenie puszczy okazałych lub mających znaczenie historyczne drzew objęto ochroną jako pomniki przyrody. Niektóre z nich to np. Dąb Maciek, Dąb Wielki Mamamuszi, Dąb Król Nieznanowa, Dąb Imperator Południa, Dąb Imperator Północy, Dąb Krzyż Południa, Dąb Kongresowy, Dąb Strażnik Zwierzyńca, Dąb Beczka, Dąb Car, Dąb Jagiełły i Dąb Małgosi oraz najwyższy znany dąb szypułkowy w Europie – Dąb Agnieszki.
Znaczenie starych drzew Puszczy Białowieskiej przekracza jednak ich wartość dydaktyczną i estetyczną. Ze względu na fakt, że do 1888 roku nie stosowano sztucznych odnowień drzewostanów, uznaje się, że drzewa o wieku ponad 150 lat są rodzimego pochodzenia i reprezentują lokalną pulę genową, ukształtowaną na drodze trwającej tysiące lat naturalnej selekcji. Pozyskany z nich wysokiej jakości materiał szkółkarski może mieć duże znaczenie przy zakładaniu lasów w regionie oraz całej Polsce, może on też posłużyć do określenia standardu genetycznego potrzebnego do selekcji sadzonek pochodzących z innych źródeł. Na terenie puszczy zinwentaryzowano ponad dwa tysiące drzew różnych gatunków, spełniających istotną rolę w ochronie zasobów genowych, znaczna ich część została objęta ochroną jako pomniki przyrody. Jednak ze względu na powolne zamieranie najstarszych okazów, pochodzących z okresu przed wprowadzeniem nowoczesnej gospodarki leśnej, taka ochrona jest niewystarczająca. Obecnie dla dwóch gatunków, świerka pospolitego i sosny, prowadzi się „archiwa klonów” – specjalistyczne hodowle szczepionych zrazów pobranych od wartościowych drzew puszczańskich.
Zanikanie bioróżnorodności.
Mimo kompleksowej ochrony Puszczy Białowieskiej, wskutek zmian klimatycznych, hydrologicznych i antropogenicznych nastąpiły i następują zmiany w ekosystemach puszczy. Do niekorzystnych postępujących zmian należy ubożenie bioróżnorodności. Charakteryzuje się ono powolnym zanikiem poszczególnych populacji zwierząt, aż do ich wymarcia.
Sytuacja taka miała miejsce np. z żubrem, który ocalał wysiłkiem człowieka. Abstrahując od wymarcia tura i tarpana w przeszłości, to na przestrzeni ostatnich 15 lat (1995–2010) z obszaru Puszczy Białowieskiej zniknęły: bączek, orlik grubodzioby, pustułka, sokół wędrowny, głuszec, puszczyk mszarny, sowa błotna, kraska, dzierlatka. Czyli w okresie 15 lat zanikło 3,4% awifauny Puszczy Białowieskiej. W podobnym tempie (1,7–4,5%) zanika liczebność najbardziej zagrożonych gatunków ptaków (szczegóły na diagramie obok). Maleją też populacje dużych ssaków takich jak np. ryś, wilk i łoś, gdzie np. szacuje się, że populacja rysia w Puszczy spadła o ok. 30–40%. W przypadku ptaków, w okresie 15 lat liczebność bociana czarnego spadła o 68%, dzięcioła trójpalczastego – 56%, orlika krzykliwego – 51%, dzięcioła czarnego – 47%, kropiatki – 46%, muchołówki białoszyjej – 41%, bociana białego – 41%, dzięcioła białogrzbietego – 39%, muchołówki szarej – 33%, derkacza – 26%.
Katalog zagrożeń.
Złożone ekosystemy Puszczy Białowieskiej zagrożone są zarówno z powodu bezpośredniej ingerencji człowieka (np. zbyt intensywne pozyskiwanie drewna), jak i pośrednich efektów jego działalności na samym obszarze, jak i na terenach przyległych (np. zanieczyszczenia, odwadnianie z powodu melioracji i prostowania dolin rzecznych). Niektóre elementy bioróżnorodności, takie jak gatunki związane z siedliskami łąkowymi, wymagają jednak obecnie zachowania tradycyjnej gospodarki, w tym ekstensywnego koszenia i spasania polan śródleśnych. Do głównych zagrożeń Puszczy Białowieskiej mających wpływ na stan flory i fauny oraz kondycje siedlisk przyrodniczych zalicza się między innymi:
Wartość naukowa puszczy.
Puszcza Białowieska, a w szczególności jej najlepiej zachowane i wyłączone z użytkowania fragmenty, ma unikalne znaczenie dla poznania ekologii lasów strefy umiarkowanej. Wyniki prowadzonych często nieprzerwanie od dziesięcioleci badań mają charakter modelowy i mogą służyć jak punkt odniesienia dla wyników badań prowadzonych w innych, bardziej przekształconych kompleksach leśnych Europy, a w niektórych aspektach odnoszone są do badań dziewiczych lasów Ameryki Środkowej czy Afryki. Zbiera się informacje na temat składu gatunkowego zespołów leśnych, ich zależności względem typu i wilgotności podłoża, stabilności i dynamiki sukcesji, zdolności samorzutnego odnawiania się poszczególnych gatunków drzewiastych czy charakteru stref przejściowych pomiędzy fitocenozami różnych typów. Dużo uwagi poświęca się procesowi zamierania drzew i roli martwego drewna w lesie. Przestrzenna złożoność środowiska i liczne występowanie takich struktur jak wykroty, złomy czy stojące martwe drzewa pozwalają badać pierwotne preferencje ptaków względem miejsc gniazdowania. Wielkie bogactwo gatunkowe Puszczy Białowieskiej daje możliwość poznawania zależności zachodzących między równymi organizmami w ich naturalnym środowisku, w tym czynników regulujących liczebność populacji owadów uznawanych za groźne szkodniki leśne. Opisano kilkadziesiąt gatunków nowych dla nauki, np. w latach dziewięćdziesiątych XX wieku w ramach dokładnego badania jednego tylko oddziału leśnego o powierzchni 140 ha opisano 5 nieznanych wcześniej nauce gatunków grzybów. Natomiast w 2011 na podstawie okazu odłowionego w pobliżu miejscowości Podolany opisano nowy gatunek motyla z rodziny molowatych – "Monopis bisonella", którego nazwa gatunkowa nawiązuje do występujących na tym terenie żubrów.
Dzieje puszczy.
Powstanie.
Z końcem plejstocenu, a początkiem holocenu (11 tys. lat temu) obszary dzisiejszej Puszczy Białowieskiej wyglądały jak dzisiejsze tereny przejściowe pomiędzy tundrą a tajgą. Wówczas Puszczę Białowieską porastała roślinność zimnolubna: wierzba zielna ("Salix herbacea"), brzoza karłowata ("Betula nana"), dębik ośmiopłatkowy ("Dryas octopetala"), bylice ("Arthemisia"), trawy, mchy i porosty.
W tym okresie na tych obszarach żyły: mamut włochaty ("Mamuthus primigenius") nosorożec włochaty ("Coleodonta antiqitatis") piżmowół ("Ovibos moschatus") niedźwiedź jaskiniowy ("Ursus spelaeus") jeleń olbrzymi ("Megaloceros giganteus").
W końcu epoki lodowcowej przed 10 tysiącami lat zniknęli również olbrzymi roślino- i mięsożercy. Niedługo potem obszar ten objęły gatunki roślin mogące się przystosować do wymagających warunków, głównie drzewa iglaste: świerki, sosny, sosny limby, jodły syberyjskie, modrzewie, lecz także – najczęściej drobnolistne – liściaste: brzozy, osiki, olsze, jarzęby, które dzięki niewrażliwości na zimno oraz symbiozie z porostami i grzybami mogły współżyć na tym początkowo jałowym podłożu. W ciągu kolejnych pięciu tysiącleci pojawiły się dodatkowo takie gatunki jak wiązy, dęby, jesiony, graby i lipy. Te drzewa są i dziś charakterystyczne dla Puszczy Białowieskiej i mają znaczący wpływ na jej dzisiejszy kształt. I dzisiaj lasy puszczy są przekształcane wskutek warunków klimatycznych i hydrologicznych. Charakteryzuje się to powolnym zanikiem lasów o charakterze syberyjskim na korzyść lasów środkowoeuropejskich.
Ślady człowieka.
Przypuszcza się, że po ustąpieniu zlodowacenia (8–10 tys. lat temu) niewielkie, wędrowne łowieckie plemiona, przemierzały dawne obszary tworzącej się Puszczy Białowieskiej dolinami niedawno powstałych rzek Narwi i Narewki. W okresie wiosenno-letnim wędrowały one na północ, natomiast jesienią zmierzały w kierunkach południowych.
Najstarsze ślady obecności człowieka już osiadłego, uprawiającego rolę w Puszczy Białowieskiej i jej okolicach pochodzą z neolitu, czyli sprzed około 4500 lat. Świadczą o tym odnalezione proste narzędzia z krzemienia, toporki kamienne oraz resztki naczyń. Z neolitu pochodzą także dwie osady, odkryte w 1923 roku w pobliżu wsi Rudnia oraz pomiędzy miejscowościami Krynica i Kupicze.
W okresie od II-I wieku p.n.e. do IV-V wieku n.e. na terenie puszczy istniały osady noszące ślady mieszanych wpływów kultur ceramiki kreskowanej i przeworskiej, a następnie kultury wielbarskiej. Jedna z takich osad, pochodząca z przełomu I wieku p.n.e. i I wieku n.e., została znaleziona na polanie łowieckiej „Berezowo” (Nadleśnictwo Białowieża). Odkryto tam także pozostałości dymarek do wytopu żelaza z rudy darniowej, zabytki żelazne i ceramiczne oraz kości bydła domowego i jeleni. Wskazuje to na to, że oprócz łowiectwa i hodowli ludność tego terenu zajmowała się lokalnym pozyskiwaniem rudy oraz wypalaniem węgla drzewnego niezbędnego do wytopu żelaza. Doprowadziło to do nieznacznego ubytku w powierzchni lasów, jednakże po okresie starożytnym nastąpiła przerwa w osadnictwie, co umożliwiło ich odnowę.
Z tego okresu pochodzą dwa znalezione do tej pory puszczańskie cmentarzyska pozostawione przez przedstawicieli kultury wielbarskiej. Pierwsze z nich to odosobniony grób szkieletowy dziecka z III-IV wieku, znaleziony w żwirowni na uroczysku „Hajduki”, przy drodze z Białowieży do Narewki. Może być to jednak tylko fragment cmentarzyska, które zostało zniszczone podczas wykopywania piasku. Drugie znalezisko to cmentarzysko ciałopalne z III-V wieku, znalezione na terenie uroczyska „Wielka Kletna” w samym Białowieskim Parku Narodowym. Prawdopodobnie zawiera ono 60–70 grobów płaskich rozmieszczonych na dawnej śródleśnej polanie. W pobliżu Puszczy Białowieskiej znajdują się jeszcze trzy inne cmentarzyska kultury wielbarskiej, zawierające ciałopalne groby kurhanowe lub płaskie.
Duża ilość przedmiotów obcego pochodzenia znaleziona w grobach może świadczyć o istniejącej wówczas sieci dróg, z kolei stały, kilkuprocentowy udział pyłków roślin rosnących na terenach otwartych (głównie traw) oraz antropogennych (związanych z człowiekiem) z I-IV wieku, wskazuje na niewielki stopień jej odlesienia w tamtym okresie. Oznacza to, że na terenie Puszczy Białowieskiej i w jej okolicach, w tamtym okresie, istniały pojedyncze niewielkie plemiona. Na terenie Puszczy znaleziono również datowane na okres wpływów rzymskich grodzisko oraz ślady niewielkich pól uprawnych. Między połową V i początkiem VII wieku funkcjonowały na terenie puszczy osady kultury praskiej, która jest wiązana z pierwszą słowiańską kulturą archeologiczną.
Wyodrębnianie terenów puszczy.
We wczesnym średniowieczu, do XIII wieku, Puszcza Białowieska nie stanowiła wyodrębnionego kompleksu leśnego i łączyła się z puszczami okolic Grodna i Polesia. Docierało tam rozproszone osadnictwo z Litwy, Mazowsza i prawdopodobnie Jaćwingowie, o czym mogą świadczyć zachowane do dziś niektóre bałtyckie nazwy miejscowe. W XV wieku dokonano podziału puszcz, przydzielając je do dworów książęcych. Obecna Puszcza Białowieska została rozdzielona między dwory w Bielsku, Kamieńcu i Wołkowysku. Stąd też pojawiły się nazwy: Puszcza Bielska, Kamieniecka i Wołkowyska. Północny fragment Puszczy Kamienieckiej zaczęto nazywać Puszczą Białowieską (od nazwy dworu Białowieży). Rozwój osadnictwa spowodował zagładę Puszczy Bielskiej (jedyną jej pozostałością jest obecna, mała Puszcza Ladzka). Puszcza Wołkowyska rozpadła się na mniejsze jednostki: (m.in.) Puszczę Świsłocką, Mścigobowską i Jałowską. Puszcza Jałowska przestała istnieć w wyniku osadnictwa, a prywatną Puszczę Świsłocką (należącą do rodziny Tyszkiewiczów ze Świsłoczy) przyłączono w 1832 do Puszczy Białowieskiej.
Tak więc obecna Puszcza Białowieska składa się z ocalałych fragmentów dawnych puszcz Białowieskiej, Ladzkiej i Świsłockiej.
Początkowo Puszcza Białowieska należała do województwa trockiego. W 1513 znalazła się w granicach nowo utworzonego województwa podlaskiego, z którego w 1566 wydzielono województwo brzeskolitewskie, obejmujące tereny Puszczy. Po unii lubelskiej (1569) województwo podlaskie przyłączono do Korony i zachodnim skrajem Puszczy Białowieskiej biegła granica między Polską a Wielkim Księstwem Litewskim.
Puszcza w rękach królewskich.
Polowanie i osiedlanie się w puszczy było zabronione dla miejscowej ludności, a możliwość korzystania z jej zasobów takich jak np. drewno opałowe czy owoce runa leśnego była ograniczona i odpłatna. Dla szlachty i duchowieństwa korzystanie z dóbr puszczy (np. barci, siana z polan, drewna) wymagało zdobycia specjalnego przywileju zwanego prawem wchodów. Od XV wieku istniała specjalna służba leśna zwana "osoką" strzegąca lasów i kontrolująca "wchody".
Już na początku XV wieku w Puszczy Białowieskiej istniał królewski dwór myśliwski a sama puszcza prawdopodobnie wielokrotnie była miejscem łowów Władysława Jagiełły. Dwa z tych polowań zostały opisane w „Kronikach Sławnego Królestwa Polskiego” Jana Długosza. Pierwsze z nich miało miejsce w grudniu 1409 roku, kiedy to król przybył do Białowieży przez Kamieniec z Brześcia, gdzie uczestniczył w naradzie wojennej z wielkim księciem Witoldem Kiejstutowiczem, podkanclerzem koronnym Mikołajem Trąbą i chanem tatarskiej Złotej Ordy Tochtamyszem. Celem ośmiodniowych łowów było zdobycie zapasów żywności na potrzeby planowanej wojny z Zakonem Krzyżackim, a pozyskaną dziczyznę solono w beczkach i spławiano do Płocka. Prawdopodobnie wyłapywano też wtedy tarpany, służące potem jako konie bojowe w wojskach litewskich. Drugie udokumentowane polowanie Jagiełły w Puszczy Białowieskiej odbyło się w styczniu 1426 roku, kiedy król wraz z królową Zofią ukrywali się tam przed epidemią dżumy. Według przekazu Długosza podczas tego pobytu siedemdziesięcioletni wtedy Jagiełło złamał nogę w trakcie polowania na niedźwiedzia.
Za czasów Zygmunta Starego zbudowano nowy dwór myśliwski, w którym król przebywał w drodze na koronację z Wilna przez Krynki i Rudnię do Krakowa przez Mielnik w grudniu 1506 roku. W 1538 król ten wydał specjalne prawo dotyczące organizacji polowań królewskich i zabraniające wszelkich innych łowów w Puszczy Białowieskiej. Wchodząc do puszczy nie wolno było mieć ze sobą psa ani broni. Za zabicie grubej zwierzyny groziła kara śmierci. 
Królewicz Zygmunt August przebywał w Puszczy Białowieskiej w dniach od 18 do 27 stycznia 1546 przyjeżdżając z Wilna drogą przez Wołkowysk i Mścibów. Początkowo prowadził w białowieskim dworze ożywioną działalność kancelaryjną, następnie przez kilka dni polował w otoczonych ostępach zwanych "kletnami", jako pierwszy z polskich władców używając do polowań broni palnej. Po zakończonych łowach rozkazał wysłać na Wawel w prezencie dla swoich rodziców króla Zygmunta Starego i królowej Bony Sforzy trzydzieści pięć beczek solonej dziczyzny. Powrócił do Wilna kierując się przez Rudnię do Krynek Drogą Browską.
Dwór królewski znajdował się przy przeprawie przez rzeczkę Łutownia na terenie uroczyska "Stara Białowieża" i został przeniesiony, przypuszczalnie w czasach Stefana Batorego, na teren obecnej Białowieży. Król Stefan Batory przebywał w puszczy od 6 do 10 stycznia 1581, do której przybył jadąc przez Krynki, Kołodzieżną, Narewkę i odjechał drogą w kierunku na Kleszczele. Król przebywał w puszczy także we wrześniu 1584 roku, ponieważ wtedy napisał list do kanclerza, w którym jako miejsce wystawienia wymieniono Białowieżę. Źródła historyczne wspominają też, że w puszczy polował hetman Jan Zamoyski, który otrzymał na to specjalne jednorazowe zezwolenie. 
W czasach panowania króla Zygmunta III Wazy w roku 1589, po rozdzieleniu dóbr królewskich od publicznych, Puszczę Białowieską zaliczono do tzw. królewskich dóbr stołowych. Po raz pierwszy król Zygmunt III Waza przebywał w Białowieży w grudniu 1588 roku i pobyt ten trwał dwa tygodnie. Następnie król przebywał w puszczy w lutym 1591 roku, a orszak składał się z dwóch karet i 14 wozów. Kolejny raz król Zygmunt III Waza przebywał w puszczy w styczniu 1597 roku. W styczniu 1620 roku król ponownie przebywał w Białowieży i z tego powodu dwór rok wcześniej wyremontowano.
Brak jest dokumentów jednoznacznie potwierdzających polowania króla Władysława IV Wazy w Puszczy Białowieskiej, poza wzmianką o pobycie w 1643 roku, jednak jego urzędnicy wydali zakaz dalszego powiększania polany białowieskiej oraz nakazali jej częściowe zalesienie, aby utrzymać dogodne do polowań ostępy w bezpośredniej bliskości dworu myśliwskiego.
Za czasów Jana Kazimierza odnotowano pobyt króla na polowaniu we wrześniu 1650 roku. W tym czasie z powodu toczących się wojen nastąpiło osłabienie ochrony puszczy i znacznie nasiliło się kłusownictwo. W 1663 roku doszło do starcia grupy kłusowników i służb leśnych, w wyniku czego zginął jeden z osoczników Nazar Hołoskowicz. Najazdy wojsk, głód i epidemia dżumy doprowadziły do wyludnienia okolicznych wsi i zarastania lasem pół uprawnych. Zniszczono również w tym okresie znajdujący się w Białowieży dwór myśliwski Wazów.
Po objęciu władzy przez Jana III Sobieskiego należące do króla grunty rolne na terenie puszczy przekazano w dzierżawę młynarzom z Białowieży, co miało zapobiec ich zarastaniu. Również w tym okresie pierwszy raz rozpoczęto przemysłowe wykorzystanie zasobów puszczy. W 1675 roku Jan Sobieski podpisał kontrakt z sędzią Piotrem Przebędowskim zezwalając mu na wyrąb sosen, dębów i jesionów oraz produkcje smoły drzewnej i potażu w dowolnym zakresie – „"według upodobania swego..."”, z wyłączeniem jednak z użytkowania najlepiej zachowanych "ostępów zwierzynnych". Zezwolono też na pozyskanie ptactwa, drobnej zwierzyny i sześciu jeleni rocznie. W 1678 roku kontrakt przedłużono o trzy lata, jednak ze względu na poczynione przez Przebędowskiego zniszczenia ograniczono wytwarzany asortyment do smoły drzewnej, potażu oraz dębiny na beczki, a obszar działalności obejmował tylko siedem ostępów wskazanych przez leśniczego. W 1691 roku król zawarł też z Bartłomiejem Sardim trzyletni kontrakt umożliwiający wyrąb sosen i wypalanie potażu. Ponadto Radziwiłłom oraz podstolemu brzeskiemu Stanisławowi Tyszkowskiemu potwierdził wcześniej istniejące lub nadał nowe wchody rębne.
Do tradycji wielkich królewskich polowań i ochrony puszczy powrócono w czasach saskich. W 1701 roku August II Mocny ponownie objął puszcze ochroną wyłączając ją całkowicie z użytkowania gospodarczego oraz czynił starania aby unieważnić przywileje wchodowe, w szczególności te umożliwiające wycinkę drzew. W Puszczy zakazano wypasu bydła, tworzenia nowych kolonii, palenia ognia i ścinania żywych drzew. Zwiększono również kompetencje służb leśnych walczących z kłusownictwem oraz odbudowano dwór myśliwski w Jamnie. Z okresu panowania Augusta II pochodzą pierwsze wzmianki o przeznaczeniu części łąk puszczańskich na produkcję paszy zimowej dla żubrów. Legenda głosi, że August II chadzał w pojedynkę na niedźwiedzia i w 1705 omal nie zginął podczas takiej „przechadzki” po lesie.
August III Sas przyjeżdżał na łowy do Puszczy Białowieskiej wraz z dużą świtą i gośćmi z zagranicy. Odnotowano jego wizyty w 1744 i 1752 roku. Król rozbudował dwór myśliwski na terenie dzisiejszego Parku Pałacowego i założony przez Stefana Batorego zwierzyniec. Kontynuował on też politykę ochrony puszczy – utworzył pięć nowych wsi osockich oraz sprowadził do niej strzelców. Ponadto w czasach Augusta III próbowano dokonać w Saksonii reintrodukcji żubrów na bazie osobników z Puszczy Białowieskiej. Świadectwem jednego z wielkich polowań tego okresu jest obelisk z 1752 o treści:
„Dnia 27 Septembra 1752 Najaśniejsze Państwo August III Król Polski Elektor Saski, z Królową Jeymością i Królewiczem ichmościem Xawerem i Karolem tu mieli polowanie żubrów i zabili:
Za czasów Stanisława Poniatowskiego, w latach 1765–1780, administratorem puszczy był słynny Antoni Tyzenhauz. Znacznie rozwinął on przemysł puszczański i zwiększył ilość spławianych towarów, m.in. wybudował on kanał łączący Narew i Narewkę. Ścinano wtedy w puszczy i spławiano do Gdańska drzewa, produkowano węgiel drzewny, potaż, dziegieć i smołę. Sprowadzono z Mazowsza robotników leśnych – budników i osadzono ich w wioskach zakładanych wewnątrz puszczy. Zmniejszono też liczbę wsi osockich kierując ich mieszkańców do prac leśnych oraz przywrócono pańszczyznę w należących do króla dobrach. Tyzenhauz został odwołany ze stanowiska zarządcy dóbr królewskich w 1780 roku, m.in. z powodu nierentowności niektórych z jego przedsięwzięć.
W dniach od 30 sierpnia do 2 września 1784 roku w dworze w Białowieży przybywał król Stanisław August Poniatowski. Przybycie króla poprzedzone było starannymi przygotowaniami, a jego bratanek podskarbi wielki litewski Stanisław Poniatowski wyremontował z tej okazji istniejący dwór i dobudował dwie oficyny. Do Białowieży poza orszakiem królewskim przybyli liczni goście, w tym siostra króla Izabela Branicka, książę Stanisław Poniatowski i arcybiskup Giovanni Archetti. Łowy odbyły się 31 sierpnia i 1 września, w obu przypadkach w odgrodzonych kletnach. Myśliwy rozlokowani w specjalnie w tym celu wybudowanych altanach położyli łącznie cztery żubry, dwa niedźwiedzie i jednego łosia. Było to ostatnie królewskie polowanie w Puszczy Białowieskiej.
Puszcza w rękach carskich.
Po rozbiorach cesarzowa Katarzyna II i jej następca Paweł I zaczęli rozdawać dobra puszczańskie dygnitarzom, którzy eksploatowali je rabunkowo. Ale następni carowie, uświadomiwszy sobie rozmiar strat spowodowany paroletnim rosyjskim zarządem, w 1802 r. zaczęli odnawiać służbę osoczniczą. W 1820 r. wydano zakaz polowań na żubry i wstrzymano wyręby. W 1811 r. znaczną część lasu zniszczył szalejący 4 miesiące pożar. Katastrofy dopełnił przemarsz w 1812 roku wojsk napoleońskich, podczas którego rozgrabiono dwory królów polskich, jednak budynki przetrwały, ponieważ są widoczne na akwaforcie Józefa Sokołowskiego z lat 20. XIX wieku.
Podczas powstania listopadowego do walki włączyła się niemal cała służba leśna. Oddziały puszczańskie liczyły ponad 500 ludzi i przeprowadziły kilka udanych akcji. Podczas powstania styczniowego w puszczy działał oddział Walerego Wróblewskiego.
Mniej więcej od połowy XIX wieku w puszczy rozpoczął się okres nowoczesnej gospodarki leśnej, wznowiono wyręby. W latach 1843–1846 cały las podzielono na regularne kwadratowe oddziały leśne o długości 1 wiorsty (1066,8 m) rozdzielone później przecinkami (pododdziałami). Wtedy też puszczą ponownie zainteresowali się carowie. W 1860 r. zorganizowano pierwsze wielkie polowanie carskie. W 1888 r. puszcza przeszła z zarządu państwowego do zarządu dóbr carskich. W roku 1894 wybudowano pałac w Białowieży na polecenie Aleksandra III oraz, dla wygody, linię kolejową z Hajnówki. Pod koniec XIX wieku sprowadzono z Syberii, Kaukazu i Europy ogromne ilości zwierzyny: łosi, danieli i jeleni, zamieniając puszczę w olbrzymi zwierzyniec. Odbiło się to niekorzystnie na stanie lasu i przyniosło zmiany zauważalne przez leśników do dziś. Ostatnie carskie łowy odbyły się w 1912 r.
Od I do II wojny światowej.
I wojna światowa przyniosła największe w historii straty dla puszczy. Wojska niemieckie, wchodzące w skład 12 Armii dowodzonej przez gen. Maxa von Gallwitza, wkroczyły do Białowieży i puszczy w dniu 17 sierpnia 1915 roku. Aby wykorzystać las na potrzeby wojska, utworzono Wojskowy Zarząd Leśny w Białowieży (Militärforstverwaltung Bialowies), na czele którego stanął major Georg Escherich. Okupacja niemiecka tego terenu trwała do grudnia 1918 roku. W tym czasie puszcza przeszła okres rabunkowej gospodarki na wielką skalę: z szacowanej zasobności Puszczy – 32 mln m³ drewna – wycięto 5 mln m³. Niemcy wybudowali ponad 300 km torów kolejki leśnej, by ułatwić wywózkę. Wzniesiono wielkie tartaki w Hajnówce, Białowieży i Gródku. Wojsko niemieckie przetrzebiło też zwierzynę. Urządzano też polowania, w których brali udział m.in. feldmarszałek Paul von Hindenburg, król saski Fryderyk August III, książę pruski Fryderyk Leopold, arcyksiążę austriacki Karol Franciszek, król Bawarii Ludwik III oraz „Czerwony Baron” Manfred von Richthofen. Jednocześnie rozpoczęto badania archeologiczne terenu zajętego przez puszczę, które prowadził Alfred Götze.
Po wycofaniu się z puszczy niemieckich władz wojskowych w grudniu 1918 r. w lasach pozostało wielu żołnierzy maruderów, natchnionych rewolucją w Rosji i niepodlegających żadnej władzy. Polowali oni bez umiaru, grabili też fabryki i tartaki, których wyposażenie zazwyczaj wykupywali żydowscy kupcy z Białegostoku. Okres anarchii wykorzystywali też miejscowi. Na przełomie 1918 i 1919 r. strzały w puszczy było słychać dniem i nocą. W kilka miesięcy żubry (ostatni padł w kwietniu 1919 r.) i łosie zostały całkowicie wytępione (przed wojną było ponad 700 żubrów). Przeżyły nieliczne jelenie. W lutym 1919 r. Puszczę Białowieską zajęły wojska polskie. Na dobre polska administracja objęła puszczę we wrześniu 1920 r., pod koniec wojny bolszewickiej.
Uporządkowanie lasu trwało 3 lata. W roku 1924 administracja puszczy zawarła dziesięcioletni kontrakt z angielską firmą „Century” na eksploatację drewna. Jednak Anglicy bezlitośnie wycinali lasy, co spowodowało zerwanie z nimi umowy w roku 1929. W tymże roku 19 września rozpoczęto na nowo hodowlę żubrów. Do specjalnej zagrody przeznaczonej dla żubrów przywieziono samca czystej krwi Borusse. Jeszcze w tym samym roku dołączyła samica Biserta, a w roku 1930 Biskaya. W ten sposób rozpoczęto proces restytucji żubra. Okazy te zakupiono w ogrodach zoologicznych w Niemczech i Szwecji, a także przywieziono z Pszczyny. W 1939 roku w puszczy było 16 żubrów, które przetrwały II wojnę światową.
Dyrekcja Lasów Państwowych w Białowieży poprzez departament ds. melioracji i osuszania prowadziła w latach międzywojennych intensywną meliorację puszczy.
Podczas wojny obronnej Polski w 1939 roku, po walkach w rejonie Domanowa, w rejon Puszczy weszły oddziały Podlaskiej Brygady Kawalerii i Suwalskiej Brygady Kawalerii, które 18 września dotarły do Białowieży. Następnie ich oddziały zbierały się w rejonie wsi Eliaszuki i Doktorce. 20 września w okolicach Białowieży gen. Zygmunt Podhorski ps. „Zaza” powołał ze zgromadzonych oddziałów Suw.BK i Podl.BK improwizowaną jednostkę kawalerii Dywizję Kawalerii „Zaza” złożoną z Brygady Kawalerii „Plis” pod dowództwem płk. Kazimierza Plisowskiego i Brygady Kawalerii „Edward” pod dowództwem płk. Edwarda Milewskiego. Część oddziałów przeszła później na południe tworząc SGO „Polesie”, walcząc później pod Kockiem, a część w kierunku Wołkowyska walcząc później w obronie Grodna.
Kolejna wojna przyniosła podobne straty dla puszczy jak wcześniejsza. Władza radziecka wywiozła na wschód całą polską ludność, zastępując ją lojalnymi, ale niedoświadczonymi pracownikami leśnymi. Z kolei po 1941 roku, z obawy przed partyzantami, władze niemieckie chciały wysiedlić całą ludność puszczy. Z inicjatywy Göringa powstał projekt utworzenia wielkiego rezerwatu – państwowego obszaru łowieckiego. Dokonywano także pacyfikacji wsi puszczańskich. W lipcu-sierpniu 1941 roku niemiecki 322 batalion policji wysiedlił mieszkańców około 40 wsi, w większości paląc je całkowicie i rabując inwentarz, plony i cały dobytek. Wycinano sady i zasypywano studnie. Łącznie wysiedlono 7036 osób, a 601 zamordowano. Wysiedlono następujące wsie: Bernacki Most, Budy, Grodzisk, Gruszki, Guszczewina, Janowo, Leśna, Lewkowo Nowe, Masiewo, Masiewo Nowe, Minkówka, Mikłaszewo, Olechówka, Płatna, Pogorzelce, Skupowo, Stoczek, Teremiski, Zabłotoczyzna, Zabrody.
Od lipca 1941 r. w lesie działały grupy partyzanckie, przeważnie radzieckie (wśród nich wyróżniała się grupa Nikora). Dopiero wiosną 1944 roku Niemcy zaczęli odnosić pierwsze sukcesy w walce z partyzantami. W Białowieży umieszczono specjalny sztab do ich zwalczania. W licznych egzekucjach mordowano mieszkańców podejrzanych o pomoc „leśnym żołnierzom”.
W lipcu 1944 r. puszczę zajęły oddziały Armii Czerwonej. Wycofujący się hitlerowcy zdążyli jeszcze wysadzić w powietrze pałac w Białowieży. Decyzję o pozostawieniu części Puszczy Białowieskiej w Polsce podjął osobiście Stalin po dyskusji z delegacją PKWN. Wedle anegdoty początkowo chciał zagarnąć całą puszczę, ale polscy komuniści przekonali go argumentem „Ale gdzie my będziemy teraz polować?!”. Zgodnie z jednym z przekazów Stalin zgodził się na podział terytorium puszczy w stosunku mniej więcej pół na pół osobiście wykreślając linię na mapie, według innej wersji linię wyrysował premier Osóbka-Morawski, gdy Stalin nie patrzył.
Od wiosny 1945 roku w Puszczy Białowieskiej operowała 5 Wileńska Brygada AK prowadząc działania przeciwko Armii Czerwonej, NKWD i MO.
Okres powojenny.
W okresie powojennym za sprawą radzieckiej administracji ze wschodniej części puszczy doszło do wybicia niedźwiedzia, którego reintrodukowano w okresie międzywojennym. Jednocześnie władze sowieckie ograniczyły wyręb w puszczy i szybko objęły niemal cały swój fragment lasu ochroną w ramach parku narodowego, podczas gdy w polskiej części prowadzona była intensywna eksploatacja na większości obszaru. Na początku lat 1980 na granicy stanął płot z drutu kolczastego powiązany z systemem alarmowym, który uniemożliwił swobodną migrację zwierzyny.
Konflikt wokół wycinki puszczy po 2016.
W 2017 na terenie Puszczy Białowieskiej rozpoczęła się intensywna wycinka drzew, która według Ministerstwa Środowiska służyła powstrzymaniu kornika drukarza, a według protestujących ekologów miała charakter komercyjny. Z kolei Lasy Państwowe opublikowały mapy z zaznaczonymi obszarami cięć rębnych do roku 2017, z których wynika, że takich obszarów w latach 2012–2017 było mniej niż w latach 2002–2011. W kwietniu 2017 Komisja Europejska dała Polsce 30 dni na ustosunkowanie się do zarzutów o naruszenie unijnych dyrektyw dotyczących ochrony środowiska. W przedstawionym stanowisku rząd Beaty Szydło wskazał, że wycinka drzew nie jest sprzeczna z zobowiązaniami Polski wynikającymi z dyrektyw: ptasiej i siedliskowej, Puszczy Białowieskiej zagrażają korniki drukarze, a problemem jest także „nieustająca presja ze strony naturalistów – radykalnych ekologów”.
Podczas 41. sesji Komitetu Światowego Dziedzictwa Ludzkości UNESCO w Krakowie w lipcu 2017 przyjęto uchwałę wzywającą Polskę do natychmiastowego wstrzymania wycinki drzew na terenie Puszczy. Komitet podkreślił, że prowadzone przez Polskę działania stanowią zagrożenie dla puszczy na Liście Światowego Dziedzictwa Ludzkości; w uchwale znalazł się również zapis o możliwym wpisaniu puszczy na listę obiektów zagrożonych. Premier Beata Szydło poinformowała, że wycinka będzie kontynuowana. W tym samym miesiącu Komisja Europejska wystąpiła przeciwko Polsce do Trybunału Sprawiedliwości Unii Europejskiej wskazując, że prowadzona wycinka drzew stanowiła poważne zagrożenie integralności obszaru Natura 2000, nie była zgodna z celami ochrony Puszczy Białowieskiej i przekraczała środki, jakich można używać do zapewnienia zrównoważonego użytkowania lasu.
W wydanym w listopadzie 2017 postanowieniu Trybunał Sprawiedliwości nakazał Polsce natychmiastowe przerwanie wycinki pod groźbą kary finansowej w wysokości co najmniej 100 tys. euro dziennie. Po wydaniu tego postanowienia wycinka została przerwana.
W kwietniu 2018 Trybunał Sprawiedliwości orzekł, że wycinka drzew w Puszczy Białowieskiej była niezgodna z prawem unijnym (dyrektywami siedliskową i ptasią). Trybunał uznał, że nie było dowodów na zagrożenie ze strony kornika drukarza, nie przeprowadzono oceny skutków wycinki dla integralności obszaru Natura 2000 i prowadziła ona do zaniku jego części. Minister środowiska w rządzie Mateusza Morawieckiego Henryk Kowalczyk zapowiedział, że Polska uzna wyrok Trybunału, nie będzie się od niego odwoływać, a wycinka drzew nie zostanie wznowiona.
W 2018 komisja ekspertów Międzynarodowej Unii Ochrony Przyrody (IUCN), która na zlecenie UNESCO odwiedziła Puszczę Białowieską, stwierdziła, że cięcia, nasadzenia i rozbudowa przecinającej puszczę tzw. drogi narewkowskiej zagraża przyrodzie światowego dziedzictwa UNESCO i jest złamaniem przez Polskę międzynarodowych zobowiązań.

</doc>
<doc id="68884" url="https://pl.wikipedia.org/wiki?curid=68884" title="Mapa tematyczna">
Mapa tematyczna

Mapa tematyczna – mapa eksponująca kilka lub jeden wybrany element środowiska przyrodniczego lub określoną dziedzinę życia społeczno-gospodarczego. Wyróżnikiem tego rodzaju map od map ogólnogeograficznych jest ich zakres tematyczny. Treścią podkładową map tematycznych często są wybrane elementy map ogólnogeograficznych. 
Niezależnie od przedstawionego zagadnienia, mapa tematyczna prezentuje wybrane elementy treści odpowiednio dobranej mapy topograficznej lub jej wybranych elementów, która spełnia funkcję osnowy geograficznej tzw. podkładu, dla przedstawienia treści map tematycznych.
Mapami tematycznymi są również mapy przeznaczone dla konkretnego użytkownika, np. mapy samochodowe, mapy lotnicze, mapy geologiczne.
Cechy wartościowej mapy tematycznej:
Klasyfikacja map tematycznych ze względu na treść.
Mapy tematyczne dzieli się zwykle na dwie grupy:
Mapy przyrodnicze można szczegółowo dzielić ze względu na przedstawiane na nich komponenty środowiska przyrodniczego, np.:
Mapy społeczno-gospodarcze można szczegółowo dzielić ze względu na przedstawione na nich zagadnienia, np.:
Ponadto istnieją kompleksowe mapy tematyczne zawierające zarówno tematy przyrodnicze, jak i społeczno-gospodarcze, np.:
Innym stosowanym podziałem map tematycznych ze względu na ich treść jest podział na dwie grupy:

</doc>
<doc id="68885" url="https://pl.wikipedia.org/wiki?curid=68885" title="Kanada (Auschwitz-Birkenau)">
Kanada (Auschwitz-Birkenau)

Kanada (niem. "Bauabschnitt IIg" – odcinek budowlany 2, część g) – jeden z obozów w Birkenau, służący jako magazyn do składowania zagrabionego mienia ofiar zagłady.
W 1945 roku baraki największego kompleksu Kanady, na tyłach obozu Auschwitz II Birkenau zostały spalone przez Niemców, wycofujących się przed Armią Czerwoną. W ocalałych barakach odnaleziono 348 820 ubrań męskich, 836 525 kobiecych i inne przedmioty.

</doc>
<doc id="68886" url="https://pl.wikipedia.org/wiki?curid=68886" title="Quad">
Quad

Quad (często wymawiane jako "kład", poprawniej "kwad") (od ), wszędołaz, czterokołowiec, ATV (od ) – pojazd czterokołowy, przeznaczony głównie do sportu i rekreacji.
Rodzaje wszędołazów.
ATV jest otwartym pojazdem (bez kabiny), przeznaczonym do jazdy poza drogami utwardzonymi. Wszędołazy mogą być trójkołowe (trajka), czterokołowe, a także sześcio- lub ośmiokołowe; mogą mieć także napęd gąsienicowy. Definicja American National Standards Institute określa, aby taki pojazd był używany przez pojedynczą osobę siedzącą na nim okrakiem. Pojazd powinien mieć opony o obniżonym ciśnieniu (ułatwiające poruszanie się po grząskim terenie) i kierownicę typu motocyklowego.
Ze względu na walory napędowe znajduje również zastosowanie w wojsku, ratownictwie górskim, rolnictwie. Ze względu na zastosowanie te pojazdy są zwykle dzielone przez producentów na:
Pierwsza grupa charakteryzuje się zwykle napędem na dwa tylne koła (2×4) i dużym skokiem zawieszenia. Przeznaczona jest teoretycznie do szybkiej jazdy po niezbyt wymagającym terenie. Różnią się ogólnym wyglądem, nieco sportowym, podkreślając ich moc i dynamikę. Ich pojemność rozpoczyna się już od najmniejszych liczb 50 cm³ do 1000 cm³, które są w stanie osiągnąć prędkość ponad 140 km/h. Główną klasą pojemności quadów sportowych jest pojemność 450 cm³. Pojazdy te są wyposażane w lekką aluminiową ramę, specjalne kierownice oraz amortyzatory gazowe. Osiągają one moc około 42 koni mechanicznych. Produkują je firmy takie jak: Cf Moto, TGB, Bashan, Kawasaki, Honda, Yamaha, Suzuki, Polaris, Bombardier Can-am.
Modele terenowe mają zazwyczaj napędzane wszystkie cztery koła (4×4), aczkolwiek często pozostawiana jest możliwość odłączania przedniego napędu. Wiele modeli wyposaża się w blokady przedniego mostu oraz wspomaganie kierownicy. Grupa ta jest przeznaczona do jazdy w ciężkim terenie (np. bagna, głęboki śnieg). Moc silników przekracza 80 KM, a pojemność silników dochodzi do 995 cm³. Ich prędkość maksymalna nie przekracza 130 km/h, lecz są w stanie wjeżdżać na bardzo strome wzniesienia i docierać do trudno dostępnych miejsc.
Quady rekreacyjne stoją pomiędzy quadami sportowymi a terenowymi. Służą do wyjazdu na wycieczki krajoznawcze oraz różnego rodzaju spotkania integracyjne, są również często wykorzystywane do wypożyczalni quadów, ponieważ naprawa ich nie jest skomplikowana. Ich modele mają w zależności od potrzeby użytkownika napęd na 2 lub 4 koła.
Wskutek dużej konkurencji producenci (głównie tanich marek dalekowschodnich) decydują się na tworzenie modeli, których nie da się jednoznacznie przyporządkować do którejkolwiek z powyższych grup. Są to jednak przypadki marginalne, praktycznie nie występujące u największych producentów.
Importowane quady (głównie chińskie) do pojemności silnika 200 cm³ mają sztywną tylną oś bez mechanizmu różnicowego, napędzaną łańcuchem. Ta oś jest resorowana amortyzatorem i ma jeden hamulec (najczęściej tarczowy). Takie quady mają silniki stosowane głównie w skuterach (różnicą jest to, że tylne ramię zamiast wahacza ma zębatkę).
Tuning.
Jak w przypadku wszelakich pojazdów kołowych tak i w tym wypadku tuning quadów można podzielić na dwa główne rodzaje: mechaniczny i wizualny.
Tuning wizualny polega na ingerowaniu w całokształt składający się na ogólny wygląd i estetykę postrzegania pojazdu przez kierowców, w tym głównie innych posiadaczy quadów. W Polsce ten rodzaj modyfikacji nie jest zbytnio rozpowszechniony (w przeciwieństwie do posiadaczy samochodów osobowych). Wynika to ze specyfiki właścicieli pojazdów, którym zazwyczaj zależy na lepszych osiągach tych pojazdów, niż na walorach czysto estetycznych. Nie bez znaczenia pozostaje także funkcja samego ATV, który często stawiany jest przed trudnymi próbami terenowymi, a co za tym idzie narażony jest na możliwość przewrócenia.
Tuning mechaniczny stawia przed właścicielami quadów większe pole do popisu. W przypadkach zawodników występujących w zawodach sportowych organizowanych w różnych kategoriach opisanych poniżej, jest to niemal podstawą do odniesienia sukcesu. Nierzadko cena wymienionych, ulepszonych części przewyższa wartość ATV w jego podstawowej, fabrycznej wersji. Zakres części poddawanych tuningowi w tych pojazdach jest szeroki. W zależności od upodobań właścicieli oraz potrzeb modyfikacje zaczynają się od montowania mocniejszych silników lub modyfikacji starych. Istnieją na rynku zestawy, tzw. tuning kity, w skład których wchodzą elementy do modyfikacji układów dolotowych (dysz, gaźników, filtrów) przez procesory ze sportowymi mapami zapłonów, na wydechach skończywszy. W zależności od potrzeb wymianie lub modyfikacji ulegają układy napędowe, łańcuchy, zębatki czy wały napędowe.
Popularność quadów połączona z niedostatkiem dostępnych torów do jazdy terenowej powoduje, że wielu ich miłośników wchodzi w konflikt z prawem i stanowi problem w ochronie przyrody. Jazda w warunkach terenowych poza gruntami prywatnymi, w szczególności w lasach państwowych i obszarach chronionych, wiąże się z łamaniem prawa ograniczającego dostępność takich miejsc dla pojazdów mechanicznych i powodowaniem szkód w runie (rozjeżdżanie) i zwierzostanie (potrącenia, płoszenie).
W ostatnich latach zwiększyła się liczba takich pojazdów na ulicach. Pojazdy posiadają fabryczną homologację (wybrane modele) umożliwiającą poruszanie się po drogach państwowych. W Polsce pojazdy obecnie produkowane oraz homologowane są w trzech kategoriach:
W pierwszym przypadku do poruszania się po drodze publicznej wymagane jest prawo jazdy kategorii B lub B1, w drugim – B (tylko w Polsce) lub T.
Sport motorowy.
Kategoria ATV uczestniczy w rajdzie Dakar.
Dyscyplina sportu polegająca na jeździe ATV jest najbardziej rozwinięta w Stanach Zjednoczonych Ameryki.
Najbardziej znanym europejskim wyścigiem jest 12-godzinny tzw. nieoficjalny mundial, rozgrywany corocznie we francuskim miasteczku Pont de Vaux. Uczestniczy w nim 120 drużyn z całego świata, w tym z Polski i Niemiec. Do tej pory najlepsze 11 miejsce zajął JPG Racing Team w składzie Jacek Stelmaszyk, Piotr Majkowski, Grzegorz Brzozowski.
W Polsce zawody organizowane są przez Polski Związek Motorowy pod patronatem Polskiego Stowarzyszenia Czterokołowców ATV Polska oraz przez pasjonatów organizujących cykle rajdów przeprawowych.
W rajdach kategoryzowanych można startować w następujących konkurencjach (w nawiasie rok organizacji pierwszych zawodów w Polsce):
Zawodnicy podzieleni są na następujące klasy:
Kategorię ATV ustanowiono w wielu rajdach samochodowych off-road jak Puchar Polski Off-Road, Poland Trophy czy Ładoga Trophy.
Bezpieczeństwo.
ATV poruszające się na polskich drogach powinny być zarejestrowane, posiadać tablice rejestracyjne i mieć ubezpieczenie OC. Do stycznia 2013 ich prowadzenie było dozwolone na tych samych zasadach jak motoroweru.
Od 19 stycznia 2013 roku weszła w życie nowelizacja Prawa o ruchu drogowym, która wprowadziła definicję czterokołowca. Od tej pory pojazdy tego typu są traktowane jako:
Częste są wypadki powodowane przez osoby niemające prawa prowadzić tego typu pojazdów (nawet małe dzieci). Rozwijane prędkości dochodzą do 70 km/h. Same pojazdy mogą rozwijać prędkości do 130 km/h.

</doc>
<doc id="68887" url="https://pl.wikipedia.org/wiki?curid=68887" title="Sochaczew">
Sochaczew

Sochaczew – miasto w centralnej Polsce, w województwie mazowieckim w powiecie sochaczewskim, nad rzekami Bzurą, Utratą i Pisią.
Do 1954 r. siedziba wiejskich gmin Chodaków i Kozłów Biskupi. W latach 1975–1998 miasto administracyjnie należało do województwa skierniewickiego. Jest stolicą powiatu sochaczewskiego oraz siedzibą władz gminy wiejskiej Sochaczew.
Jest jednym z najstarszych miast mazowieckich. Domniemane miejsce śmierci Bolesława Krzywoustego. Założony przed 1368 rokiem, potwierdzenie i rozszerzenie praw uzyskał w 1476 roku. Miejsce uchwalenia w roku 1377 tzw. Statutów Sochaczewskich – pierwszego zbioru praw dla całego Mazowsza, między innymi zakazującego zemsty rodowej (wróżdy). Następnie Sochaczew był miastem królewskim Korony Królestwa Polskiego w starostwie sochaczewskim w ziemi sochaczewskiej województwa rawskiego w 1792 roku. Miejsce obrad sejmików ziemskich ziemi sochaczewskiej od XVI wieku do pierwszej połowy XVIII wieku oraz popisów szlachty województwa rawskiego I Rzeczypospolitej.
Według danych z 2017 r. miasto miało 36 790 mieszkańców.
Sochaczew należy do Związku Miast Polskich.
Położenie.
Sochaczew leży w centralnej Polsce, w zachodniej części województwa mazowieckiego przy granicy z województwem łódzkim. Ulokowany jest po obu stronach Bzury, w widłach Pisi i Utraty.
Pod względem geograficznym zlokalizowany jest na Równinie Łowicko-Błońskiej w obrębie makroregionu Nizina Środkowomazowiecka, na Mazowszu. Miasto położone w dolinie Bzury, w dolnym jej biegu, jest wydłużone wzdłuż jej brzegów (rozciąga się na ok. 12 km w kierunku północ-południe). Rzeka dzieli miasto na dwie części: prawobrzeżną i lewobrzeżną. Na prawym, wysokim brzegu mieści się centrum miasta ze wzgórzem zamkowym oraz dzielnice Chodaków, Boryszew, Trojanów, Czerwonka i Malesin. Na lewym, niskim brzegu Bzury znajdują się dwie dzielnice: Rozlazłów oraz Karwowo.
Sochaczew położony jest w odległości 53 km na zachód od Warszawy oraz 75 km na północny wschód od Łodzi. Znajduje się w Obszarze Metropolitalnym Warszawy (OMW).
Miasto graniczy z gminami: Sochaczew (gmina wiejska, miasto graniczy z nią od wschodu i zachodu), Nowa Sucha (od południa), Brochów (od północy). Krzyżują się tu drogi krajowe z Warszawy, Kutna i Poznania, Żyrardowa oraz z Ciechanowa i Płońska. W odległości ok. 17 km przebiega autostrada A2, 50 km na zachód od miasta autostrada A1.
Historycznie, w okresie I Rzeczypospolitej, obszar dzisiejszego centrum miasta należał do ziemi sochaczewskiej, natomiast dzielnice lewobrzeżne znajdowały się w ziemi gostynińskiej.
Miasto stanowi 3,57% powierzchni powiatu.
Odległości z Sochaczewa do wybranych miast wojewódzkich (w linii prostej):
Warunki naturalne.
Ukształtowanie terenu determinuje bieg Bzury. Prawobrzeżną część miasta od rzeki oddziela skarpa, której wysokość wynosi do kilku metrów. Szerokość koryta Bzury na terenie miasta to ok. 50 m. Teren poniżej skarpy, w pobliżu wzgórza zamkowego, został zaadaptowany na tereny rekreacyjne oraz plażę miejską. Wzdłuż rzeki na półkilometrowym odcinku rozciągają się miejskie bulwary.
Na terenie Sochaczewa do Bzury uchodzą dwa jej prawe dopływy:
Na czystość rzek znacząco wpłynęło wybudowanie w 1998 roku oczyszczalni ścieków.
W dzielnicy Boryszew znajduje się zalew, powstały przez zalanie wyrobiska górniczego po odkrywkowej eksploatacji gliny, którą prowadziła pobliska cegielnia. Od 1982 roku zbiornikiem zarządza Polski Związek Wędkarski.
Wokół zalewu znajdują się obecnie tereny rekreacyjne.
Na terenie miasta znajdują się także źródła termalne. W 2018 roku dokonano odwiertu badawczego w dzielnicy Trojanów. Początkowe badania nad temperaturą wody zakładały 40 stopni Celsjusza, po wykonaniu odwiertów stwierdzono iż temperatura wody to 44–47 stopni Celsjusza na głębokości 1500 metrów. Parametry to woda słodka, dobrej jakości, o mineralizacji poniżej pół grama na litr. Badania potwierdzają przepustowość wody a jest to 190 m³ na godzinę (szacowano ok. 150 m³/h). Obecnie planowana jest budowa zakładu geotermalnego. Inwestycją zajmie się Sochaczewski Klaster Energii, powstały z czterech podmiotów tj. miasta Sochaczew, Przedsiębiorstwa Energetyki Cieplnej z Sochaczewa, Zakładu Wodociągów i Kanalizacji Sochaczew, a także Geotermii Mazowieckiej S.A.
Sochaczew leży pomiędzy trzema dużymi kompleksami leśnymi: Puszczą Kampinoską, Puszczą Bolimowską i terenami leśnymi w gminie Młodzieszyn i Iłów, w bezpośrednim sąsiedztwie Kampinoskiego Parku Narodowego.
Klimat.
Według klasyfikacji Wincentego Okołowicza Sochaczew leży w strefie klimatu umiarkowanego ciepłego przejściowego. Według uaktualnionej klasyfikacji Köppena-Geigera jest to strefa "Dfb" – klimatu kontynentalnego wilgotnego.
Przeciętne opady wahają się między 450 a 600 mm, a więc w porównaniu z innymi rejonami kraju jest to rejon dosyć suchy.
Wartości średnie dla kolejnych miesięcy roku:
Parki i tereny zielone.
W Sochaczewie znajdują się trzy parki:
W parku im. Garbolewskiego funkcjonuje ogród muzyczny, gdzie ustawione zostały ogólnodostępne plenerowe instrumenty muzyczne.
W mieście znajdują się liczne skwery (im. Jana Pawła II, im. Niezależnego Samorządu Związku Zawodowego „Solidarność”, Obrońców Sochaczewa) oraz ogrody jordanowskie (przy Alei 600-lecia, przy ul. Feliksa Kozubowskiego).
Zielone, zagospodarowane tereny rekreacyjne znajdują się m.in. nad Bzurą, Utratą (Chodaków) oraz nad zalwewm w Boryszewie.
Grunty leśne w granicach miasta zajmują 103 ha.
Etymologia nazwy miasta.
Nazwa miasta prawdopodobnie pochodzi od słowa o prasłowiańskim rodowodzie „socha”, które oznaczało drewniane narzędzie służące do uprawy roli (pierwowzór pługa). Nazwa ta jest prawdopodobna ze względu na rolniczy charakter osady wczesnośredniowiecznej. Druga hipoteza proponowana przez prof. Stanisława Rosponda wskazuje na słowo „sochacze” – suche gałęzie drzewa.
W średniowiecznych źródłach nazwa miasta występuje w formie „Sochacew” bądź „Sochaczow”.
Demografia.
Dane z 31 grudnia 2020:
W październiku 2007 roku w Sochaczewie było 30588 osób uprawnionych do głosowania.W październiku 2011 roku w Sochaczewie było 30239 osób uprawnionych do głosowania.
Administracja.
Symbole miasta.
Herb.
Herb Sochaczewa ukazuje na białym tle czerwone mury średniowiecznej budowli z dwiema wieżami obronnymi. Pomiędzy nimi widnieje rycerz w stalowo-błękitnej zbroi, trzymający w prawej ręce miecz ze złotą rękojeścią. W dolnej części znajduje się pofalowana woda w kolorze zielonym.
Symbolika herbu nawiązuje do minionych wieków historii miasta i zaznacza jego średniowieczne pochodzenie. Budowlą obronną jest zamek Książąt Mazowieckich, którego ruiny zachowały się do dziś na wysokiej Górze Zamkowej przy wjeździe do miasta. Liczne walki i starcia, których miasto było świadkiem na przestrzeni wielu stuleci symbolizuje rycerz z mieczem podniesionym do góry. Zaś wody falujące tuż pod murami zamku odnoszą się do rzeki Bzury. Niegdyś jej koryto znajdowało się bliżej Góry Zamkowej i był to jeden z głównych powodów ulokowania zamku właśnie w tym miejscu.
Herb Sochaczewa wzorowany jest na herbach występujących na pieczęciach miejskich z XV i XVIII wieku.
Flaga.
Pole flagi podzielone jest na dwie barwne, równej wielkości części. Jedna koloru czerwonego, druga koloru zielonego. Centrycznie na przecięciu umieszczony jest herb miasta.
Wymiary flagi:
Samorząd.
Sochaczew jest gminą miejską. Miasto jest również siedzibą dwóch innych jednostek samorządu terytorialnego: powiatu sochaczewskiego oraz gminy Sochaczew (gmina wiejska).
Funkcję burmistrza od grudnia 2010 (powtórnie wybrany w 2014 i 2018) sprawuje Piotr Osiecki, były reprezentant Polski w rugby. W II turze wyborów samorządowych w 2010 uzyskał 58,13% poparcia wyborców, w II turze wyborów w 2014 – 51,35%, a w I turze wyborów w 2018 – 53,19%.
Funkcję I Zastępcy Burmistrza Miasta Sochaczew pełni Marek Fergiński, a II wiceburmistrza Dariusz Dobrowolski, radny Rady Miasta II i IV kadencji oraz członek zarządu Powiatowej Izby Gospodarczej w Sochaczewie.
Mieszkańcy wybierają do Rady Miasta 21 radnych na pięcioletnią kadencję. Pracami Rady kieruje wybierany spośród jej członków przewodniczący. Obecny skład został wybrany w wyborach samorządowych w 2018.
Prezydium Rady Miejskiej:
W radzie miasta zasiadają przedstawiciele czterech klubów:
Parlamentarzyści.
Mieszkańcy Sochaczewa wybierają radnych do sejmiku województwa w okręgu nr 4. Posłów na Sejm wybierają z okręgu wyborczego nr 16, senatora z okręgu nr 38, a posłów do Parlamentu Europejskiego z okręgu wyborczego nr 5.
Z Sochaczewa pochodzi Mariusz Kamiński, Minister Spraw Wewnętrznych i Administracji. Posłem pochodzącym z Sochaczewa jest również Maciej Małecki, były przewodniczący Rady Miejskiej, a obecnie sekretarz stanu w Ministerstwie Aktywów Państwowych.
Podział administracyjny.
Tradycyjnie wyróżnia się części miasta:
Do celów analitycznych Urząd Miasta podzielił Sochaczew na 16 jednostek:
Sądownictwo.
W Sochaczewie znajduje się Sąd Rejonowy dla miasta Sochaczew oraz gmin: Brochów, Iłów, Młodzieszyn, Nowa Sucha, Rybno, Sochaczew, Teresin. Miasto jest również siedzibą prokuratury rejonowej.
Właściwy sąd okręgowy dla Sochaczewa znajduje się w Płocku, natomiast sąd apelacyjny w Łodzi.
Historia miasta.
Średniowiecze.
Pierwsze wzmianki o Sochaczewie pochodzą z 1138 roku. Wtedy to w klasztorze benedyktynów Świętej Trójcy miał umrzeć książę Bolesław Krzywousty.
Następna wzmianka wskazuje w 1221 roku na kasztelana Falantę – Sochaczew był zatem już wtedy stolicą kasztelanii, ówczesnego ośrodka administracji. Ziemia sochaczewska obejmowała tereny na wschód i południe od Bzury, w tym takie miasta jak Łowicz i Mszczonów. W tym czasie na terenie Sochaczewa istniała osada targowa powstała na skrzyżowaniu ważnych dróg wiodących z południa na północ (Kalisz – Prusy) i ze wschodu na zachód (Litwa – Warszawa – Gniezno – Poznań i dalej na zachód). O intensywnym rozwoju miasta w tym czasie świadczą o dwie duże inwestycje podjęte w I połowie XIII wieku: budowa kościoła farnego św. Wawrzyńca na Poświętnem i kościoła oo. Dominikanów św. Mikołaja. Obie budowle zostały konsekrowane przez biskupa płockiego w 1257 roku. W połowie XIV wieku na obecnej Górze Zamkowej zdecydowano się na budowę murowanego zamku.
Rangę Sochaczewa podkreślił książę Siemowit III, który zorganizował tutaj zjazd książąt mazowieckich i innych ważnych osobistości Mazowsza, by uchwalić statut praw dla Księstwa Mazowieckiego ("Statuty Sochaczewskie").
Choć data uzyskania praw miejskich jest nieznana, to według różnych źródeł stało się to przed 1368 rokiem, kiedy to Sochaczew był już wymieniony jako miasto („civitas”).
XV–XVIII wiek.
4 lutego 1476 Sochaczew został wcielony do Korony przez króla Kazimierza Jagiellończyka. Kupcy otrzymali wówczas przywilej handlu suknem w Lublinie i na Rusi a miasto prawo organizowania dorocznego jarmarku w drugą niedzielę po Wielkiejnocy. Ówcześnie miasto miało stosunkowo dużo wyspecjalizowanych rzemieślników – odnotowano obecność 22 bractw cechowych, m.in. byli to: rzeźnicy, sukiennicy, ślusarze, kowale, miecznicy, munsztukarze, rusznikarze i łucznicy. W XVI wieku liczbę jarmarków zwiększono do czterech.
W 1478 roku działał zakończono budowę kościoła parafialnego św. Wawrzyńca i Marii Magdaleny na Poświętnem, a w 1487 roku drewnianego budynku szpitala i kościoła św. Ducha założonego w 1457 roku (okolice obecnej ul. Warszawskiej i 1 Maja).
W Sochaczewie znajduje się jeden z najstarszych cmentarzy żydowskich w Polsce – Żydzi zamieszkiwali tu od 1427 roku. Z 1507 roku pochodzi pierwsze świadectwo istnienia osiedla żydowskiego w Sochaczewie.
W XVI wieku utrzymało swój kupiecki charakter. Przez drewniany most na Bzurze na trasie do Wyszogrodu i Płocka w 1564 roku przejechało 1900 koni kupieckich. W 1570 roku Sochaczew miał ok. 3000 mieszkańców.
W 1618 roku wielki pożar miasta strawił połowę miasta w tym farę, kościół i klasztor dominikanów.
5 września 1655 roku Sochaczew zajęli Szwedzi, którzy następnie podążyli stąd do Warszawy. Zarówno Szwedzi, jak i wojska Rakoczego nie oszczędzili Sochaczewa – zniszczeniu uległa większość miasta.
W latach 1748–1755 – wybudowano kościół dominikanek, natomiast ok. 1760–1784 roku kościół dominikanów został przebudowany w stylu barokowym i postawiono murowany klasztor. W 1783 roku zamknięto szpital i kościół św. Ducha. Zamek mieścił archiwa sądu grodzkiego.
W wyniku II rozbioru Polski granica Królestwa Pruskiego oparła się na Bzurze. Pomimo tego, że Sochaczew oficjalnie nadal był miastem Rzeczypospolitej, wojska pruskie wkroczyły do miasta, zyskując przyczółek, jak się okazało przydatny podczas insurekcji kościuszkowskiej.
Okres zaborów.
Mimo że Sochaczew został zajęty przez Prusaków w 1793 roku, oficjalnie przypadł im na mocy postanowień traktatu przeprowadzającego III rozbiór Polski.
W listopadzie 1806 roku, wojska Napoleona toczyły walki na Mazowszu (również pod Sochaczewem) z Rosjanami i Austriakami. W 1807 roku miasto znalazło się w granicach Księstwa Warszawskiego.
W 1815 roku, na mocy postanowień kongresu wiedeńskiego, miasto znalazło się pod panowaniem cara rosyjskiego w autonomicznym Królestwie Polskim. 16 stycznia 1817 utworzono obwód sochaczewski.
Ze względu na rozwój Kalisko-Mazowieckiego Okręgu Przemysłowego wzrosło znaczenie traktu fabrycznego, który przebiegał również przez Sochaczew. W związku z tym 12 grudnia 1823 Rajmund Rembieliński, prezes Komisji Województwa Mazowieckiego, zatwierdził mapę regulacyjną Sochaczewa. W wyniku tego wyprostowano ul. Warszawską, usypano groblę i zbudowano nowy most na Bzurze. Wybudowano szereg budynków: ratusz, kramnice (hala targowa) (oddane do użytku przed 1833 r.) oraz budynek poczty przy ulicy Warszawskiej. Na końcu ul. Warszawskiej i Łowickiej postawiono rogatki miejskie.
W 1828 roku przeniesiono targowisko ze Starego na Nowy Rynek ze względu na liczne parady i musztry stacjonującego tu wojska. W tym samym roku oddano do użytku nowy ratusz projektu Bonifacego Witkowskiego.
. W 1831 roku miały miejsce potyczki powstańców listopadowych z wojskami zaborcy w rejonie miasta. Efektem zrywu było zniszczenie ratusza (przebudowa w latach 1833–1837) oraz wstrzymanie modernizacji miasta. W 1858 roku pożar pochłonął synagogę. Nowy, monumentalny obiekt wybudowano w 1861 roku (przy ulicy Podzamcze od strony ul.Traugutta). W drugiej połowie XIX wieku Sochaczew stał się ważnym ośrodkiem ruchu chasydzkiego, skupionego wokół dworu cadyka Abrahama Bornsztajna (osiedlił się tutaj w 1883 r.).
W 1867 roku utworzono ponownie powiat sochaczewski.
Z powodu cyklicznie powtarzających się pożarów w mieście, 9 lipca 1880 roku utworzono Ochotniczą Straż Ogniową w Sochaczewie (jedna z pierwszych w zaborze). 2 lipca 1899 powstało w mieście Towarzystwo Pożyczkowo-Oszczędnościowe (dzisiejszy Bank Spółdzielczy).
Na początku XX wieku podjęto plany budowy drogi żelaznej – kolei kaliskiej (Warszawa – Łódź – Kalisz). W 1903 roku miasto zostało połączone linią kolejową z Warszawą. W listopadzie 1903 roku ukończono budowę sochaczewskiego szpitala (mieścił się on w tym budynku do 1995 roku).
Sochaczew w okresie przed I wojną światową był dogodnym miejscem do inwestowania ze względu na dużą podaż siły roboczej (w 1908 miasto liczyło 9567 mieszkańców) oraz obecność linii kolejowej. 2 grudnia 1913 Belgijską Spółkę Akcyjna otworzyła fabrykę sztucznego jedwabiu w Boryszewie, zatrudniającą 600 osób. Po wojnie w fabryce produkowano proch bezdymny.
I wojna światowa.
Podczas I wojny światowej miasto zostało zniszczone w znacznym stopniu. 3 października 1914 rozegrała się bitwa o Sochaczew. 5 października Niemcy ponownie zajęli i spalili miasto, wysadzili w powietrze wieżę ciśnień, dworzec kolejowy oraz zniszczyli tory. Od grudnia 1914 do lipca 1915 prowadzono zacięte walki niemiecko-rosyjskie na linii Bzury. Od 1915 roku nadzór nad miastem sprawowało wojsko niemieckie.
Okres międzywojenny.
Ze względu na duże zniszczenia, w okresie powojennym władze ukierunkowały swoje działania na odbudowę miasta. Ze względu na bliskość Puszczy Kampinoskiej, dnia 19 kwietnia 1919 roku sejmik powiatowy podjął decyzję o budowie kolei wąskotorowej z Sochaczewa do puszczy. Dworzec kolejki w Sochaczewie został zbudowany w 1920 roku. 18 września 1922 roku nastąpiło otwarcie linii z Sochaczewa do Tułowic, a w 1924 do Wyszogrodu.
W okresie powojennym odbudowano fabrykę boryszewską oraz podjęto decyzję o budowie Fabryki Przędzy i Tkanin Sztucznych „Chodaków” S.A. Warszawski przemysłowiec Józef Korc sprzedał 5 lutego 1926 roku Chodaków Szwajcarowi, Karolowi Wehrli-Thielenowi. Budowę fabryki rozpoczęto w 1927 roku, kapitał zakładowy wynosił 1 mln zł. Spółka miała siedzibę w Warszawie przy ul. Wspólnej 60.
Dzięki decyzjom władz miasta, jak i sprzyjającej koniunkturze, Sochaczew rozwijał się dynamicznie przez cały okres międzywojenny. Pewne wyobrażenie na temat sytuacji demograficznej dają przeprowadzone w tym okresie dwa spisy powszechne. Z pierwszego spisu ludności z 30 września 1921 roku wynika że w mieście było zameldowanych 5070 osób, w tym 2404 mężczyzn i 2666 kobiet. 39% mieszkańców wyznawało judaizm, resztę stanowili katolicy. Drugi spis ludności przeprowadzono 9 grudnia 1931 roku wykazał, że ludność miasta wzrosła do 10797 osób, więc o ponad 50%.
Dnia 11 listopada 1928 z inicjatywy starosty Tadeusza Reindla założono w mieście Ludowy Uniwersytet Rolniczy.
Podjęto również próbę wydawania gazety lokalnej. 15 lutego 1927 roku wydano pierwszy numer dwutygodnika „Echa Sochaczewskiego”.
Z inicjatywy lokalnych działaczek 28 marca 1929 roku założono Związek Pracy Obywatelskiej Kobiet.
Dnia 26 czerwca 1932 roku oddano do użytku stadion w Sochaczewie. Gospodarzem obiektu był klub sportowy Orkan Sochaczew. W Chodakowie również istniał klub sportowy założony w 1929 roku przy Fabryce Przędzy i Tkanin Sztucznych „Chodaków” S.A. – Bzura Chodaków.
II wojna światowa.
Kampania wrześniowa.
W czasie II wojny światowej działania wojenne dotarły do miasta 3 września, kiedy to na Sochaczew spadły pierwsze bomby, m.in. na stację kolejową. 6 września Luftwaffe zbombardowało Chodaków. Już 9 września, w godzinach popołudniowych wojska 8 armii niemieckiej gen. Johannesa von Blaskowitza wkroczyły do Sochaczewa od południowej strony. Ze względu na wielu rannych, zaistniała potrzeba adaptacji szkoły przy ul. Kaczorowskiego na szpital polowy.
O godzinie 6 rano 13 września do miasta wkroczył II batalion 18 pp pod dowództwem majora Feliksa Kozubowskiego, który w dniach 13–16 września dowodził obroną Sochaczewa w ramach bitwy nad Bzurą. Od początku walk miasto ostrzeliwane było silnym ogniem artyleryjskim. Wysokim kosztem oddział zdobył rynek i okoliczne osiedla. Ponieważ straty wojsk polskich wyniosły 80% stanu osobowego, po południu 15 września miasto przeszło w ręce niemieckie. Batalion wycofał się po moście pontonowym na Bzurze, w czasie przeprawy zginął jednak mjr Kozubowski. Od południa 15 września przez prawie 30 godzin Niemcy byli wstrzymywani ogniem artyleryjskim z lewego brzegu rzeki przez 5. baterię 26 DP.
Wskutek bitwy nad Bzurą miasto uległo znacznemu zniszczeniu. W trakcie walk obronnych w gruzach legły zabudowa rynku (nie zniszczono jedynie pierzei wschodniej), dzielnica żydowska (bożnica, łaźnia, rzeźnia rytualna, szkoła), zabudowa ulic Farnej i Traugutta, most na rzece oraz stacja kolejowa. W czasie okupacji Niemcy rozbierali pozostałości po zabudowie przyrynkowej (np. w 1939 roku wysadzono ruiny kościoła podominikańskiego) przygotowując Sochaczew do przebudowy na miasto aryjskie. Gruzy z dzielnicy i cmentarza żydowskiego, kościoła i klasztoru dominikanów i dominikanek oraz domów prywatnych, posłużyły jako podsypka pod budowane przez Niemców lotnisko w Bielicach.
22 września na terenie boryszewskiej cegielni rozstrzelano 50 jeńców wojennych z bydgoskiego Batalionu Obrony Narodowej. Był to odwet za zdławienie V kolumny w Bydgoszczy.
Z dniem 26 października stanowiska administracyjne objęły władze okupacyjne. Starostwo sochaczewskie znajdowało się w obecnym urzędzie miast, starosta urzędował w dworze w Czerwonce, a burmistrz urzędował w magistracie przy rynku. W Sochaczewie umieszczono również wiele innych urzędów i placówek władz okupacyjnych. Arbeitsamt mieścił się w kamienicy przy ul.1 Maja 13 – w 1942 roku podczas pożaru strażacy przenieśli ogień na dokumenty miejscowej ludności chroniąc ich w ten sposób przed represjami. W Chodakowie przy ul. Pocztowej 5 siedzibę miał Schutzpolizei, Gestapo natomiast w kamienicy przy ul. Staszica 84.
Getto w Sochaczewie.
W dniu 15 stycznia 1941 r. Niemcy utworzyli w Sochaczewie getto. Początkowo obejmowało ono teren pomiędzy ulicami: Staszica, Toruńską, Farną, Rynkiem oraz między ul. Farną a Bzurą. Kilka dni później obszar ten powiększono o ul. Bóżniczą i ul. Koszarową. W getcie stłoczono ponad dwa tysiące osób - żydowskich mieszkańców Sochaczewa oraz uciekinierów m.in. z Głowna, Łodzi, Zgierza. Nowoutworzona dzielnica żydowska została zamknięta i ogrodzona płotem z drutu kolczastego.
Warunki życia w getcie były tragiczne. Wiele osób nie miało możliwości zarobkowania oraz środków do życia. Z konieczności Żydzi próbowali wyprzedawać resztki posiadanego mienia. Ogromny problem stanowiły fatalne warunki lokalowe i niedostateczna infrastruktura sanitarna. Z braku dostatecznej liczby domów i mieszkań, jedną izbę zamieszkiwało nawet kilkanaście osób. W połączeniu z niedożywieniem, wszystko to było przyczyną licznych zachorowań.
Na porządku dziennym były represje i doraźne egzekucje. Jak wspominają ocalali Żydzi, nie było dnia bez prześladowań. Niemcy poniżali ich publicznie, obcinali brody, zmuszali do ulicznych przedstawień, dotkliwie bili. M. Rajc w Księdze Pamięci Sochaczewa opisuje jedno z takich wydarzeń: "Niemcy wyprowadzili grupę Żydów na podwórze, zmusili ich do rozebrania się do naga i ścinania drzew".Likwidację skupiska żydowskiego w Sochaczewie przeprowadzono w dwóch etapach. Już 18 stycznia 1941 r. Niemcy deportowali z Sochaczewa do Żyrardowa grupę około dziewięciuset osób. Druga "akcja" miała miejsce w dniach 15 i 16 lutego 1941 roku. Z rozkazu Niemców Judenrat wydał mieszkańcom getta polecenie opuszczenia domów, zabrania bagażu o wadze do 25 kg na osobę i żywności na dwa dni, jednocześnie nakazując uporządkowanie mieszkań i oddanie kluczy. Do getta weszły oddziały niemieckie, wypędzając ludzi z mieszkań i gromadząc ich na Rynku. Próbujących ucieczki oraz ukrywających się mordowano na miejscu. Następnie Żydzi sochaczewscy zostali wysiedleni do Warszawy, skąd później większość z nich trafiła do komór gazowych niemieckiego nazistowskiego obozu zagłady w Treblince.
Okupacja.
Niemcy prowadzili represyjną politykę wobec miejscowej ludności – na początku 1940 roku na terenie fabryki w Boryszewie założono cywilny obóz dla Polaków. Przeciętnie więziono tam ok. 400 osób. 
26 maja 1943 na mocy wyroku podziemnego sądu, Armia Krajowa wykonała karę śmierci na zastępcy starosty. Herman Albert Volbichler znany był ze swego nienawistnego stosunku wobec Polaków. Dokonywano wielu akcji małego sabotażu: miesiąc po katastrofie gibraltarskiej zmieniono tabliczki z nazwą ulicy Warszawskiej na Sikorskiego, miejscowi żołnierze AK podjęli również nieudaną próbę zniszczenia wyposażenia sochaczewskiego kina.
W 1944 roku z rozkazu niemieckiego Dowództwa Wojsk Lądowych Niemcy rozpoczęli budowę umocnień pasa „a”. Najbardziej wysunięty na wschód, przebiegał od ujścia Bzury. Pozostałością są bunkry we wschodniej części miasta w rejonie ul. Warszawskiej i stacji kolejowej oraz na Rozlazłowie. Sochaczew stał się węzłem oporu (tzw. Gruppensystem) o kształcie jeleniego rogu, składający się ze schronów żelbetonowych dla około 12 żołnierzy, garaży (remiz) dla dział przeciwpancernych, żelbetowych i ziemnych stanowisk dla broni maszynowej. W skład obiektów fortyfikacyjnych znajdujących się w Sochaczewie wchodzą schrony bierne piechoty, schron typu Tobruk oraz schrony na działa przeciwpancerne.
Wybuch powstania warszawskiego w sierpniu 1944 roku, wymusił na władzach okupacyjnych przeniesienie do Sochaczewa władz dystryktu warszawskiego. Rezydowały one w mieście do stycznia 1945 roku. Do Sochaczewa przybył prawdopodobnie wieczorem 5 sierpnia (choć na procesie w Norymberdze utrzymywał, że stało się to dopiero w połowie sierpnia) generał SS Erich von dem Bach-Zelewski, wyznaczony przez Hitlera do stłumienia powstania.
Od września 1944 roku na terenie powiatu sochaczewsko zakwaterowano ok. 75000 wygnańców z niszczonej Warszawy, pogarszając tym i tak ciężkie położenie miejscowej ludności.
17 stycznia 1945 roku w ramach operacji wiślańsko-odrzańskiej do miasta wkroczyły oddziały Armii Czerwonej. Miasto zostało zdobyte przez 2 armię pancerną gwardii gen. Siemiona Bogdanowa. Sochaczew stanowił punkt oporu obrony niemieckiej 9 Armii.
W wyniku działań wojennych na terenie Sochaczewa zniszczeniu uległo ponad 40% budynków i zginęło ok. 4000 mieszkańców.
Po 1945 roku.
Po wojnie odbudowano i rozbudowano zakłady Boryszew, powstały zakłady przemysłu spożywczego i metalowego, zakłady ceramiki budowlanej. W latach 1960–1964 na rynku, na miejscu zniszczonej świątyni dominikanów, zbudowano kościół wg projektu Mieczysława Gliszczyńskiego. Na pobliskim skwerze stoi obelisk ku czci Chopina wzniesiony w 1961 roku.
W 1977 r. do miasta zostaje przyłączony Chodaków.
W 1979 roku uruchomiono miejską komunikację autobusową.
W 1999 roku Sochaczew ponownie został stolicą powiatu sochaczewskiego.
Historyczne nazwy ulic miasta.
Ulice nieistniejące: Bożnicza, Koszarowa
Gospodarka.
Finanse.
W 2020 dochody ogółem wyniosły ponad 73,7 miliona złotych, w tym dochody bieżące 63 miliony złotych i dochody majątkowe 10,5 miliona złotych. Wydatki ogółem to 79,8 miliona złotych, w tym wydatki bieżące 57 milionów oraz wydatki majątkowe 22,7, w tym wydatki na inwestycje 14,3 miliona złotych.
Poziom zadłużenia miasta (dług publiczny) na dzień 31.12.2018 rok wynosił 25,75%.
W Sochaczewie od 2015 roku funkcjonuje Sochaczewski Budżet Obywatelski (SBO). Łączna pula środków do podziału w ramach SBO 2020 wynosiła 1.200.000 zł. Obowiązywał podział na tak zwane projekty duże (od 100 do 870 tys. zł) i małe (od 20 do 100 tys. zł).
Bezrobocie.
Stopa bezrobocia w Sochaczewie i powiecie sochaczewskim w pod koniec 2019 roku wyniosła 4,3% wobec 5,1% w kraju.
Transport.
Drogi.
Sochaczew jest ważnym węzłem drogowym, krzyżują się tu drogi:
Droga krajowa nr 50 oraz droga krajowa nr 92 omijają miasto otwartą w 2003 r. obwodnicą. W pobliżu miasta przebiega autostrada A2.
Planowana jest budowa na wschód od miasta nowej drogi ekspresowej S50, będącej częścią autostradowej obwodnicy Warszawy.
Mosty.
Pierwszy most nad Bzurą powstał prawdopodobnie w 1532 lub 1533 roku, a kolejny w 1644.
W Sochaczewie znajduje się 8 mostów nad rzekami, z czego 3 nad Bzurą, 3 nad Utratą i 2 nad Pisią. W mieście jest również kładka dla pieszych łącząca prawy brzeg Bzury z lewym. Dodatkowo w Sochaczewie zlokalizowane są 4 wiadukty: 3 nad linią kolejową nr 3 oraz jeden nad drogą wojewódzką nr 705.
Mosty na Bzurze:
Mosty na Utracie:
Mosty na Pisi:
W przeszłości istniały również mosty nad Bzurą w śladzie ul. Toruńskiej oraz w śladzie ul. Podzamcze.
W kwietniu 2019 ogłoszono przetarg na budowę nowej przeprawy. Most ma połączyć Karwowo na lewym brzegu Bzury z Trojanowem na prawym.
Kolej.
W Sochaczewie istnieje czynna stacja kolejowa, skąd można się dostać pociągami osobowymi do: Warszawy, Łowicza Głównego i Płocka. Zatrzymuje się tutaj szereg pociągów pospiesznych i TLK dzięki czemu można dojechać z Sochaczewa do Lublina, Otwocka, Przemyśla, Chełma, Krakowa, Bydgoszczy, Białegostoku, Poznania, Zielonej Góry, Szczecina, Świnoujścia, Kołobrzegu Gdyni i Gdańska i innych.
Sochaczew jest ważnym węzłem kolejowym o znaczeniu regionalnym. Przez miasto przebiega linia kolejowa nr 3 (Warszawa – Sochaczew – Kutno – Konin – Poznań – Kunowice), będąca fragmentem międzynarodowej magistrali kolejowej E 20 (Berlin – Warszawa – Moskwa).
Dworzec zbudowany został w końcu XIX stulecia i swoim stylem architektonicznym nawiązuje do bardzo popularnej w owym czasie na terenie Mazowsza architektury dworkowej. Znaczenie dworca w Sochaczewie zwiększyło się na początku ubiegłego stulecia, ponieważ w latach 1900–1902 wybudowana została szerokotorowa linia Kolei Warszawsko-Kaliskiej, która połączyła systemy kolejowe Królestwa Polskiego i Prus.
W latach 1922–1984 funkcjonowała w mieście Sochaczewska Kolej Dojazdowa o łącznej długości około 33 km. Kursowała na trasie Sochaczew Muzeum – Sochaczew Miasto – Sochaczew Chodaków – Zwierzyniec koło Sochaczewa – Plecewice – Brochów – Tułowice Sochaczewskie – Wilcze Tułowskie – Piaski Królewskie. Pełniła ona funkcję kolei dojazdowej zapewniającej komunikację podmiejskich miejscowości oraz była wykorzystywana do transportu drewna z Puszczy Kampinoskiej.
Obecnie połączenia obsługuje dwóch przewoźników: PKP Intercity, obsługujące połączenia dalekobieżne, oraz Koleje Mazowieckie, obsługujące połączenia regionalne. Dzienna liczba połączeń kolejowych prezentuje się następująco (rozkład 2020/2021):
Prędkość dopuszczalna na linii kolejowej nr 3 w kierunku Warszawy wynosi 160 km/h. Najszybsze pociągi pokonują trasę Sochaczew – Warszawa w 29 minut.
W roku 2019 stacja obsługiwała 5900 pasażerów na dobę. Miasto zajmuje 33. miejsce w Polsce pod względem liczby obsłużonych pasażerów.
W Sochaczewie znajduje się Sekcja Napraw i Eksploatacji Taboru Kolei Mazowieckich. Wykonywane są w niej przeglądy taboru poziomów od P1 do P3. W 2017 Koleje Mazowieckie rozpoczęły projekt rozbudowy zaplecza w Sochaczewie i dostosowania go do przeprowadzania napraw P4.
W mieście znajduje się kilka kolejowych bocznic przemysłowych, m.in. do zakładów Boryszew ERG.
Przewozy autobusowe.
Alternatywą dla pociągów jest rozwinięta komunikacja samochodowa. Do Warszawy można dostać się busami oraz autobusami PKS. Kursują także autobusy rejsowe którymi można dojechać do miast na terenie Mazowsza, Polski i Europy.
Komunikacja miejska.
Na terenie miasta i okolic funkcjonuje komunikacja miejska prowadzona przez Zakład Komunikacji Miejskiej w Sochaczewie. Została powołana 1 maja 1979 roku i w jej ramach wyznaczono 6 linii autobusowych. Obecnie do dyspozycji mieszkańców przygotowano 10 linii.
Linie autobusowe zwykłe:
Linie te obsługiwane są przez 17 autobusów – 4 Solarisy Urbino 10 III, 1 Solaris Urbino 12 III, 3 Solarisy Urbino 12 IV Electric, 2 Solarisy Urbino 10.5 IV, 2 Solarisy Urbino 9, 4 Solbusy B9,5 oraz 1 AMZ CS10LF.
16 kwietnia 2020 roku zakończono dostawy kolejnych pięciu autobusów Solaris Urbino 12, w tym trzech elektrycznych. Zakup był realizowany w ramach projektu „Sochaczewski Eko-bus”.
Lądowisko.
W 2011 oficjalnie otworzono sanitarne lądowisko, przy ul. Batalionów Chłopskich.
Bezpieczeństwo publiczne.
Policja.
Główną instytucją bezpieczeństwa i porządku publicznego w Sochaczewie jest Komenda Powiatowa Policji. Składa się ona z wydziałów: ruchu drogowego, kryminalnego oraz prewencji. Teren miasta Sochaczew jest podzielony na sześć rejonów, nadzorowanych przez dzielnicowych:
Ponadto Komenda nadzoruje posterunki policji w Nowej Suchej, Teresinie, Młodzieszynie i Iłowie.
W 2015 r. w Sochaczewie popełniono 653 przestępstw. Obszary cechujące się największą przestępczością to Centrum (wskaźnik przestępczości wyniósł 35.92 na 1000 mieszkańców), Czerwonka (25,74/1000 mieszkańców) oraz Zwierzyniec (25,11/1000 mieszkańców). Wyższą od średniej przestępczość odnotowano także m.in. w rejonach Karwowo oraz Kistki. Najbezpieczniejszymi obszarami miasta były Malesin, Victoria, Boryszew-Zatorze oraz Trojanów.
Straż pożarna.
W Sochaczewie znajduje się Komenda Powiatowa Państwowej Straży Pożarnej. Pierwsza remiza istniejąca w tym miejscu powstała w latach 1883–1886. Obecny budynek pochodzi z 1970 roku.
Komenda Powiatowa Państwowej Straży Pożarnej działa na terenie miasta Sochaczewa oraz gmin: Sochaczew, Teresin, Nowa Sucha, Młodzieszyn, Brochów, Iłów, Rybno. Sochaczewska straż pożarna posiada 23 pojazdy.
Sochaczewska Komenda Nadzoruje 37 okolicznych jednostek Ochotniczej Straży Pożarnej.
Ochrona Zdrowia.
Początek działalności szpitala w Sochaczewie datuje się na 1884 rok i jest związany z panującą wówczas epidemią cholery. Uroczyste otwarcie budynku szpitala przy ul. Staszica 39 nastąpiło 31 grudnia 1903 roku, władze carskie ogłosiły św. Anastazję patronką lecznicy. Po II wojnie światowej placówka zaczęła zajmować inne budynki przy ul. Staszica, a w latach 70. podjęto decyzję o budowie nowego szpitala, którego otwarcie nastąpiło 29 grudnia 1995 roku.
Obecnie Szpital Powiatowy w Sochaczewie zajmuje kompleks budynków mieszczący się w dzielnicy Rozlazłów, przy ulicy Batalionów Chłopskich 3/7. Placówka posiada 10 oddziałów, w tym Szpitalny Oddział Ratunkowy, oraz 19 poradni.
Sieć podstawowej opieki zdrowotnej tworzy szesnaście przychodni (NZOZ). Uzupełniają je indywidualne praktyki lekarskie.
Wydział Polityki Społecznej i Ochrony Zdrowia Urzędu Miejskiego prowadzi szereg akcji prozdrowotnych, m.in. bezpłatna mammografia, honorowe krwiodawstwo, szczepienia przeciwko grypie, badania ultrasonograficzne dla dzieci od 9 miesiąca do 6 roku życia. Wydział odpowiada również za profilaktykę zdrowotną, wspieranie działalności świetlic środowiskowych dla dzieci i młodzieży, organizację wypoczynkowych dla najmłodszych oraz zajęć sportowych. Wydział realizuje Program Profilaktyki i Rozwiązywania Problemów Alkoholowych, Program Przeciwdziałania Narkomanii oraz Program Profilaktyki i Promocji Zdrowia.
Na terenie miasta znajdują się też placówki opiekuńcze: Dom Pomocy Społecznej, Dom Dziennego Pobytu Seniora, Środowiskowy Dom Samopomocy. Administracją w zakresie pomocy społecznej zajmują się Miejski Ośrodek Pomocy Społecznej i Powiatowy Ośrodek Pomocy Rodzinie.
Nadzór sanitarny i opiekę epidemiologiczną sprawuje Powiatowa Stacja Sanitarno-Epidemiologiczna w Sochaczewie, zlokalizowana przy ul. Traugutta. Nadzorem weterynaryjnym i lecznictwem zwierząt zajmuje się z kolei Powiatowa Lecznica Weterynaryjna.
Edukacja.
Przedszkola.
Przedszkola miejskie:
Do prowadzonej przez Miasto Sochaczew ewidencji niepublicznych placówek oświatowych wpisano 11 niepublicznych przedszkoli:
Szkoły podstawowe.
Placówki publiczne:
Do prowadzonej przez Miasto Sochaczew ewidencji niepublicznych placówek oświatowych wpisano 4 niepubliczne szkoły podstawowe:
Kultura.
Ośrodki kultury.
Na terenie Sochaczewa działa kilka instytucji organizujących życie kulturalne miasta oraz różnego rodzaju cykliczne imprezy i wydarzenia. Jedną z wyżej wspomnianych instytucji jest Sochaczewskie Centrum Kultury, które prowadzi swoja działalność trzech oddziałach:
Centrum dysponuje salami widowiskowymi, galeriami wystawowymi, kawiarnią i kinem. Zajmuje się również organizacją koncertów, wernisaży, konkursów oraz imprez cyklicznych. SCK realizuje zadania głównie poprzez pracę następujących sekcji tematycznych: Sekcja Orkiestr, Zespołów i Produkcji artystycznych; Sekcja Teatru, Estrady i Sztuk Pięknych; Sekcja Edukacji i Klubu Nauczyciela; Sekcja Integracji Społecznej. Skupiają one różne zespoły i grupy artystyczne. Należą do nich m.in.: Sochaczewska Orkiestra Kameralna „Camerata Mazovia”, Chór Towarzystwa Śpiewaczego Ziemi Sochaczewskiej, Chór Nauczycielski „Vivace”, Zespoły Taneczne: Abstrakt, Smile Crew, Stereo. Mają one duże znaczenie nie tylko w skali lokalnej, ale także krajowej czy międzynarodowej.
Biblioteki.
Największą biblioteką w Sochaczewie jest Miejska Biblioteka Publiczna. Zmodernizowana, główna siedziba biblioteki mieści się w Kramnicach Miejskich. Biblioteka Miejska posiada dwie filie: filia nr 2 – Chodaków; filia nr 3 – Boryszew.
W mieście działa również Biblioteka Pedagogiczna w Sochaczewie oraz biblioteki należące do uczelni znajdujących się na terenie miasta.
Muzea.
Na terenie miasta zlokalizowane są dwie placówki muzealne:
Teatr.
W Sochaczewie funkcjonuje Teatr "Maska".
Wydarzenia kulturalne.
W sumie w ciągu roku w Sochaczewie odbywa się ponad 300 imprez kulturalnych. Do najważniejszych, cyklicznych wydarzeń należą:
Międzynarodowy Festiwal Chopinowski na Mazowszu.
Międzynarodowy Festiwal Chopinowski na Mazowszu to jedno z największych wydarzeń kulturalnych na ziemi sochaczewskiej, i jedno z ważniejszych wydarzeń tego typu w Polsce. Trwający kilka dni przegląd przyciąga do miasta dziesiątki pianistów z kraju i zza granicy, a w jury festiwalu zasiadają muzycy o międzynarodowej sławie.
Pierwszy Festiwali odbył się w 1993 roku pod nazwą I Wojewódzkie Przesłuchania Chopinowskie, w 1994 roku zdecydowano o rozszerzeniu formuły i tak narodziły się Mazowieckie Przesłuchania Chopinowskie, które następnie przekształciły się w imprezę o randze ogólnopolskiej. Od 2007 roku Festiwal posiada formułę międzynarodową a jego nazwa to Międzynarodowy Festiwal Chopinowski na Mazowszu.
Od początku program festiwalowy zawierał nie tylko utwory Chopina, ale też J.S. Bacha. Wykonawców oceniało jury składające się z wybitnych pedagogów akademii muzycznych pod przewodnictwem prof. Jana Kadłubiskiego (Uniwersytet Muzyczny Fryderyka Chopinaw Warszawie). W skład jury wchodzili: prof. Maria Szmyd-Dormus (Akademia Muzyczna w Krakowie), prof. Włodzimierz Obidowicz (Akademia Muzyczna im. Karola Lipińskiego we Wrocławiu), Jerzy Sterczyński (Uniwersytet Muzyczny Fryderyka Chopinaw Warszawie). Po ustaleniu formuły międzynarodowej w skład jurorów weszli również wybitni pedagodzy i pianiści z zagranicy: Dorian Leljak (Serbia), Pierpaolo Levi (Włochy), Murray McLachlan (Wielka Brytania), Anton Voigt (Austria), Nat Yontararak (Tajlandia).
Po przesłuchaniach uczestników Jury dokonuje wyboru kilkunastu z nich do udziału w uroczystym Koncercie Laureatów, w czasie którego wręczane są nagrody i wyróżnienia, a najwybitniejszy młody artysta otrzymuje roczne stypendium. Laureaci koncertują następnie w Domu Urodzenia Fryderyka Chopina w Żelazowej Woli oraz w Mazowieckim Centrum Kultury w Warszawie i Warszawskim Towarzystwie Muzycznym.
Wspólnoty wyznaniowe.
Na terenie miasta działają następujące kościoły i związki wyznaniowe:
Sport.
Kluby sportowe.
W Sochaczewie znajdował się tor motocrossowy, położony tuż nad rzeką Bzurą, co czyniło go unikatowym torem w skali kraju. Odbywały się tu co roku zawody motocrossowe np. Puchar Niepodległości.
Rugby w Sochaczewie.
Klub sportowy Orkan Sochaczew powstał w 1924 roku, a obecna nazwa nadana została w 1932 roku. Przez wiele lat działały sekcje siatkówki, tenisa stołowego, lekkiej atletyki, piłki ręcznej i piłki nożnej.
W 1972 roku klub przejął od TKKF Energomontaż sekcję rugby. Klub awansował do I ligi tego sportu. Juniorzy wielokrotnie zdobywali medale mistrzostw Polski, a trybuny wypełniały się kibicami. Dzięki popularności tej dyscypliny w Sochaczewie, miasto wielokrotnie gościło reprezentację Polski w meczach z Marokiem (1976, 1985), Włochami (1979, 1988), NRD (1980), Rumunią (1980, 1987), Andorą (1993) oraz z Mołdawią w eliminacjach Pucharu Świata (2006). Orkan mierzył się z klubami m.in. Anglii, Holandii, Rumunii i Francji.
Orkan Sochaczew występuje w Ekstralidze, najwyższej klasy rozgrywkach w rugby, osiągając:
Burmistrz Sochaczewa Piotr Osiecki był wielokrotnym reprezentantem Polski w rugby, grał w lidze polskiej oraz francuskiej. W 1998 roku otrzymał tytuł zawodnika roku.

</doc>
<doc id="68892" url="https://pl.wikipedia.org/wiki?curid=68892" title="Terytorium państwowe">
Terytorium państwowe

Terytorium państwowe – część powierzchni Ziemi należąca do określonego państwa ograniczona granicą państwową. Terytorium obejmuje zarówno ląd (z wodami wewnętrznymi), jak i przybrzeżne wody terytorialne wraz z przestrzenią położoną pod powierzchnią i nad powierzchnią lądu i wody. W skład terytorium państwa mogą wchodzić także wyspy i tzw. enklawy lądowe. Nie stanowi natomiast terytorium państwowego pokład statku morskiego czy samolotu. Jednak zdarzenia, które mają tam miejsce, od strony prawnej traktuje się tak, jakby zaszły na terytorium danego państwa (tzn. podlegają one jego jurysdykcji).

</doc>
<doc id="68896" url="https://pl.wikipedia.org/wiki?curid=68896" title="Terytorium (podział administracyjny)">
Terytorium (podział administracyjny)

Terytorium – nazwa jednostki podziału administracyjnego niektórych państw świata. Istnieje w niektórych państwach federalnych jako jednostka tego stopnia co stany/prowincje, ale ich status jest odmienny. Zazwyczaj podlegają bezpośrednio rządowi federalnemu. 
Terytoria występują w następujących krajach:
Terytoria istniały także w podziale administracyjnym Brazylii – obecnie mają status stanów.

</doc>
<doc id="68897" url="https://pl.wikipedia.org/wiki?curid=68897" title="Icewind Dale">
Icewind Dale

Icewind Dale (ang. "Dolina Lodowego Wichru") – pierwsza część serii gier komputerowych z gatunku cRPG, wydana przez Interplay Entertainment i wyprodukowana przez Black Isle Studios, oddział Interplaya zajmujący się grami fabularnymi, na silniku Infinity Engine firmy BioWare. W Polsce gry z tej serii wydane zostały przez firmę CD Projekt. Gra przeznaczona jest dla systemów MS Windows oraz Macintosh.
Akcja gry rozgrywa się w tytułowej Dolinie Lodowego Wichru, która jest częścią Zapomnianych Krain, świata fantasy będącego tzw. "settingiem" dla gry fabularnej Dungeons &amp; Dragons. Pierwsza część gry oparta była na drugiej edycji systemu Advanced Dungeons &amp; Dragons. Część wątków serii kontynuowana miała być w grze "Baldur's Gate: The Black Hound", prace nad którą zostały jednak wstrzymane w związku z rozwiązaniem przez Interplay oddziału Black Isle.
30 października 2014 roku została wydana rozszerzona wersja gry "Icewind Dale: Enhanced Edition" za którą odpowiada studio Beamdog. Nowa edycja zawiera poprawioną szatę graficzną i inferfejs, nowe zadania i materiały wycięte z oryginału. Grę wydano na platformy Windows, Linux, iOS oraz Android.
Fabuła.
Gra rozpoczyna się w Easthaven, mieście położonym na północnym zachodzie Zapomnianych Krain, gdzie gracz odpoczywa ze swoją drużyną w karczmie. Hrothgar, przywódca miasta zaprasza głównego bohatera do wzięcia udziału w ekspedycji Kuldahar. Po drodze drużyna wpada w zasadzkę potworów, podczas której spada lawina. Ekspedycja ulega rozpadowi, a droga powrotna zostaje zasypana.
Odbiór gry.
Gra spotkała się z pozytywnym odbiorem recenzentów, uzyskując średnią z 29 ocen wynoszącą 87/100 punktów według serwisu Metacritic oraz 86,12% według agregatora GameRankings. Recenzenci serwisu GameSpot przyznali grze nagrodę specjalną za najlepszą muzykę roku 2000. Redakcja serwisu Gry-Online w 2014 roku przyznała "Icewind Dale" 38. miejsce na liście najlepszych gier cRPG wszech czasów.

</doc>
<doc id="68900" url="https://pl.wikipedia.org/wiki?curid=68900" title="Christoph Willibald Gluck">
Christoph Willibald Gluck

Christoph Willibald Ritter von Gluck (ur. 2 lipca 1714 w Erasbach koło Berching, zm. 15 listopada 1787 w Wiedniu) – niemiecki kompozytor okresu klasycyzmu.
Życiorys.
Był synem leśniczego. Ojciec nie życzył sobie, aby syn kształcił się w kierunku muzycznym, dlatego ten, mając 13 lat, uciekł z domu do Pragi, gdzie pracował jako wędrowny muzykant. Nauczył się grać na organach, verrilionie oraz na wiolonczeli. Później przez dwa lata był na służbie u Lobkowitzów w Wiedniu. W 1736, dzięki pomocy księcia Francesco Saverio Melziego, wyjechał do Mediolanu, gdzie był uczniem Sammartiniego. Tam też zaczął komponować opery (w Mediolanie stworzył m.in. "Artakserksesa" i "Ippolita"). W latach 1748-1751 podróżował po Europie wraz z trupą operową, w Londynie poznał Haendla. Dzięki ożenkowi z córką bogatego kupca wiedeńskiego (1752) mógł osiąść na stałe w Wiedniu, gdzie udało mu się uzyskać stanowisko kapelmistrza Opery Dworskiej. Od 1772 roku, dzięki swej byłej uczennicy, królowej Marii Antoninie, komponował dla paryskiej Académie Royale de Musique, wprowadzając reformę w operze francuskiej. W Paryżu, po premierze "Ifigenii w Aulidzie" wybuchł słynny spór "gluckistów" z "piccinistami" (zwolennikami opery włoskiej Picciniego).
Jego twórczość można podzielić na pięć okresów: włoska opera seria, francuska opera komiczna, reforma baletu, reforma opery włoskiej, reforma opery francuskiej.
Gluck był jednym z reformatorów opery klasycznej. Przełomowym dziełem była opera "Alceste", nawiązująca do opery francuskiej, zwłaszcza do zdobyczy dramatu muzycznego (tragédie lyrique). W przedmowie do tego przełomowego dzieła kompozytor wygłosił swoje poglądy dotyczące opery. Uważał, że najważniejszy jest dramat – tym postulatem wraca do źródła Cameraty Florenckiej, gdzie celem było "dramma per musica". Zrezygnował z wielkiej arii da capo. Uwzględnił uwerturę jako przygotowanie do treści opery, a także dążył do maksymalnej prostoty.
Gluck pozostawił ponad 100 dzieł scenicznych – poza operami tworzył także balety, pantomimy, pasticcia, kantaty dramatyczne i pieśni.
Odznaczony przez papieża Orderem Złotej Ostrogi. Pochowany na Cmentarzu Centralnym w Wiedniu.

</doc>
<doc id="68901" url="https://pl.wikipedia.org/wiki?curid=68901" title="Terytorium związkowe">
Terytorium związkowe



</doc>
<doc id="68902" url="https://pl.wikipedia.org/wiki?curid=68902" title="Terytorium związkowe (Indie)">
Terytorium związkowe (Indie)

Terytorium związkowe – jednostka podziału administracyjnego Indii. W przeciwieństwie do stanów, które posiadają własne rządy regionalne, terytoria związkowe są rządzone bezpośrednio przez rząd federalny w Delhi.
W 2020 istniało siedem terytoriów związkowych:
Terytorium związkowe Delhi zmieniło swój status na Narodowe Terytorium Stołeczne Delhi.
Zobacz też: Podział administracyjny Indii.

</doc>
<doc id="68903" url="https://pl.wikipedia.org/wiki?curid=68903" title="Hjorring">
Hjorring



</doc>
<doc id="68904" url="https://pl.wikipedia.org/wiki?curid=68904" title="Bronderslev">
Bronderslev



</doc>
<doc id="68905" url="https://pl.wikipedia.org/wiki?curid=68905" title="Stan (podział administracyjny)">
Stan (podział administracyjny)

Stan – w niektórych państwach federalnych nazwa składowej części federacji.
Podział na stany istnieje w następujących państwach:
Na stany dzielą się również Palau i Mjanma, pomimo że są to państwa unitarne.
Nazwa „stan” w językach urzędowych wyżej wymienionych państw (ang. "state", hiszp. i port. "estado") określa nie tylko jednostkę podziału administracyjnego, ale także państwo jako całość. Podobną wieloznaczność mają także nazwy niektórych regionów administracyjnych w innych językach:

</doc>
<doc id="68906" url="https://pl.wikipedia.org/wiki?curid=68906" title="Stan (jednostka administracyjna)">
Stan (jednostka administracyjna)



</doc>
<doc id="68907" url="https://pl.wikipedia.org/wiki?curid=68907" title="Zoltán Kodály">
Zoltán Kodály

 
Zoltán Kodály (ur. 16 grudnia 1882 w Kecskemécie, zm. 6 marca 1967 w Budapeszcie) – węgierski kompozytor, etnograf i pedagog.
Życiorys.
Urodził się w Kecskemét. Rodzice Frigyes i Paulina cenili sobie muzykę, sami grali na instrumentach. Ojciec na skrzypcach, a matka nie tylko grała na fortepianie, ale również śpiewała. Matka Paulina Jalovetzky miała polski pochodzenie. Jej dziadek Michał Jałowiecki, uczestnik Konfederacji barskiej musiał uchodzić z Polski. Kodály w dzieciństwie mieszkał w Galáncie, gdzie ukończył szkołę powszechną, natomiast gimnazjum w Nagyszombat. Studiował w Budapeszcie u Hansa Koesslera. Doktoryzował się na uniwersytecie w 1906 na podstawie dysertacji "Budowa stroficzna węgierskich pieśni ludowych". Od 1907 wykładał w Akademii Muzycznej w Budapeszcie – początkowo teorię muzyki, a następnie kompozycję. Pracował tam o momentu przejścia na emeryturę. Po II wojnie światowej w 1945 roku został prezesem Węgierskiej Rady Sztuki. Pełnił również funkcję przewodniczącego Międzynarodowej Rady Muzyki Ludowej oraz honorowego prezydenta Międzynarodowego Towarzystwa Edukacji Muzycznej. Trzykrotnie w 1948, 1952 i 1957 otrzymał nagrodę Kossutha.
Jego kompozycje bazują na węgierskiej muzyce ludowej, a jego twórczość krzyżuje w sobie elementy stylu neoromantyczno-impresjonistycznego. Komponował i opracowywał głównie pieśni, ale także utwory instrumentalne i opery.
Metoda Kodálya.
Jako pedagog zreformował system nauczania muzyki w szkolnictwie węgierskim. Jest uznawany za twórcę tzw. metody Kodálya. Jest to metoda kształcenia muzycznego poprzez uczenie dzieci śpiewania prostych i znanych piosenek ludowych. W trakcie śpiewu dzieci uczą się wykonywać ręką gesty, które pomagają im zachować intonację i zapamiętać melodię. Nazywa się to „śpiewaniem razem z ręką”. Metoda Kodalya jest znana na całym świecie, a nawet powstały jej narodowe adaptacje często różniące się pomiędzy sobą. W 2016 roku metoda została wpisana przez UNESCO do rejestru dobrych praktyk w dziedzinie ochrony niematerialnego dziedzictwa kulturowego ludzkości.

</doc>
<doc id="68908" url="https://pl.wikipedia.org/wiki?curid=68908" title="Zoltan Kodaly">
Zoltan Kodaly



</doc>
<doc id="68909" url="https://pl.wikipedia.org/wiki?curid=68909" title="Stan (USA)">
Stan (USA)



</doc>
<doc id="68910" url="https://pl.wikipedia.org/wiki?curid=68910" title="Potężna Gromadka">
Potężna Gromadka

Potężna Gromadka (ros. Могучая кучка) (inna nazwa: Rosyjska piątka) – grupa pięciu rosyjskich kompozytorów nawiązujących do tradycyjnej rosyjskiej muzyki ludowej, połączonej z nowoczesnymi elementami muzyki Europy Zachodniej. Są oni przedstawicielami rosyjskiej szkoły narodowej, kierunku w muzyce XIX wieku.
Kontynuowali oni tradycje uważanego za twórcę rosyjskiej opery narodowej Michaiła Glinki. Duży wpływ na "Potężną Gromadkę" wywarła też twórczość Aleksandra Dargomyżskiego.

</doc>
<doc id="68911" url="https://pl.wikipedia.org/wiki?curid=68911" title="Rosyjska Piątka">
Rosyjska Piątka



</doc>
<doc id="68912" url="https://pl.wikipedia.org/wiki?curid=68912" title="Milij Bałakiriew">
Milij Bałakiriew

Milij Aleksiejewicz Bałakiriew (ros. Милий Алексеевич Балакирев; ur. w Niżnym Nowogrodzie, zm. w Petersburgu) – rosyjski kompozytor, pianista, dyrygent i działacz muzyczny.
Życiorys.
Studiował na Uniwersytecie Kazańskim.
W dziedzinie muzyki był samoukiem, nigdy nie ukończył żadnej szkoły muzycznej. Wraz z Borodinem, Rimskim-Korsakowem, Musorgskim oraz Cui należał do grupy kompozytorów rosyjskich XIX w. (tzw. „Potężna Gromadka”), inspirujących się muzyką ludową. Pomimo niezbyt bogatego dorobku był programowym przywódcą tej grupy. Bałakiriew był błyskotliwym pianistą i twórcą kompozycji na fortepian, a także wielkim miłośnikiem i propagatorem muzyki Fryderyka Chopina. Bałakiriew przyczynił się do wzniesienia w Żelazowej Woli pomnika Chopina, odsłoniętego 14 października 1894, uzyskując u cara Aleksandra III pozwolenie na jego realizację.
Odznaczony został Orderem Świętego Stanisława II klasy (1894).

</doc>
<doc id="68913" url="https://pl.wikipedia.org/wiki?curid=68913" title="Morze Arabskie">
Morze Arabskie

Morze Arabskie (; , trl. "Al-Baḥr al-‘Arabī "; , trl. "Daryā-ye ‘Arab "; , trl. "Arab Sāgar"; , trl. "’Arabi Kan’du"; ; , trl. "Kẖalīj-e ‘Umān") – otwarte morze w północnej części Oceanu Indyjskiego. Leży między półwyspami Arabskim i Indyjskim.
Charakterystyka.
Morze Arabskie stanowi północno-zachodnią część Oceanu Indyjskiego. Większymi zatokami są: Omańska, Kambajska, Kaććh. Wraz z zatokami Perską i Adeńską, które przez Międzynarodową Organizację Hydrograficzną uważane są za oddzielne morza, osiąga powierzchnię 4,8 mln km². Średnia głębokość wynosi 3006 m, maksymalna 5875 m w Basenie Arabskim.
Jedno z najcieplejszych mórz świata. Temperatura wód powierzchniowych w lecie 26-30 °C, w zimie 20-24 °C.
Państwa leżące nad Morzem Arabskim to: Somalia, Jemen, Oman, Iran, Pakistan oraz Indie.
Głównymi portami Morza Arabskiego są: Mumbaj, Karaczi, Maskat. Przez Morze Arabskie przebiega jeden z najważniejszych szlaków morskich świata prowadzący do Zatoki Perskiej.

</doc>
<doc id="68914" url="https://pl.wikipedia.org/wiki?curid=68914" title="Cezar Cui">
Cezar Cui

Cezar Antonowicz Cui, César Cui (; (ur. w Wilnie, zm. 26 marca 1918 w Piotrogrodzie) – rosyjski kompozytor, krytyk muzyczny i inżynier.
Życiorys.
Był synem francuskiego żołnierza-oficera, który pozostał w Wilnie po wojnie z Rosją w 1812 roku oraz Polki Julii Gucewicz. Już w okresie nauki w gimnazjum wykazywał uzdolnienie muzyczne. Pod wpływem dzieł Fryderyka Chopina skomponował mazurka na fortepian. W Wilnie pobierał lekcje muzyki (między innymi u Stanisława Moniuszki).
W roku 1851 rozpoczął studia w petersburskiej Szkole Inżynieryjnej, po czterech latach przeniósł się do Wojskowej Akademii Inżynieryjnej, gdzie do roku 1857 studiował budowę fortyfikacji. Został nauczycielem akademickim tej uczelni i w roku 1878 profesorem. W późniejszych latach został awansowany do stopnia wojskowego generała.
W Sankt Petersburgu poznał kompozytora Milija Bałakiriewa. Niezależnie od pracy na uczelni wojskowej, zajmował się twórczością muzyczną.
Był jednym z pięciu członków Potężnej Gromadki. Jako krytyk muzyczny najpierw wspierał grupę, lecz później odszedł od niej i w krytykach wyrażał się o niej negatywnie. W ostatnich latach życia utracił wzrok.
Jego dorobek to opery, pieśni, suity orkiestrowe i utwory fortepianowe.

</doc>
<doc id="68915" url="https://pl.wikipedia.org/wiki?curid=68915" title="Tranguebar">
Tranguebar

Tranguebar (Trankebar/Tranquebar) – w latach 1620–1845 duńska kolonia w Indiach.
Pozyskanie tej kolonii było wynikiem działania założonej z inicjatywy króla Chrystiana IV Kompanii Wschodnioidyjskiej. Ruch handlowy między Danią a Tranguebarem nie był duży, gdyż inwestycja przynosiła mniej dochodu, niż się spodziewano. W pierwszych 19 latach istnienia kolonii wysłano do niej tylko 18 okrętów (z czego 11 zaginęło). Tranguebar sprzedano więc Anglii.
Obecnie Tranguebar jest w trakcie restauracji z myślą o ruchu turystycznym. Miasto znane jest pod nazwą Tarangambadi.

</doc>
<doc id="68917" url="https://pl.wikipedia.org/wiki?curid=68917" title="Trankebar">
Trankebar



</doc>
<doc id="68918" url="https://pl.wikipedia.org/wiki?curid=68918" title="Trankenbar">
Trankenbar



</doc>
<doc id="68919" url="https://pl.wikipedia.org/wiki?curid=68919" title="Linia śrubowa">
Linia śrubowa

Linia śrubowa, helisa – krzywa trójwymiarowa zakreślona przez punkt poruszający się ze stałą prędkością po tworzącej walca lub stożka, który obraca się jednocześnie ze stałą prędkością kątową wokół swej osi.
Wzór helisy położonej na powierzchni bocznej walca ma we współrzędnych kartezjańskich postać:
gdzie formula_4 jest promieniem walca, a formula_5 ilorazem prędkości ruchu punktu po tworzącej oraz prędkości kątowej obrotu walca.
Jeśli formula_6 linia jest prawoskrętna; jeśli formula_7 linia jest lewoskrętna.
Przykłady.
Helisa pozwala też modelować system dźwiękowy, w którym materiał dźwiękowy jest grupowany w oktawy – każde dwa dźwięki umieszczone na helisie i leżące na wspólnej tworzącej walca są oddalone od siebie o wielokrotność oktawy.

</doc>
<doc id="68920" url="https://pl.wikipedia.org/wiki?curid=68920" title="Jerzy Owsiak">
Jerzy Owsiak

Jerzy Zbigniew Owsiak, Jurek Owsiak (ur. 6 października 1953 w Gdańsku) – polski dziennikarz radiowy i telewizyjny, showman, filantrop, działacz charytatywny i społeczny.
Założyciel i prezes Fundacji Wielka Orkiestra Świątecznej Pomocy, pomysłodawca i organizator corocznego Finału WOŚP oraz Pol'and'Rock Festival (w latach 1995–2017 Przystanku Woodstock). Jako dziennikarz radiowy i telewizyjny współpracował z największymi rozgłośniami i telewizjami w kraju. Wielokrotnie odznaczany i nagradzany za swoją działalność społeczną i charytatywną. Od 2014 honorowy obywatel miasta stołecznego Warszawy. Kilkukrotnie nominowany do Pokojowej Nagrody Nobla.
Życiorys.
Wychował się w rodzinie milicjanta i księgowej, dziadek ze strony ojca walczył w wojnie polsko-bolszewickiej, a babcia w oddziałach gen. Józefa Hallera. Ojciec został później pułkownikiem i pracował w Komendzie Głównej Milicji Obywatelskiej. W wieku ośmiu lat przeprowadził się z rodzicami z Gdańska do Warszawy, gdzie skończył liceum ekonomiczne, a następnie próbował dostać się na warszawską Akademię Sztuk Pięknych oraz na psychologię. W latach 70. wyjeżdżał w celach zarobkowych za granicę – pracował jako obsługa hotelu w Berlinie Zachodnim oraz jako sorter w fabryce tulipanów i sprzątacz w pensjonacie w Holandii. W młodości należał do grupy mazowieckich hippisów.
Dzięki znajomości z Wojciechem Waglewskim zaistniał w środowisku muzycznym. Z założonym przez siebie Towarzystwem Przyjaciół Chińskich Ręczników od 1988 pojawiał się na koncertach Voo Voo oraz zaczął prowadzić w Rozgłośni Harcerskiej autorską audycję. Współpracował też z tygodnikiem „Na Przełaj”. Pod koniec lat 80. i w latach 90. zajmował się organizacją imprez rockowych. Zorganizował serię koncertów-maratonów muzycznych, których wspólną cechą była jego charakterystyczna „jąkająca się” konferansjerka oraz udział czołówki polskich zespołów punkowych owych czasów. Zorganizował koncerty: „Letnia zadyma w środku zimy” (1989, 1991), „Zadyma na Torwarze” (1989), „50 Rock’n’rolli na I Maja” (1992) i „Warsaw – Berlin 2 Step” (1993). Równocześnie, w latach 1991 i 1992 razem z Walterem Chełstowskim kierował Festiwalem w Jarocinie.
Po zakończeniu współpracy z Rozgłośnią Harcerską w 1991 zaczął współtworzyć copiątkową audycję radiowej Trójki "Brum", której nazwę w 1994 zmienił na "Się kręci". W 1991 Maciej Domański, ówczesny dyrektor programowy TVP2, zaproponował mu stworzenie własnego programu telewizyjnego. Od grudnia 1991 zaczął przygotowywać dla Dwójki program "Róbta, co chceta, czyli rockandrollowa jazda bez trzymanki". Program zszedł z anteny po 128 odcinkach. Latem 1994 zaczął prowadzić kolejny autorski program "Dziura w koszu", dzięki któremu promował aktywność sportową wśród młodzieży. W 1996 zaczął prowadzić coniedzielny program podróżniczy "Kręcioła". W telewizji publicznej prowadził też coroczne finały WOŚP oraz program "Bezpieczne wakacje".
W 1995 zorganizował w Czymanowie pierwszy Przystanek Woodstock, który od tamtej pory odbywa się corocznie (od 2018 pod nazwą Pol’and’Rock Festival).
Jest współautorem wydanej w 1999 książki "Orkiestra Klubu Pomocnych Serc, czyli monolog – wodospad Owsiaka", w której zawarty jest wywiad-rzeka prowadzony przez Bartłomieja Dobroczyńskiego. Także od 1999 prowadził audycję Programu I Polskiego Radia "Kręcioła" oraz spotkania ze słuchaczami w sobotnie przedpołudnia na antenie RMF FM.
Po odejściu z TVP w 2007 stworzył młodzieżowy kanał O.TV (Owsiak.TV), który od 6 października 2007 był dostępny na platformie cyfrowej „n”, a od października 2009 jako pasmo wieczorne ZigZap, kanału dostępnego na platformie Canal+. Także w 2007 powrócił do radia, a 4 lutego na antenie radia Wawa po raz pierwszy poprowadził "Dźwiękoszczelny Magazyn Jurka Owsiaka", którzy następnie w latach 2008–2010 prowadził na antenie radia Eska Rock.
Od 8 marca 2011 prowadzi wideoblog internetowy owsiaknet.pl, w 2014 przemianowany na kręcioła.tv. W grudniu 2011 wydawnictwo Świat Książki opublikowało autobiograficzną książkę Owsiaka pt. "Róbta co chceta, czyli z sercem jak na dłoni", opisującą historię powstania i działalności Fundacji Wielkiej Orkiestry Świątecznej Pomocy. Od 18 stycznia 2012 do 8 czerwca 2016 w Programie III Polskiego Radia prowadził audycję "Się kręci". Często był gościem "Popołudnia z Jedynką". W czerwcu 2016 zakończył pracę w Polskim Radiu. Od 4 lipca 2016 prowadzi audycję "Zaraz będzie ciemno" w Antyradiu.
Jest prezesem przedsiębiorstwa „Złoty melon” sp. z o.o., a także witrażystą i byłym psychoterapeutą. Jego pracownia w Warszawie wykonała witraże m.in. w kaplicy Matki Bożej Królowej Polski w Belwederze oraz we wnętrzach hotelu Rialto.
Wielka Orkiestra Świątecznej Pomocy.
Pierwsza zbiórka pieniężna, w której uczestniczył Owsiak, została zorganizowana spontanicznie po apelu kardiochirurgów z Centrum Zdrowia Dziecka o wsparcie finansowe zakupu sprzętu medycznego dla umierających dzieci. W 1992 Owsiak zaprosił lekarzy do swojej audycji "Brum" w Programie III Polskiego Radia oraz przypominał słuchaczom o możliwości wpłacania pieniędzy na podane konto. Akcja ta była kontynuowana również w czasie Festiwalu w Jarocinie. 3 stycznia 1993 odbyła się zbiórka pieniędzy, nazwana później „pierwszym Finałem”. Pozytywny odzew społeczny i wartość zgromadzonych środków zdecydowały o nadaniu tym działaniom formy prawnej. W marcu 1993 z inicjatywy Owsiaka i Waltera Chełstowskiego powstała Fundacja WOŚP, od tego czasu „Finał Wielkiej Orkiestry Świątecznej Pomocy” odbywa się co roku, a Owsiak pełni rolę głównego organizatora. Do 2015 był konferansjerem programu telewizyjnego o tym samym tytule, nadawanego w TVP2.
14 stycznia 2019, po śmierci prezydenta Gdańska Pawła Adamowicza w zamachu na koncercie WOŚP Jerzy Owsiak podjął decyzję o rezygnacji z funkcji prezesa zarządu Fundacji WOŚP. Jako przyczynę swojego odejścia Owsiak podał rosnącą falę nienawiści skierowaną przeciwko jego osobie. 19 stycznia opublikował oświadczenie, iż w wyniku licznych publicznych próśb o dalsze kierowanie fundacją oraz w wyniku wystąpień duchownych i świeckich w trakcie pogrzebu prezydenta Pawła Adamowicza, podjął decyzję o powrocie na funkcję prezesa i o zintensyfikowaniu walki z aktami nienawiści.
Krytyka.
Działalność Jerzego Owsiaka bywa przedmiotem krytyki m.in. ze strony środowisk prawicowych i socjalistycznych. Prawica zarzuca Owsiakowi m.in. promowanie hasła „róbta, co chceta” (nazwa programu prowadzonego w telewizji przez Owsiaka), które interpretują jako nawoływanie do hedonistycznego stylu życia i relatywizmu moralnego. Przedmiotem krytyki jest także zgoda Owsiaka na działalność podczas Przystanku Woodstock niektórych związków religijnych (np. Międzynarodowego Towarzystwa Świadomości Kryszny), które zdaniem niektórych osób mają być zagrożeniem dla młodzieży. Sprzeciw wzbudził też jego pogląd, że należy rozpocząć publiczną dyskusję o eutanazji, mimo że on sam nie jest jej zwolennikiem. W jednym z wywiadów dla portalu dziennik.pl stwierdził, że jest ona „pomocą starszym w cierpieniach”.
Owsiak był też krytykowany za dyskryminujące traktowanie dziennikarzy nieprzychylnie nastawionych do WOŚP zwłaszcza po tym, jak z użyciem siły został wyprowadzony z konferencji prasowej zorganizowanej 8 stycznia 2014 przez Wielką Orkiestrę Świątecznej Pomocy Michał Rachoń, ówczesny dziennikarz Telewizji Republika. Swoje zaniepokojenie tym wydarzeniem wyraziło środowisko dziennikarskie oraz Helsińska Fundacja Praw Człowieka, a swoją dezaprobatę – Stowarzyszenie Dziennikarzy Polskich.
Sprawy sądowe.
W 2003 został skazany wyrokiem sądu za zniszczenie prywatnych stoisk w Żarach.
W 2017 pozwał blogera Piotra Wielguckiego o zniesławienie. Bloger miał zniesławić Owsiaka, publikując – pod pseudonimem Matka Kurka – artykuły na temat finansowania WOŚP oraz fundacji „Złoty Melon”, w których nazwał działacza m.in. „hieną cmentarną”. Sąd nakazał blogerowi usunąć informacje i przeprosić poszkodowanego. W 2017, po drugim przegranym procesie, bloger miał także zapłacić 5 tys. zł na rzecz WOŚP oraz pokryć koszty procesu. 7 marca 2017 Sąd Okręgowy w Legnicy wydał prawomocny wyrok, sygnatura akt IV Ka 52/17 i uznał Jerzego Owsiaka za winnego znieważenia oraz zniesławienia Piotra Wielguckiego poprzez sugerowanie, że ten jest „nierobem utrzymywanym przez żonę”. 12 czerwca 2019 Owsiak przegrał z Wielguckim proces cywilny w tej samej sprawie; Sąd Apelacyjny w Warszawie zobowiązał Owsiaka do zamieszczenia przeprosin na swoim videoblogu, sygn. akt I ACa 13/19.
30 stycznia 2020 Sąd Okręgowy w Warszawie prawomocnie uznał Owsiaka za winnego znieważenia Krystyny Pawłowicz, do której życia prywatnego wulgarnie odnosił się podczas "Przystanku Woodstock". 6 sierpnia 2020 prawomocnie przegrał proces cywilny z posłanką, Sąd Apelacyjny w Warszawie zobowiązał pozwanego do zamieszczenia przeprosin w związku z naruszeniem dóbr osobistych powódki.
W 2018 został pozwany przez anonimowego internautę za wypowiadanie wulgarnych słów w miejscu publicznym, jednak pozew został umorzony. W 2019 został pozwany do sądu w Słubicach za wypowiadanie wulgarnych treści w kierunku polityków Prawa i Sprawiedliwości podczas festiwalu "Pol’and’Rock".
Humor.
Jerzy Owsiak stał się bohaterem jednej z popularnych copypast, w której jej bohater spotkał go na pogrzebie jakiejś sławnej osoby, po czym zadał mu pytanie o sprzedawanie uranu Czeczenom. W późniejszym czasie Owsiak odniósł się do tej copypasty z dystansem, w trakcie 30. finału WOŚP administrator strony „Irytujący Historyk” przeznaczył na aukcję ważący 2,6 kg blok uranu z autografem Jerzego Owsiaka.
Życie prywatne.
Żonaty z Lidią Niedźwiedzką-Owsiak, członkinią zarządu Fundacji WOŚP. Mają dwie córki: Aleksandrę (ur. 1979) i Ewę (ur. 1989).

</doc>
<doc id="68922" url="https://pl.wikipedia.org/wiki?curid=68922" title="Krak">
Krak

Krak "(Krakus lub Gracchus)" − legendarny władca Polaków, założyciel Krakowa. Według Kadłubka, którego świadectwo jest najstarsze, miał być jednym z książąt czy namiestników Polaków walczących z Galami w Panonii lub Karyntii (kronikarz nie stwierdza tego wprost), po czym został wybrany królem i dał początek zorganizowanemu państwu polskiemu.
Legendy.
Po powrocie na ziemie polskie został królem. Miał dwóch synów: (Kraka II, Lecha II) oraz jedną córkę, Wandę. Jego synowie mieli zabić groźnego smoka wawelskiego, a jeden z nich przez zawiść zabił brata. Inna legenda podaje, że sam Krak był pogromcą smoka. Córka stała się bohaterką legendy „O Wandzie, która nie chciała Niemca”.
Z opisem pogrzebu Kraka łączy się wzmianka o założeniu Krakowa. Podanie o Kraku przypomina nieco podanie o czeskim Kroku, a motyw walki ze smokiem został prawdopodobnie zaczerpnięty z legendy o świętym Jerzym lub mitu o walce Peruna ze Żmijem, legenda zawiera ślady wydarzeń VII i VIII-wiecznych. Po śmierci Kraka usypano mu kopiec, gdzie według legend został pochowany. W czasie usypywania mieszkańcy Krakowa nosili ziemię w rękawach, stąd powstało święto Rękawki, a kopiec nazwano Kopcem Kraka lub Krakusa.
Kraka nazywano Smokobójcą.
Z kroniki Mistrza Wincentego.
Wykład o Kraku zaczyna się w Kronice Polski po zakończeniu wojny z Rzymianami, gdzie jest wspomniane, że Prapolacy (nazwa stworzona na potrzeby tego artykułu; u kronikarza nienazwany ogół słowiański) wybrali Kraka na księcia. Następnie Kadłubek opisuje w skrócie dzieje innego wielkiego plemienia, które jako jedyne mogło się wtedy mierzyć z Polakami – Gallów. Mieli oni w pewnym czasie wkroczyć do Panonii z czego dla mistrza Wincentego płynie oczywisty fakt walk Prapolaków z Gallami (Panonię uważano w średniowieczu za kolebkę Słowian). Taki stan rzeczy miał wywołać wśród tych pierwszych tendencje odśrodkowe – pęd do władzy różnych jednostek. Dlatego też Krak, którego z niewiadomych przyczyn nie było wtedy na miejscu (Kadłubek pisze, że wrócił z Karyntii; możliwe, że przebywał tam na wyprawie wojennej), powróciwszy postanowił zebrać wszystkich na wiecu. Na zebraniu tym zdobył sobie zaufanie społeczeństwa (Kadłubek wkłada mu w usta słowa: „tym samym świat bez słońca – co państwo bez króla”), które ogłosiło go królem.
Wincenty Kadłubek zlatynizował imię Krak do formy „Gracchus” i pod takim też imieniem ta postać w jego kronice występuje. Niewątpliwie ma to swoje korzenie w chęci przyrównania Kraka do innego słynnego ustawodawcy i opiekuna obywateli Tyberiusza Gracchusa. Nie bez znaczenia może być też fakt, że pierwsze informacje o Kraku pojawiają się w kronice Kadłubka, kiedy opisuje on walki Polaków z Rzymianami. Mianowicie gdy walki ustały Prapolacy mieli zająć pewne miasta, w których następnie ustanowili namiestników. W tym samym czasie obrali także księcia, którym został właśnie Krak. Co jednak wynika z dalszego przebiegu opowiadania, nie równało się to nadrzędnej pozycji plemiennej – prawdopodobnie był jednym z namiestników. Stąd Krak został namiestnikiem najprawdopodobniej w jakimś rzymskim mieście. Inna rzecz wskazująca na łączność z Rzymem i Tyberiuszem Grakchem znajduje się w opisie pierwszych czynów Kraka kiedy ogłoszono go królem. Prawo, które stworzył nowy król, Kadłubek ubrał w formy przejęte od Rzymian („Tak więc powstał zawiązek naszego prawa obywatelskiego i nastały jego narodziny”), zasady nowego prawa natomiast opierały się na zniesieniu niewoli i niesprawiedliwości (o co walczył wspomniany Tyberiusz Grakch). W taki sposób kronikarz chciał dać Krakowi mocniejsze historyczne podstawy.
Kiedy działalność ustawodawcza została ukończona Kadłubek pierwszy raz używa terminu „Polska”, którą Krak miał doprowadzić do „świetnego rozkwitu”. Rozkwit jednak nie trwał długo, ponieważ nowo stworzone państwo napotkało na swojej drodze nowy problem w postaci potwora zwanego „całożercą”. Jak pisze mistrz Wincenty miał on terroryzować poddanych Kraka żądaniem ofiary z bydła, którego dostaw wymagał co tydzień. Jeżeliby ofiara nie została dokonana miał zjadać tylu ludzi ile bydła miało być mu dostarczone. W takiej sytuacji Krak nasłał na potwora swoich synów, którzy po niepowodzeniach w otwartej walce uciekli się do podstępu. Podali „całożercy” jako zwyczajową ofiarę skóry bydlęce wypchane siarką, czym udusili potwora. Z tą historią jest powiązany wątek bratobójczy, który ostatecznie doprowadził do czasowego bezkrólewia w państwie Kraka. Mianowicie gdy jego synowie uśmiercili potwora, młodszy z żądzy władzy miał się rzucić na starszego i go zabić, ojcu skłamał zaś, że to wina potwora. Po śmierci Kraka jego syn na krótko przejął panowanie. Szybko jednak odkryto mroczny sekret Kraka II i skazano go na banicję. Pomimo wszystko miłość ludu do Kraka i jego rodu miała być tak wielka, że władzę wkrótce przyznano jego córce Wandzie. Przy okazji Kadłubek notuje, że ośrodkiem decyzyjnym w tej sprawie było zebranie „Senatu, możnych i całego ludu”.
W dowód uznania dla Kraka seniora po jego śmierci rozpoczęto budowę miasta na skale, w której mieszkał „całożerca”. Jak podaje Kadłubek miasto nazwano Gracchovia (Kraków) i tak długo wypełniano obrzędy pogrzebowe po zmarłym królu, póki nie skończono ostatniego budynku. Mistrz Wincenty notuje też, że nazwę miasta Kraków niektórzy wywodzą od krakania kruków, które zleciały się by żerować na ciele „całożercy”.
Krak we współczesnej literaturze.
Książę Krak jest jednym z bohaterów trylogii Stanisława Pagaczewskiego o przygodach Baltazara Gąbki: Porwanie Baltazara Gąbki, Misja profesora Gąbki, Gąbka i latające talerze.
Historia Kraka zainspirowała Stanisława Szukalskiego do napisania w 1937 roku dramatu "Krak, syn Ludoli".

</doc>
<doc id="68924" url="https://pl.wikipedia.org/wiki?curid=68924" title="Górnik Łęczna">
Górnik Łęczna

Górnik Łęczna – polski klub piłkarski (jednosekcyjny) z siedzibą w Łęcznej, założony 20 września 1979, jako sekcja piłki nożnej GKS Górnik Łęczna. 1 stycznia 2007 nastąpiło wydzielenie męskiej sekcji piłkarskiej z wielosekcyjnego GKS Górnik Łęczna i utworzenie spółki akcyjnej (Górnika Łęczna S.A.). Pod szyldem stowarzyszenia GKS Górnik Łęczna występuje nadal sekcja piłki nożnej kobiet. 18 lutego 2011 nazwa klubu została zmieniona na Górniczy Klub Sportowy Bogdanka S.A. 23 lipca 2013 nastąpił powrót do szyldu "Górnik".
W lipcu 2011 kibice skupieni w Stowarzyszeniu Kibiców Górnika Łęczna reaktywowali sekcję piłki nożnej pod szyldem GKS Górnik 1979 Łęczna i zgłosili do rozgrywek klasy B.
Historia.
Klub powstał w 1979. Jest jednym z najbardziej utytułowanych klubów na Lubelszczyźnie. Zaczął od B-klasy. Kolejne awanse: 1980 – A-klasa, 1981 – V liga, 1983 – IV liga, 1984 – III liga, 1988 – II liga. Po jednym sezonie drużyna spadła z II ligi, a wróciła do niej w 1996. W sezonie 2002/2003 zespół awansował do I ligi.
W 2007 po uzyskaniu materiałów z prowadzonego przez wydział przestępczości zorganizowanej Prokuratury Okręgowej we Wrocławiu śledztwa w sprawie afery korupcyjnej Wydział Dyscypliny PZPN wszczął postępowanie dyscyplinarne wobec sześciu polskich klubów piłkarskich, w tym Górnika Łęczna, i zawiesił klub na miesiąc. Decyzją WD PZPN z 12 kwietnia 2007 Górnik Łęczna za ustawienie 20 meczów od sezonu 2007/08 miał zostać zdegradowany "o dwie klasy rozgrywek", zapłacić karę pieniężną i następny sezon rozpocząć z 10 punktami ujemnymi. Komisja Odwoławcza PZPN uchyliła decyzję WD PZPN o zawieszeniu Górnika Łęczna oraz walkowerze przyznanym Wiśle Płock za nierozegrane w związku z zawieszeniem spotkanie. Związkowy Trybunał Piłkarski rozpatrzył odwołanie zarządu klubu, podtrzymując wymierzoną przez WD karę degradacji o dwie klasy rozgrywkowe, jednocześnie zmniejszając karę finansową (z 270 tys. do 70 tys. zł) i punktową (do minus sześciu punktów na starcie nowego sezonu).
24 maja 2014 po wygranym meczu z Olimpią Grudziądz na 2 kolejki przed końcem rozgrywek I Ligi, zespół z Łęcznej po 7 latach wrócił do najwyższej klasy rozgrywkowej w Polsce – T-Mobile Ekstraklasy. Trzy dni później Komisja Licencyjna PZPN udzieliła Górnikowi licencji do gry w Ekstraklasie w sezonie 2014/2015.
W 2016 władze klubu wraz z marszałkiem woj. lubelskiego i prezydentem Lublina podpisały list intencyjny, na podstawie którego drużynę Górnika dopuszczono do rozgrywania meczów na Arenie Lublin. Przyczyną przeniesienia meczów miała być zła sytuacja finansowa i niezastosowanie się do zaleceń sformułowanych po wizytacji na stadionie Górnika. Kibice Górnika zareagowali bojkotem spotkań drużyny. Za bojkotem opowiedzieli się także kibice Motoru Lublin.
Rezultaty ze wszystkich sezonów.
Wyniki ze wszystkich sezonów Górnika Łęczna:
Stadion.
Kameralny obiekt o pojemności 7464 miejsc siedzących ma oryginalną zabudowę. Trybuny wzdłuż linii bocznych charakteryzują się półkolistym zadaszeniem. Od 2003 r. ma sztuczne oświetlenie.

</doc>
<doc id="68926" url="https://pl.wikipedia.org/wiki?curid=68926" title="Wanda (legendarna księżniczka)">
Wanda (legendarna księżniczka)

Wanda (Wąda) – bohaterka polskiej legendy. Według najbardziej znanej wersji córka Kraka i polska księżniczka, która nie zgodziła się na małżeństwo z księciem niemieckim. Urażony książę najechał ze swoimi wojskami ziemie polskie. Armia pod dowództwem Wandy zdołała odeprzeć atak. Wanda jednak zdecydowała się na samobójstwo, rzucając się w nurt Wisły, aby nie prowokować kolejnych najazdów (według innej wersji była to ofiara za odniesione zwycięstwo).
Imię.
Kronika wielkopolska wyprowadza imię Wandy od wędki: , przy czym należy pamiętać, że "Wąda", czy też "Wøda" należy odczytywać z „a nosowym” (ã, jak , , ), które w staropolskim powstało ze zlania się co do barwy prasłowiańskich samogłosek nosowych /ǫ/ (dzisiejszego ą) i /ę/. W XIX wieku rozpatrywana była też etymologia imienia Wanda – „woda”.
Przekazy źródłowe.
Postać Wandy została najprawdopodobniej wymyślona przez Wincentego Kadłubka na podstawie różnych tekstów starożytnych. Wcześniej K. Römer przedstawił pogląd o pochodzeniu legendy z mitów słowiańskich.
W kronice Wincentego Kadłubka Wanda rządziła Polską po odsunięciu od władzy syna Kraka, splamionego zbrodnią bratobójstwa. Po czasowym bezkrólewiu panowanie miał jej powierzyć ogół społeczeństwa („senat”, możni, chłopi), ponieważ była ostatnią z rodu Kraka. Najechana przez niejakiego „tyrana lemańskiego” (czyli niemieckiego) staje na czele wojsk i zmusza wroga do odwrotu. Książę alemański wygłasza pochwalną pieśń na cześć Wandy i popełnia samobójstwo. Zaś królewna rządziła długo i szczęśliwie, zostając do śmierci dziewicą. Kadłubek dodaje, że "od niej, mówią, pochodzić ma nazwa rzeki Wandal, ponieważ ona stanowiła środek jej królestwa; stąd wszyscy, którzy podlega­li jej władzy, nazwani zostali Wandalami".
W tej wersji nie ma wzmianki o utopieniu się w Wiśle. Pojawia się ona dopiero w późniejszej Kronice wielkopolskiej. Powszechnie znaną wersję zawdzięczamy natomiast Janowi Długoszowi, który nadał najeźdźcy niemieckiemu imię Rytygier. W wersji niemieckiej u Johannesa Micraeliusa Wanda i niemiecki rycerz byli parą; śmierć ukochanego wstrząsnęła Wandą.
W kronikach polskich i zagranicznych (Długosz i Georgius Aelurius) wspomina się niekiedy o jej dwóch siostrach. Jedną z nich miała być założycielka Pragi, Libusza, a drugą Waleska, uchodząca za założycielkę Kłodzka. Stąd teoria łącząca krakowskiego Kraka z czeskim Krokiem, który wg Kroniki Czechów miał mieć trzy córki: Kazię, Tetkę i Libuszę.
Wanda w kulturze.
Motyw Wandy był często wykorzystywany politycznie jako dowód, że w Polsce może panować kobieta (Jadwiga, Anna Jagiellonka) oraz w propagandzie antyniemieckiej ("Wanda leży w naszej ziemi, bo nie chciała Niemca").
Postać Wandy przytaczana była w wielu utworach łacińskich polskiego renesansu. W pierwszej części eposu Jana z Wiślicy pt. "Bellum Prutenum", przedstawiającej najdawniejsze dzieje Polski, Wanda ukazana jest jako mądra i waleczna władczyni, która przejęła władzę po swoim ojcu Kraku. Klemens Janicki poświęcił Wandzie jeden z epigramatów w cyklu "Vitae Regum Polonorum", w którym opisał jej zwycięską walkę z Rotogarem oraz dobrowolną śmierć. Wanda została też przywołana w dwóch epitalamiach królewskich – na zaślubiny Zygmunta Augusta z Elżbietą Habsburżanką (1543) autorstwa Georgiusa Sabinusa oraz Stefana Batorego z Anną Jagiellonką (1576) autorstwa Joachima Bielskiego. Stanisław Hozjusz nawiązywał do postaci Wandy w dwóch utworach. W wierszu (1553) apelował do Zygmunta Augusta, by po śmierci Barbary Radziwiłłównej wszedł w nowy związek małżeński i pozostawił potomka, gdyż śmierć bezpotomna, jak w przypadku Wandy, prowadzi do chaosu w państwie. W niedokończonym poemacie "Hedvigis", poświęconym królowej Jadwidze, Rozjusz wytykał, że desperacki czyn Wandy wynikał z jej oporu przed uczuciami i zbytniej wstydliwości. Jan Kochanowski poświęcił Wandzie łacińską elegię ze zbioru "Elegiarum libri IV" (elegia XV w księdze I), w której wyjaśniał, skąd wziął się Kopiec Wandy i opisał historię całego życia Wandy. Kochanowski wspomniał też Wandę w polskiej pieśni "Kto mi dał skrzydła", gdzie dostrzegł ją w niebie wśród najwybitniejszych władców Polski.
Być może nawiązuje do losu Wandy śmierć Ofelii, córki Poloniusza, w "Hamlecie" Williama Szekspira. Pisał o niej także Goethe. Z przedstawień plastycznych najbardziej znany jest obraz Piotrowskiego z krakowskich Sukiennic oraz cykl „Dzieje Wandy” M. Stachowicza z klasztoru w Mogile. Ten ostatni zainspirował Norwida do napisania dramatu "Wanda". Za grobowiec Wandy uchodzi kopiec znajdujący się dziś na terenie Nowej Huty, niedaleko wejścia do kombinatu. Jej imię nosi także: osiedle, dom handlowy, stadion sportowy i most. Dzień jej imienin (23 czerwca) jest jednocześnie dniem rozpoczęcia budowy Nowej Huty.
W 1819 roku Karol Kurpiński skomponował miniaturę na skrzypce i fortepian "Dumanie nad mogiłą Wandy".
Czeski kompozytor Antonín Dvořák napisał operę ("Wanda", 1875) opartą na tej legendzie. 
Na historii Wandy oparto także komiksy: "Wanda leży w naszej ziemi" z 1938 (rysunki Mariana Walentynowicza, tekst Kornela Makuszyńskiego) oraz "O Smoku Wawelskim i królewnie Wandzie" z 1974 (rysunki Grzegorza Rosińskiego, scenariusz Barbary Seidler).

</doc>
<doc id="68927" url="https://pl.wikipedia.org/wiki?curid=68927" title="Fidesz">
Fidesz

Fidesz – Magyar Polgári Szövetség (pol. "Fidesz" – Węgierski Związek Obywatelski, wym. ), dawnej "Fidesz – Magyar Polgári Párt" (pol. "Fidesz" – Węgierska Partia Obywatelska). Fidesz to skrótowiec nazwy "Fiatal Demokraták Szövetsége" (pol. Związek Młodych Demokratów) – narodowa, konserwatywna i umiarkowanie eurosceptyczna partia polityczna działająca na Węgrzech. Brzmienie skrótowca fidesz jest także identyczne z łacińskim słowem "fides", oznaczającym wiarę, uczciwość, zaufanie.
Historia.
Fidesz został założony 30 marca 1988 r. przez grupę studentów i intelektualistów jako niezależna organizacja młodzieżowa. Program i statut organizacji przyjęto podczas I kongresu w październiku i listopadzie. Wtedy też powołano władze organizacji. Rok później podczas II kongresu większość delegatów zdecydowała, że ich ugrupowanie weźmie udział w wolnych wyborach parlamentarnych. Za swój symbol partia przyjęła pomarańczę, symbolizującą zmianę pokoleniową w węgierskiej polityce. W wyborach 25 marca i 8 kwietnia 1990 r. Fidesz uzyskał 8,55% głosów i 22 mandaty. Partia była podzielona. Wyraźnie zaznaczały swoją obecność dwie frakcje. Pierwsza uważała, że można i warto zbudować koalicję z postkomunistami, druga, radykalna i o bardziej liberalnych poglądach, kierowana przez Viktora Orbána wykluczała jakąkolwiek współpracę z postkomunistami. W wyniku tego podziału doszło do rozłamu: dwaj wiceprzewodniczący i współzałożyciele partii Gábor Fodor i Péter Molnár opuścili Fidesz w 1993 r. i zrezygnowali z członkostwa wraz z ok. 500. innymi członkami – w większości przypadków przechodząc do Związku Wolnych Demokratów. W następnych wyborach, w maju 1994 na Fidesz zagłosowało 7 procent wyborców, co dało partii 20 mandatów.
W kolejnych wyborach, w maju 1998 r. Fidesz zdobył 29% poparcia i największą liczbę mandatów. Wieloletni działacz partii Viktor Orbán został premierem. Rząd V. Orbána zakończyło zwycięstwo w wyborach 2002 roku Węgierskiej Partii Socjalistycznej, która utworzyła rząd wspólnie ze Związkiem Wolnych Demokratów.
Na początku 2003 r. podjęto gruntowną reformę partii: na kongresie w maju 2003 r. zmieniono statut i nazwę partii. Odtąd nazywa się ona Fidesz – Magyar Polgári Szövetség. Zmiany te były elementem przygotowań do wyborów do Parlamentu Europejskiego w czerwcu 2004 r. Wybory te partia zdecydowanie wygrała, zdobywając 47,4% głosów. W 2006 roku partia ponownie przegrała wybory parlamentarne z Węgierską Partią Socjalistyczną, jednak kilka miesięcy później z powodu antyrządowych zamieszek poparcie dla Fidesz zaczęło rosnąć. W kolejnych wyborach do Parlamentu Europejskiego w 2009 roku Fidesz również zdecydowanie wygrał odnosząc jeszcze lepszy wynik niż pięć lat temu zdobywając 56,36% głosów.
Partia wygrała wybory parlamentarne w 2010 roku, a następnie wybory parlamentarne w 2014 roku (ponownie uzyskując większość kwalifikowaną) oraz wybory samorządowe, które odbyły się 12 października 2014 roku. W największych miastach partia zdobyła 22 z 23 mandatów burmistrzowskich (w tym m.in. w stołecznym Budapeszcie). Viktor Orbán w wyniku wygranej z 6 kwietnia 2014 r. utworzył swój trzeci rząd. W wyborach w 2018 roku Fidesz ponownie otrzymał większość kwalifikowaną i ponownie utworzył rząd, czwarty rząd Viktora Orbána. Na początku kwietnia 2022 roku partia ponownie zwyciężyła w wyborach parlamentarnych, w konsekwencji czego utworzony został piąty rząd Viktora Orbána.
Relacje w Parlamencie Europejskim.
21 marca 2019 r. Fidesz został zawieszony w prawach członka Europejskiej Partii Ludowej. Za zawieszeniem opowiedziało się 190 członków zgromadzenia politycznego, trzy osoby były przeciwko. Fidesz stracił prawo udziału w spotkaniach EPL i prawo do głosowania z ramienia ugrupowania w Parlamencie Europejskim. Partia została również pozbawiona możliwości wystawiania kandydatów na stanowiska unijne z ramienia EPL. Decyzja była spowodowana kampanią Fidesz na Węgrzech, w której zarzucano Unii Europejskiej błędne adresowanie kryzysu uchodźczego oraz atakowano Przewodniczącego Komisji Europejskiej Jeana-Claude’a Junckera.
3 marca 2021 r. 12 osobowa delegacja europosłów Fidesz została zawieszona przez kierownictwo Europejskiej Partii Ludowej we frakcji EPL w Parlamencie Europejskim. Odpowiadając na to, tego samego dnia decyzją przewodniczącego partii Viktora Orbána Fidesz z tej frakcji wystąpił.
18 marca 2021 r. zawieszony dwa lata wcześniej Fidesz opuścił Europejską Partię Ludową.

</doc>
<doc id="68928" url="https://pl.wikipedia.org/wiki?curid=68928" title="Biało-czerwona szachownica">
Biało-czerwona szachownica



</doc>
<doc id="68930" url="https://pl.wikipedia.org/wiki?curid=68930" title="Stawka większa niż życie">
Stawka większa niż życie

Stawka większa niż życie – polski szpiegowski serial telewizyjny z lat 1967–1968 w reżyserii Janusza Morgensterna i Andrzeja Konica, wyprodukowany przez Zespół Filmowy „Syrena”, wyemitowany na antenie TVP od 10 października 1968 do 6 lutego 1969. Tematem serialu jest działalność polskiego agenta Stanisława Kolickiego (Stanisław Mikulski), który podczas II wojny światowej podszywa się jako agent J-23 pod członka Abwehry, Hansa Klossa, działając na rzecz wywiadu radzieckiego. Działalności Klossa przygląda się bacznie esesman Hermann Brunner (Emil Karewicz).
"Stawka większa niż życie" była emitowana w 18 odcinkach i cieszyła się sporą popularnością zarówno w Polsce, jak i wielu innych krajach bloku komunistycznego. Wiele cytatów z serialu przeszło do języka potocznego; na motywach serialu powstały trzytomowy zbiór opowiadań oraz seria komiksów "Kapitan Kloss". W 2011 roku film przeszedł cyfrową rekonstrukcję, a rok później doczekał się filmowej kontynuacji "Hans Kloss. Stawka większa niż śmierć" (2012) w reżyserii Patryka Vegi. 
Lista odcinków.
1. Wiem, kim jesteś.
Reżyseria: Janusz Morgenstern
Obsada:
Fabuła
Rok 1941. Stanisław Kolicki (jak sam podaje, urodzony 17 grudnia 1920 w Kościerzynie) ucieka z niemieckiego więzienia w Królewcu i nawiązuje kontakt z Armią Czerwoną. Okazuje się, że przetrzymywany przez Rosjan niemiecki oficer Hans Kloss jest niezwykle podobny do Kolickiego. Po szybkim szkoleniu Kolicki zajmuje jego miejsce. Jako Kloss bierze udział w naradach taktycznych u gen. Wehringera, a następnie cenne informacje odnośnie do planowanego natarcia na froncie przekazuje Rosjanom, którzy skwapliwie je wykorzystują. Obersturmführer Stedtke, oficer SS z otoczenia generała, rozpoczyna śledztwo mające na celu ustalenie sprawcy przecieku. Kloss znajduje się w kręgu podejrzanych. Co więcej, Marta – niemiecka lekarka, z którą romansuje Kloss, jest nieufna i śledzi go aż do miejsca zakonspirowanej radiostacji.
2. Hotel Excelsior.
Reżyseria: Andrzej Konic
Obsada:
Fabuła
Rok 1942, Gdańsk. Kloss – na urlopie – prowadzi dochodzenie w celu ustalenia przyczyny paraliżu gdańskiej siatki i sprawcy, który wsypał „pierwszego” (szefa siatki). Kloss ma umówione spotkanie z „drugim” (którego nie zna) w hotelu Excelsior, gdzie wynajmuje pokój na czas urlopu. Kontakt z gdańską siatką zapewnia mu Georg (Andrzej Konic – reżyser odcinka), z którym przeprowadza słynną, długą wymianę haseł i odzewów (m.in. „W zeszłym roku o tej porze padał deszcz. – Deszcz ze śniegiem.”). Z jego pomocą rozpoczyna kontrolę poszczególnych członków siatki, jednak nie znajduje zdrajcy. W międzyczasie dowiadujemy się także, że Gestapo ma w hotelu agentów. Kloss próbuje zdobyć względy Ingrid Heizer, właścicielki kawiarni. Ingrid pojawia się w Excelsiorze dokładnie wtedy, gdy Kloss ma spotkać się z „drugim”.
3. Ściśle tajne.
Reżyseria: Janusz Morgenstern
Obsada:
Fabuła
Rok 1942. W zakładach Reil Werke przetrzymywany jest polski specjalista od napędów rakietowych, dr Pulkowski, którego Gestapo i sam E. Reil próbują skłonić do współpracy. „Centrala” siatki, do której należy J-23, żąda odbicia Pulkowskiego. Na przyjęciu u Kreisleitera Kloss poznaje Reila. Jednocześnie dwójka agentów polskiego podziemia próbuje przeniknąć do zakładów. Jeden z nich, Kazik zostaje zdekonspirowany i jest śledzony przez Gestapo (w odcinku po raz pierwszy pojawia się nadzorujący śledztwo Hermann Brunner). Drugą agentką jest Basia, sekretarka i kochanka Reila. W tę sieć wzajemnych powiązań włącza się jeszcze występujący na przyjęciu u Kreisleitera prestidigitator Rioletto, który niespodziewanie pojawia się w mieszkaniu Basi, a wcześniej szantażuje podwładnego Kreisleitera, oficera Puschke. Kloss musi rozwikłać tę sieć, w której stawką jest życie Pulkowskiego.
4. Café Rose.
Reżyseria: Andrzej Konic
Obsada:
Fabuła
Rok 1942. Kloss, jako agent Reichssicherheitshauptamtu, jedzie do Stambułu, wiedząc jedynie, że ma szukać kontaktu w kawiarni Café Rose. Po drodze poznaje Martę Kovacs, inną agentkę RSHA, a także zaznajamia się ze swoim zadaniami na miejscu, które mają polegać na podszywaniu się pod niemieckiego handlowca oraz zlikwidowaniu angielskiej siatki wywiadowczej. Na miejscu Kloss oficjalnie poznaje konsula Grandela i radcę Wittego oraz – mniej oficjalnie – nawiązuje kontakt z Rose Ahrens, agentką sowieckiego wywiadu. Witte robi ciemne interesy z Grekiem Christopoulisem, i czuje się zagrożony obecnością Klossa. Wszyscy spotykają się na przyjęciu u konsula – jest tam obecny także tajemniczy książę Mdżawanadze – gdzie Rose zostaje w zagadkowy sposób zamordowana, zaś Kloss odnosi słuszne wrażenie, że w tym towarzystwie każdy podejrzewa każdego o bycie agentem.
5. Ostatnia szansa.
Reżyseria: Andrzej Konic
Obsada:
Fabuła
Polski wywiad szantażuje kapitana Rupperta, zmuszając go do szpiegostwa. Ruppert ma fotografować dla polskiego podziemia plany konstrukcji, nad którymi pracuje profesor von Henning. Szybko jednak okazuje się, że Ruppert to broń obosieczna, bowiem córka profesora Benita jest agentką Gestapo i dekonspiruje go. Gestapo zmusza Rupperta do współpracy, co stwarza zagrożenie dla polskiej siatki. Kloss wraz z agentką Anną próbuje kontynuować operację wykradania dokumentów von Henninga. Wszystko idzie dobrze, dopóki Ruppert przypadkowo na ulicy nie rozpoznaje Anny (która była jego kontaktem z polskim wywiadem).
6. Żelazny Krzyż.
Reżyseria: Janusz Morgenstern
Obsada:
Fabuła
Rok 1943. Kloss jest podkomendnym pułkownika Reinera. Pułkownik wraz z wieloma innymi wysokimi oficerami Wehrmachtu i SS (m.in. Standartenführerem Maxem Dibeliusem) bierze udział w polowaniach i wystawnych ucztach organizowanych przez hrabiego Wąsowskiego. Hrabia (mający koneksje nie tylko w armii, ale i arystokracji) okazuje się być agentem polskiego wywiadu (z „grupy Niemcy”). Wpada przypadkiem, gdy Dibelius znajduje w jego domu mikrofilmy. Więzionym przez SS hrabią zajmują się esesman Lohse i Kloss. Ich dowódcy są przekonani, że Lohse i Kloss są na tropie ważnej szpiegowskiej afery, ale chyba nie do końca spodziewają się, jakie zeznania Kloss chce uzyskać od Wąsowskiego.
7. Podwójny nelson.
Reżyseria: Janusz Morgenstern
Obsada:
Fabuła
Rok 1943. Ewa Fromm, sekretarka w siedzibie Abwehry, zostaje zdekonspirowana jako szpieg. Abwehra nie jest jednak w stanie ustalić, kto jest kontaktem Fromm. Dowództwo postanawia, że major Hanna Bösel, podając się za Ewę Fromm, uda się (wraz z Klossem) do miejscowości wypoczynkowej Lisko Zdrój na spotkanie alianckiego agenta „Kornela” i wręczy mu sfałszowane mikrofilmy z planami Wału Atlantyckiego. Hanna wciąż podejrzewa Klossa o bycie kontaktem Fromm. Z kolei Kloss śledzi Hannę, gdyż obawia się, by nie zaszkodziła Kornelowi. Gdy ginie kelner Pusch (hitlerowski agent), napięcie między Klossem a Bösel rośnie, zaś w rozgrywkę między nimi miesza się dodatkowo nadradca Gebhardt – kuracjusz w sanatorium, towarzyszący obojgu od przyjazdu na miejsce, który poszukuje czegoś w pobliskim lesie.
8. Wielka wsypa.
Reżyseria: Janusz Morgenstern
Obsada:
Fabuła
Rok 1943. Kloss ochrania inżyniera Meiera, wynalazcę nowego prototypu czołgu. J-23 łatwo wykrada plany prototypu, i za pomocą siatki – której pierwszym ogniwem jest dentysta Sokolnicki („Filip”) – melduje do centrali, prosząc o bombardowanie poligonu z konstrukcją Meiera. Gdy Sokolnickiego aresztuje Gestapo, siatka rozpada się, a jej członkowie dołączają do oddziału partyzanckiego GL, przenosząc tam radiostację. Zatem Kloss także – w przebraniu partyzanta – udaje się do „leśnych”. Niestety wskutek zbiegu okoliczności to właśnie na niego pada podejrzenie, że jest zdrajcą Sokolnickiego. Tymczasem prawdziwy agent Gestapo ciągle działa. Konsekwencje mogą okazać się bardzo poważne.
9. Genialny plan pułkownika Krafta.
Reżyseria: Janusz Morgenstern
Obsada:
Fabuła
Nowy dowódca Klossa, pułkownik Kraft, żołnierz „starej szkoły Abwehry” obmyśla sprytny plan, w myśl którego jego wychowanek Eryk Getting ma zostać wyszkolony na tajnego agenta operującego w Iranie. Tymczasem bliźniak Gettinga, Wacek Słowikowski nawiązuje przypadkowy kontakt z agentką Joanną, członkinią siatki, do której należy także J-23.
10. W imieniu Rzeczypospolitej.
Reżyseria: Janusz Morgenstern
Obsada:
Fabuła
Kraków, 1944 (według błędnej chronologii serialu). Kloss pracuje razem z wąską kilkuosobową siatką, w której zna tylko jedną osobę – swój „kontakt” – emeryta Podlasińskiego. Nikt w siatce nie wie, że należący do niej radiotelegrafista (krawiec Skowronek) jest szantażowany przez Gestapo, które zmusza go do wysyłania fałszywych meldunków. Gdy sytuacja ta przedłuża się, „Centrala” dochodzi do wniosku, że J-23 może udzielać fałszywych meldunków z rozmysłem i zaczyna podejrzewać go o zdradę.
11. Hasło.
Reżyseria: Andrzej Konic
Obsada:
Fabuła
Kloss zostaje wysłany do Francji (miejscowość Saint-Gilles). Zamierza skontaktować się z lokalnym ruchem oporu, a posłużyć do tego ma słynne hasło „W Paryżu najlepsze kasztany są na placu Pigalle”. Francuzi nie wiedzą, jak wygląda Kloss, stąd szukający z nim kontaktu Hubert zaczepia omyłkowo w kawiarni porucznika von Vormanna (który przybył na miejsce działania wcześniej niż Kloss), zdradzając mu hasło. Dzięki temu von Vormann i jego dowódca, major Elert, rozpoczynają „łowy” na tego, kto będzie znał odzew do hasła. Kloss, po przybyciu do Francji, spotyka się z von Vormannem – z którym ma pracować – i słysząc od von Vormanna hasło, zdradza się, wypowiadając odzew. Von Vormann zaczyna szantażować Klossa, co rozpoczyna niebezpieczną grę, w której stawką jest niebezpieczeństwo jego dekonspiracji.
12. Zdrada.
Reżyseria: Andrzej Konic
Obsada:
Fabuła
Rok 1944, Berlin. Kloss obserwuje Christin Kield, szwedzką śpiewaczkę i łączniczkę wywiadu, która – kierowana rzekomo rozpaczą po narzeczonym (niemieckim oficerze poległym w Polsce) – dopuszcza się zdrady, współpracując z Gestapo. Z tego powodu Kloss ma rozkaz zabić Christin, zanim ta umożliwi gestapowcom schwytanie łączniczki Elsy na berlińskim dworcu. Niespodziewanie Christin zostaje porwana i ani Kloss, ani Gestapo nie potrafią jej odnaleźć. Kloss przeszukuje puste mieszkanie Kield i znajduje tam tajemniczą kartkę, a także spotyka Stolpa, asystenta generała von Bolta. Wkrótce okaże się, że przeszłość Szwedki jest dużo bardziej skomplikowana, a zależy na niej więcej niż dwu stronom.
13. Bez instrukcji.
Reżyseria: Janusz Morgenstern
Obsada:
Fabuła
Rok 1944. Niemcy, z nadzieją na kolejną Wunderwaffe, prowadzą badania nad prototypową bronią dalekiego zasięgu wykorzystującą „koncentrację promieni świetlnych”. Konstrukcją kieruje prof. Porschatt, a wszelkie prace są ściśle tajne. Obersturmbannführer Kleist – za pomocą zmyślnej intrygi w którą mimowolnie zaplątany jest także Kloss – wysyła do Anglii podwójnego agenta Streita, aby ten dostarczył Inteligence Service fałszywych wiadomości na temat lokalizacji poligonu Porschatta. Ma to być Arnswalde (Choszczno). Kloss rozszyfrowuje podstęp i stara się ustalić prawdziwą lokalizację, jednakże ponieważ po raz kolejny został pozbawiony łącznika, musi samotnie – bez tytułowych „instrukcji” od swojej Centrali – zapobiec sukcesowi badań Porschatta.
14. Edyta.
Reżyseria: Andrzej Konic
Obsada:
Fabuła
Przełom 1944 i 1945 roku. Kloss spotyka Edytę – dziewczynę, która podkochiwała się w pierwotnym Hansie Klossie przed wojną w 1936 roku. W tym samym czasie oddział partyzancki współpracujący z Klossem szykuje akcję mającą na celu wysadzenie wiaduktu kolejowego. Kloss jest przekonany, że Edyta stanowi dla niego zagrożenie, gdyż może go zdekonspirować, jednakże szybko okazuje się, że jeszcze bardziej przejęty jej pojawieniem się jest Hermann Brunner. W noc sylwestrową ktoś próbuje zamordować Edytę w jej pokoju. Brunner rozpoczyna śledztwo, w którym stara się dowieść, że Edyta jest powiązana z partyzantami. Kloss jednak odkrywa, że prawdziwa motywacja Brunnera jest zupełnie inna.
15. Oblężenie.
Reżyseria: Andrzej Konic
Obsada:
Fabuła
Rok 1945, miasto Tolberg (prawdopodobnie Kolberg, tj. Kołobrzeg) jest oblegane przez LWP. Polacy lada chwila odetną Niemcom dostęp do portu, uniemożliwiając ewakuację, co sprawia, że służący tam oficerowie, m.in. Brunner czy dowódca Klossa płk. Broch zaczynają myśleć o konsekwencjach swoich działań (Brunner w rozmowie z Klossem proponuje „pomyśleć o własnej skórze”). Tymczasem w mieście znajdują się zakłady Fritz Leitz Werke, gdzie prof. Glass pracuje nad elementami sterowniczymi do pocisków V-2. Załogę fabryki stanowią więźniowie, którzy planują bunt. Zakłady (jak i sam Glass) są cenną kartą przetargową – Niemcy chcą błyskawicznie je ewakuować, zaś Polacy – ustami Klossa, który dekonspiruje się przed Glassem – składają profesorowi propozycję pozostania w mieście. Glass zgadza się, wkrótce jednak zostaje porwany.
16. Akcja „Liść dębu”.
Reżyseria: Janusz Morgenstern
Obsada:
Fabuła
Rok 1945. Załoga Głogowa szykuje się do obrony przed natarciem ze Wschodu. Kluczowym punktem miasta jest most, który Niemcy planują w ostatniej chwili wysadzić. Generał von Pfister, dowódca Klossa, nagle postanawia wzmocnić obronę mostu pułkiem pancernym, lokując go w pobliskim lesie Weipert. Tymczasem polski wywiad planuje na skraju lasu Weipert lądowanie – pod kryptonimem Akcja „Liść dębu” – oddziału spadochroniarzy LWP, którzy mają zdobyć i utrzymać most. Kloss i jego kontakt, Tomala, podejmują wysiłki w celu odwołania akcji: Tomala próbuje kontaktować Klossa ze swoim łącznikiem, Weissem. Niestety ten ostatni wpada, a SS urządza w jego domu kocioł. Lądowania nie udaje się powstrzymać, ale mimo zasadzki SS być może uda się nadać akcji zupełnie inny bieg.
17. Spotkanie.
Reżyseria: Andrzej Konic
Obsada:
Fabuła
Oddział Wermachtu pod dowództwem płk. Helmuta Ringa w tajemnicy zatapia w jeziorze archiwa, które są bardzo cenne dla wywiadu LWP. Jedynym świadkiem zdarzenia jest starszy człowiek nazwiskiem Miller, który, postrzelony przez Ringa, dociera ostatkiem sił do pobliskich zabudowań. Kloss (pojawia się w odcinku już jako major LWP Kolicki) decyduje się wrócić do swojej roli kapitana Wehrmachtu celem zlokalizowania archiwum. Robi to, pomimo iż zdekonspirował się już przed Brunnerem (odcinek 15). Dociera do domu nieobecnego w mieszkaniu Gustawa Ringa (brata pułkownika) w mieście będącym pod kontrolą wojsk LWP. W mieszkaniu poznaje Ingę Ring (córka Gustawa), aptekarza Wilhelma Schenka, gospodynię Bertę oraz Annę-Marię Elken, podającą się za pielęgniarkę. Jak się okazuje, ranny Miller znaleziony przez Ingę, zdołał opowiedzieć jej o zatopieniu skrzyni. Wkrótce Kloss wydobywa od niej tę informację, jednakże okazuje się, iż nie tylko on poszukuje skrzyni.
18. Poszukiwany Gruppenführer Wolf.
Reżyseria: Andrzej Konic
Obsada:
Fabuła
W 1945, pod sam koniec działań II wojny światowej fanatyczny, hitlerowski zbrodniarz wojenny znany jako gruppenführer Wolf staje się odpowiedzialny m.in. za rozstrzelanie polskich i radzieckich jeńców wojennych. Na swoim koncie ma także inne zbrodnie wojenne w Polsce i na Ukrainie. Wkrótce niemiecka obrona miasta (jego nazwa nie jest wymieniona w filmie, na zdjęciach widać jednak charakterystyczne miejsca na wrocławskiej starówce: katedrę św. Jana Chrzciciela, Most Tumski i zabudowania przy ul. Katedralnej) poddaje się, wkraczają wojska amerykańskie, które rozpoczynają poszukiwania Wolfa. Jednak nikt nie wie, jak on wygląda.
Dworzec Keleti – godzina jedenasta (niezrealizowany odcinek serialu).
W zbiorach Filmoteki Narodowej znajduje się scenariusz niezrealizowanego odcinka „Stawki większej niż życie” pt. „Dworzec Keleti – godzina jedenasta”. Akcja odcinka rozgrywa się w pociągu „Balkan Express” jadącym przez Węgry do Rumunii i Grecji. Na pokładzie pociągu Niemcy zastawiają pułapkę na kuriera przewożącego ważne mikrofilmy, który ma przekazać materiały innemu kurierowi, który wsiądzie do pociągu gdzieś na trasie. Wszędzie roi się od agentów gestapo, którzy podszywają się pod zwykłych pasażerów. Zadaniem Klossa jest zidentyfikować kurierów zanim zrobią to Niemcy i ostrzec ich przed wpadką. Wydarzenia mają miejsce przed 19 marca 1944.
Według oznaczenia na scenariuszu „Dworzec Keleti – godzina jedenasta” miał powstać w ramach trzeciej, zamówionej w kwietniu 1968 roku, serii „Stawki większej niż życie”. Ostatecznie składa się ona z sześciu odcinków: „W imieniu Rzeczypospolitej”, „Hasło”, „Zdrada”, „Bez instrukcji”, „Akcja – «Liść dębu»” i „Poszukiwany Gruppenführer Wolf”.
Produkcja.
W okresie od 28 stycznia 1965 do 23 lutego 1967 Telewizja Polska emitowała na żywo serię spektaklów Teatru Telewizji z serii "Stawka większa niż życie". Na fali popularności spektakli postanowiono stworzyć wysokobudżetowy filmowy serial telewizyjny. Scenariusz serialu napisali autorzy spektakli telewizyjnych Andrzej Szypulski i Zbigniew Safjan, którzy występowali pod wspólnym pseudonimem Andrzej Zbych.
Pierwotnie rolę Klossa przeznaczono dla aktora teatralnego Andrzeja Maya, który jednak odrzucił angaż ze względu na brak czasu i obawę, że rola w serialu telewizyjnym mogłaby zaszkodzić jego karierze. May przyjął jedynie niewielką rolę w odcinku 1. Angaż otrzymał Stanisław Mikulski, który miał w swoim portfolio sporo ról mundurowych w różnych filmach polskich. 
Serial został nakręcony w Wytwórni Filmów Fabularnych w Łodzi między marcem 1967 a październikiem 1968. Zdjęcia do trzech telewizyjnych serii „Stawki” realizowane były – po sześciotygodniowych przygotowaniach – w okresie od 13 marca 1967 do 12 października 1968. Zdjęcia powstały łącznie w ciągu 19 miesięcy. Początkowo do produkcji skierowano sześć odcinków, potem jeszcze dwie serie po sześć dalszych odcinków. W 1967 odcinki 1, 5, 8, 14, 15 i 17. Na przełomie 1967 i 1968 zrealizowano zdjęcia do odcinków 2, 3, 4, 6, 7 i 9. W 1968 sfilmowano odcinki 10, 11, 12, 13, 16 i 18.
Wedle relacji kierownika produkcji, Mieczysława Wajnbergera, nakręcono około 30 tys. metrów taśmy, co odpowiada metrażowi 12 filmów fabularnych. W serialu zagrało ok. 700 aktorów, głównie z Łodzi, Krakowa, Wrocławia i Gdańska.
Miejsca kręcenia serialu.
Realizację pierwszej serii odcinków (sceny rozgrywające się we wnętrzach) kręcono głównie w atelier Wytwórni Filmów Fabularnych w Łodzi oraz w Wytwórni Filmów Fabularnych we Wrocławiu. Mając na uwadze kwestie finansowe i artystyczne, dwie kolejne serie zrealizowano już przede wszystkim we wnętrzach naturalnych.
Serial kręcono w różnych plenerach i miejscach Polski, poszczególne plany bywały bardzo od siebie oddalone. Były to przede wszystkim największe polskie miasta: Łódź, Olsztyn, Gdańsk, Gdynia, Płock, Kraków, Wrocław (filmowe siedziby Abwehry i Gestapo, „berliński” dworzec Ostbahnhof, miejsce występów Christin Kield, okolice więzienia w Saint Gille), Warszawa, lecz także mniejsze miejscowości jak Pabianice, Sopot, Pieskowa Skała, Łąck. Kilkakrotnie w serialu pojawiają się sceny nakręcone w krakowskim, a nie jak się sądzi w warszawskim fotoplastikonie. Problem ten został omówiony w książce "Stawkowy przewodnik filmowy" wydanej w 2014 roku.
Podczas realizacji scen ekipa filmowa korzystała często z uprzejmości urzędów i instytucji państwowych, np. gabinet przewodniczącego Prezydium Wojewódzkiej Rady Narodowej w Łodzi. W tym mieście wykorzystano także Pałac Ślubów, „Pałacyk” przy ul. Piotrkowskiej 262, muzea. Poza tym skorzystano z gościnności zakładów technicznych czy placówek naukowych.
Konkretne plenery realizacji poszczególnych scen odcinków:
Opracowano na podstawie materiału źródłowego – opis odcinków na stronie filmpolski.pl oraz książki: 
Emisja i wydania serialu.
Polska.
Serial był pierwotnie nadawany od 10 października 1968 roku do 6 lutego 1969 roku na kanale TVP1. Promocji serialu służył trzytomowy zbiór opowiadań (również pod tytułem "Stawka większa niż życie"), publikowany przez Andrzeja Szypulskiego i Zbigniewa Safjana w latach 1969–1971 na łamach wydawnictwa Iskry.
W 2009 roku kanał TVP Historia, emitując całość "Stawki większej niż życie", opublikował krytyczny ciąg programów "Historia i film", przygotowywanych przez historyków z Instytutu Pamięci Narodowej. Celem programów było „odkłamanie” ukrytego propagandowego przekazu serialu. Programy cieszyły się jednak znikomą popularnością i nie podważyły trwającego kultu serialu.
Na zlecenie Telewizji Polskiej serial został poddany cyfrowej rekonstrukcji. Prace zaczęły się 2 marca 2011 roku. Zadania podjął się Ośrodek Dokumentacji i Zbiorów Programowych TVP. 13 listopada 2011 kanał TVP HD wyemitował pierwszy odcinek "Stawki" w jakości HD.
Emisja w innych krajach.
"Stawka większa niż życie" była popularna nie tylko w Polsce. Wyświetlano ją z powodzeniem w Czechosłowacji ("Kapitán Kloss – S nasazením života") i Szwecji. W Albanii powtarzano nawet dowcip ilustrujący popularność "Stawki": „Wymień po kolei dni tygodnia. – Poniedziałek, wtorek, środa, Kloss, piątek…”. W Niemieckiej Republice Demokratycznej serial emitowano pod tytułem "Sekunden entscheiden", z pominięciem odcinka „Bez instrukcji”, ze względu na poruszany w nim temat alianckich nalotów bombowych. I tak w NRD serial był na tyle dobrze znany, że podczas podróży po NRD Janusz Morgenstern i Stanisław Mikulski byli życzliwie witani przez miłośników "Stawki".
Nawiązania do serialu.
Wpływ na język codzienny.
Serial "Stawka większa niż życie" zawiera dialogi, które przedostały się do języka potocznego, np. skomplikowaną wymianę haseł i odzew z drugiego odcinka serialu, kończącą się słowami „W zeszłym roku o tej porze padał deszcz" – „Deszcz ze śniegiem” oraz wymianę zdań Klossa z francuskim ruchem oporu z jedenastego odcinka: „W Paryżu najlepsze kasztany są na placu Pigalle” – „Zuzanna lubi je tylko jesienią. Przysyła ci świeżą partię". Kwestia Klossa z odcinka 23.: „Takie sztuczki nie ze mną, Brunner”, została zniekształcona w potocznym języku; widzowie posługiwali się frazą „Nie ze mną te numery”. Jednym z seriali, gdzie pojawiała się zniekształcona wersja cytatu, były "Alternatywy 4" (1982) Stanisława Barei, gdzie z ust dźwigowego Zygmunta Kotka padała kwestia: „Nie ze mną te numery Brunner”.
Komiks "Kapitan Kloss".
Serię 20 zeszytów komiksowych z cyklu Kapitan Kloss, rysowanych przez Mieczysława Wiśniewskiego, wydawano w latach 1971–1973, ze wznowieniami w latach późniejszych. Chociaż akcja poszczególnych odcinków luźno pokrywa się z serialem, autorzy dość wiernie oddali w rysunkach wygląd głównych bohaterów.
Kontynuacja.
Od 2010 roku przystąpiono do pracy nad produkcją filmu kryminalnego, stanowiącego kontynuację serialu. Głównymi bohaterami ponownie zostali serialowi Hans Kloss i Hermann Brunner (Stanisław Mikulski i Emil Karewicz). Scenariusz do filmu napisali Władysław Pasikowski i Przemysław Woś, a wyreżyserował go Patryk Vega. Premiera "Stawki większej niż śmierć" odbyła się 16 marca 2012 roku. Film Vegi został jednak przyjęty z rozczarowaniem; Zdzisław Pietrasik z „Polityki” pisał, że „przewidywalna intryga zupełnie nie wciąga. W jednym odcinku starego serialu emocji było więcej niż tutaj w ponad 100 minutach”. Tomasz Raczek twierdził, że w filmowej kontynuacji „znikają niuanse, delikatne przymrużenie oka nabiera cech opadającej powieki”.

</doc>
<doc id="68932" url="https://pl.wikipedia.org/wiki?curid=68932" title="Prowincja">
Prowincja



</doc>
<doc id="68936" url="https://pl.wikipedia.org/wiki?curid=68936" title="Traianos Delas">
Traianos Delas

Traianos Delas, (ur. 31 stycznia 1976 w Salonikach) – piłkarz grecki grający na pozycji środkowego obrońcy lub defensywnego pomocnika.
Karierę rozpoczynał w Arisie Saloniki, następnie został wypożyczony do Panserraikosu i wrócił do Arisu. Grał też w angielskim Sheffield United F.C., AEK Ateny, a następnie we włoskiej Perugii. W 2002 roku został zawodnikiem AS Roma, a w 2006 wrócił do AEK-u. 24 lipca 2008 przeszedł do cypryjskiego Anorthosis Famagusta. W 2010 roku ponownie został zawodnikiem AEK-u.
Wielokrotny reprezentant Grecji. Był podstawowym obrońcą na Euro 2004, zakończonym zdobyciem przez Greków tytułu mistrzowskiego. Zdobył decydującą bramkę (srebrny gol) w półfinałowym pojedynku z reprezentacją Czech. 26 maja 2012 roku ogłosił zakończenie kariery sportowej.

</doc>
<doc id="68937" url="https://pl.wikipedia.org/wiki?curid=68937" title="Podziały administracyjne państw świata">
Podziały administracyjne państw świata

Poniższa lista zawiera odnośniki do artykułów o podziałach administracyjnych państw świata oraz artykułów opisujących historię i funkcjonowanie poszczególnych jego stopni.
Uwagi:

</doc>
<doc id="68939" url="https://pl.wikipedia.org/wiki?curid=68939" title="Podział terytorialny">
Podział terytorialny



</doc>
<doc id="68941" url="https://pl.wikipedia.org/wiki?curid=68941" title="Soundgarden">
Soundgarden

Soundgarden – amerykański zespół muzyczny utworzony w 1984 w Seattle w stanie Waszyngton z inicjatywy wokalisty Chrisa Cornella, gitarzysty Kima Thayila i basisty Hiro Yamamoto. Wraz z Green River uznawany za jednego z głównych prekursorów grunge’u, powstałego w połowie lat 80. podgatunku rocka alternatywnego. Przez historyków i krytyków zespół zalicza się współcześnie do tzw. Wielkiej Czwórki z Seattle, obok Alice in Chains, Nirvany i Pearl Jam.
Muzyka Soundgarden czerpała inspirację z tradycji zespołów garażowych lat 60., szeroko pojętego rocka psychodelicznego i heavy metalu lat 70., m.in. spod znaku Black Sabbath, oraz surowej estetyki punk rocka lat. 80. Rozpoznawalnymi cechami zespołu były rozbudowane aranżacyjnie utwory oraz charakterystyczny styl wokalny Chrisa Cornella. Album studyjny "Superunknown" (1994) osiągnął najwyższą pozycję zestawienia Billboard 200. Soundgarden jest również dwukrotnym laureatem nagrody Grammy – za utwory „Black Hole Sun” i „Spoonman”. Łączny nakład sprzedanych albumów szacuje się na ponad 25 milionów na całym świecie, w tym 10 na terenie Stanów Zjednoczonych.
Z powodu wewnętrznych konfliktów, w 1997 zespół zawiesił działalność. Reaktywacja nastąpiła w 2010. 18 maja 2017 zmarł śmiercią samobójczą wokalista, gitarzysta rytmiczny i współzałożyciel Chris Cornell. Wydarzenie to doprowadziło do ostatecznego rozwiązania zespołu w 2019.
Historia.
Wczesny okres (1982–1987).
W 1982, z inicjatywy pochodzącego z Park Forest w stanie Illinois gitarzysty Matta Dentino, został uformowany cover band The Shemps. Skład zespołu uzupełnili basista Hiro Yamamoto i gitarzysta Kim Thayil, którzy również wywodzili się z Park Forest i zdecydowali się na przeprowadzkę do Seattle w stanie Waszyngton. Zespół prezentował utwory z repertuaru rocka klasycznego, ponieważ, według Dentino, były one łatwe do nauczenia. Założyciel The Shemps zamieścił w gazecie „The Rocket” ogłoszenie z informacją, że zespół, będący mieszanką Jimiego Hendrixa i The Three Stooges, poszukuje wokalisty. Odpowiedział na nie Chris Cornell. Jak wspominał Dentino: „Kiedy pierwszy raz go [Cornella] spotkałem, był punkiem, miał może z 18 lat. Miał krótkie włosy i był kucharzem”. Po zarezerwowaniu kilku terminów koncertów w lokalnych klubach, Yamamoto, grający na mandolinie, zrezygnował. Thayil z konieczności grał na gitarze basowej. Pierwszy występ zespołu odbył się w Morning Star Cafe w Seattle. Muzycy prezentowali na występach covery, m.in. z repertuaru The Allman Brothers Band, The Doors i Jimiego Hendrixa. W tym czasie Cornell zamieszkał w domu Yamamoto i muzycy rozpoczęli wspólne jammowanie. Wkrótce dołączył do nich Thayil. Z uwagi na uzależnienie od narkotyków, Dentino opuścił The Shemps.
Po rozwiązaniu The Shemps Cornell, Thayil i Yamamoto postanowili utworzyć nowy zespół – Soundgarden. Nazwę zaczerpnęli od "A Sound Garden", artystycznej instalacji dźwiękowej mieszczącej się w parku Magnuson na terenie Seattle. Po upływie dwóch miesięcy muzycy mieli gotowy zestaw 15 utworów, który nazwali "The First 15". Trzy miesiące później zagrali pierwszy koncert, występując jako support dla nowojorskiego zespołu 3 Teens Kill 4. W lutym 1985 Cornell (śpiew, perkusja), Thayil (gitara) i Yamamoto (gitara basowa) zagrali drugi występ, poprzedzając koncert Hüsker Dü i The Melvins w klubie Gorilla Gardens. Brzmienie zespołu nawiązywało ówcześnie do nurtu nowej fali i post-punku. Jak wspominał Yamamoto, „niekoniecznie byliśmy zespołem grunge’owym”.
24 kwietnia muzycy, przy współpracy Jacka Endino, zarejestrowali album demo "6 Songs for Bruce". W jego skład weszło siedem kompozycji, z których część została wykorzystana na późniejszych wydawnictwach Soundgarden. Członkowie zespołu zdecydowali się na zatrudnienie perkusisty, aby Cornell mógł skupić się jedynie na śpiewaniu. Przyjęty został Scott Sundquist, który pracował wcześniej z Cornellem w restauracji Ray’s Boathouse. Pierwszymi wspólnymi nagraniami były trzy utwory – „Heretic”, „All Your Lies” i „Tears to Forget”, które zostały zamieszczone na kompilacji "Deep Six" (1986), wydanej nakładem wytwórni C/Z. 1 kwietnia 1986 muzycy wystąpili na imprezie promującej wydanie składanki. W 1986, po około półtora roku wspólnych koncertów, zespół opuścił Sundquist z powodów rodzinnych. „Dla mnie to były najlepsze dni Soundgarden. Po odejściu Scotta byliśmy bardziej «osobami», które grały w zespole. Kiedy bawiliśmy się ze Scottem, byliśmy jak rodzina” – wspominał Yamamoto. Miejsce Sundquista, za namową Thayila, zajął Matt Cameron, występujący ówcześnie w Skin Yard.
Z uwagi na coraz większe zainteresowanie swoją twórczością, muzycy zdecydowali się zatrudnić Susan Silver do pełnienia funkcji menedżera. „Potrzebowaliśmy kogoś, kto pomoże nam zakontraktować koncerty – szczególnie, gdy jakiś większy zespół pojawiał się w Paramount Theatre lub Moore Theatre. Chcieliśmy mieć możliwość uczestniczenia w tych występach, a Susan była lokalnym promotorem, który mógł nam w tym pomóc” – wspominał Thayil. Jonathan Poneman, DJ lokalnej rozgłośni KCMU, wyraził pochlebną opinię po obejrzeniu jednego z występów Soundgarden w 1985. Thayil przedstawił go Bruce’owi Pavittowi, z którym uczęszczał do szkoły średniej w Park Forest. Za namową Thayila Poneman i Pavitt nawiązali współpracę, finansując pierwsze nagrania Soundgarden – w czerwcu 1987 nakładem Sub Pop ukazał się pierwszy singel zespołu „Hunted Down”, który promował wydany 1 października minialbum "Screaming Life". Rok później został opublikowany drugi minialbum – "Fopp", wyprodukowany przez Steve’a Fiska.
"Ultramega OK" (1988–1989).
W 1988 muzycy podpisali kontrakt z niezależną wytwórnią kalifornijską SST, mimo że wiele koncernów płytowych o znacznie większej renomie wyrażało zainteresowanie zespołem. Przedstawiciele SST zdecydowali się na kontrakt z Soundgarden po obejrzeniu nagranego koncertu zespołu w Ellensburgu w 1987. Debiutancki album studyjny "Ultramega OK" został opublikowany 31 października. Procesem produkcji materiału zajął się Drew Canulette, a sesja odbyła się w Seattle i w Newberg w stanie Oregon. W wywiadzie dla „Kerrang!” Cornell przyznał, że „popełniliśmy ogromny błąd z "Ultramega OK". To powinna być jedna z naszych najlepszych płyt. W rezultacie spowolniła jednak bieg kariery, bo nie brzmieliśmy jak my”. Album zawierał psychodeliczne elementy połączone z hardrockową tradycją przełomu lat 60. i 70., agresję i punkrockowy „brud” oraz wpływy lokalnych zespołów garażowych i proto-grunge’owych. Płyta otrzymała zróżnicowane recenzje, a krytycy zarzucali jej brak spójności. "Ultramega OK" promowany był singlem „Flower”, którego teledysk, zrealizowany przy niskim nakładzie finansowym, emitowany był w MTV.
Od grudnia 1988 do stycznia 1989 muzycy odbyli w London Bridge Studio sesję drugiego albumu studyjnego, wyprodukowanego przez Terry’ego Date. Promując "Ultraomega OK" Soundgarden zagrał wiosną trasę koncertową po Stanach Zjednoczonych, a w maju członkowie zespołu po raz pierwszy odwiedzili kontynent europejski. Po zakończeniu tournée Yamamoto, z uwagi na rosnącą rozpoznawalność, presję i większą liczbę koncertów, opuścił szeregi zespołu. „Staliśmy się więksi, niż mogłem sobie wyobrazić – nie byłem wtedy na to naprawdę gotowy. Nie tego chciałem od muzyki. Wydaje mi się, że promocja mnie wystraszyła – reklama i promocja. Te rzeczy wydają mi się bardzo obce” – argumentował. Muzyk powrócił na wyższą uczelnię, a w jego miejsce przyjęto Jasona Evermana, występującego wcześniej przez krótki czas w Nirvanie. „Z pewnością było to dla nas bolesne, ponieważ [Yamamoto] był współzałożycielem i znaczącą częścią twórczą zespołu – w naszym dźwięku” – przyznawał Thayil.
"Louder Than Love" (1989–1990).
Za pośrednictwem Aarona Jacovesa, ówczesnego dyrektora A&amp;R w A&amp;M, członkowie zespołu podpisali kontrakt z wytwórnią, choć prowadzono również negocjacje z kilkoma innymi firmami, w tym z Capitol, Epic i Gefeen. „Uderzyła mnie energia. Surowość. I głos Chrisa Cornella” – wspominał Jacoves. Dzięki temu Soundgarden stał się pierwszym wykonawcą ze sceny Seattle, który związał się umową z dużą wytwórnią fonograficzną.
5 września opublikowano drugi album studyjny "Louder Than Love". Zdaniem Date w trakcie sesji zespół najwięcej czasu poświęcał na eksperymentowanie z układaniem warstw gitar. Thayil przyznawał, że główną inspirację stanowiły brytyjskie zespoły post-punkowe pokroju Bauhaus i Killing Joke. Steve Huey z AllMusic zaznaczył, że „Soundgarden zrobił krok w kierunku głównego nurtu heavy metalu, z wolnymi, szlifowanymi riffami spod znaku Black Sabbath i Led Zeppelin oraz wysokim śpiewem Cornella”. Album promowały single „Loud Love” i „Hands All Over”, które zostały odnotowane na listach przebojów w Wielkiej Brytanii (87. i 82. miejsce). Z powodu niektórych tekstów, zwłaszcza w utworach „Hands All Over” i „Big Dumb Sex”, gdzie w tym drugim słowo „fuck” pada 34 razy, zespół miał problemy z dystrybucją i sprzedażą detaliczną albumu.
Od stycznia do marca 1990 Soundgarden występował wraz z Faith No More na trasie po Stanach Zjednoczonych, otwierając występy dla thrashmetalowej kapeli Voivod. "Ultramega OK" został w lutym wyróżniony nominacją do nagrody Grammy w kategorii Best Metal Performance. 10 marca "Louder Than Love" zadebiutował na 108. pozycji w zestawieniu Billboard 200. W maju Sub Pop wydało pierwszą składankę grupy – "Screaming Life/Fopp", na której znalazł się materiał zarejestrowany na dwóch minialbumach z 1987 i 1988.
22 maja A&amp;M wydało wideo "Louder than Live", będące zapisem dwóch koncertów z 7 i 10 grudnia 1989 w klubie Whisky a Go Go w Los Angeles. Po zakończeniu europejskiej części tournée w połowie roku, Everman został zwolniony z zespołu. Thayil przyznał, że „nie tworzyliśmy całości”. Sugestią Cornella na następcę Evermana był Ben Shepherd, z którym zespół odbywał próby po odejściu Yamamoto. Thayil podkreślał, że dzięki tej zmianie „czuliśmy się jak zespół, jak bracia”. Pierwszy występ ze Shepherdem w składzie odbył się 29 czerwca w Roskilde w ramach tamtejszego festiwalu. 1 października, w limitowanym nakładzie 5 tys. sztuk, ukazał się w formacie winylowym singel „Room a Thousand Years Wide”, nagrany dla Sup Pop w ramach Sup Pop Singles Club. W październiku zespół opublikował trzeci minialbum – "Loudest Love", w skład którego weszły m.in. trzy kompozycje z "Louder Than Love" oraz cover The Beatles z płyty "Abbey Road" (1969) „Come Together”, który był jedynym nagraniem zrealizowanym przez zespół z Evermanem podczas sesji w Reciprocal Recording.
W ocenie Pavitta Soundgarden był „siłą napędową sceny Seattle” w latach 1988–1990.
Po przedwczesnej śmierci frontmana Mother Love Bone, Andrew Wooda w 1990, Cornell, będący bliskim przyjacielem muzyka, napisał w trakcie trwania europejskiej trasy z Soundgarden dwie kompozycje – „Reach Down” i „Say Hello 2 Heaven”. Po powrocie do domu zaprosił do współpracy Jeffa Amenta i Stone’a Gossarda. Skład zasilili gitarzysta Mike McCready i Matt Cameron. W nagraniach udział wziął także Eddie Vedder. Efektem kilkutygodniowej sesji był album studyjny "Temple of the Dog" (1991) wyprodukowany przez Ricka Parashara.
"Badmotorfinger" (1991–1993).
Wiosną 1991, przy ponownej współpracy Date, zespół rozpoczął sesję do nowego albumu. Producent podkreślał, że Shepherd wniósł świeżość w szeregi Soundgarden. Z kolei Cameron uważał, że sesja była „szybka i skuteczna”. Premiera "Badmotorfinger" odbyła się 8 października, zaledwie dwa tygodnie po przełomowym "Nevermind" Nirvany. W opinii Jacoba McMurraya, autora książki "Taking Punk to the Masses: From Nowhere to Nevermind", trzeci album studyjny Soundgarden był „ciężką i skomplikowaną płytą”, a wpływy Led Zeppelin z "Louder Than Love" zostały wyparte przez „agresywny huk i dysonans”. Richard Cromelin z „Los Angeles Timesa” zwrócił uwagę na fakt, że w porównaniu do poprzednich wydawnictw, zespół wprowadził więcej „progresywnych i psychodelicznych momentów, humanizujących muzykę z bluesowym podtekstem”. Cameron przyznał, że album był mroczniejszy od poprzednich i cechował się zwiększoną głośnością partii basowych. "Badmotorfinger" promowany był przez trzy single – „Jesus Christ Pose”, „Outshined” i „Rusty Cage”, które cieszyły się uznaniem i często były emitowane w MTV, dzięki czemu zespół zaczął docierać do szerszego grona odbiorców. Mimo tego teledysk do pierwszego z utworów został zdjęty z anteny, z powodu kontrowersji i przekazu antychrześcijańskiego. Muzycy odpierali zarzuty, a Cornell argumentował na łamach magazynu „Spin”, że „utwór nie miał na celu przekazu antychrześcijańskiego, tylko krytykował osoby publiczne, wykorzystujące symbole religijne do przedstawienia siebie jako nękanych i prześladowanych”.
W kwietniu członkowie zespołu wystąpili obok Alice in Chains w filmie obyczajowym "Samotnicy" (reż. Cameron Crowe). Muzycy, mimo protestów ze strony wytwórni, zamieścili na ścieżce dźwiękowej kompozycję „Birth Ritual”, która została skomponowana w trakcie sesji do albumu "Badmotorfinger". W filmie wykorzystano także wersję demo utworu „Spoonman”. Tytuł, odnoszący się do ulicznego artysty grającego na łyżkach, zaproponował basista Pearl Jam, Jeff Ament, z którym Soundgarden współpracował na planie filmowym.
Od października do listopada zespół intensywnie koncertował w Stanach Zjednoczonych w ramach trasy promocyjnej. Na przełomie 1991 i 1992 Soundgarden otwierał występy dla Guns N’ Roses w ramach Use Your Illusion Tour w Stanach Zjednoczonych. Mimo reprezentowania odmiennych stylów muzycznych, relacje pomiędzy obydwoma zespołami były przyjazne, choć członkowie Soundgarden nie byli zadowoleni ze wspólnej trasy, a część załogi Guns N’ Roses nazywała ich żartobliwie „Frowngarden”. Udział w trasie doprowadził do rozłamu pomiędzy zespołem a częścią zagorzałych fanów, wywodzących się w kręgów punk rocka. Po zakończeniu tournée grupa przez trzy tygodnie wspierała w lutym 1992 Skid Row w Stanach Zjednoczonych, zastępując Panterę, a w marcu koncertowała w Europie. Kontrowersje związane z teledyskiem do „Jesus Christ Pose” spowodowały, że w trakcie występów na Wyspach Brytyjskich muzycy otrzymywali pogróżki. W kwietniu Soundgarden odbył pierwszą trasę po Stanach Zjednoczonych w roli headlinera.
25 lutego "Badmotorfinger" został nominowany do nagrody Grammy w kategorii Best Metal Performance, a cztery dni później zadebiutował na 39. lokacie w zestawieniu Billboard 200, utrzymując się na liście przez 60 tygodni. Wszystkie trzy single zostały odnotowane w Wielkiej Brytanii – „Jesus Christ Pose” na 30. miejscu, „Outshined” na 50. i „Rusty Cage” na 41. Drugi z utworów dotarł także do 45. miejsca na Mainstream Rock Songs, notowania opracowywanego przez tygodnik „Billboard”.
W czerwcu wytwórnia opublikowała czwarty minialbum o palindromicznej nazwie "Satanoscillatemymetallicsonatas", który dołączony był do limitowanej edycji "Badmotorfinger". Zawierał on premierową kompozycję „She’s a Politician” oraz trzy covery, w tym interpretację utworu Black Sabbath „Into the Void (Sealth)”, za którą Soundgarden został w 1993 nominowany do nagrody Grammy w kategorii Best Metal Performance. Latem wznowiono europejskie tournée z Guns N’ Roses, a do składu dołączyła formacja Faith No More. Od lipca do września członkowie zespołu występowali na głównej scenie w ramach festiwalu muzyki alternatywnej Lollapalooza, grając u boku Ministry, Pearl Jam i Red Hot Chili Peppers. 17 listopada ukazało się drugie wideo w dyskografii zespołu – "Motorvision", będące zapisem dwóch koncertów w Paramount Theatre z 5 i 6 marca 1992. Pod koniec roku "Badmotorfinger" został zamieszczony, m.in. obok "Dirt" (1992) Alice in Chains i debiutu Temple of The Dog, na liście 100 najlepiej sprzedających się albumów roku. W styczniu 1993 uzyskał od Recording Industry Association of America (RIAA) certyfikat platyny w Stanach Zjednoczonych, za sprzedaż miliona egzemplarzy.
W 1993 Soundgarden przygotował kompozycję „Show Me” na album kompilacyjny" No Alternative" dla Red Hot Organization, międzynarodowej organizacji charytatywnej zajmującej się walką z AIDS.
"Superunknown" (1994–1995).
Muzycy przystąpili do prac nad czwartym albumem studyjnym w lipcu 1993. Sesja trwała do listopada (została przerwana na krótko z uwagi na udział w trasie koncertowej Neila Younga) i odbyła się w Bad Animals Studio. Procesem produkcji zajął się Michael Beinhorn, znany ze współpracy z Red Hot Chili Peppers. W rozmowie z „Alternative Press” Cornell podkreślał, że muzycy pozostawili sobie większą swobodę w komponowaniu. "Superunknown" został opublikowany 8 marca 1994. Krytycy uznali go za magnum opus, największe osiągnięcie artystyczne zespołu. 26 marca zadebiutował on, jako pierwszy w dorobku grupy, na szczycie zestawienia Billboard 200, utrzymując się na liście przez 79 tygodni. 1. miejsce osiągnął również m.in. na listach w Kanadzie i Nowej Zelandii.
Kyle Anderson, autor książki "Accidental Revolution: The Story of Grunge", zwracał uwagę na fakt, że pomimo złagodzenia brzmienia, zahaczającego momentami o strukturę popową, "Superunknown" był najmroczniejszym albumem Soundgarden. „Brzmiący bardziej jak Black Sabbath niż sam Sabbath, "Superunknown" był najlepszą godziną Soundgarden, a także ich największym hitem”. Jacob McMurray uważał, że „popowe odmiany piosenek ilustrowały coraz większy zasięg i wpływy Soundgarden. Od tego momentu byli mega gwiazdami rocka”. W porównaniu do wcześniejszych wydawnictw, muzycy zdecydowali się na większą melodyjność i przebojowość, czerpiąc inspirację m.in. z klasycznego rocka psychodelicznego i zespołu The Beatles. J.D. Considine z „Rolling Stone’a” napisał w swojej ocenie, że „płyta wykazuje daleko większy zasięg twórczy niż większość zespołów w ciągu całej kariery. W najlepszym wydaniu "Superunknown" oferuje bardziej oburzające wyobrażenie o alienacji i rozpaczy niż cokolwiek na "In Utero" [1993]”.
"Superunknown" promowany był przez pięć singli – „Spoonman”, „The Day I Tried to Live”, „Black Hole Sun”, „My Wave” i „Fell on Black Days”, które uplasowały się na czołowych lokatach notowania Mainstream Rock Songs, a psychodeliczna ballada „Black Hole Sun”, uważana za największy przebój w dorobku Soundgarden, osiągnęła 1. miejsce. Teledysk do „Black Hole Sun” przez kilkanaście miesięcy regularnie emitowany był w MTV.
Po wydaniu albumu muzycy intensywnie koncertowali, promując nowy materiał. Po występach na terenie Oceanii i Japonii, latem Soundgarden koncertował w Europie i w Stanach Zjednoczonych, przy wsparciu formacji TAD i Eleven. 13 sierpnia grupa zagrała na Memorial Stadium w Seattle, po czym odwołała dalszą część trasy, co było podyktowane problemami z głosem Cornella. 8 września, podczas 11. gali rozdania MTV Video Music Award w nowojorskiej Radio City Music Hall, teledysk do „Black Hole Sun” został nagrodzony statuetką w kategorii Best Metal/Hard Rock Video. 18 października "Superunknown" otrzymał certyfikat 3-krotnej platyny od RIAA, za sprzedaż trzech milionów kopii, dzięki czemu uplasował się on na 13. miejscu wśród najlepiej sprzedających się albumów 1994 roku.
1 marca 1995, w trakcie 37. gali wręczenia nagród Grammy w Shrine Auditorium, Soundgarden, spośród czterech uzyskanych nominacji, zdobył dwie statuetki – dla utworów „Spoonman” w kategorii Best Metal Performance i „Black Hole Sun” jako Best Hard Rock Performance. Nominację uzyskał również "Superunknown" w kategorii Best Rock Album i „Black Hole Sun” jako Best Rock Song. W połowie roku teledysk do „Black Hole Sun” otrzymał srebrną statuetkę Clio Award w kategorii Alternative Music Video. W sierpniu muzycy powrócili do koncertowania, występując na europejskich festiwalach, m.in. belgijskim Pukkelpop i angielskim Reading Festival. Cameron: „Trasa "Superunknown" była naszą pierwszą, na której w całości występowaliśmy jako headliner. Mieliśmy produkcję, system dźwiękowy i oświetlanie – i graliśmy na całym świecie. W przeważającej części to było dość zabawne”. Jesienią muzycy zarejestrowali w studiu Avast! Recording Company dwie premierowe kompozycje – „Blind Dogs” i „Kyle Petty”. Pierwszy z utworów został wykorzystany w filmie "Przetrwać w Nowym Jorku" (1995, reż. Scott Kalvert), drugi na charytatywnej składance "Home Alive – The Art of Self Defense" (1996).
21 listopada wytwórnia wydała czwarty minialbum Soundgarden – "Songs from the Superunknown" i CD-ROM "Alive in the Superunknown", który zawierał dodatkowo różnego rodzaju multimedia.
"Down on the Upside" (1995–1996).
Materiał na piąty album studyjny muzycy zaczęli przygotowywać z początkiem 1995. Po trudnych relacjach z Beinhornem zrezygnowali z producenta, a do współpracy wyznaczono Adama Kaspera, pełniącego funkcję inżyniera dźwięku przy "Superunknown". Sesja trwała od listopada do lutego 1996 w studiu Litho w Seattle, należącym do Stone’a Gossarda. W trakcie nagrań częstokrotnie dochodziło do wewnętrznych sporów i konfliktów, zwłaszcza pomiędzy Cornellem i Thayilem, dotyczących wizji dalszego kierunku muzycznego zespołu. Wokalista opowiadał się za odejściem od cięższego brzmienia i charakterystycznego riffowania, będącego znakiem rozpoznawczym Soundgarden. „To może być trochę irytujące, jeśli nie jest się zadowolonym ze swojego wkładu twórczego, ale z drugiej strony wciąż pisałem wszystkie sola i tak naprawdę nie było ograniczeń, w częściach przelanych na gitarę” – argumentował Thayil na łamach magazynu „Guitar”. Zdaniem Camerona „nie cieszyliśmy się tym procesem tak bardzo jak kiedyś”. W porównaniu do wcześniejszych sesji, muzycy przygotowywali premierowe pomysły indywidualnie, rezygnując tym samym z pracy zespołowej. W konsekwencji Thayil skomponował tylko jeden utwór – „Never the Machine Forever”, przyznając że „współpraca coraz mniej się układała, mój udział był malejący”. Według Silver pomiędzy członkami zespołu coraz bardziej widoczny był brak komunikacji. Z kolei Cornell zmagał się z depresją i gorszym okresem w swoim życiu.
Premiera "Down on the Upside" odbyła się 21 maja. Album przyniósł ze sobą zmianę warstwy brzmieniowej; zawierał więcej akustycznych i alternatywnych rozwiązań, zahaczając momentami o elementy country rocka, punka i psychodelii. Jacob McMurray przyznawał, że „"Down on the Upside" poszerzył swoje brzmienie, włączając banjo i inne instrumenty elektroniczne”. David Browne z „Entertainment Weekly” napisał: „Niewiele zespołów prócz Led Zeppelin potrafiło tak lakonicznie mieszać instrumenty elektryczne z akustycznymi”. David Fricke z „Rolling Stone’a” podkreślał „szaloną jakość”, jednak wyrażał krytyczną opinię za „brak definiowania epizodów katharsis”. 8 czerwca album zadebiutował na 2. pozycji zestawienia Billboard 200. Promowany był czterema singlami – „Pretty Noose”, „Burden in My Hand”, „Blow Up the Outside World” i „Ty Cobb”, z czego drugi i trzeci utwór uplasował się na najwyższej lokacie Mainstream Rock Songs. W Wielkiej Brytanii singlowe kompozycje uplasowały się w Top 40. Mimo umiarkowanie entuzjastycznych recenzji, "Down on the Upside" odnotował gorsze wyniki sprzedaży niż "Superunknown". 14 sierpnia uzyskał w Stanach Zjednoczonych certyfikat platyny, przyznany przez RIAA.
Zawieszenie działalności (1996–2009).
Promując album Soundgarden występował m.in. po raz drugi w ramach festiwalu Lollapalooza, grając na głównej scenie obok zespołów Metallica, Ramones, Rancid i Screaming Trees, po czym muzycy wyruszyli w światowe tournée. W trakcie trasy Cornell borykał się z alkoholizmem. „Grałem po pijanemu. Zanim wychodziłem na scenę, wypijałem sporą ilość wódki z lodem. I nie byłem wystarczająco świadomy, aby zrozumieć, że nie było to dobre. Nie śpiewałem też i nie grałem za dobrze” – wspominał. Shepherd, z uwagi na problemy osobiste, często wyładowywał swoją agresję na scenie. Cameron przyznawał, że „to był całkowity koszmar. Nie bawiliśmy się dobrze. Brzmieliśmy źle, występy były naprawdę niedobre. Rodzaj zawstydzenia”, dodając, że „tęskniliśmy za byciem mniejszym zespołem lub po prostu zespołem, który byłby całkowicie zainteresowany muzyką”. W trakcie koncertów nieustannie rosło napięcie pomiędzy muzykami. W ocenie Silver Cornell stawał się coraz bardziej wycofany, a Shepherd niejednokrotnie demonstrował swoją wrogość w stosunku do publiczności. Thayil przyznawał, że każdy z muzyków był nieszczęśliwy w owym czasie, a Cornell wziął na siebie rolę lidera w próbie komunikacji.
30 stycznia 1997, podczas koncertu w Hordern Pavillion w Sydney, Shepherd wyrzucił bas i zszedł w trakcie występu ze sceny. Zespół zagrał pięć utworów w trzyosobowym składzie. Podczas występu w Neal S. Blaisdell Center w Honolulu 9 lutego, wskutek awarii sprzętu, Shepherd w akcie frustracji zniszczył swój bas i wzmacniacz, po czym opuścił scenę. Chwilę po nim grę przerwała reszta muzyków. Cornell i Cameron, za namową Silver, wrócili i dokończyli koncert we dwóch, prezentując akustyczny set. „Ostatnia trasa była najbardziej kreatywną i niszczącą muzyką, jaką słyszałem lub w której brałem udział” – wspominał Shepherd.
Po powrocie do Seattle, Cornell poinformował resztę członków zespołu o swoim odejściu z Soundgarden. W międzyczasie utwór „Pretty Noose” nominowany był do nagrody Grammy w kategorii Best Hard Rock Performance, podczas 39. gali w Madison Square Garden. 8 kwietnia muzycy wydali oświadczenie dla prasy, informujące o zawieszeniu działalności. Wokalista zmagał się w tym czasie z alkoholizmem, ciężką depresją i powrotem do nałogu narkotykowego. Z początkiem listopada wytwórnia opublikowała drugą składankę w dyskografii Soundgarden – "A-Sides", promowaną singlem „Bleed Together”, który dotarł do 13. lokaty Mainstream Rock Songs. Matt Cameron na łamach „Modern Drummer” odniósł się do decyzji o podjęciu zawieszenia działalności: „Pod względem kreatywnym byliśmy wciąż płodni i mogliśmy zrobić więcej płyt. Nie układały się jednak w ogóle nasze robocze stosunki, co przełożyło się na kontakty osobiste”.
W okresie zawieszenia działalności przez Soundgarden Cornell kontynuował karierę, nagrywając w latach 1999–2009 trzy albumy solowe i występując w supergrupie Audioslave, z którą wydał trzy albumy studyjne. Thayil sporadycznie udzielał się gościnnie w projektach innych artystów, m.in. w side-projekcie Probot (2004) Dave’a Grohla. Cameron na stałe dołączył do Pearl Jam, a Shepherd popadł w uzależnienie od alkoholu i leków przeciwbólowych. Udzielał się również w prowadzeniu baru Hazelwood.
Reaktywacja (2009–2011).
24 marca 2009 Thayil, Shepherd i Cameron wystąpili w klubie Crocodile Cafe. Rolę wokalisty pełnił Tad Doyle z formacji TAD. Cornell, z uwagi na promocję trzeciego albumu solowego, nie mógł wziąć udziału w koncercie, lecz przyznał, że był on „iskrą zapalną”. 1 stycznia 2010, po trzynastoletniej przerwie, wokalista zapowiedział za pośrednictwem swojego konta na Twitterze reaktywację Soundgarden. Na początku kwietnia oficjalnie poinformowano o powrocie zespołu. 16 kwietnia muzycy zagrali pierwszy reaktywacyjny koncert, który odbył się w klubie The Showbox w Seattle. Bilety, sprzedawane za pośrednictwem oficjalnej strony internetowej zespołu, zostały wyprzedane w 15 minut. Muzycy wystąpili pod szyldem Nudedragons, będącym anagramem Soundgarden. Koncert objął 19 utworów, w tym cover The Doors – „Waiting for the Sun”. 5 sierpnia członkowie Soundgarden zagrali drugi koncert w The Vic Theatre w Chicago. Bilety dostępne były tylko dla członków fanklubu. Również w sierpniu zespół po raz trzeci wystąpił na festiwalu Lollapalooza w Chicago.
29 września nakładem A&amp;M ukazał się trzeci album kompilacyjny – retrospekcyjny box set "Telephantasm", zawierający zestaw dwunastu kompozycji, będących podsumowaniem działalności Soundgarden w latach 1984–1997. W dniu premiery płyta uzyskała w Stanach Zjednoczonych certyfikat platyny, z racji dołączenia do pierwszego miliona egzemplarzy gry "". Kompilację promował singel „Black Rain”, niewydany nigdy wcześniej utwór pochodzący z sesji do albumu "Badmotorfinger". Dotarł on do 10. pozycji Mainstream Rock Songs. 13 lutego 2011, podczas 53. ceremonii wręczenia nagród Grammy w Staples Center, singel otrzymał nominację w kategorii Best Hard Rock Performance.
22 marca na rynku ukazał się kompilacyjno-koncertowy album "Live on I5", będący zbiorem występów Soundgarden w ramach promocji "Down on the Upside" z listopada i grudnia 1996. Prócz własnych kompozycji, na płycie znalazły się również covery, m.in. „Helter Skelter” The Beatles i „Search and Destroy” z repertuaru The Stooges.
"King Animal" (2011–2014).
W lipcu Soundgarden zagrał trasę po Stanach Zjednoczonych przy wsparciu Mastodon, Meat Puppets i Queens of the Stone Age. Na przełomie stycznia i lutego 2012 zespół po raz drugi występował w ramach festiwalu Big Day Out w Australii i Nowej Zelandii. W 2012, na łamach „Toronto Sun”, Cornell odniósł się do reaktywacji Soundgarden i planów dotyczących nagrania nowej płyty studyjnej. „Najpierw chodziło o to, czy uda nam się poczuć dobrze w swoim towarzystwie. Potem czy uda nam się odnowić relację z naszymi fanami, w oparciu o stary materiał i ewentualne reedycje. To zaprowadziło nas do decyzji o zagraniu koncertu, potem trasy, a w końcu nowego albumu”. W marcu muzycy zarejestrowali premierowy utwór „Live to Rise”, skomponowany specjalnie na potrzeby ścieżki dźwiękowej do filmu "Avengers" (reż. Joss Whedon). 17 kwietnia kompozycja została opublikowana na singlu, a 19 maja dotarła do 1. pozycji Mainstream Rock Songs. Od maja do czerwca Soundgarden koncertował w Europie, występując m.in. w ramach Download Festival i Sonisphere Festival.
13 listopada nakładem wytwórni Republic ukazał się szósty album studyjny Soundgarden – "King Animal", promowany singlem „Been Away Too Long”, który 22 grudnia osiągnął najwyższą pozycję Mainstream Rock Songs. Płyta cechowała się zróżnicowanym brzmieniem, zawierającym m.in. elementy rocka klasycznego, psychodelii oraz akustyczne rozwiązania. Album otrzymał w większości entuzjastyczne recenzje. 1 grudnia "King Animal" zadebiutował na 5. miejscu w zestawieniu Billboard 200. W celu dalszej promocji zespół opublikował drugi singel „By Crooked Steps”, który 4 maja również uplasował się na najwyższej pozycji Mainstream Rock Songs.
Zespół intensywnie promował nowy album na koncertach. Na trasie w 2014, w zastępstwie za Camerona, mającego zobowiązania względem Pearl Jam, występował Matt Chamberlain. Od marca do kwietnia muzycy grali w Ameryce Południowej w ramach Lollapalooza. Na przełomie czerwca i lipca Soundgarden odbył trasę po europejskich festiwalach. Z kolei od lipca do sierpnia, wspólnie z Nine Inch Nails, członkowie zespołu koncertowali w Stanach Zjednoczonych, przy wsparciu formacji Death Grips.
24 listopada nakładem A&amp;M ukazał się kompilacyjny 3-płytowy box set "", zawierający m.in. rzadkie nagrania zespołu, nieopublikowany wcześniej materiał, koncertowe wersje utworów, covery i strony B singli.
Planowany nowy album, śmierć Cornella (2015–2017).
Na przełomie lutego i marca 2015 Soundgarden koncertował wraz z Faith No More w ramach Soundwave Festival w Australii i Westfest w Nowej Zelandii. W rozmowie z The Pulse of Radio Cornell poinformował, że trwają prace nad premierowym materiałem Soundgarden „Zacząłem pracować nad kilkoma utworami, robimy nowy materiał”. Do końca 2015 muzycy zagrali niespełna 150 występów, kończąc tym samym promowanie "King Animal". W 2016 zrezygnowali z aktywności koncertowej. Do 2016 "King Animal" odnotował sprzedaż na poziomie 235 tys. egzemplarzy w Stanach Zjednoczonych.
Występem w Tampa w stanie Floryda 28 kwietnia 2017 grupa zainaugurowała letnią trasę po Stanach Zjednoczonych. Na początku maja Cameron i Shepherd poinformowali, że zespół ma przygotowany materiał do nagrywania. Po zakończeniu koncertu w Fox Theatre w Detroit 17 maja, Cornell popełnił samobójstwo przez powieszenie w łazience pokoju hotelowego w MGM Grand Detroit. Podjęta na miejscu próba reanimacji nie przyniosła skutku. Muzyk zmarł w wieku 52 lat. W związku z tym wydarzeniem pozostali członkowie zespołu odwołali dalszą część trasy koncertowej.
Uroczystości pogrzebowe odbyły się 26 maja na Hollywood Forever Cemetery w Los Angeles. Prochy Cornella spoczęły obok wieloletniego przyjaciela muzyka, Johnny’ego Ramone. W ceremonii, prócz najbliższej rodziny i przyjaciół, udział wzięło także wielu artystów ze świata kultury.
Zakończenie działalności (2018–2019).
W rozmowie z dziennikiem „The Seattle Times” z października 2018 Thayil wykluczył możliwość kontynuowania działalności pod szyldem Soundgarden. „W tej chwili nie bierzemy tego pod uwagę. A kiedy mówię «w tej chwili» prawdopodobnie mam na myśli nigdy (…) Nie wiem tak naprawdę, co jest możliwe i co będziemy rozważać w przyszłości, ale prawdopodobnie nic z tych rzeczy. Zespół to była nasza czwórka, a teraz zostało nas trzech”.
16 stycznia 2019 w Kia Forum w Inglewood odbył się specjalny koncert poświęcony pamięci wokalisty – "I Am the Highway: A Tribute to Chris Cornell". Udział w nim wzięło wielu artystów, m.in. Adam Levine, Geezer Butler, Jeff Ament i Stone Gossard (Temple of the Dog, Pearl Jam), Jerry Cantrell i William DuVall (Alice in Chains), Joshua Homme, Perry Farrell, Tom Morello i Brad Wilk (Audioslave) oraz zespoły Foo Fighters, The Melvins i Metallica. Wystąpili również Thayil, Shepherd i Cameron pod szyldem Soundgarden, wykonując przy udziale gości kilka utworów z repertuaru zespołu. Cały dochód z koncertu przekazano na rzecz organizacji walczącej z pęcherzowym oddzielaniem się naskórka.
21 lipca ukazał się podwójny singel zawierający utwory „New Damage” i „Blind Dogs”, który promował wydane pięć dni później nakładem Universal, przy współpracy z UMe, koncertowe blu-ray Soundgarden – "Live from the Artists Den". Album stanowił zapis koncertu zespołu z 17 lutego 2013 w Wiltern Theatre w Los Angeles, który odbył się w ramach amerykańskiej serii Live from the Artists Den, prezentującej występy artystów muzycznych w kameralnych sceneriach. Wydawnictwo zostało wydane w kilku wersjach, w tym na CD i kolorowych winylach oraz w limitowanych edycjach, zawierających dodatkowo m.in. wywiady z członkami zespołu.
15 października 2019 Soundgarden znalazł się wśród wielu artystów (m.in. Judas Priest, Motörhead, Nine Inch Nails i Thin Lizzy) nominowanych do wprowadzenia do Rock and Roll Hall of Fame.
Charakterystyka twórczości.
Styl muzyczny.
Muzyka Soundgarden kategoryzowana jest przez krytyków jako grunge, heavy metal, metal alternatywny, rock alternatywny, rock psychodeliczny i rock klasyczny. Stephen Thomas Erlewine z serwisu AllMusic przyznał, że Soundgarden „wyrzeźbił miejsce dla heavy metalu w rocku alternatywnym. „Nie byli pierwszym zespołem, który czerpał z ciężkich, mulistych dźwięków lat 70. (…) Niemniej jednak Soundgarden spopularyzował metal w rocku alternatywnym, a nawet zatarł linię oddzielającą dwie subkultury”. Autor podkreślił, że łącząc powolne granie w stylu Black Sabbath z szerokim zasięgiem Led Zeppelin i estetyką punk rocka, „Soundgarden prezentował inteligencję z ironicznym poczuciem humoru, które zawdzięczał amerykańskiemu podziemiu lat 80. Ich muzyka zawierała podobne poczucie poszukiwania nowych horyzontów”. W opinii Erlewine’a głównymi cechami charakteryzującymi brzmienie zespołu były niekonwencjonalne stroje gitarowe, nieparzyste podziały i wysoki styl wokalny Chrisa Cornella (często porównywany do Jima Morrisona i Roberta Planta), kontrastujący z „pokrętnymi” riffami Kima Thayila”. 
Henry Wilson z „Hit Paradera” określił zespół jako „świetny przykład technicznej biegłości, ubarwionej przez czułe emocje, prosto z serca”. Paul Brannigan opisał warstwę muzyczną grupy na łamach „Q” jako „w niewoli rocka lat 70., w pogardzie dla seksizmu i masochizmu”. Wczesne nagrania Soundgarden zostały określone przez Michaela Azerrada jako „składające się z ostrych neo-zeppelinizmów”, a wpływ na nie miała mieszanka punka, heavy metalu i noise rocka spod znaku Butthole Surfers. Podobnie jak inni wykonawcy sceny Seattle z początku lat 80., Soundgarden czerpał inspirację od brytyjskich zespołów post-punkowych, takich jak Bauhaus i Gang of Four, które w owych czasach wywarły wpływ na grupy z zachodniego wybrzeża Stanów Zjednoczonych. Formacja z Seattle często bywa również porównywana do The Beatles, Black Sabbath i Led Zeppelin. W ocenie Joela McIvera, autora książki "Sabbath Bloody Sabbath" (2007), „Soundgarden jest jednym z nielicznych zespołów, którego brzmienie najbliżej nawiązuje do oryginalnego dźwięku Black Sabbath”, zwłaszcza jeśli chodzi o styl riffowania. Thayil przyznawał, że „zajęło [nam] kilka lat, aby ewaluować w ten «punk zainspirowany Sabbathem». To był bardziej «Sabbath pod wpływem punka». Źródłem wszystkiego, czego słuchaliśmy, były takie rzeczy jak The Birthday Party, Killing Joke, Wire i Joy Division, a także Meat Puppets, Black Flag, Minor Threat i Butthole Surfers”. 
W utworze „Nothing to Say” z minialbumu "Screaming Life" (1987) Thayil po raz pierwszy zastosował strój gitary nazywany „obniżonym D”, polegający na przestrojeniu najgrubszej struny zamiast zwykłego E, który podpatrzył u Buzza Osborne’a. Wraz z The Melvins Soundgarden był w Stanach Zjednoczonych pionierem w wykorzystaniu tego typu strojenia. Po wydaniu drugiego albumu "Louder Than Love" (1989) zespół zaczęto klasyfikować jako heavymetalowy, lecz muzycy odcinali się od tego typu skojarzeń. „To nie jest metalowa płyta (…) Nie jesteśmy wystarczająco ciężcy dla fanów speed metalu – gramy ciężki rock. Może neo–metal” – argumentował Cornell.
Kolejną cechą charakteryzującą brzmienie Soundgarden były nieparzyste podziały, szczególnie zapoczątkowane na trzecim albumie "Badmotorfinger" (1991). „Inspirowało mnie wtedy brzmienie Metalliki, a także The Melvins, i chciałem osiągnąć ten sam rodzaj przytłaczającego ciężaru” – przyznawał Thayil. Przykładem kompozycji, w których grupa zastosowała nieparzyste podziały są: „Fell on Black Days”, zagrany w 6/4, „Limo Wreck”, zagrany w 15/8 i „The Day I Tried to Live”, na przemian między sekcjami 7/8 i 4/4. Zdaniem Kyle’a Andersona "Superunknown" (1994), który czerpał w większym stopniu z psychodelii i rocka klasycznego, był „najbardziej tradycyjnym i najbardziej ezoterycznie brzmiącym albumem Soundgarden” i „ być może nigdy w historii brzmienie zespołu nie było tak funkcjonalne”.
Z uwagi na swoje pochodzenie (Seattle) Soundgarden klasyfikowany jest również jako zespół grunge’owy. W jednym z wywiadów Ben Shepherd wyznał, że nienawidzi tego terminu i wszystkiego co z nim związane.
Teksty.
Na pierwszych wydawnictwach Soundgarden Cornell często w swoich tekstach nawiązywał do parodii i poczucia humoru, wyśmiewając teorie o ukrytych treściach satanistycznych i okultystycznej symbolice w lirykach zespołów metalowych („665”, „667”), czy też nadmiernego poruszania tematu seksu przez zespoły glammetalowe („Big Dumb Sex”). W utworze „Hands All Over” z drugiego albumu "Louder Than Love", będącym manifestem ekologicznym, wokalista zwracał uwagę na problem represji kolonialnych i degradacji środowiska, wykrzykując kilkukrotnie w charakterystyczny sposób słowa „You’re gonna kill your mother!”. Na albumie "Badmotorfinger" Cornell przyznawał, że nie starał się precyzować swoich tekstów, będąc bardziej zainteresowanym „pozwalaniem dwuznaczności [tworzyć] kolorowe obrazy”. W ocenie Thayila warstwa tekstowa z okresu "Badmotorfinger" była „powieścią o konflikcie człowieka z samym sobą i ze społeczeństwem, albo z rządem, albo z rodziną, albo w ogóle ze wszystkim”. Największe kontrowersje wzbudzał tekst do utworu „Jesus Chris Pose”, który otwarcie krytykował osoby publiczne, wykorzystujące symbol ukrzyżowania Jezusa, do tego aby zasugerować, iż to oni są prześladowani przez społeczeństwo.
Na albumie "Superunknown" warstwa liryczna Cornella, będącego pod wpływem twórczości Sylvi Plath, stała się mroczniejsza i bardziej tajemnicza. W większym stopniu odwoływała się do takich wątków jak alienacja, depresja, samobójstwo, strach, śmierć czy uzależnienie. W ocenie Marka Świrkowicza z „Teraz Rocka”, z uwagi na depresyjny i ponury nastrój, zwłaszcza w tekstach do „Fell on Black Days” i „Mailman”, płytę można „spokojnie zaliczyć do mających najbardziej dołującą atmosferę albumów lat 90.”. Na ostatniej płycie przed zawieszeniem działalności – "Down on the Upside" (1996) – teksty Soundgarden, w porównaniu z wcześniejszymi albumami, stały się mniej mroczne i ponure. W utworach „Never Named” i „Boot Camp” Cornell opisał lata swojego dzieciństwa.
Nagrody i wyróżnienia.
W 1991 Soundgarden został laureatem Foundations Award w kategorii Best Hard Music Artist. Wyróżnienie zdobyli również Chris Cornell i Matt Cameron. Rok później zespół uznano za Best Metal Group. Wyróżniono także płytę "Badmotorfinger" (1991) w kategorii Best Metal Album oraz Camerona i Cornella. We wrześniu 1994 teledysk do „Black Hole Sun” zdobył nagrodę MTV Video Music Award w kategorii Best Metal/Hard Rock Video. W tym samym roku "Superunknown" (1994) został nominowany do nagrody polskiego przemysłu fonograficznego Fryderyk w kategorii dla najlepszego albumu zagranicznego. 24 listopada zespół nominowano do nagrody MTV Europe Music Award w kategorii dla najlepszego wykonawcy rockowego. W lutym 1995 Soundgarden został dwukrotnym laureatem nagrody Grammy – za utwory „Black Hole Sun” i „Spoonman”. Łącznie, w latach 1990–2011, zespół nominowany był do tej nagrody dziewięciokrotnie. W połowie 1995 teledysk do „Black Hole Sun” zdobył srebrną statuetkę Clio Award w kategorii Alternative Music Video.
W latach 2011 i 2013 zespół dwukrotnie nominowany był do Revolver Golden Gods Award w kategorii Comeback of the Year. W 2013 płyta "King Animal" (2012) uzyskała nominację w kategorii Album of the Year. Cornell został wyróżniony nominacją w kategorii Best Vocalist, a Kim Thayil w kategorii Best Guitarist.
W styczniu 1995 magazyn „Spin” przedstawił zestawienie, w którym zespół wygrał w trzech kategoriach: Best Album – "Superunknown" oraz Best Single i Best Video – „Black Hole Sun”. W marcu 1996 Soundgarden został sklasyfikowany przez „Hit Parader” na 7. pozycji w rankingu „10 najlepszych zespołów”. W 2000 zajął 14. miejsce w zestawieniu kanału VH1 „100 najlepszych artystów hardrockowych”. Czwarty album studyjny – "Superunknown", został w 2003 sklasyfikowany na 336. miejscu listy „500. albumów wszech czasów” według magazynu „Rolling Stone”. Również w 2003 utwór „Outshined” został zestawiony przez dziennikarza Martina Popoffa na 390. miejscu w książce "The Top 500 Heavy Metal Songs of All Time".
Szacuje się, że łączny nakład sprzedanych albumów Soundgarden na świecie wynosi 25 milionów. Według danych przedstawionych przez Recording Industry Association of America, w Stanach Zjednoczonych nagrania zespołu rozeszły się w 10-milionowym nakładzie. Najlepiej sprzedającym się wydawnictwem Soundgarden pozostaje album "Superunknown", który 19 marca 1996 uzyskał od stowarzyszenia certyfikat 5-krotnej platyny.
Dziedzictwo.
Soundgarden zaliczany jest przez współczesnych historyków i krytyków do tzw. Wielkiej Czwórki z Seattle, obok Alice in Chains, Nirvany i Pearl Jam. Zespół był również główną inspiracją do napisania przez Grega Prato książki "" (2009).
Gitarzysta Jerry Cantrell przyznał, że w początkowej fazie działalności Alice in Chains, Soundgarden był zespołem „bardzo inspirującym”. „Myślę o Seattle i o tym co się dzieje i właściwie to wszystko zaczyna się od Soundgarden. Te ich wczesne EP-ki, pójście i zobaczenie ich, sposób w jaki brzmiał Chris, to jak brzmieli razem, było niesamowitą rzeczą”. Vivian Campbell z Def Leppard wyznał, że "Superunknown" (1994) miał istotny wpływ na brzmienie albumu "Slang" (1996): „Rozmawialiśmy dużo na temat tego, co się ówcześnie działo w muzyce. "Superunknown" Soundgarden to jedno z tych wydawnictw, którego słuchaliśmy więcej niż jakiegokolwiek innego, gdy nagrywaliśmy album. Myślę, że to najlepsza płyta w erze grunge’u”. Amy Lee, wokalistka Evanescence, powołała się na osobę Chrisa Cornella i zespół Soundgarden, jako jedne z głównych źródeł swoich inspiracji. „Kombinacja pełnego uduchowienia bluesa z mrokiem, ich ciężka muzyka zmieniła moje pojęcie metalu i to czym on dla mnie jest”. James Shaffer z Korna wyznał: „Pamiętam jak słuchałem w 1991 albumu "Badmotorfinger", grali «Outshined» wciąż w MTV. Obejrzeliśmy ten clip i stwierdziliśmy: «chcemy być jak oni», wyryli tak niepowtarzalny dźwięk i chcieliśmy to zrobić. «Musimy znaleźć swój tor i zrobić coś równie inspirującego jak Soundgarden». I głos Cornella był unikalny. Zespół był ciężki i wyjątkowy, a słowa bardzo głębokie”. Gitarzysta Metalliki, Kirk Hammett zaznaczył w rozmowie z magazynem „Rolling Stone”, że muzyka Soundgarden miała znaczący wpływ na budowę głównego riffu do singlowego utworu „Enter Sandman” z płyty "Metallica" (1991): „Właśnie wydali "Louder Than Love" [1989]. Starałem się uchwycić ich postawy wobec wielkich, ciężkich riffów”.
8 października 2018 przed Museum of Pop Culture w Seattle odsłonięto pomnik wokalisty Soundgarden. W uroczystości udział wzięła wdowa po muzyku Vicky Cornell, trójka jego dzieci oraz pozostali członkowie zespołu – Kim Thayil, Ben Shepherd i Matt Cameron.

</doc>
<doc id="68942" url="https://pl.wikipedia.org/wiki?curid=68942" title="Grzegorz Przyborek">
Grzegorz Przyborek

Grzegorz Przyborek (ur. 18 października 1949 w Łodzi) – polski fotografik, pedagog.
Życiorys.
Absolwent Państwowej Wyższej Szkoły Sztuk Plastycznych im. Władysława Strzemińskiego w Łodzi (Wydział Grafiki, 1974); od 1976 pracownik naukowo-dydaktyczny tej uczelni. Profesor tytularny, kierownik Pracowni Fotografii; wykładowca także w Państwowej Wyższej Szkole Filmowej, Telewizyjnej i Teatralnej w Łodzi; członek ZPAF.
Autor tekstów o fotografii. Twórca realizujący się w wielu dyscyplinach takich jak: fotografia, media elektroniczne, rysunek, grafika, rzeźba oraz innych z pogranicza sztuki.
Linki zewnętrzne.
Strona autora: http://przyborek.toya.net.pl/

</doc>
<doc id="68944" url="https://pl.wikipedia.org/wiki?curid=68944" title="Snorri Sturluson">
Snorri Sturluson

Snorri Sturluson (ur. 1179, zm. 23 września 1241) – islandzki poeta, historyk, polityk i przywódca.
Życiorys.
Autor "Eddy prozaicznej" i historii nordyckich władców "Heimskringla". Jest również uważany za prawdopodobnego autora "Sagi o Egilu". W 1206 Snorri osiadł w Reykholt. Dał się poznać nie tylko jako poeta, ale również jako polityk i wpływowy przywódca islandzki. Dwukrotnie pełnił funkcję "lögsögumaður" (przewodniczącego) w islandzkim parlamencie (Althing) w latach 1215–1218 i 1222–1231.
Latem 1218 Snorri pożeglował z Islandii do Norwegii. Poparł plany króla norweskiego Haakona IV dotyczące podporządkowania Islandii władzy Norwegii, jednak w późniejszym czasie został uwikłany w nieudaną rebelię przeciw królowi Haakonowi IV i z jego rozkazu został zamordowany 23 września 1241 w swoim domu w Reykholt.
Jako historyk Snorri wysunął w "Eddzie prozaicznej" teorię, że mityczni bogowie byli początkowo zmarłymi wodzami i królami plemiennymi, których kult przeistaczał się później po ich śmierci w kult postaci boskich.
Linki zewnętrzne.
Wielki poeta islandzki Snorri Sturluson

</doc>
<doc id="68945" url="https://pl.wikipedia.org/wiki?curid=68945" title="Haakon IV">
Haakon IV



</doc>
<doc id="68948" url="https://pl.wikipedia.org/wiki?curid=68948" title="Samuel Hahnemann">
Samuel Hahnemann

Christian Friedrich Samuel Hahnemann (ur. 10 kwietnia 1755 w Miśni, zm. 2 lipca 1843 w Paryżu) – niemiecki lekarz, twórca współczesnej homeopatii.
Był synem malarza na porcelanie. Studiował medycynę w Lipsku, Wiedniu i Erlangen.
Koszty studiów opłacał sam z pieniędzy, które zarobił jako tłumacz. Był poliglotą – władał 14 językami, w tym biegle: greckim, łacińskim, angielskim, francuskim i arabskim. Interesował się również botaniką i alchemią. Dyplom lekarza uzyskał w 1779 roku na Uniwersytecie w Erlangen.
Około 25. roku życia rzekomo zaangażował się w działalność masońską w loży (Hermannstadt) Sybinie w Transylwanii, zyskując (według niektórych biografów) uznanie jako mistrz okultyzmu.
Następnie z przerwami pracował jako lekarz, dorabiając tłumaczeniem prac naukowych głównie z medycyny, chemii i fizyki, jednocześnie dopisując komentarze. Pisał własne artykuły medyczne oraz pogłębiał wiedzę, żyjąc w skromnych warunkach i bardzo często przeprowadzając się z jednego do drugiego miasteczka położonego w okolicach Łaby. W 1782 poślubił Johannę Köchler – pasierbicę aptekarza Haselera z Dessau. Doczekali się jedenaściorga dzieci, z których sześcioro zmarło.
Podczas tłumaczenia książki szkockiego uczonego Williama Cullena w 1789 roku napotkał na rozdział mówiący o stosowaniu chininy w malarii. Autor sugerował, że chinina wzmacnia żołądek ze względu na właściwości ściągające (adstringens). Hahnemann postanowił sam na sobie wypróbować działanie chininy. Ku własnemu zdziwieniu odkrył, że po zażyciu chininy wystąpiły u niego objawy charakterystyczne dla malarii. Wyciągnął wniosek, że chinina ulecza to, co wywołuje u zdrowego. W ten sposób narodził się pierwszy warunek sine qua non nowej metody leczenia, czyli „podobne należy leczyć podobnym”, po łacinie "Similia similibus curantur". Na tę zasadę zwrócili uwagę przed Hahnemannem inni medycy, między innymi w starożytności Hipokrates, zaś w czasach nowożytnych Paracelsus. Autorstwo sentencji – w oryginale greckiej, przełożonej potem na łacinę – przypisuje się Hipokratesowi z Kos.
Hahnemann był niezadowolony z zabiegów medycznych, które ówczesna medycyna mogła zaoferować chorym, a do których należały: upuszczanie krwi z żyły, przystawianie pijawek, przykładanie do skóry żrących lub gorących substancji w celu usunięcia infekcji oraz podawanie dużych ilości trujących związków, takich jak kalomel – zawierający rtęć i arszenik – zawierający arsen, celem wywołania purgacji jelit lub masywnych wymiotów, dlatego dalej poszukiwał i dokształcał się.
W 1792 roku pracując w szpitalu dla umysłowo chorych w Georgenthal, dogłębnie przeanalizował przypadek kliniczny chorego na kiłę. Na podstawie poczynionych wówczas obserwacji sformułował później "teorię miazm" i opisał związek między miazmą a chorobami chronicznymi w pozycji pod tytułem „Choroby przewlekłe” („Die chronischen Krankheiten” 1835–1839).
W 1796 roku opublikował po raz pierwszy w czasopiśmie medycznym doktrynę leczenia podobnym. Opracowaną przez siebie metodę leczenia nazwał homeopatią dla odróżnienia od innych metod leczenia, opierających się na zasadzie „przeciwne leczy się przeciwnym”, po łacinie "Contraria contrariis curantur", które nazwał alopatycznymi. Oba terminy (homeopatia i alopatia) są stosowane do dzisiaj. Rok 1796 jest uważany przez homeopatów za rok narodzin homeopatii. Mniej więcej w tym samym czasie Hahnemann rozpoczął leczenie pacjentów według opracowanej przez siebie metody, ku niezadowoleniu innych kolegów lekarzy.
Prowadząc własną praktykę lekarską w Torgau nad Łabą w 1805 roku dalej eksperymentował zmniejszając dawki, aby osłabić silne objawy uboczne, które gnębiły pacjentów po podaniu nalewek z roślin trujących oraz toksycznych leków, do których należały rtęć i arsen.
Dokładnie nie wiadomo w jaki sposób doszedł do drugiego warunku "sine qua non" w homeopatii, czyli dynamizowania roztworów. Przypuszcza się, że studiując podręczniki z alchemii i przyrody znalazł jakąś wzmiankę i wpadł na pomysł rozcieńczania w wodzie destylowanej i poddawania roztworu serii mocnych wstrząsań poprzez stukrotne uderzanie dnem szklanego naczynia, wypełnionego w dwóch trzecich objętości, o sprężyste podłoże. Tak przyrządzone roztwory z nalewek roślinnych i trucizn zastosował u pacjentów i zaobserwował, że wykazywały silniejszy efekt leczniczy od substancji w stanie czystym lub stężonym, a przy tym nie powodowały objawów niepożądanych. Następnie Hahnemann rozpoczął leczenie pacjentów zdynamizowanymi roztworami, w myśl zasady podobieństwa, ku niezadowoleniu aptekarzy, którzy musieli przygotowywać leki według jego wskazówek.
W 1810 opublikował swoją najważniejszą pozycję książkową – "Organon der rationallen Heilkunst" (polskie tłumaczenia: „Wykładnia sztuki leczenia” lub „Organon sztuki medycznej”), w której zerwał więzy z ówczesną medycyną uniwersytecką i opisał własne teorie dotyczące medycyny homeopatycznej oraz przemyślenia na temat zdrowia, choroby i leczenia. "Organon" stanowi do dzisiaj podręcznik wiedzy o homeopatii klasycznej, wykładnię wszelkich zasad obowiązujących następców Hahnemanna i jest nazywany potocznie „homeopatyczną biblią”.
W latach od 1811 do 1821 Hahnemann przeprowadził liczne eksperymenty ze środkami chemicznymi. Szczegółowe opisy prób z 66 substancjami wykonane na własnej osobie oraz przez licznych ochotników z kręgu rodziny, przyjaciół i studentów, zostały zebrane i opublikowane w sześciu tomach jako "Materia Medica Pura".
Idee Hahnemanna nie znalazły powszechnego uznania wśród jego kolegów lekarzy. Był obiektem ataków i krytyki, został posądzony o uprawianie pseudonauki i określony mianem szarlatana.
Hahnemann był przeciwnikiem wykonywania doświadczeń z lekami na zwierzętach. Twierdził, że ich fizjologia za bardzo różni się od fizjologii człowieka oraz ze względu na niemożliwość komunikowania się ze zwierzętami, nie są one w stanie przekazać nam informacji o ewentualnym bólu i zmianach psychicznych, które wywołał u nich testowany lek. Uważał, że optymalna metoda leczenia musi być w stanie testować leki przeznaczone dla ludzi na ludziach. Takie stanowisko było jak na owe czasy rewolucyjne.
Podczas epidemii tyfusu, która wybuchła w Lipsku w 1813 roku, gdzie wówczas mieszkał, leczył chorych podając im preparaty homeopatyczne i osiągnął (według biografów) lepsze rezultaty niż jego koledzy stosujący metody ówczesnej medycyny uniwersyteckiej. Ten fakt skłonił innych lekarzy do zapoznania się z metodami Hahnemanna, a homeopatia zyskała wówczas na popularności. Jego pacjentem został Goethe, a Hahnemann dostąpił zaszczytu bycia wykładowcą na Uniwersytecie w Lipsku.
Krytyka tradycyjnych metod leczenia, niechęć do zawierania kompromisów oraz kłótliwy charakter przysporzyły Hahnemannowi wielu wrogów i zmusiły do opuszczenia Lipska.
Hahnemannowska metoda leczenia zaczęła przenikać poza granice Niemiec. Przeniesienie idei leczenia homeopatycznego do innych krajów i na inne kontynenty przypisuje się niemieckim emigrantom.
W latach 1821 do 1835 mieszkał w Köthen, gdzie prowadził własną praktykę lekarską i pełnił funkcję osobistego lekarza herzoga (księcia) Anhalt-Köthen. W tym czasie napisał pozycję „Choroby przewlekłe”, która została opublikowana w 1828 w Dreźnie. W 1830 roku umarła jego pierwsza żona, Hahnemann miał wtedy 75 lat. Podczas epidemii cholery, która wkrótce wybuchła, doradzał pacjentom stosowanie spirytusu kamforowego oraz przestrzeganie podstawowych zasad higieny.
W 1835 roku jako 80-letni mężczyzna poślubił 31-letnią francuską artystkę – Melanie d’Herville, która przybyła do Köthen po przeczytaniu „Organonu sztuki medycznej”, aby leczyć się u niego. Wyjechali wspólnie do Paryża, gdzie Hahnemann założył gabinet lekarski, który szybko stał się popularny. Jego pacjentem był sam Paganini.
Samuel Hahnemann umarł 2 lipca 1843 w wieku 88 lat na zapalenie oskrzeli (bronchitis) i został pochowany na cmentarzu Montmartre. W 1898 zwłoki Hahnemanna zostały przeniesione i uroczyście pochowane na cmentarzu Père-Lachaise, najsłynniejszym cmentarzu Paryża, i tam spoczywają do dzisiaj.
Bibliografia.
na podstawie T. Cook „Biografie van Hahnemann”, 1992 Homeovisie oraz H. Ritter „Samuel Hahnemann”, 1974 Heidelberg

</doc>
<doc id="68952" url="https://pl.wikipedia.org/wiki?curid=68952" title="Kisajno">
Kisajno

Kisajno (także "Mamry Południowe", niem. "Kissainsee") – jezioro w Polsce, na Pojezierzu Mazurskim, w Krainie Wielkich Jezior Mazurskich.
Opis jeziora.
Kisajno nie jest samodzielnym jeziorem, tylko elementem kompleksu jezior znanego pod wspólną nazwą Mamry. Jezioro łączy się od północy z jeziorem Dargin. Z południowego brzegu jeziora wychodzą dwa kanały, które prowadzą na jezioro Niegocin. Kanał wschodni to tzw. Kanał Giżycki (Łuczański) i prowadzi przez centrum Giżycka. Zachodni kanał nosi nazwę Kanał Piękna Góra i prowadzi do jeziora Tajty i dalej Kanałem Niegocińskim do jeziora Niegocin. Basen północny rozległy i głęboki, dno bardziej wyrównane, w basenie południowym znajdują się wszystkie wyspy jeziora. Silnie rozwinięta linia brzegowa o długości 50 km, w 85% porośnięta jest roślinnością wynurzoną zajmującą ok. 9,5% powierzchni dna jeziora, roślinność zanurzona zajmuje 25% powierzchni dna.
Roślinność wynurzona, zdominowana przez trzcinę, pałkę wąskolistną i sitowie, występowała u wszystkich brzegów, tworząc większe skupiska przy wyspach i brzegach zachodnich; roślinność zanurzona to głównie ramienice, moczarka kanadyjska, jaskier krążkolistny, rzęsa trójrowkowa i rdestnice.
Dane morfometryczne jeziora:
Najbliższe miejscowości to Giżycko, Pierkunowo, Piękna Góra, Guty.
Jezioro można podzielić na trzy główne części. Północna kończy się szerokim przejściem na jezioro Dargin pomiędzy Królewskim Rogiem i Fuledzkim Rogiem. W południowej części jeziora występują liczne wyspy (m.in. "Duży Ostrów", "Górny Ostrów", "Sosnowy Ostrów", "Wielka Kiermuza"), na których gniazdują rzadkie gatunki ptaków (m.in. bocian czarny, czapla siwa, łabędzie (np. łabędź niemy), łyska, perkoz). Wszystkie wyspy na Kisajnie są objęte rezerwatem przyrody i nie wolno do nich przybijać. Wyspy rozdzielają południową część jeziora na dwie różne części. Część wschodnia to szeroki szlak żeglowny, a część zachodnia to wąskie przejścia, zarośnięte trzciną płycizny i kilka bindug. 
Pod względem czystości wśród parametrów analizowanych jedynie związki fosforowe przy dnie osiągały normy III klasy, formy mineralne jak i organiczne mieszczą się w normach I klasy. Hypolimnion w czasie letniej stagnacji ma natlenienie w 40%. Miano coli typu kałowego odpowiada I klasie. Azotu w wodzie jest niewiele.
Jezioro otaczają głównie lasy sosnowe.
Turystyka.
Północna część jeziora i położony na wschód od wysp obszar części południowej służą głównie jako szlak żeglugowy pomiędzy Giżyckiem a Sztynortem lub Węgorzewem. Ruch w tej części jeziora jest zwykle duży. Południowe brzegi jeziora są zabudowane i wykorzystane gospodarczo, więc nie ma tu gdzie przybić, do większej części brzegu w ogóle nie wolno przybijać. Inaczej wygląda sprawa z obszarem ukrytym za wyspami (na zachód od nich). Obszar ten nadaje się do żeglugi, lecz jest tu dużo mniejszy ruch. Obszar ten zwany czasem Łabędzim Szlakiem charakteryzuje się dużo mniejszym ruchem, spokojnymi zatoczkami, kilkoma atrakcyjnymi miejscami do przybicia (np. Gucki Róg lub przystań w zatoce Zimny Kąt na północnym końcu szlaku) oraz bardziej urozmaiconą linią brzegową. Na wodach tego jeziora kręcono film Romana Polańskiego "Nóż w wodzie", a także scenę na łodzi z filmu „Faraon” Jerzego Kawalerowicza.

</doc>
<doc id="68954" url="https://pl.wikipedia.org/wiki?curid=68954" title="Janusz Palus">
Janusz Palus

Janusz Palus (ur. 1 października 1950 we Wrocławiu) – generał brygady Wojska Polskiego, naczelny prokurator wojskowy w latach 2001–2005.
Absolwent Wydziału Prawa Uniwersytetu Wrocławskiego. Pełnił funkcje m.in. prokuratora Wojskowej Prokuratury Garnizonowej w Zielonej Górze i w Prokuraturze Śląskiego Okręgu Wojskowego. W latach 2001–2005 naczelny prokurator wojskowy. Wcześniej był m.in. rzecznikiem prasowym prokuratury wojskowej. W 1998 odznaczony Złotym Krzyżem Zasługi.
W 2001 „Rzeczpospolita” doniosła, że w stanie wojennym był on oskarżycielem w procesie dziewięciu górników kopalni „Ziemowit”, którzy zostali skazani na kary więzienia od trzech do siedmiu lat.
15 sierpnia 2003 mianowany przez prezydenta RP na stopień generała brygady.
W 2007 sąd lustracyjny orzekł o 10-letnim zakazie pełnienia funkcji publicznych w związku z zatajeniem przez Palusa współpracy ze służbami bezpieczeństwa PRL.
Aktualnie (2010) jest członkiem Komitetu Redakcyjnego „Wojskowego Przeglądu Prawniczego”.

</doc>
<doc id="68955" url="https://pl.wikipedia.org/wiki?curid=68955" title="Wieniedikt Jerofiejew">
Wieniedikt Jerofiejew

Wieniedikt Wasiljewicz Jerofiejew () (ur. 24 października 1938 w Niwa-2, ZSRR, zm. 11 maja 1990 w Moskwie) – rosyjski pisarz i dramaturg. Autor utworów ukazujących satyryczno-groteskowy wizerunek sowieckich realiów społeczno-obyczajowych i politycznych. Najbardziej znany z poematu prozą "Moskwa-Pietuszki".
Życiorys.
Dzieciństwo spędził na północy Rosji, w biednej rodzinie kolejarskiej mieszkającej przy stacji Pojakonda. Po zesłaniu ojca przebywał w domu dziecka w Kirowsku. Żyjąc w okresie zsyłek w obrębie koła podbiegunowego, na Półwyspie Kolskim, paradoksalnie dostąpił możliwości nauki pod okiem wykształconych nauczycieli wysyłanych tam przymusowo. Studia podejmował między innymi na Uniwersytecie Moskiewskim na wydziale filologicznym. Jako student Jerofiejew szukał wszelkich możliwych sposobów, aby uniknąć zajęć. Jego przyjaciele z okresu nauki na Uniwersytecie Moskiewskim wspominali, że Wieniedikt potrafił kupić trzy paczki pierogów syberyjskich i zjeść je na surowo. Objawy, jakie potem miał, wystarczyły, aby lekarz wypisał mu zwolnienie z powodu niestrawności. W końcu został wyrzucony z uczelni, ponieważ na ćwiczeniach wojskowych przyrównał pewnego majora do Göringa. Na kolejnych trzech uczelniach Jerofiejewowi nie szło wcale lepiej. Wciąż łamał regulamin panujący w akademikach, pijąc, demoralizując kolegów, odnosząc się chamsko w stosunku do nauczycieli, czytając i rozpowszechniając Biblię, którą w odróżnieniu od komunistycznych władz bardzo cenił. We Włodzimierskim Instytucie Pedagogicznym do tego stopnia zalazł wszystkim za skórę, że gazeta „Iskra komsomolska” zażądała wydalenia go na zawsze poza granicę. Pracował w około trzydziestu różnych zawodach, od kamieniarza po bibliotekarza, zaś swoje przemyślenia podczas robót w charakterze montera-łącznościowca, także te wynikające z problemu alkoholowego, opisał w utworze "Moskwa-Pietuszki".
Przez długie lata jego twórczość była zakazana przez władze, krążyła w tak zwanym samizdacie, wydawana była jedynie za granicą. Dopiero pod koniec życia pisarz doczekał się powszechnej sławy w swym kraju.
W 1987 przyjął chrzest w katolickim kościele św. Ludwika w Moskwie.
Zmarł na raka krtani. Pochowany na Cmentarzu Kuncewskim.
Upamiętnienie.
W listopadzie 1998 w 60. rocznicę urodzin na Placu Borby (Walki) w pobliżu stacji Miendielejewskaja odsłonięto pomnik Jerofiejewa wyobrażający pisarza z walizką pełną butelek.
Bibliografia.
Źródła w języku angielskim
Źródła w języku rosyjskim

</doc>
<doc id="68959" url="https://pl.wikipedia.org/wiki?curid=68959" title="Serial telewizyjny">
Serial telewizyjny

Serial telewizyjny – wieloodcinkowy program telewizyjny, zazwyczaj mający określoną strukturę narracyjną i utrzymany w określonej konwencji (np. dramatu, komedii, science-fiction, horroru) lub łączący różne konwencje.
W XXI w. następował stały wzrost popularności i oglądalności seriali, za którym podąż wzrost podaży – w samych Stanach Zjednoczonych z roku na rok rośnie liczba nowych produkcji, od 253 (2010 r.) po 419 (2015 r.), 455 (2016 r.) i 487 (2017 r.).
Bardzo częstym zjawiskiem jest promowanie przez seriale aktorów, którzy po początkowym sukcesie serialu zaczynają swoje indywidualne kariery aktorskie, z dala od seriali, zazwyczaj w filmach pełnometrażowych, rzadziej na deskach teatralnych. Takimi aktorami są m.in.: Richard Chamberlain, Roger Moore, Sylvester Stallone, czy Robin Williams.
W Polsce seriale produkują przede wszystkim stacje TVP, Polsat, TVN, jednak inne stacje takie jak HBO, Canal+ czy nieistniejąca Wizja Jeden także mają na swoim koncie po kilka swoich tytułów. Pierwszy polski serial telewizyjny to "Barbara i Jan", zrealizowany w roku 1964, premiera w 1965.
Jak wynika z badań, seriale emitowane w polskich stacjach telewizyjnych oglądają głównie kobiety. „Spośród przeszło 30 produkcji, które brano pod uwagę przy tworzeniu ankiety, tylko trzy są chętniej oglądane przez panów”. W Polsce najchętniej oglądanymi serialami są: "M jak miłość", "Barwy szczęścia", "W rytmie serca", "Na dobre i na złe" i "Ojciec Mateusz".
Seriale chętnie oglądane są na wsi. Według badań z 2008 roku najwierniejszymi widzami seriali są mieszkańcy województw mazowieckiego i śląskiego. Najchętniej oglądanym polskim serialem od lat jest serial "M jak miłość", który 1 marca 2005 roku osiągnął widownię 12,5 mln widzów. Sezon 2019/2020 śledziło 4,6 mln osób.
Typy seriali.
Można wyróżnić następujące typy seriali telewizyjnych:
Gatunki seriali.
Seriale telewizyjne, podobnie jak film fabularny, można podzielić na wiele gatunków. Najpopularniejsze to:

</doc>
<doc id="68960" url="https://pl.wikipedia.org/wiki?curid=68960" title="Noteć">
Noteć

Noteć () – rzeka o długości 391 km w Polsce. Największy dopływ Warty. Powierzchnia dorzecza wynosi  km². Siódma pod względem długości i szósta pod względem powierzchni dorzecza rzeka Polski.
Noteć przepływa przez trzy województwa: kujawsko-pomorskie, wielkopolskie oraz lubuskie.
Dzieli się na dwa odcinki:
Przebieg.
Źródło Noteci znajduje się na obszarze pomiędzy wsią Szczecin a Bogołomia w gminie Chodecz, na Pojezierzu Kujawskim, na zachód od Jeziora Kromszewickiego. Dalej płynie w kierunku południowo-zachodnim do jeziora Przedecz.
W 1928 roku Walenty Winid opisał Noteć jako powstającą z dwóch nurtów – "Noteci wschodniej" oraz "Noteci zachodniej", która obecnie zwana jest Małą Notecią.
Dalej rzeka przepływa przez Jeziora Brdowskie, Modzerowskie oraz Długie. Następnie płynąc na zachód, a potem na północ, przepływa wzdłuż jez. Gopło.
W dalszym biegu Noteć przepływa jeszcze przez małe jeziora pałuckie, po czym dostaje się do Pradoliny Toruńsko-Eberswaldzkiej. Odtąd płynie wśród rozległych łąk i bagien.
W Nakle rzeka łączy się z Kanałem Bydgoskim i odtąd aż do ujścia (na długości 187 km) jest elementem drogi wodnej Wisła-Odra. Od Nakła do Krzyża na długości 137 km ma charakter rzeki skanalizowanej z 14 stopniami wodnymi (śluzami i jazami).
Dość ospały bieg „leniwej Noteci” zmienia się dopiero po przyjęciu największego dopływu – Gwdy, który w tym miejscu jest większy od Noteci – średni przepływ Gwdy wynosi 27 m³/s w Pile Noteci 44 m³/s - w Ujściu po połączeniu rzek. Ostatnim większym dopływem jest Drawa.
Ujście rzeki do Warty znajduje się w Santoku koło Gorzowa Wielkopolskiego.
Żegluga.
Noteć jest żeglowna na prawie całej długości. Od czasu budowy Kanału Bydgoskiego w 1774 r. jest elementem szlaku żeglugowego łączącego Wisłę z Odrą. Prace regulacyjne na Noteci Dolnej przeprowadzono w latach 1863–1915. W rezultacie tych prac, między Nakłem, a ujściem Drawy zbudowano 14 stopni wodnych oraz wykonano 105 przekopów likwidujących zakola rzeki o promieniu poniżej 180 m, skracając ją przy tym o 30 km.
Natomiast na Noteci Górnej na odcinku od jeziora Gopło do Kanału Bydgoskiego prace regulacyjne przeprowadzono w latach 1878–1882. Doprowadziły one do budowy Kanału Górnonoteckiego wraz z 6 stopniami wodnymi, budowy dwóch śluz na Noteci, a także pogłębienia oraz wyprostowania koryta rzecznego poprzez przekopy o długości 30 km.
Od czasu uruchomienia drogi wodnej Wisła – Odra ranga Noteci urosła do najważniejszego szlaku transportowego
północnej Wielkopolski. Po przebudowie szlaku w latach 1905–1915, po Noteci pływały barki o nośności ponad 500 ton. Upadek żeglugi towarowej na Noteci rozpoczął się w latach 80. XX w. Od lat 90. XX w. nie wykonuje się prac bagrowniczych, co doprowadziło do zamulenia dna i wstrzymania ruchu jednostek z ładunkami. Doszło do likwidacji firm żeglugowych, stoczni, portów, przystani i infrastruktury transportowej.
Nadzieje ożywienia ruchu żeglugowego na Noteci wiąże się od początku XXI wieku z rozwojem turystyki wodnej. W celu poprawy stanu środowiska i infrastruktury Noteci powstało w 2000 roku stowarzyszenie pod nazwą Związek Miast i Gmin Nadnoteckich (ZMiGN).
Od początku XXI wieku dorzecze Noteci, należące do terenów o najniższych średniorocznych sumach opadów w Polsce, jest objęte zjawiskiem suszy hydrologicznej. W rezultacie zmniejsza się zarówno przepływ, jak i poziom wody w rzece. W lipcu 2019 u ujścia rzeki do Warty w Santoku zanotowano skrajnie niski poziom wód wynoszący zaledwie 6 cm, a odcinek drogi wodnej między śluzą Krostkowo na 68,25 km szlaku a śluzą Gromadno na 53,4 km przestał się nadawać nawet dla ruchu łodzi turystycznych, wymagając doraźnego pogłębienia.
Szlak kajakowy.
Szlak kajakowy na Noteci posiada następujące parametry:
Na spływ całą rzeką należy przeznaczyć około 7–8 dni (do Kaliny trzy i to tylko przy wyższych stanach wód).
Noteć w sieci międzynarodowych dróg wodnych.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, Noteć Górna – od jeziora Gopło do połączenia z Kanałem Bydgoskim – ma klasę żeglowną Ia, Noteć Dolna – od połączenia z Kanałem Bydgoskim do ujścia rzeki Drawy – klasę Ib, zaś Noteć Dolna – od ujścia Drawy do ujścia do Warty – klasę II.
Noteć Dolna (187,2 km, od Nakła do ujścia do Warty) jest elementem międzynarodowej drogi wodnej E70, ustalonej w 1996 r. w porozumieniu AGN ("European Agreement on Main Inland Waterways of International Importance").
Hydronimia.
Nazwa rzeki wywodzi się z praindoeuropejskiego rdzenia "*(s)ne-t-" || "*(s)nē-t-", por. stind. "snāti" ‘pławi, kąpie się’, ‘pływać’, grec. νοτος, νοτιος ‘mokry’, ilir. "Natiso", "Natissa".

</doc>
<doc id="68961" url="https://pl.wikipedia.org/wiki?curid=68961" title="Tommy Bolin">
Tommy Bolin

Thomas Richard „Tommy” Bolin (ur. 1 sierpnia 1951 w Sioux City w Iowa, zm. 4 grudnia 1976 w Miami na Florydzie) – amerykański gitarzysta rockowy. Zabłysnął dzięki Billy'emu Cobhamowi (uczestnicząc w nagraniu jego solowego albumu – "Spectrum"). Był gitarzystą w zespołach Deep Purple, The James Gang i Moxy. Zmarł z powodu przedawkowania narkotyków (w jego moczu znaleziono ślady morfiny, kokainy, lidokainy oraz etanolu).
Życiorys.
Dzieciństwo i młodość.
Tommy Bolin urodził się 1 sierpnia 1951 w Sioux City. Jego rodzice byli muzykami. Bolin oglądał w dzieciństwie program "Caravan of Stars", dzięki czemu poznał muzykę Elvisa Presleya, Carla Perkinsa i Johnnyego Casha. Uczył się gry na perkusji, instrumentach klawiszowych oraz gitarach, z których pierwszą była gitara hawajska (Bolin przyznał, że wybór instrumentu należał do nauczyciela). Jednym z jego nauczycieli była miłośniczka country, stąd pierwszą piosenką, której gry z nut nauczył się Bolin była folkowa ballada "On Top of Old Smoky".

</doc>
<doc id="68963" url="https://pl.wikipedia.org/wiki?curid=68963" title="Uig">
Uig

Uig (gael. "An Ùig") – największa wieś na półwyspie Trotternish, na wyspie Skye w archipelagu Hebrydów Wewnętrznych. Leży nad zatoką Uig, będącą częścią zatoki Loch Snizort.
Terminal promów do Lochmaddy na North Uist i do Tarbert na Harris. Browar, wytwórnia ceramiki artystycznej, hotele.

</doc>
<doc id="68964" url="https://pl.wikipedia.org/wiki?curid=68964" title="Trotternish">
Trotternish

Trotternish (gael. "Tròndairnis") – półwysep na wyspie Skye w Szkocji, położony na północ od Portree.
W północno-wschodniej części Trotternish leżą ruiny zamku Duntulm. Największa miejscowość na półwyspie to Uig.

</doc>
<doc id="68966" url="https://pl.wikipedia.org/wiki?curid=68966" title="The Battle of Los Angeles">
The Battle of Los Angeles

The Battle of Los Angeles – album grupy Rage Against the Machine wydany w 1999 roku. W 2003 album został sklasyfikowany na 426. miejscu listy 500 albumów wszech czasów magazynu „Rolling Stone”.
Opis albumu.
"The Battle of Los Angeles" jest trzecim studyjnym albumem nagranym przez Rage Against the Machine. Został wydany 2 listopada 1999, dokładnie w przeddzień siódmej rocznicy wydania pierwszego studyjnego albumu grupy i prawie trzy lata po wydaniu albumu drugiego – "Evil Empire". Pomiędzy "Evil Empire" a "The Battle of Los Angeles" zespół wypuścił na rynek album później nazwany „oficjalnym bootlegiem” – płytę "Live &amp; Rare".
Album zadebiutował na 1. miejscu na Billboard's Top 200, a utwór „Guerilla Radio” zagościł na ścieżce dźwiękowej gry komputerowej "Tony Hawk's Pro Skater 2".

</doc>
<doc id="68967" url="https://pl.wikipedia.org/wiki?curid=68967" title="Melilla">
Melilla

Melilla ([], hiszp. "Ciudad Autónoma de Melilla") – miasto, jednostka administracyjna Hiszpanii, w północnej Afryce, na wschodnim wybrzeżu Maroka. Stanowi eksklawę Hiszpanii. Wolny port, ważny ośrodek rybołówstwa i przetwórstwa rybnego (głównie sardynek). Ma powierzchnię 12,3 km². Liczba mieszkańców (głównie Hiszpanów) w roku 2017 wyniosła 86 120 osób.
Główną gałęzią gospodarki jest rybołówstwo. W Melilli znajduje się port lotniczy i baza wojskowa.
Historia.
Melillę jako Rusaddir założyli Fenicjanie. Później ta fenicka kolonia należała do Kartaginy, a następnie do Rzymu. Pozostawała pod panowaniem arabskim od VII wieku aż do roku 1497, kiedy została zdobyta przez Hiszpanów. Przez wieki była tylko niewielką hiszpańską fortecą ("presidio"). Jej większy rozwój nastąpił dopiero po roku 1880. Wielokrotnie stanowiła obiekt zatargów hiszpańsko-marokańskich. Do 1909 Melilla była okupowana przez Hiszpanię. Pomiędzy rokiem 1921 a 1926 została opanowana przez powstańców pod wodzą Abd al-Karima. W roku 1995 Melilla zyskała status autonomiczny.

</doc>
<doc id="68972" url="https://pl.wikipedia.org/wiki?curid=68972" title="Live at the Grand Olympic Auditorium">
Live at the Grand Olympic Auditorium

Live at the Grand Olympic Auditorium – album grupy Rage Against the Machine wydany w 2003 roku (zob. 2003 w muzyce).
Opis albumu.
Live at the Grand Olympic Auditorium jest ostatnim wydanym przez zespół Rage Against the Machine albumem. Został wydany 25 listopada 2003 roku. Na płycie zostały zarejestrowane dwa ostatnie koncerty zagrane podczas Grand Olympic Auditorium w Los Angeles 12 i 13 września 2000 roku. Album w pierwotnych planach miał być wydany w listopadzie 2000 roku, lecz termin jego premiery został przełożony ze względu na rozpad zespołu po wrześniowym koncercie. Później, data wydania ostatniej płyty została przełożona ze względu na powstanie zespołu Audioslave, w którego skład wchodzili członkowie Rage Against the Machine bez wokalisty - Zacka de la Rocha. Ostatecznie album został wydany w listopadzie 2003 roku.

</doc>
<doc id="68973" url="https://pl.wikipedia.org/wiki?curid=68973" title="Achondroplazja">
Achondroplazja

Achondroplazja, chondrodystrofia – genetycznie uwarunkowana, wrodzona choroba (o dziedziczeniu autosomalnym dominującym) prowadząca do nieprawidłowego kostnienia śródchrzęstnego, co powoduje zaburzenie rozwoju pewnych kości w organizmie i karłowatość.
Epidemiologia.
Częstość występowania w populacji wynosi 1:25000.
Genetyka.
Podłożem achondroplazji jest mutacja pojedynczego genu. Gen ten zlokalizowany jest na ramieniu krótkim chromosomu 4 (4p16.3). W postaci homozygotycznej jest to mutacja letalna na poziomie zarodkowym – upośledzenie w życiu płodowym. W ponad 99% przypadków tej choroby dochodzi do różnego typu mutacji receptora dla czynnika wzrostu fibroblastów ("fibroblast growth factor receptor 3", "FGFR3"). Jest to zwykle mutacja punktowa, polegająca na substytucji Gly380Arg.
Choroba ta w 80% przypadków powstaje "de novo". Częstość występowania tej mutacji wzrasta w przypadku ojca w wieku powyżej 35 lat.
Objawy.
Na obraz kliniczny składają się głównie objawy związane z zaburzeniami wzrostu:

</doc>
<doc id="68974" url="https://pl.wikipedia.org/wiki?curid=68974" title="Terytorium Nunavut">
Terytorium Nunavut



</doc>
<doc id="68975" url="https://pl.wikipedia.org/wiki?curid=68975" title="Chondrodystrofia">
Chondrodystrofia



</doc>
<doc id="68978" url="https://pl.wikipedia.org/wiki?curid=68978" title="Ernst Mayr">
Ernst Mayr

Ernst Walter Mayr (ur. 5 lipca 1904 w Kempten (Allgäu), zm. 3 lutego 2005 w Bedford) – ornitolog i ewolucjonista amerykański pochodzenia niemieckiego, jeden ze współtwórców nowoczesnej teorii ewolucji: neodarwinowskiej „nowej syntezy” integrującej dorobek tradycyjnej biologii systematycznej z osiągnięciami genetyki klasycznej. Bywał nazywany „apostołem Darwina” i „Darwinem XX wieku”.
Syntetyczna teoria ewolucji, sformułowana w latach 40. XX wieku, pozostaje kluczowym paradygmatem jednoczącym różne dyscypliny biologii. Wkładem Mayra w tę syntezę była m.in. jego koncepcja specjacji allopatrycznej, czyli powstawania gatunków z populacji rozdzielonych barierami geograficznymi.
Jako przedstawiciel taksonomii ewolucyjnej Mayr krytykował koncepcje Williego Henniga dotyczące systematyki. Ich spór odbił się szerokim echem w środowisku naukowym. Mayr skrytykował twierdzenie Henniga, że ptaki i krokodyle są w rzeczywistości grupami siostrzanymi – nazwał je „absurdem”, mimo iż nie negował, że cechy wspólne ptaków i krokodyli są synapomorfiami. To wówczas Mayr ukuł termin „kladystyka” (ang. "cladistics"), obecnie powszechnie stosowany.
Mayr jako absolwent Uniwersytetu Berlińskiego uczestniczył w wyprawach naukowych na Nową Gwineę, Wyspy Salomona. W 1932 objął stanowisko kustosza kolekcji ornitologicznej w nowojorskim American Museum of Natural History, a od 1953 do emerytury w 1975 był profesorem Uniwersytetu Harvarda (w latach 1961-1970 kierował też tamtejszym Muzeum Zoologii Porównawczej). Współzałożyciel i sekretarz pierwszej kadencji "Society for the Study of Evolution". Od 1954 członek Amerykańskiej Akademii Nauk. Laureat wielu nagród, m.in. Nagrody Crafoorda w 1999. Z żoną Margarete Simon miał dwójkę dzieci.

</doc>
<doc id="68979" url="https://pl.wikipedia.org/wiki?curid=68979" title="Lodovico Ferrari">
Lodovico Ferrari

Lodovico Ferrari (ur. 2 lutego 1522 w Bolonii, zm. 5 października 1565 tamże) – matematyk włoski, odkrywca metody rozwiązywania równań czwartego stopnia.
Życiorys.
Po przedwczesnej śmierci ojca, Aleksandra Ferrariego, Lodovico zamieszkał u swego stryja Vincenta. Stryjeczny brat Lodovica podjął pracę służącego u Girolama Cardana, jednak samowolnie porzucił tę posadę po dość krótkim czasie. Cardano zażądał od Vincenta aby przysłał mu syna z powrotem do służby, ten jednak wysłał swego bratanka Lodovica. W ten sposób, w wieku lat czternastu, Lodovico został służącym i pomocnikiem Cardana. Ten ostatni, po odkryciu że Lodovico potrafi czytać i pisać, uczynił nastoletniego Lodovico swoim asystentem i studentem.
W 18. roku życia Lodovico zaczął uczyć matematyki, a w 1541 objął posadę wykładowcy geometrii w "Fundacji Piatti" (pozycję tę wcześniej zajmował Cardano).
Z racji swojej pozycji u boku Cardana, a także wkładu w rozwiązywanie równań był uwikłany w spór pomiędzy Cardanem i Tartaglią. Po opublikowaniu przez Cardana dzieła "Ars Magna", Tartaglia starał się wezwać Cardana do publicznej debaty i zawodów matematycznych. Do ich „pojedynku” nigdy nie doszło, natomiast Tartaglia i Ferrari wymienili wiele oskarżeń i obraz w listach otwartych pisanych przy tej okazji. 10 sierpnia 1548, w Mediolanie, doszło do debaty pomiędzy Tartaglią i Ferrarim. Z formalnego punktu widzenia, potyczka nie została rozstrzygnięta bowiem Tartaglia opuścił miasto przed jej ukończeniem. Jednak obserwujący zawody uznali, że Lodovico Ferrari posiada wiedzę i zrozumienie równań stopni 3 i 4 daleko przewyższającą wszystkich innych. Przyniosło to sporą sławę i uznanie młodemu Lodovico.
Po debacie Ferrari dostał wiele ofert pracy, akceptując posadę urzędnika podatkowego przy gubernatorze Mediolanu. W 1565 uzyskał pozycję profesora na Uniwersytecie Bolońskim.
Równania czwartego stopnia.
W 1540 Lodovico Ferrari odkrył ogólną metodę redukcji równań czwartego stopnia do równań sześciennych. Razem z metodą rozwiązywania tych ostatnich opracowaną wcześniej przez Scipione del Ferro i Tartaglię pozwalało to rozwiązać wszystkie typy równań stopnia 4. Wyniki te zostały opublikowane przez Cardana w "Ars Magna" w 1545.
W XVI wieku w Europie nie używano jeszcze liczb ujemnych, więc rozważane równania miały wiele nierównoważnych form (w celu zapewnienia dodatniości współczynników). Na przykład równanie formula_1 było uważane za różne od równania formula_2 Wszystkie 20 przypadków równań czwartego stopnia zostały w pełni opisane i rozwiązane w "Ars magna".
Używając współczesnych oznaczeń, naszkicujemy metodę Ferrariego zastosowaną do równania
Równanie formula_1 może być zredukowane do powyższego przez podzielenie obu stron przez formula_4 i podstawienie formula_5
Równanie przekształcamy do formula_6 a następnie
Używając równania , dla liczby formula_7 możemy napisać następujące równości
czyli
Wybierzmy liczbę formula_7 tak aby
Aby to uczynić, przekształcamy równanie do
co jest równaniem stopnia trzeciego (które może być rozwiązane metodami del Ferro i Tartaglii). Lewa strona równania to wyróżnik wyrażenia kwadratowego formula_9 (gdzie zmienną wolną jest formula_10). Zatem przy naszym wyborze formula_11 wyrażenie formula_9 jest pełnym kwadratem i równanie zostaje zredukowane do
Powyższe równanie redukujemy już łatwo do równania kwadratowego.

</doc>
<doc id="68981" url="https://pl.wikipedia.org/wiki?curid=68981" title="Liczba Erdősa">
Liczba Erdősa

Liczba Erdősa (czyt. erdesza) – element matematycznego folkloru związany z osobą Paula Erdősa. Matematyk ten znany był z częstej współpracy z innymi uczonymi.
Sam Paul Erdős ma liczbę Erdősa równą 0. Osoba, która napisała pracę naukową wspólnie z Erdősem, ma liczbę Erdősa równą 1. Z kolei osoba, która napisała pracę naukową z kimś, kogo liczba Erdősa wynosiła 1, ma liczbę Erdősa równą 2 itd. Naukowiec piszący swe prace samodzielnie otrzymuje nieskończoną liczbę Erdősa. Erdős pół żartem wspominał o ułamkowych liczbach Erdősa. Jeśli jakiś matematyk napisał wspólnie z nim n prac, to jego liczba Erdősa wynosi 1/n.
Liczba Erdősa wśród aktywnych matematyków osiągnęła maksymalnie wartość 15, jednak średnia jest mniejsza niż 5, a większość ma liczbę Erdősa mniejszą niż 8. Obecnie liczbę Erdősa można wyznaczyć za pomocą MathSciNet-u, największej bazy danych prac matematycznych Amerykańskiego Towarzystwa Matematycznego.
509 uczonych ma liczbę Erdősa równą 1. W 2000 r. naukowców z „dwójką” było 5897. Ich liczba ciągle się zwiększa (gdyż powstają nowe wspólne prace), chociaż liczba żyjących uczonych z „jedynką” ciągle się zmniejsza, gdyż Erdős zmarł w 1996 roku i wymierają też jego współpracownicy.
Około 63 laureatów Nagrody Nobla oraz wszyscy laureaci Nagrody Nevanlinny mają liczbę Erdősa poniżej 9, natomiast laureaci Medalu Fieldsa – poniżej 6.
Liczby Erdősa niektórych uczonych:
Prawdopodobnie pierwsza wzmianka o tej liczbie pojawiła się w 1969 r., w pracy Caspera Goffmana "And what is your Erdős number?" Liczba Erdősa bywa też nazywana "odległością od Erdősa". Podobna koncepcja wystąpiła w pracach Stanleya Milgrama, który twierdził, że między dwiema dowolnymi osobami na Ziemi istnieje ciąg średnio sześciu znajomych. Dowodem na to miał być przeprowadzony przez niego eksperyment „świat jest mały”.

</doc>
<doc id="68988" url="https://pl.wikipedia.org/wiki?curid=68988" title="Twierdzenie Regiomontana">
Twierdzenie Regiomontana



</doc>
<doc id="68989" url="https://pl.wikipedia.org/wiki?curid=68989" title="Trinitrofenol">
Trinitrofenol



</doc>
<doc id="68991" url="https://pl.wikipedia.org/wiki?curid=68991" title="Kubek wypływowy">
Kubek wypływowy

Kubek wypływowy (lepkościomierz) – naczynie służące do pomiaru lepkości cieczy, np. farb ciekłych, lakierów. Kształt, pojemność i średnica otworu w dnie zależy od rodzaju kubka i jest określona przez odpowiednią normę. Pomiaru lepkości dokonuje się przez napełnienie kubka mierzoną cieczą i dopuszczenie do swobodnego wypływu cieczy przez otwór w dnie kubka. Czas zupełnego wypływu cieczy podawany w sekundach jest wprost proporcjonalny do lepkości cieczy. Ponieważ lepkość cieczy maleje ze wzrostem temperatury, to przyjęto do pomiaru stosować jednakowe warunki: temperatura 20 °C, ciśnienie 1013,25 hPa.
Kubek wypływowy jest szczególnie przydatny podczas przygotowywania farb i lakierów do nakładania natryskowego pistoletem powietrznym, gdzie istotne jest przygotowanie mieszaniny roboczej rozcieńczonej do odpowiedniej lepkości. Kubek również znajduje swe zastosowanie w poligrafii, np. do pomiaru lepkości lakierów dyspersyjnych. W Polsce najbardziej rozpowszechniony jest kubek Forda o średnicy otworu wypływowego 4 mm.
Na podobnej zasadzie działa lejek Marsha.

</doc>
<doc id="68992" url="https://pl.wikipedia.org/wiki?curid=68992" title="Thor Hushovd">
Thor Hushovd

Thor Hushovd (ur. 18 stycznia 1978 w Grimstad) – były norweski kolarz szosowy, mistrz świata w wyścigu ze startu wspólnego z 2010. Były zawodnik profesjonalnej grupy BMC Racing Team.
Kariera.
Był zawodowcem od 2000. W 2002 wygrał 18. etap Tour de France, z Cluses do Bourg en Bresse (cały wyścig ukończył na 112. miejscu). Został tym samym drugim Norwegiem w historii, któremu udało się wygrać etap w najbardziej prestiżowym wieloetapowym wyścigu kolarskim.
W Tour de France w 2004 po II etapie został liderem wyścigu (5 lipca), lecz dzień później stracił przodownictwo w wyścigu na rzecz Australijczyka Robbie McEwena. W kolejnej edycji Tour de France (2005) wygrał klasyfikację punktową.
Podczas Tour de France 2006 zwyciężył w prologu w Strasburgu oraz podczas ostatniego (20.) etapu, lecz ostatecznie zajął 121. pozycję.
Kilkakrotnie zdobywał mistrzostwo Norwegii na szosie (2002 w jeździe indywidualnej na czas). Na igrzyskach w Sydney w 2000 roku zajął siódme miejsce w konkurencji jazdy indywidualnej na czas. Na rozgrywanych a cztery lata później, w igrzyskach w Atenach był 32. w tej samej konkurencji. W 2009 roku ponownie wygrał klasyfikację punktową Tour de France, a w 2010 odniósł swój życiowy sukces zdobywając złoty medal na mistrzostwach świata w Geelong. We wrześniu 2014 roku zakończył sportową karierę.

</doc>
<doc id="68993" url="https://pl.wikipedia.org/wiki?curid=68993" title="Lepkościomierz">
Lepkościomierz



</doc>
<doc id="68995" url="https://pl.wikipedia.org/wiki?curid=68995" title="Materiały wybuchowe">
Materiały wybuchowe



</doc>
<doc id="68998" url="https://pl.wikipedia.org/wiki?curid=68998" title="Oporto">
Oporto



</doc>
<doc id="68999" url="https://pl.wikipedia.org/wiki?curid=68999" title="Demetriusz I Poliarkates">
Demetriusz I Poliarkates



</doc>
<doc id="69001" url="https://pl.wikipedia.org/wiki?curid=69001" title="Pyrrus z Epiru">
Pyrrus z Epiru



</doc>
<doc id="69008" url="https://pl.wikipedia.org/wiki?curid=69008" title="M*A*S*H">
M*A*S*H

M*A*S*H – amerykański serial komediowy emitowany przez telewizję CBS od 17 września 1972 do 28 lutego 1983. Serial powstał jako kontynuacja doskonale przyjętego filmu "MASH" Roberta Altmana z 1970, ekranizacji powieści "M*A*S*H: A Novel About Three Army Doctors" amerykańskiego pisarza Richarda Hookera.
Film opowiada o grupie amerykańskich chirurgów wojskowych i pielęgniarek służących w szpitalu polowym (w nomenklaturze US Army — MASH: Mobile Army Surgical Hospital) podczas wojny w Korei w latach 50. XX w. Składający się z 251 odcinków, podzielonych na 11 serii. Od powstania nieustannie retransmitowany przez telewizje na całym świecie.
Długoletnimi producentami serialu byli Larry Gelbart, Gene Reynolds oraz Burt Metcalfe.
Charakter serialu.
Podobnie jak film, serial zawiera w sobie elementy komedii z czarnym, antywojennym przesłaniem. Jednak w kolejnych seriach M*A*S*H zaczął zmieniać ton. Szybko przestał być tylko zabawną komedią, a obok mniej lub bardziej wysublimowanego humoru pojawiło się w nim sporo refleksji: nad charakterem bohaterów, odpowiedzialnością lekarzy, stanem amerykańskiego społeczeństwa, a przede wszystkim spustoszeniami, jakie wojna czyni w ludzkiej psychice.
Wiele z początkowych odcinków oparto na autentycznych historiach, które twórcy zebrali od lekarzy wojskowych służących w Korei. Mimo to można odnieść wrażenie, że serial opowiada raczej o wojnie w Wietnamie niż w Korei – podobnie jak film.
W późniejszym czasie główną rolę zaczął odgrywać w nim Alan Alda, grający Hawkeye’a Pierce’a, który później zaczął reżyserować poszczególne odcinki i pisać ich scenariusze, za co kilkakrotnie zdobył nagrodę Emmy. W końcu, jako główny konsultant, przejął nadzór nad produkcją serialu.
Po zakończeniu zdjęć do 10 serii Alda i pozostali odtwórcy głównych ról postanowili zakończyć serial. Jednak CBS oraz 20th Century Fox zdecydowało się dokręcić jeszcze 11 serię, by pozamykać rozpoczęte wątki i doprowadzić do wielkiego zakończenia.
Postacie.
W drugoplanowych rolach i epizodach wystąpili m.in.: Mako, Pat Morita, Rita Wilson, Teri Garr, Ron Howard, Leslie Nielsen, Blythe Danner, Barry Corbin, Patrick Swayze, James Cromwell, Brian Dennehy, Joe Pantoliano, Laurence Fishburne, Xander Berkeley.
Zmiany w obsadzie.
W serialu zaszło dużo zmian personalnych. Od pierwszej do ostatniej serii pozostali tylko Hawkeye, major Houlihan, Klinger i Ojciec Mulcahy.
McLean Stevenson opuścił serial wraz z końcem 3. serii, gdy grana przez niego postać Henry’ego Blake’a została zwolniona z wojska i odesłana do domu. W ostatnim odcinku z udziałem Stevensona widzowie dowiadują się, że samolot do którego wsiadł Henry Blake został zestrzelony, a Henry Blake nie żyje. Fakt zniknięcia Henry’ego Blake’a z serialu został zakomunikowany ekipie zajmującej się techniczną stroną przedstawienia, jak również aktorom dopiero na kilka minut przed zakończeniem kręcenia ostatnich scen, w której Gary Burghoff dostał rozkaz, by jego postać „Radar” zakomunikowała śmierć Blake’a. Do tego momentu wszyscy na planie oczekiwali wiadomości od Henry’ego Blake’a o szczęśliwym powrocie do domu.
Wayne Rogers opuścił serial po zakończeniu zdjęć do 3 serii. Powodem było to, że nie godził się na marginalizację roli jego bohatera w serialu. Czuł, że jego postać nigdy nie była zbyt ważna w serialu oraz że cała uwaga jest skupiona na postaci Alana Aldy.
Czwarta seria była swego rodzaju momentem zwrotnym. W jednym z pierwszych odcinków 4 serii Hawkeye zostaje poinformowany przez Radara, że Trapper został zwolniony, w chwili gdy Hawkeye był na przepustce - przez co przyjaciołom nie było dane nawet się pożegnać, a widzowie nie widzieli odejścia Trappera z serialu. W tym samym czasie Sherman Potter został przydzielony do jednostki jako Oficer Dowodzący, w zastępstwie za Blake’a. Na miejsce Trapera do szpitala przydział otrzymał B.J. Hunnicut. Serial nadal miał charakter komediowy, jednakże stał się o wiele bardziej emocjonalny. Rola major Houlihan „Gorące Wargi” zaczęła się zmieniać; stała się bardziej przyjacielska względem Hawkeye'a oraz B.J.'a, w jej związku z Frankiem również zaszły zmiany. Przydomek 'Hot Lips' praktycznie przestał być używany przez resztę bohaterów względem niej. Loretta Swit chciała opuścić serial podczas 8 serii, by zająć się innymi rolami, jednak producent odmówił jej, grożąc zerwaniem kontraktu i poważnymi karami pieniężnymi.
Larry Linville opuścił serial podczas trwania pierwszych odcinków szóstej serii. Frank Burns został odesłany do domu. Później dowiadujemy się, że dostał awans. Na jego miejsce pojawił się major Charles Winchester (David Ogden Stiers), ponieważ producent uważał, że potrzebna jest przeciwwaga dla reszty chirurgów w jednostce. Jego konotacje z resztą nie były już takie same jak Franka. W odróżnieniu od Franka, Winchester nie dbał zupełnie o armię, co nie zmieniało faktu, że był świetnym chirurgiem. Wzbudzał przez to ogólny szacunek u innych bohaterów. Był bardzo snobistycznym bohaterem, praktycznie arystokratą. Wszczynał konflikty z innymi postaciami.
Gary Burghoff (Radar O’Reilly) opuścił serial na początku ósmej serii. W pierwszych trzech seriach grana przez niego postać pojawiała się w każdym odcinku, jednakże począwszy od 4 serii jego postać zaczęła być marginalizowana tak, że w siódmej serii pojawił się zaledwie w połowie odcinków. Gary Burghoff miał pierwotnie opuścić serial pod koniec 7 serii, ale ostatecznie stało się to na początku serii 8, kiedy nakręcono dwuczęściowy odcinek pożegnalny. W serialu jego odejście zostało wyjaśnione problemami rodzinnymi, mianowicie umarł wujek Radara, przez co musiał wrócić do domu, żeby pomagać matce. Przed wyjazdem z Korei spełnił także swoje marzenie - podczas oczekiwania na samolot do swojej jednostki, udało mu się poznać uroczą pielęgniarkę, w której się z wzajemnością zakochał. Rolę „Radara” przejął kapral Klinger.
W pilotażowym odcinku 1 serii rolę ojca Mulcahy zagrał George Morgan.
Zakończenie i kontynuacje.
Ostatni odcinek serialu „Goodbye, Farewell, and Amen” wyemitowano 28 lutego 1983 roku. Trwał 2 i pół godziny; obejrzało go ponad 106 milionów widzów w USA (co dało łącznie 77% łącznej liczby amerykańskich widzów tamtego wieczoru). Więcej widzów zdołał zgromadzić tylko XLIV finał Superbowl z 2010 roku (106,5 mln).
Serial miał dwie krótkie kontynuacje, "After M*A*S*H", w którym wzięło udział kilku aktorów z głównego M*A*S*H. Pułkownik Potter, Klinger i ojciec Mulcahy spotkali się po wojnie w USA w jednym ze szpitali wojskowych. Po dobrej pierwszej serii, serial zaczął gwałtownie tracić widownię i jego emisja została przerwana w środku drugiej serii.
Jeszcze krótszy żywot miał serial "W*A*L*T*E*R", który miał opisywać cywilne życie Radara O'Reillego, który wstąpił do policji. Nakręcono jedynie pilotażowy odcinek, który jednak nie przekonał producentów i projekt porzucono.
Większym zainteresowaniem cieszył się serial "Trapper John, M.D.". W tym przypadku twórcy wprowadzili szereg wątków sugerujących związki tytułowego bohatera z Trapperem z M*A*S*Ha, ale oficjalnie nie uznawali go za kontynuację. Zmusił ich do tego dopiero pozew telewizji CBS i korzystny dla niej wyrok sądu.

</doc>
<doc id="69009" url="https://pl.wikipedia.org/wiki?curid=69009" title="Solomon Burke">
Solomon Burke

Solomon Burke (ur. 21 marca 1940 w Filadelfii, zm. 10 października 2010 w porcie lotniczym Amsterdam-Schiphol) – amerykański piosenkarz rockowy, związany z gatunkiem soul. Jako jeden z najwybitniejszych przedstawicieli tego gatunku zasłużył sobie na tytuł "King of Rock and Soul". Także ze względu na olbrzymi wpływ, jaki na jego muzykę wywarł gospel oraz często religijne treści jego piosenek, nadano mu inny tytuł "The Bishop of Soul" – biskupa muzyki soul. Największymi przebojami Burke’a były: "Everybody Needs Somebody To Love", "Cry to Me, Just Out of Reach (Of My Two Open Arms), Got to Get You Off of My Mind, You’re Good for Me, Tonight’s the Night, If You Need Me, You Can Run (But You Can’t Hide)" i wiele innych.
W 2001 Solomon Burke został wprowadzony do "Rock and Roll Hall of Fame".
10 października 2010 zmarł na lotnisku Schiphol pod Amsterdamem.

</doc>
<doc id="69012" url="https://pl.wikipedia.org/wiki?curid=69012" title="Clitoris">
Clitoris



</doc>
<doc id="69013" url="https://pl.wikipedia.org/wiki?curid=69013" title="Estry (ujednoznacznienie)">
Estry (ujednoznacznienie)



</doc>
<doc id="69014" url="https://pl.wikipedia.org/wiki?curid=69014" title="Zack de la Rocha">
Zack de la Rocha

Zack de la Rocha, właśc. Zacarias de la Rocha (ur. 12 stycznia 1970 w Long Beach Kalifornii) – amerykański wokalista rockowy, autor tekstów i raper, współzałożyciel zespołów Inside Out, Rage Against the Machine oraz One Day as a Lion.
Ojciec Zacka, Roberto de la Rocha, jest Meksykaninem o hiszpańsko-żydowskich korzeniach, natomiast matka, Olivia, ma niemiecko-irlandzkie pochodzenie. 
Zack charakteryzuje się specyficznym, rapującym sposobem śpiewania. Prezentuje skrajnie lewicowe poglądy polityczne, co przejawia się w tekstach utworów oraz działalności pozamuzycznej (m.in. poparciu dla meksykańskich Zapatystów). Powołując się na różnice w wizji zespołu, Zach opuścił Rage Against The Machine w 2000 roku. Po odejściu z zespołu RATM rozpoczął karierę solową, współpracując ze znanymi osobami ze świata hip-hopu. W 2003 roku wraz z raperami KRS-One i Last Emperor nagrał utwór „Criminals in Action”, wyrażający sprzeciw wobec sposobu funkcjonowania amerykańskiej policji. Współpracował także z DJ Shadowem. Nagrali razem utwór, „The March of Death”, nawołujący do zaprzestania działań militarnych w Iraku. Po siedmiu latach solowej kariery powrócił do RATM w 2007 roku i grał z zespołem aż do 2011 roku. Po kolejnym rozstaniu z RATM, wraz z byłym perkusistą The Mars Volta, Jonem Theodore założył zespół One Day as a Lion. 
W 2006 roku piosenkarz został sklasyfikowany na 38. miejscu listy 100 najlepszych wokalistów wszech czasów według Hit Parader. Z kolei w 2009 roku został sklasyfikowany na 26. miejscu listy 50 najlepszych heavymetalowych frontmanów wszech czasów według Roadrunner Records.

</doc>
<doc id="69015" url="https://pl.wikipedia.org/wiki?curid=69015" title="Tom Morello">
Tom Morello

Thomas Baptiste Morello (ur. 30 maja 1964 w Nowym Jorku) – amerykański gitarzysta, znany przede wszystkim z występów w zespole Rage Against the Machine. Od 2003 roku tworzy w ramach solowego projektu pod pseudonimem The Nigthwatchman. W latach 2001–2007 grał w zespole Audioslave. Natomiast od 2016 roku współtworzy formację Prophets of Rage.
Przez magazyn Rolling Stone został umieszczony na 26. miejscu na liście „100 Największych Gitarzystów Wszech Czasów”. Z kolei w 2004 roku muzyk został sklasyfikowany na 25. miejscu listy „100 Najlepszych Gitarzystów Heavymetalowych Wszech Czasów” według magazynu Guitar World.
Początki.
Jego matka, Mary Morello (pół-Irlandka, pół-Włoszka) jest nauczycielką, obecnie na emeryturze. Od wielu lat angażuje się w walkę o prawa obywatelskie i wolność słowa. Uczestniczyła w organizacjach takich jak Urban League i NAACP. Jest także sponsorem organizacji Parents for Rock and Rap, która ma na celu zniesienie cenzury w muzyce.
Ojciec Toma – Ngethe Njoroge – rdzenny Kenijczyk – był członkiem partyzantki Mau Mau podczas walki o niepodległość Kenii od Wielkiej Brytanii. Po zwycięstwie Kenii w roku 1963, Ngethe został pierwszym reprezentantem tego kraju w ONZ. Rodzice Toma poznali się, gdy Mary pracowała dla wojska jako nauczycielka. Po długim rozstaniu Tom spotkał się z ojcem dopiero w 1994, jako 30-latek (w rok po jego narodzinach rodzice rozwiedli się, a Ngethe powrócił do Afryki. Ponownie ożenił się w 1973 – ma 3 innych synów. Obecnie posiada plantację herbaty).
Po rozwodzie Mary z Tomem przeprowadzili się do Illinois. Jako samotna matka z ciemnoskórym synem napotkali w środkowo-zachodniej Ameryce późnych lat 60. na wiele kulturowych barier. Po wielu próbach znalezienia miejsca, gdzie mogliby mieszkać, a Mary znalazłaby pracę, ostatecznie osiedlili się w Chicago, w dzielnicy Libertyville.
Lock Up.
W 1988 Morello dołączył do Lock Up z Brianem Grillo, Chrisem Beebe i Vince’em Ostertagiem. Jeśli chodzi o brzmienie, to zespół podobny był do Fishbone i Living Colour – ich muzyka stanowiła mieszankę melodyjnego hard rocka, bluesa, soulu, a nawet elementów funku. Lock Up wydawał płyty w wytwórni Manifesto, podporządkowanej Geffen Records. Choć zespół podpisał umowę przewidująca nagranie 2 albumów, to jednak wytwórnia zrezygnowała ze współpracy po tym, jak ich debiutancki krążek "Something Bitchin’ This Way Comes" nie odniósł zbyt dużego sukcesu rynkowego.
Wytwórnia starała się zmienić brzmienie grupy tak, aby pasowało do takiej grupy docelowej, jaką to ona wybrała, przez co doszło do napięć pomiędzy nią a muzykami.
Rage Against The Machine.
Zespół Lock Up przestał istnieć w 1991 i Tom zaczął natychmiast szukać innych muzyków do wspólnej gry; w tym czasie ponownie zaczął udzielać lekcji gry na gitarze, aby móc utrzymać się finansowo. Wkrótce usłyszał Zacka de la Rocha na jednym z jego koncertów i zaproponował mu współpracę. Morello zaprosił Brada Wilka, który kiedyś odpadł w przesłuchaniach do Lock Up, a de la Rocha ściągnął swego przyjaciela z dzieciństwa Tima Commerforda. Zack był wcześniej frontmanem grupy Inside Out.
Zespół Rage Against The Machine zaczął natychmiast grać koncerty przed grupą Tool, a ofertę umowy od wytwórni otrzymał już po swoim drugim występie. Ofertę tę zaproponowała firma Epic Associated należąca do Sony Music.
Bogatszy w doświadczenie z działaniami wytwórni fonograficznych, Morello wyegzekwował pełną kontrolę nad materiałem. Wkrótce także jego gra uległa zmianie, pod wpływem hip hopowego wokalisty.
Rage Against The Machine osiągnęło to, co wielu im podobnym zespołom nigdy się nie udało – połączyli treści polityczne z elementami hard rocka i funkowym rytmem. Oprócz sprzedaży milionów płyt, politycznie uświadamiali środowiska słuchaczy oraz zachęcali setki osób do wstępowania w szeregi organizacji pozarządowych.
Podburzający, pełen pasji wokal Zacka, gładka sekcja rytmiczną Wilka i Commerforda, w połączeniu z nadzwyczajną grą Morello, zespół RATM miał zagwarantowane miejsce w rockowym panteonie. A Tom został tym, kim zawsze chciał być: socjalistycznym gitarzystą rockowym.
Niestety, w październiku 2000, Zack de la Rocha ogłosił, że odchodzi z zespołu. Tłumaczył się tym, że „proces wspólnego podejmowania decyzji w zespole kompletnie przestał działać”.
Audioslave.
Choć Morello, Wilk i Commerford chcieli dalej działać pod szyldem RATM z nowym frontmanem, to jednak pomysł nie wypalił – w lutym 2001 ogłoszono, że grupa (najpierw pod szyldem Civilian) rozpoczęła współpracę z Chrisem Cornellem, byłym wokalistą Soundgarden. Ostatecznie zespół przyjął nazwę Audioslave. Pojawił się jednak problem z wytwórnią – albumy RATM wydawane były przez wytwórnię Sony, za to Cornell miał umowę z Epic Records, co doprowadziło do konfliktu interesów. Jednak obie wytwórnie doszły do porozumienia i płyty nowego zespołu Audioslave były wydawane na przemian to przez jedną, to przez drugą wytwórnię.
Pierwsza płyta, nazwana po prostu "Audioslave", ujrzała światło dzienne 19 listopada 2002. Album składający się z 14 utworów został ciepło przyjęty przez fanów i krytyków. Singlem promującym był utwór "Cochise". Zespół poszedł w całkowicie nowym kierunku, który trudno byłoby porównać z muzyką RATM albo Soundgarden. Druga płyta Audioslave "Out Of Exile" ukazała się na rynku 25 maja 2005. Płyta numer 3 o tytule "Revelations" została wydana we wrześniu 2006.
Zespół Audioslave zagrał koncert na Kubie. Wydarzenie zostało zarejestrowane i zostało wydane w formie DVD – "Audioslave Live in Cuba". Audioslave było pierwszą amerykańską grupą rockową, która tam wystąpiła. Koncert obejrzało 60 000 osób.
Członkowie Rage Against The Machine z powodu swoich lewicowych poglądów byli posądzani o braki w poczuciu humoru, jednak Tom tłumaczy, że są po prostu zwykłymi chłopakami
Jest miłośnikiem Star Treka – pojawił się nawet w dwóch produkcjach spod tego znaku: w filmie "Insurrection" oraz w drobnej roli w telewizyjnym epizodzie serialu Voyager. W 2001 gościnnie wystąpił w filmie "Made", w którym wystąpił także jego wieloletni przyjaciel Vince Vaughn.
Axis of Justice.
Axis of Justice jest organizacją non-profit stworzoną przez Toma i Serja Tankiana (wokalistę System of a Down). Jej celem jest „pogłębianie współpracy muzyków, fanów muzyki i politycznych organizacji obywatelskich we wspólnej walce o sprawiedliwość społeczną”. Jej członkowie „chcą zbudować most pomiędzy fanami muzyki na całym świecie i lokalnymi organizacjami politycznymi, aby efektownie organizować pracę w kwestiach pokoju, praw człowieka i sprawiedliwości gospodarczej”. Organizacja walczy na przykład o prawa imigrantów i o zniesienie kary śmierci. Lista lektur przez nią zalecanych obejmuje dzieła takich osób jak Noam Chomsky, Che Guevara, George Orwell, Mumia Abu-Jamal, czy Grant Morrison.
Na stronie AOJ można przeczytać o wszystkich akcjach podjętych przez tę organizację (m.in. głośny protest „taco bell”) Axis of Justice.
Kariera solowa (The Nightwatchman).
Tom Morello występuje również jako solista pod pseudonimem “The Nigthwatchman”, grając muzykę na gitarze akustycznej i śpiewając piosenki o polityczno-społecznym zabarwieniu. Pod tym szyldem wydał cztery płyty: "One Man Revolution" (2007), "The Fabled City" (2008), "Union Town" (2011) i "World Wide Rebel Songs" (2011). Dochód ze sprzedaży wydawnictwa "Union Town" muzyk przeznaczył na The America Votes Labor Unity Fund.
W 2016 roku Tom Morello wraz z Knife Party wydał singel „Battle Sirens”.

</doc>
<doc id="69016" url="https://pl.wikipedia.org/wiki?curid=69016" title="Brad Wilk">
Brad Wilk

Brad Wilk (ur. 5 września 1968 w Portland) – perkusista amerykański niemiecko-żydowskiego pochodzenia. Nazwisko jego rodziny zostało zmienione z Wolf na polsko brzmiące Wilk podczas Holocaustu, gdy przodkowie Wilka emigrowali przez Polskę do Stanów Zjednoczonych.
Do 2007, do momentu zawieszenia działalności grupy, grał w zespole rockowym Audioslave. Zarówno przed, jak i po epizodzie z Audioslave Brad Wilk grał w rapcore'owym zespole Rage Against the Machine do czasu jego rozwiązania w 2000 i po jego reaktywacji w 2007. W jego grze słychać wpływy perkusisty Led Zeppelin - Johna Bonhama.
Poza tym grał na perkusji podczas koncertów charytatywnych fundacji Toma Morello (RATM, Audioslave) i Serja Tankiana (System of a Down) Axis of Justice.
W 2012 roku jako muzyk sesyjny zagrał na albumie zespołu Black Sabbath - "13" (2013).

</doc>
<doc id="69017" url="https://pl.wikipedia.org/wiki?curid=69017" title="Ernst Grafenberg">
Ernst Grafenberg



</doc>
<doc id="69020" url="https://pl.wikipedia.org/wiki?curid=69020" title="Chris Cornell">
Chris Cornell

Chris Cornell (wym. [], właśc. Christopher John Boyle; ur. 20 lipca 1964 w Seattle, zm. 18 maja 2017 w Detroit) – amerykański muzyk, kompozytor, wokalista, autor tekstów, multiinstrumentalista i producent muzyczny. Współzałożyciel i frontman zespołu Soundgarden, którego był członkiem w latach 1984–1997 i 2010–2017. W 1990 został inicjatorem efemerycznego projektu Temple of the Dog, który powołał po śmierci bliskiego przyjaciela, ówczesnego lidera Mother Love Bone, Andrew Wooda. W latach 2001–2007 i 2017 występował w supergrupie Audioslave, złożonej z muzyków Rage Against the Machine, z którą nagrał trzy albumy studyjne. Cornell zrealizował również cztery albumy solowe – "Euphoria Morning" (1999), "Carry On" (2007), "Scream" (2009) i "Higher Truth" (2015). Znany był z szerokiej skali głosu, która wynosiła do 4 oktaw; śpiewał wysokim tonem, korzystając z techniki zwanej beltingiem. Zmarł 18 maja 2017 w wieku 52 lat, popełniając samobójstwo przez powieszenie.
W 2006 został sklasyfikowany na 4. miejscu w rankingu „100 najlepszych metalowych wokalistów wszech czasów” przygotowanego przez „Hit Parader”. W 2011 jego nazwisko zostało zamieszczone na 9. lokacie zestawienia „najlepszych wokalistów wszech czasów” dwutygodnika „Rolling Stone”. W 2019 został pośmiertnym laureatem nagrody Grammy w kategorii Best Rock Performance (za utwór „When Bad Does Good”).
Życiorys.
Młodość.
Christopher John Boyle urodził się 20 lipca 1964 w Seattle w stanie Waszyngton jako syn Edwarda „Eda” F. Boyle’a i Karen R. Cornell. Ojciec był farmaceutą i miał irlandzkie korzenie. Matka, będąca żydowskiego pochodzenia, zajmowała się księgowością. Cornell miał pięcioro rodzeństwa – dwóch starszych braci – Patricka i Petera – oraz trzy młodsze siostry – Katy, Maggie i Suzy. Wychowywał się w katolickiej rodzinie. Po rozwodzie rodziców, który przyszły muzyk mocno przeżył, wszyscy przyjęli panieńskie nazwisko matki. Uczęszczał do katolickiej szkoły podstawowej, gdzie w szóstej klasie po raz pierwszy wystąpił publicznie, wykonując antywojenny utwór „One Tin Soldier” z repertuaru The Original Caste.
W wieku 6 bądź 7 lat Cornell zafascynował się zespołem The Beatles, określając go mianem „pierwszej miłości”. Spędził ponad rok na intensywnym słuchaniu płyt grupy, których kolekcję odnalazł w piwnicy domu najstarszego brata swojego przyjaciela Johna Zimmera. Do innych ważnych wykonawców jego młodości należeli Alice Cooper i Lynyrd Skynyrd. Cornell był buntowniczym dzieckiem; zajmował się między innymi kradzieżą, a w wieku 12 lat sprzedawał narkotyki. Miał też dostęp do alkoholu, marihuany, LSD i leków na receptę.
W rozmowie z magazynem „Rolling Stone” wspominał: „Odkąd byłem narkomanem w wieku 13 lat, miałem złe doświadczenia z ich zażywaniem, i dlatego zrezygnowałem z dalszego brania gdy miałem 14 lat, a potem nie miałem żadnych przyjaciół aż do 16 roku życia”. Zrezygnował z nałogu na rzecz chęci rozwoju w kierunku muzycznym.
Będąc w siódmej klasie, Cornell wraz ze swoją siostrą został wydalony z katolickiej szkoły. Jak sam wspominał, miało to związek ze zbyt „ciekawskim podejściem”. „Będąc młodymi ludźmi, którzy mają naturalną ciekawość (…) zaczynasz szukać niespójności, których jest mnóstwo w zorganizowanej religii”. Kontynuował dalszą edukację w szkole średniej Shorewood High School w Shoreline, którą porzucił w wieku 16 lat. Aby móc wspomóc finansowo swoją matkę i resztę rodzeństwa, podejmował się różnych dorywczych prac, w tym handlarza ryb w hurtowni owoców morza i zastępcy szefa w restauracji Ray’s Boathouse w Seattle.
Doświadczenia takie jak rozwód rodziców, wydalenie ze szkoły i zażywanie fencyklidyny, spowodowały u Cornella w okresie młodości ciężką depresję wskutek której, prawie nie opuszczał swojego domu. Muzyk sam siebie określał typem samotnika; radził sobie ze swoimi lękami wokół innych ludzi poprzez muzykę rockową. Uczył się gry na gitarze i pianinie.
Działalność artystyczna.
Na początku lat 80. Cornell udzielał się w kilku garażowych zespołach, grając na perkusji. Pewnego dnia odpowiedział na ogłoszenie o poszukiwaniu wokalisty, zamieszczone w gazecie „The Rocket”. Matt Dentino, ówczesny lider cover bandu The Shemps wspominał: „Kiedy pierwszy raz go spotkałem, był punkiem, miał może z 18 lat. Miał krótkie włosy i był kucharzem”. Pierwszy występ zespołu odbył się w Morning Star Cafe w Seattle. Cornell mieszkał w domu Hiro Yamamoto. Muzycy rozpoczęli wspólne jammowanie. Wkrótce dołączył do nich gitarzysta Kim Thayil.
Soundgarden.
W 1984 Cornell wraz z Thayilem i Yamamoto uformował zespół Soundgarden. Nazwę zaczerpnęli od "A Sound Garden", artystycznej instalacji dźwiękowej mieszczącej się w parku Magnuson w Seattle. Początkowo Cornell śpiewał i grał na perkusji, lecz w 1985, po przyjęciu Scotta Sundquista, którego znał z pracy w Ray’s Boathouse, mógł skupić się na śpiewaniu. Po podpisaniu kontraktu z wytwórnią Sub Pop, zespół wydał minialbumy "Screaming Life" (1987) i "Fopp" (1988). W 1988 muzycy podpisali umowę z SST, dzięki czemu opublikowali debiutancki album studyjny "Ultramega OK" (1988). Rok później Soundgarden nawiązał współpracę z A&amp;M, stając się pierwszym wykonawcą z Seattle, który związał się umową z dużą wytwórnią. 5 września został opublikowany album "Louder Than Love", wyprodukowany przez Terry’ego Date. Zespół aktywnie koncertował z The Big F i Faith No More na trasie po Stanach Zjednoczonych, otwierając występy dla thrashmetalowej kapeli Voivod, promującej album "Nothingface" z 1989.
W czerwcu 1990 na stanowisko basisty został przyjęty Ben Shepherd, z którym muzycy przystąpili do pracy nad nowym materiałem. Wydany 8 października 1991 "Badmotorfinger" zebrał przychylne recenzje krytyków muzycznych, co pozwoliło Soundgarden zwrócić na siebie większą uwagę i zainteresowanie mediów głównego nurtu w Stanach Zjednoczonych wraz z Alice in Chains, Pearl Jam i Nirvaną. Teledyski do singlowych utworów „Jesus Christ Pose”, „Outshined” i „Rusty Cage” zaczęły być regularnie prezentowane w MTV. Niektóre z tekstów autorstwa Cornella wzbudzały kontrowersje. „Jesus Christ Pose” został zdjęty z anteny przez MTV z powodu swojego antychrześcijańskiego przekazu. Sam wokalista odpierał zarzuty, tłumacząc na łamach magazynu „Spin”, że „utwór nie miał na celu przekazu antychrześcijańskiego, tylko krytykował osoby publiczne, które wykorzystują symbole religijne do przedstawienia siebie jako nękanych i prześladowanych”. Promując album, Soundgarden, prócz własnych koncertów, otwierał występy dla Guns N’ Roses w ramach ogólnoświatowego tournée Use Your Illusion Tour. Od lipca do września 1992 muzycy występowali na festiwalu muzyki alternatywnej Lollapalooza, grając u boku Ministry, Pearl Jam i Red Hot Chili Peppers.
Wydany na początku marca 1994 czwarty album studyjny "Superunknown" okazał się przełomem w karierze zespołu. Zadebiutował na 1. pozycji zestawienia Billboard 200, zyskując pochlebne recenzje krytyków. Uplasował się na 13. lokacie wśród najlepiej sprzedających się płyt muzycznych roku, w rankingu przygotowanym przez „Billboard”. W 1995 Soundgarden został dwukrotnym laureatem nagrody Grammy za utwory „Black Hole Sun” i „Spoonman”. W wyniku intensywnego koncertowania, zespół zmuszony był zawiesić na kilka miesięcy część trasy, z powodu wykrycia przez lekarzy u Cornella poważnego nadwerężenia strun głosowych, które mogły skutkować całkowitą utratą głosu.
W listopadzie 1996 grupa wydała piąty album studyjny "Down on the Upside", będący zmianą kierunku muzycznego. Zawierał on więcej alternatywnych, akustycznych i psychodelicznych rozwiązań. Zmianom uległy także teksty Cornella, które były mniej mroczne i skupiały się w większym stopniu na „autentycznych przeżyciach”. Promując album, Soundgarden koncertował od czerwca do sierpnia na festiwalu Lollapalooza, grając na głównej scenie obok zespołów Metallica, Ramones, Rancid i Screaming Trees. Perkusista Matt Cameron przyznał, że grupa nie brzmiała dobrze, przez co występy były „koszmarne”. Pomiędzy muzykami nieustannie rosło napięcie w trakcie koncertowania. 9 lutego 1997 zespół zagrał ostatni występ przed zawieszeniem działalności, a 8 kwietnia muzycy ogłosili rozstanie.
1 stycznia 2010 za pośrednictwem konta na Twitterze, Cornell ogłosił reaktywację Soundgarden. 13 listopada 2012 nakładem wytwórni Republic grupa wydała szósty album studyjny "King Animal", aktywnie koncertując, między innymi na różnych festiwalach muzycznych. Do 2015 członkowie zespołu zagrali ponad 150 występów.
Kariera solowa.
W 1998, po zawieszeniu działalności przez Soundgarden, Cornell rozpoczął karierę solową. Nawiązał współpracę z gitarzystą Alainem Johannesem i rosyjską wokalistką zespołu Eleven, Natashą Shneider. Debiutancki album "Euphoria Morning" ukazał się 21 września 1999. W stosunku do twórczości Soundgarden, płyta Cornella zawierała inne rozwiązania brzmieniowe, czerpiąc inspiracje z muzyki alternatywnej, białego soulu, bluesa, folk rocka, popu i rocka psychodelicznego. Muzyk powoływał się na wpływy Bona Scotta, Joego Cockera i Otisa Reddinga. Promujący singel „Can’t Change Me” uzyskał nominację do nagrody Grammy w kategorii Best Male Rock Vocal Performance. Według danych przedstawionych przez Nielsen SoundScan, "Euphoria Morning" (do 2017) osiągnął sprzedaż na poziomie 350 tys. egzemplarzy w Stanach Zjednoczonych.
W trakcie sesji do drugiego albumu studyjnego Cornell uległ wypadkowi na motocyklu, zderzając się z ciężarówką i przelatując siedem metrów nad ziemią. Pomimo odniesionych niegroźnych obrażeń, tego samego dnia wrócił do studia, kontynuując prace nad płytą. Premiera "Carry On" odbyła się 5 czerwca 2007. Płyta uzyskała w Stanach Zjednoczonych nakład sprzedaży na poziomie 120 tys. egzemplarzy oraz 300 tys. poza granicami kraju. W przeciwieństwie do "Euphoria Morning", "Carry On" zawierał więcej rockowych brzmień, wzbogaconych o akustyczne i soft rockowe rozwiązania. W ramach promocji wokalista zagrał niespełna 150 występów w przeciągu półtora roku, docierając do takich państw jak Meksyk, Islandia, Brazylia, Turcja czy Republika Południowej Afryki.
W 2008 muzyk koncertował u boku między innymi Aerosmith i Linkin Park, uczestnicząc przez ponad miesiąc w trasie Projekt Revolution, wykonując na scenie wspólnie z muzykami cover Temple of the Dog „Hunger Strike”.
Rok później Cornell nawiązał współpracę z Timbalandem, czego efektem był utrzymany w klimacie popu, muzyki elektronicznej i współczesnego R&amp;B trzeci album studyjny "Scream". „Prawdę mówiąc, jedyną stuprocentową pewną rzeczą jeśli chodzi o "Scream" było to, że fani rocka będą zszokowani i wielu z nich ten album odrzuci (…) Byłem świadomy tego, że wywoła kontrowersje. Na pewno nie planowałem nagrać płyty, która brzmiałaby jak moje poprzednie albumy” – wspominał. "Scream" osiągnął w większości negatywne recenzje. Album uważany był za najbardziej kontrowersyjny eksperyment w całej karierze muzyka.
W 2011 Cornell zainaugurował akustyczną trasę Songbook, przemianowaną następnie w Acoustic Tour. „W większości były to utwory rockowe, które redukowałem do absolutnych podstaw: żebym mógł je zaśpiewać i zagrać tylko na gitarze akustycznej. Było to ekscytujące, bo fani mogli usłyszeć znane sobie piosenki w zupełnie nowym kontekście”. W listopadzie tego samego roku opublikował album koncertowy "Songbook", będący podsumowaniem pierwszego etapu trasy. Płyta osiągnęła w Stanach Zjednoczonych nakład sprzedaży na poziomie 80. tys. kopii. Prócz solowych utworów, album wypełniły covery Audioslave, Soundgarden, Temple of the Dog oraz „Thank You” Led Zeppelin i „Imagine” Johna Lennona.
21 stycznia 2013 Cornell wystąpił z dziesięciominutowym repertuarem podczas uroczystości Commander in Chief’s Ball, wykonując przy akompaniamencie gitary akustycznej trzy utwory, wśród nich cover „Long as I Can See the Light” Creedence Clearwater Revival i „Imagine” Lennona. Wieczorem tego samego dnia, wraz z Soundgarden zaprezentował na balu inauguracyjnym prezydenta Baracka Obamy w Białym Domu kompozycje „Been Away Too Long”, „Outshined” i „Rusty Cage”.
18 września 2015 wokalista opublikował swój czwarty album solowy "Higher Truth", wyprodukowany przez Brendana O’Briena, podsumowując go w następujący sposób: „Czuję, że "Higher Truth" może być nowym początkiem, który w końcu nada tożsamość mojej solowej karierze. Kiedy ją zaczynałem, chyba unikałem wszelkiej tożsamości. Jedynym celem było zrobienie czegoś, co nie zabrzmi jak Soundgarden – zespół, z którego byłem najbardziej znany. To pierwsza płyta, która oddaje to, kim jestem”. W 2016 Cornell intensywnie koncertował, promując nowy materiał. Łącznie dał ponad 70 występów.
Audioslave.
W wyniku odejścia Zacka de la Rochy z Rage Against the Machine, pozostali członkowie zespołu rozpoczęli poszukiwania wokalisty do nowego projektu muzycznego. Za namową producenta Ricka Rubina zdecydowali się na zatrudnienie Cornella, który w owym czasie pracował nad materiałem na drugi album solowy. W trakcie dziewiętnastu dni prób skomponowali łącznie dwadzieścia jeden utworów. Pod koniec maja 2001 przystąpili do pracy nad debiutanckim albumem "Audioslave", który ukazał się w listopadzie 2002. „Praca nad płytą poszła dobrze, ale tak naprawdę nie znałem tych trzech gości. Czułem się tak, jakbym zmieniał szkołę, minęło trochę czasu zanim poczułem: w porządku, to mój nowy dom, to są moi przyjaciele i teraz jestem w innym zespole”. Debiut spotkał się z pozytywnym przyjęciem przez krytyków, sprzedając się w pierwszym tygodniu w 160 tys. nakładzie. Singel „Like a Stone” został nominowany do nagrody Grammy w kategorii Best Hard Rock Performance, natomiast płyta została wyróżniona nominacją w kategorii Best Rock Album. Z uwagi na problemy Cornella z alkoholem i „kryzysem osobowym”, supergrupa odwołała swój udział w trasie Ozzfest. Po zakończeniu terapii odwykowej, muzyk powrócił na scenę, a w 2004 przystąpił wraz z pozostałymi do prac nad drugą płytą.
Album "Out of Exile" powtórzył sukces debiutu, zbierając pochlebne recenzje, a krytycy podkreślali lepszą formę wokalną Cornella, na którą wpływ miało zerwanie z nałogiem alkoholowym i papierosowym. Muzyk przyznał, że pod wpływem pozytywnych zmian w swoim życiu, stworzył najbardziej osobiste teksty. Audioslave intensywnie koncertował, dając ponad 90 występów w Ameryce Północnej i Europie. Na początku września 2006 muzycy opublikowali trzeci album "Revelations". Pochodzący z niego singel „Doesn’t Remind Me” wyróżniono nominacją do nagrody Grammy w kategorii Best Hard Rock Performance. Zespół zrezygnował z trasy promującej z uwagi na inne zobowiązania Cornella oraz kontynuację przez Toma Morello pracy nad solowym projektem The Nightwatchman. 15 lutego 2007 Cornell oficjalnie ogłosił swoje odejście z zespołu. W wydanym oświadczeniu przyznał, że „ze względu na narastające konflikty osobowości, a także różnice muzyczne, opuszczam na stałe Audioslave”.
20 stycznia 2017 muzycy zagrali w oryginalnym składzie po raz pierwszy od dwunastu lat. Występ odbył się w ramach anty-inauguracyjnego balu grupy Prophets of Rage, sprzeciwiającej się wyborowi Donalda Trumpa na prezydenta Stanów Zjednoczonych. Cornell, Morello, Tim Commerford i Brad Wilk wykonali wspólnie trzy kompozycje: „Cochise” „Like a Stone” i „Show Me How to Live”.
Inne projekty.
W latach 1986–1987 Cornell był członkiem Center for Disease Control Boys, grupy prezentującej western swing. Formacja istniała przez sześć miesięcy, i wykonywała kompozycje z repertuaru takich artystów jak Asleep at the Wheel, Bob Wills i Woody Guthrie. Podczas swoich koncertów, muzycy wykorzystywali na scenie różnego rodzaju przebrania, przedmioty i rekwizyty.
Po przedwczesnej śmierci frontmana Mother Love Bone, Andrew Wooda, Cornell, będący bliskim przyjacielem muzyka, napisał w trakcie trwania trasy z Soundgarden dwa utwory: „Reach Down” i „Say Hello 2 Heaven”. Po powrocie do domu zaprosił do współpracy Jeffa Amenta i Stone’a Gossarda. Wkrótce skład zasilili gitarzysta Mike McCready, perkusista Matt Cameron oraz wokalista Eddie Vedder. Efektem niespełna miesięcznej sesji był album "Temple of the Dog" wyprodukowany przez Ricka Parashara. W listopadzie 2016, z okazji ćwierćwiecza wydania debiutanckiej płyty, Cornell wraz z zespołem dał osiem koncertów w Stanach Zjednoczonych.
W listopadzie 1991, na zaproszenie gitarzysty Jerry’ego Cantrella, Cornell wystąpił gościnnie na minialbumie "Sap" Alice in Chains. Wykonał część partii wokalnych w utworze „Right Turn”, obok Cantrella, Layne’a Staleya i Marka Arma z Mudhoney. Utwór nagrano pod szyldem Alice Mudgarden, którego nazwę utworzono z kontaminacji Alice in Chains, Mudhoney i Soundgarden.
W 1992 Cornell, Amment, Cameron i McCready utworzyli projekt o nazwie M.A.C.C., nagrywając kompozycję „Hey Baby (New Rising Sun)” (z repertuaru Jimiego Hendriksa) na album kompilacyjny "" z 1993.
Współpraca.
W 1991 Cornell wraz z Terrym Date zajął się procesem produkcji piątego albumu studyjnego Screaming Trees "Uncle Anesthesia". Muzyk wykonał także partie wokalu wspierającego. W kwietniu tego samego roku wraz z Soundgarden wystąpił w charakterze gościnnym w filmie Camerona Crowe’a "Samotnicy". Zagrał także niewielką rolę samego siebie w jednej ze scen. W 1994 nawiązał współpracę z Alice Cooperem, będąc współautorem kompozycji „Stolen Prayer” i „Unholy War”, wykorzystanych na albumie "The Last Temptation". W 1997 wziął udział w nagraniu utworu „Ave Maria” w interpretacji zespołu Eleven, która znalazła się na kompilacji "A Very Special Christmas 3". Cornell współpracował także z siostrami Ann i Nancy Wilson z Heart. W kwietniu 2002 wykonał w duecie z nimi kompozycję „Ring Them Bells” z repertuaru Boba Dylana na pogrzebie Layne’a Staleya (w opinii Davida de Soli, był to utwór „Wild Horses” The Rolling Stones). W 2010 napisał i zaśpiewał w utworze „Promise” na albumie solowym Slasha. Cornell współtworzył także kompozycję „Lies” formacji Gabin na płycie "Third and Double". Również w 2010 pojawił się na wydawnictwie Carlosa Santany – "", wykonując partie wokalne w coverze Led Zeppelin „Whole Lotta Love”.
18 kwietnia 2013 uczestniczył obok Cantrella i McCready’ego w ceremonii wprowadzenia Heart do Rock and Roll Hall of Fame. Muzyk wygłosił przemowę i wystąpił w utworze „Barracuda”. 30 stycznia 2015 wokalista wziął udział w koncercie będącym hołdem dla supergrupy Mad Season w Benaroya Hall, który odbył się przy akompaniamencie lokalnej orkiestry symfonicznej. Cornell wystąpił obok Barretta Martina i McCready’ego, wykonując trzy utwory z repertuaru Mad Season i dwa Temple of the Dog. Zapis wydarzenia ukazał się na albumie "Sonic Evolution". W tym samym roku wystąpił gościnnie na płycie Zac Brown Band w utworze „Heavy Is the Head”.
Ścieżki filmowe.
W 1992 Cornell z zespołem Soundgarden wykonał premierowy utwór „Birth Ritual” i solową kompozycję „Seasons” na potrzeby filmu obyczajowego "Samotnicy" w reżyserii Crowe’a. Obie kompozycje weszły w skład ścieżki dźwiękowej. Sześć lat później, przy współpracy Johannesa i Shneider, zarejestrował kompozycję „Sunshower” użytą w filmie "Wielkie nadzieje" (reż. Alfonso Cuarón). W maju 2000 zamieścił nową wersję utworu „Mission” (pochodzącą z debiutanckiego albumu studyjnego) na ścieżce dźwiękowej do filmu "" (reż. John Woo). W 2006 wraz z kompozytorem Davidem Arnoldem, Cornell napisał „You Know My Name”, utwór użyty jako motyw przewodni w filmie o przygodach Jamesa Bonda "Casino Royale" (reż. Martin Campbell). Kompozycja została nagrodzona Złotym Satelitą dla najlepszej piosenki oraz World Soundtrack Award dla najlepszej piosenki skomponowanej na potrzeby filmu. „You Know My Name” uzyskał także nominację do nagrody Grammy w kategorii Best Song Written for Visual Media.
W 2011 Cornell napisał utwór „The Keeper”, wykorzystany w filmie "Kaznodzieja z karabinem" (reż. Marc Forster). Uzyskał on nominację do Złotego Globu. W 2013 napisał kompozycję „Misery Chain”, którą wykonał w duecie z Joy Williams na potrzeby produkcji "Zniewolony" (reż. Steve McQueen). W 2017 Cornell skomponował utwór „The Promise”, będący motywem przewodnim promocji dramatu historycznego "Przyrzeczenie" (reż. Terry George). Kompozycja uzyskała nominacje do nagrody Grammy w kategorii Best Rock Performance.
Śmierć i pogrzeb.
17 maja 2017 Cornell zagrał koncert z Soundgarden w Fox Theatre w Detroit. Po zakończeniu występu udał się w towarzystwie ochrony do hotelu MGM Grand Detroit, gdzie około godziny dwudziestej trzeciej trzydzieści pięć rozmawiał telefonicznie ze swoją żoną Vicky Karayiannis. Kobieta twierdziła później, że była w kontakcie z nim przed i po koncercie, przyznając, że z jednej strony nie zdradzał on ówcześnie żadnych cech samobójczych ani stanu depresyjnego, jednak z drugiej strony potwierdziła, że zaniepokoił ją stan męża: „Gdy rozmawialiśmy po koncercie zauważyłam, że bełkocze; był jakiś inny. Gdy powiedział mi, że mógł wziąć jedną lub dwie dodatkowe tabletki ativanu, zadzwoniłam do ochrony i poprosiłam, żeby sprawdzili, czy wszystko z nim dobrze”. Piętnaście minut po północy Martin Kirsten udał się do pokoju artysty, lecz nie mógł dostać się do środka, wskutek czego wyważył drzwi wejściowe, a następnie do łazienki, gdzie znalazł ciało Cornella leżące na podłodze. Jak relacjonował, muzyk miał zaciśniętą na szyi czerwoną elastyczną taśmę do ćwiczeń, a z ust wypływała krew. Obsługa hotelowa i ochroniarz nie byli w stanie przywrócić funkcji życiowych. Wezwany na miejsce zdarzenia ratownik przybył tuż przed pierwszą w nocy. Zdjął z szyi czerwoną taśmę i przystąpił do wykonania resuscytacji krążeniowo-oddechowej. O wpół do drugiej w nocy lekarz stwierdził zgon. W informacji koronera wskazano, iż Cornell popełnił samobójstwo przez powieszenie przy użyciu czerwonej, elastycznej gumy do ćwiczeń przywiązanej do karabinka, umocowanego między drzwiami a górną framugą. Raport z przeprowadzonego w ramach sekcji zwłok badania toksykologicznego wykazał obecność w organizmie Cornella ślady kilku leków wydawanych na receptę, w tym butalbitalu, naloksonu i pseudoefedryny. Z raportu wynikało również, że przed śmiercią wokalista zażył cztery tabletki ativanu.
Skremowane szczątki muzyka zostały pochowane na Hollywood Forever Cemetery w Los Angeles, obok przyjaciela Cornella Johnny’ego Ramone. Prócz najbliższej rodziny i znajomych, w uroczystościach pogrzebowych udział wzięło wielu artystów, między innymi Brad Pitt, Chester Bennington, Christian Bale, Courtney Love, Dave Navarro, Dave Grohl, James Franco, James Hetfield, Jerry Cantrell, Joe Walsh, Josh Brolin, Lars Ulrich, Nile Rodgers, Perry Farrell i Tom Morello. Członkowie Soundgarden Kim Thayil i Matt Cameron, basista Pearl Jam Jeff Ament oraz aktor Josh Brolin wygłosili mowy pogrzebowe. Bennington wykonał utwór „Hallelujah” z repertuaru Leonarda Cohena.
Życie prywatne.
Pierwszą żoną Cornella była Susan Silver, ówczesna menedżerka Alice in Chains, Screaming Trees i Soundgarden, z którą pobrał się 22 września 1990, po pięciu latach znajomości. Mieli córkę Lilian Jean (ur. 28 czerwca 2000). Rozwiedli się 2 marca 2004. W tym samym roku Cornell ożenił się z amerykańską publicystką i dziennikarką greckiego pochodzenia Vicky Karayiannis, którą poznał w 2003 podczas pierwszej europejskiej trasy Audioslave. Mieszkali między innymi w Paryżu. Mieli dwójkę dzieci – córkę Toni (ur. 18 września 2004) i syna Christophera Nicolasa (ur. w grudniu 2005). Wraz z żoną i przyjaciółmi Cornell prowadził restaurację Black Calvados, którą otworzył w 2006. W 2012 on i jego żona zostali inicjatorami utworzenia fundacji (Chris &amp; Vicky Cornell Foundation), której zadaniem jest opieka nad dziećmi bezdomnymi, ubogimi i maltretowanymi.
Uzależnienia.
Chris Cornell przez większą część swojego życia walczył z depresją oraz różnymi uzależnieniami; w latach młodzieńczych miał styczność z substancjami narkotycznymi, a w późniejszym czasie zmagał się głównie z alkoholizmem i zażywaniem leków na receptę (między innymi oksykodon). Wpływ na to miało zawieszenie działalności przez Soundgarden w 1997 i nieudane pierwsze małżeństwo. Pod koniec 2002 udał się na leczenie odwykowe, a trzy lata później całkowicie zerwał z piciem i paleniem papierosów. Odnosząc się do tego okresu, przyznał w 2006: „Przeszedłem bardzo poważny kryzys depresyjny, gdzie codziennie nie byłem w stanie zjeść całego posiłku. Był to taki rodzaj zamknięcia. Ostatecznie stwierdziłem, że jedynym sposobem na poradzenie sobie z tym wszystkim będzie zmiana praktycznie wszystkiego w moim życiu. To bardzo przerażające rzeczy, ale było warto”.
W maju 2007 został laureatem nagrody im. Stevie’a Raya Vaughana za „poświęcenie i wsparcie funduszu MusiCares oraz zaangażowanie w pomoc innym uzależnionym osobom w procesie odzyskiwania zdrowia”. Nagrodę wręczył Alice Cooper.
Spuścizna.
Chris Cornell uznawany jest za jednego najwybitniejszych wokalistów rockowych w historii. W listopadzie 2006 został sklasyfikowany na 4. miejscu w rankingu „100 najlepszych metalowych wokalistów wszech czasów” sporządzonym przez „Hit Parader”. W 2011 nazwisko muzyka zostało zamieszczone na 9. lokacie zestawienia „najlepszych wokalistów wszech czasów” według „Rolling Stone’a”. W 2013 redakcja magazynu „Guitar World” uznała Cornella za „najlepszego wokalistę rockowego”, wyprzedzając między innymi Roberta Planta, Freddiego Mercury’ego i Ozzy’ego Osbourne’a. Wielu muzyków, wśród nich Alice Cooper, Axl Rose i Ronnie James Dio, wymieniało Cornella jako najlepszego wokalistę w historii rocka.
Upamiętnienie.
Śmierć Cornella wywołała duże poruszenie w środowisku muzycznym. Wielu artystów uczciło pamięć wokalisty na swoich nagraniach i podczas koncertów, w tym między innymi: Aerosmith (Steven Tyler wykonał ku czci pamięci Cornella utwór „Dream On”), Alice in Chains (zespół zamieścił na albumie studyjnym "Rainier Fog" z 2018 utwór „Never Fade”, zainspirowany śmiercią wokalisty), Ann Wilson (wokalistka nagrała cover Audioslave „I Am the Highway” na tribute albumie "Immortal" z 2018), Corey Taylor (muzyk wykonał przy akompaniamencie gitary akustycznej cover Temple of the Dog „Hunger Strike”), Linkin Park (zespół zadedykował pamięci Cornella utwór „One More Light” wykonany w programie "Jimmy Kimmel Live!" 19 maja 2017), Living Colour (muzycy wykonali cover Soundgarden „Blow Up the Outside World”), Megadeth (grupa wykonała cover „Outshined” w trakcie koncertu w Tokio 18 maja 2017), Red Hot Chili Peppers (Josh Klinghoffer zagrał cover utworu Cornella „Seasons”) i U2 (zespół zadedykował „Running to Stand Still” pamięci Cornella podczas koncertu 20 maja 2017).
25 września 2017 podczas uroczystości w Los Angeles, muzyk został pośmiertnie uhonorowany nagrodą Kawalera praw człowieka za swoją działalność dobroczynną, a także skomponowanie utworu „The Promise”. Nagrodę odebrała wdowa Vicky Karayiannis. 8 października 2018 na terenie Museum of Pop Culture w Seattle odbyła się uroczystość odsłonięcia pomnika Cornella, w której udział wzięła wdowa po muzyku, jego dzieci oraz członkowie Soundgarden – Ben Shepherd, Kim Thayil i Matt Cameron. 16 listopada na rynku ukazał się specjalny box set, stanowiący podsumowanie kariery muzycznej wokalisty, zatytułowany "Chris Cornell". W jego skład weszły 4 płyty CD, jedna DVD i 7 płyt gramofonowych.
16 stycznia 2019 w Kia Forum w Inglewood odbył się specjalny koncert poświęcony pamięci muzyka "I Am the Highway: A Tribute to Chris Cornell". Udział w nim wzięło wielu artystów, między innymi Adam Levine, Foo Fighters, Geezer Butler, Jerry Cantrell i William DuVall (Alice in Chains), Joshua Homme, The Melvins, Miley Cyrus, Metallica, Perry Farrell, Rita Wilson, Stone Gossard i Jeff Ament (Temple of the Dog, Pearl Jam) oraz Tom Morello i Brad Wilk (Audioslave). Cały dochód z koncertu przekazano na rzecz organizacji walczącej z pęcherzowym oddzielaniem się naskórka.

</doc>
<doc id="69021" url="https://pl.wikipedia.org/wiki?curid=69021" title="Ernst Gräfenberg">
Ernst Gräfenberg

Ernst Gräfenberg (ur. 26 września 1889, zm. 28 października 1957) – niemiecki lekarz.
Wynalazł pierścień Gräfenberga, wkładkę domaciczną składającą się z pierścienia z metalu szlachetnego i jedwabnej nici. Pierścień zapobiegał niechcianym ciążom.
W 1981 roku od jego nazwiska John Perry i Beverly Whipple nazwali punkt erogenny znajdujący się na przedniej ścianie pochwy punktem G.

</doc>
<doc id="69022" url="https://pl.wikipedia.org/wiki?curid=69022" title="Punkt Gräfenberga">
Punkt Gräfenberga



</doc>
<doc id="69023" url="https://pl.wikipedia.org/wiki?curid=69023" title="Punkt Grafenberga">
Punkt Grafenberga



</doc>
<doc id="69025" url="https://pl.wikipedia.org/wiki?curid=69025" title="Grafenberg (Badenia-Wirtembergia)">
Grafenberg (Badenia-Wirtembergia)

Grafenberg – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Reutlingen, wchodzi w skład wspólnoty administracyjnej Metzingen. Leży ok. 12 km na północny zachód od Reutlingen, przy drodze krajowej B313.

</doc>
<doc id="69026" url="https://pl.wikipedia.org/wiki?curid=69026" title="Punkt G">
Punkt G

Punkt G (punkt Gräfenberga) – obszar uważany za jedną z najwrażliwszych stref erogennych ciała kobiety. John Perry i Beverly Whipple nazwali go tak na cześć niemieckiego lekarza Ernsta Gräfenberga, który opisał go po raz pierwszy w 1957 roku. Punkt ten ma znajdować się na przedniej ścianie pochwy (ok. 5 cm od wejścia) i być wielkości 1,5 × 2 cm, a jego stymulacja ma prowadzić do orgazmu. Większość badaczy utożsamia go z występującym u niektórych kobiet fragmentem ściany pochwy unerwianym przez nerw sromowy. Według innych definicji jest to punkt nerwowy, w którym nerw przechodzi bardzo blisko cewki moczowej.
Historia badań nad punktem G.
Po raz pierwszy temat ten został poruszony w 1956 przez Gräfenberga, ale jego badania miały charakter spekulatywny i opierały się na doniesieniach dotyczących niewielkiej próby pacjentek. Tematu tego nie podejmowano w gronach naukowych aż do roku 1981, kiedy to J. D. Perry i B. Whipple opublikowali dwa artykuły na temat niewielkiej przestrzeni nazwanej przez nich punktem G. Jej stymulacja miała początkowo powodować odczucie parcia moczu, a następnie pobudzenie seksualne. Przedstawili oni także swoją koncepcję w popularnej książce w roku 1982, co spopularyzowało ideę punktu G. Na podstawie badań z 2004 roku przeprowadzonych przez Shafika wysnuto także stwierdzenie o tym, że punkt G może mieć odmienną strukturę niż dotychczas sądzono. To znaczy, być może nie jest on skupiskiem nerwów czuciowych, a generuje potencjał czynnościowy powodujący w konsekwencji skurcz cewki moczowej.
Obecne badania zdają się podawać w wątpliwość istnienie punktu G lub przynajmniej przychylać się do stwierdzenia, że nie wszystkie kobiety go mają.
Punkt G u mężczyzn.
Za punkt G u mężczyzn uważa się gruczoł krokowy (prostatę).

</doc>
<doc id="69028" url="https://pl.wikipedia.org/wiki?curid=69028" title="John Edwards (senator z Karoliny Północnej)">
John Edwards (senator z Karoliny Północnej)

John Edwards, właśc. Johnny Reid Edwards (ur. 10 czerwca 1953 w Senece) – amerykański polityk, senator USA ze stanu Karolina Północna (1999–2005). W pierwszych miesiącach roku 2004 brał udział w prawyborach na kandydata Partii Demokratycznej do wyborów prezydenckich jesienią 2004 roku. Prawybory wygrał John Kerry. John Edwards był na drugim miejscu. 6 lipca 2004 John Kerry ogłosił, że wybrał Edwardsa jako swojego kandydata na wiceprezydenta. 2 listopada 2004 Kerry i Edwards przegrali wybory. Zwyciężyli urzędujący prezydent George W. Bush i jego wiceprezydent Dick Cheney.
Edwards aspirował także do uzyskania nominacji prezydenckiej w wyborach w roku 2008. Jednak w trakcie prawyborów wycofał się, nie widząc szans na rywalizację z najgroźniejszymi konkurentami, którymi byli Barack Obama i Hillary Rodham Clinton.
Młodość.
Urodził się w Seneca, w stanie Karolina Południowa. Jego rodzina przeprowadzała się kilkakrotnie w jego najmłodszych latach, ostatecznie osiadając w Robbins w stanie Karolina Północna. Tam jego ojciec, Wallace R. Edwards, pracował w fabryce włókienniczej, a jego matka Kathryn Juanita Wade na poczcie. Edwards był pierwszą osobą w swojej rodzinie, która uczęszczała na wyższe studia. Najpierw studiował na Clemson University, następnie przeniósł się do Stanowego Uniwersytetu Karoliny Północnej, gdzie zdobył dyplom bakałarza z technologii przemysłu włókienniczego. Następnie zdobył dyplom prawniczy na Uniwersytecie Karoliny Północnej w Chapel Hill. Tam poznał Elizabeth Anania, z którą ożenił się w 1977.

</doc>
<doc id="69030" url="https://pl.wikipedia.org/wiki?curid=69030" title="Scipione del Ferro">
Scipione del Ferro

Scipione del Ferro (ur. 6 lutego 1465 w Bolonii, zm. 5 listopada 1526 w Bolonii) – włoski matematyk.
Życiorys.
Rodzicami Scipione del Ferro byli Floriano i Filippa Ferro. Jego ojciec pracował w papierni co było wówczas dobrym zajęciem. O wykształceniu Scipione niewiele wiadomo, ale przypuszcza się, że studiował na Uniwersytecie Bolońskim. W 1496 został on zatrudniony na tym uniwersytecie jako nauczyciel arytmetyki i geometrii i pracował tam aż do śmierci.
Dzieło.
Żadne prace del Ferro nie zachowały się do późniejszych czasów, głównie dlatego że nie publikował on swych osiągnięć. Najważniejsze odkrycia zapisywał w notatniku który po śmierci matematyka przeszedł w posiadanie jego zięcia Hannibala Nave. Nave był również matematykiem i po śmierci teścia w 1526 przejął jego posadę na Uniwersytecie Bolońskim. W 1543, Nave pokazał notatnik teścia odwiedzającym go Cardanowi i Ferrariemu.
Najważniejszym osiągnięciem Scipione del Ferro było opracowanie algebraicznej metody rozwiązywania równań sześciennych. Matematycy w tym czasie wiedzieli już, że rozwiązanie ogólnego równania trzeciego stopnia może być zredukowane do rozwiązania jednego z następujących dwóch typów równań:
Należy tu przypomnieć, że w Europie XVI wieku nie używano jeszcze liczb ujemnych, więc powyższe dwa równania traktowano jak dwa różne równania. 
Scipione del Ferro podał metodę rozwiązania jednego z tych typów, a prawdopodobnie też i drugiego. 
Niezależnie (ale i później) równania te były rozwiązane przez Niccola Tartaglię, który opisał swoją metodę Cardanowi pod obietnicą, że ten nigdy jej nie opublikuje. Kiedy Cardano odkrył, że del Ferro był pierwszym matematykiem który rozwiązał równania trzeciego stopnia, to uznał że obietnica dana Tartaglii nie obowiązuje go więcej i opublikował metodę w swoim dziele "Ars Magna" w 1545. W tej książce Cardano zawarł też wyrazy uznania i podziwu dla wyników del Ferro.

</doc>
<doc id="69031" url="https://pl.wikipedia.org/wiki?curid=69031" title="Gödöllő">
Gödöllő

Gödöllő – miasto na Węgrzech, położone w odległości około 30 km od Budapesztu, z 35 tys. mieszkańców (2010 r.). W mieście znajduje się stacja kolejowa Gödöllő.
Zabytki.
Największą atrakcję turystyczną stanowi pałac królewski wybudowany (w stylu barokowym). w latach 40. XVIII wieku przez Antala Grassalkovicha. Służył jako letnia rezydencja Franciszka Józefa, cesarza Austrii i króla Węgier oraz cesarzowej Elżbiety.
Współczesność.
Do Gödöllő można się dostać kolejką HÉV z Örs vezér tér (południowy Peszt). Znajduje się tam także największy uniwersytet rolniczy na Węgrzech: Szent István Egyetem, gdzie kształci się ponad 14 tysięcy studentów, w tym studenci zagraniczni. Miastem partnerskim Gödöllő w Polsce jest Żywiec.
W mieście rozwinął się przemysł elektrotechniczny, poligraficzny, spożywczy.

</doc>
<doc id="69032" url="https://pl.wikipedia.org/wiki?curid=69032" title="Godollo">
Godollo



</doc>
<doc id="69034" url="https://pl.wikipedia.org/wiki?curid=69034" title="Bitwa pod Mohaczem">
Bitwa pod Mohaczem

Bitwa pod Mohaczem – bitwa stoczona 29 sierpnia 1526 roku, w której wojska węgierskie dowodzone przez króla Ludwika Jagiellończyka zostały rozgromione przez armię osmańską pod dowództwem sułtana Sulejmana Wspaniałego. 
Tło historyczne.
W roku 1521 Turcy zdobyli Belgrad, kluczową twierdzę broniącą drogi na północ. W roku następnym Sulejman zajął Rodos, wyspę będącą do tej pory w posiadaniu joannitów, zabezpieczając sobie w ten sposób tyły, po czym Turcy skierowali się na północny zachód, zagrażając ziemiom chrześcijańskim.
Kolejna kampania rozpoczęła się w 1526 roku i była wymierzona przeciwko Węgrom. Sulejman zażądał wysokiego trybutu, a kiedy Węgrzy odrzucili żądania, sułtan na czele swojej armii w kwietniu skierował się na północ. W obliczu inwazji Węgry pozostawione zostały przez Habsburgów własnemu losowi. Pomocy udzieliła natomiast Polska, król Zygmunt I Stary przysłał wsparcie 1500 zbrojnych pod dowództwem rycerza Lenarta Gnoińskiego herbu Warnia. 
Król Ludwik II Jagiellończyk zmuszony był samotnie stawić czoła potędze osmańskiej. Ponaglony szybkim marszem wojsk Sulejmana, nie czekając na posiłki z Chorwacji i Siedmiogrodu (5 tysięcy Krsta Frankopana i 8 tysięcy Jana Zápolyi), wyruszył z Budy na spotkanie przeciwnika.
Siły przeciwników.
Wojska tureckie liczyły ok. 80 tysięcy żołnierzy (w tym 35 tysięcy jazdy i 15 tysięcy janczarów) i 300 dział. Liczebność armii węgierskiej szacowano na 25 tysięcy (w tym 12 tysięcy jazdy) i 20 dział.
Bitwa.
Pod Mohaczem, gdzie wojska się spotkały, Węgrzy początkowo zamierzali zająć pozycje obronne, tworząc tabor. W obliczu skrajnej przewagi przeciwnika zwolennikiem wydania bitwy obronnej w oparciu o obóz był również dowódca polskich posiłków Lenart Gnoiński. Na żądanie szlachty węgierskiej zdecydowano się jednak przypuścić atak. Ciężkozbrojnej jeździe węgierskiej dość łatwo udało się przebić przez linie wojsk tureckich. Następnie Węgrzy ruszyli w kierunku tureckiego taboru, bronionego przez janczarów i naszpikowanego licznymi, pospinanymi łańcuchami, działami.
Ostrzał turecki zabił wielu Węgrów; w ich szeregach wybuchła panika. Wielu żołnierzy zginęło podczas ucieczki, liczni utonęli w rzece – wśród nich król Ludwik II. W bitwie oprócz 12 tysięcy rycerzy węgierskich udział wzięło także 1600 ochotników – polskich rycerzy dowodzonych przez kapitana Lenarta Gnoińskiego – co upamiętnia poświęcony im pomnik. Straty po stronie chrześcijańskiej wyniosły 15 tysięcy zabitych (rannych i jeńców Turcy ścinali), w tym siedmiu biskupów i 500 możnych.
Konsekwencje.
Przedwczesna śmierć 20-letniego króla spowodowała, że wkrótce ziemie Czech i północno-zachodnich Węgier dostały się pod panowanie Habsburgów. Datę klęski uznaje się także za symboliczny koniec potęgi dynastii Jagiellonów. Zgromadzenia szlacheckie wybrały Jana Zápolyę na króla, mimo że w wyniku układów Jagiellonów z Habsburgami korona przeszła na Ferdynanda I. W 1528 roku Jan Zápolya uznał się za lennika Osmanów i zwrócił się do sułtana o pomoc, a w rok później Turcy zdobyli Budę i ogłosili go władcą. Wybuchła turecko-austriacka wojna o władzę na Węgrzech (w 1529 roku Turcy stanęli po raz pierwszy pod Wiedniem); ostatecznie w roku 1538 zawarto układ w Wielkim Waradynie. Przewidywał on sukcesję Habsburgów po śmierci Jana Zápolyi, jednak szlachta węgierska złamała umowę i 1540 roku wybrała na następcę Jana jego syna, Jana II Zygmunta. Wywołało to najazd austriacki, po nim zaś kontratak turecki, który zakończył się wyparciem wojsk cesarskich spod murów Budy i podziałem Węgier dokonanym przez sułtana.
W roku 1541 ziemie węgierskie podzielono na trzy części. Środek kraju z Budą i Pesztem stały się prowincją turecką. Na wschodzie, pod rządami Jana II Zápolyi powstało zależne od Osmanów księstwo zwane Siedmiogrodem, a zachodnia część z dzisiejszą Słowenią i Chorwacją rządzona była przez habsburskich królów węgierskich. Przez następne lata stale dochodziło do walk na granicach. Turcy panowali na zdobytych ziemiach przez 158 lat, aż do pokoju w Karłowicach.

</doc>
<doc id="69035" url="https://pl.wikipedia.org/wiki?curid=69035" title="Mohacz">
Mohacz

Mohacz (węg. "Mohács", chor., serb. i bunjevac – "Mohač" lub "Мохач", niem. "Mohatsch", tur. "Mohaç") – miasto na Węgrzech, nad Dunajem, położone 185 km na południe od Budapesztu. Mohacz należy do komitatu Baranya i stanowi ośrodek administracyjny wchodzącego w jego skład powiatu Mohacz.
Każdej wiosny odbywa się tutaj słynne pożegnanie karnawału pod nazwą "busójárás." W 2009 roku wydarzenie zostało wpisana na listę niematerialnego dziedzictwa UNESCO.
W mieście rozwinął się przemysł maszynowy, metalowy, spożywczy oraz drzewny.
Historia.
W średniowiecznym Królestwie Węgierskim Mohacz był częścią komitatu Baranya, a podczas tureckiego panowania był siedzibą sandżaku Mohács. Po zdobyciu obszarów węgierskich przez Habsburgów Mohacz włączono do odrodzonego komitatu Baranya.
W 1526 roku w Mohaczu miała miejsce bitwa pod Mohaczem, w której Imperium Osmańskie pokonało wojska chrześcijańskie. W wyniku klęski Królestwo Węgier utraciło suwerenność i rozpadło się na trzy części. Udział w bitwie wzięło także 1600 polskich rycerzy, co upamiętnia poświęcony im pomnik.
W XVIII w. osiedlili się tu koloniści serbscy i niemieccy. W 1910 okręg Mohacz zamieszkiwało 56 909 osób, z czego 21 951 osób mówiło po niemiecku, 20 699 po węgiersku, 4321 po serbsku, a 421 po chorwacku. 9517 osób mówiło innymi językami (przypuszczalnie bunjevac i šokac). Obecnie nadal mieszkają tutaj mniejszości – niemiecka (9,6%), chorwacka (4,7%), romska oraz serbska. Tablice miejscowości są w trzech językach – węgierskim, niemieckim i chorwackim.

</doc>
<doc id="69038" url="https://pl.wikipedia.org/wiki?curid=69038" title="Jan Potocki (1761–1815)">
Jan Potocki (1761–1815)

Jan Potocki herbu Pilawa, ps. i krypt.: "Graf***; M. L. C. J.P.; hr Courchamps" (ur. 8 marca 1761 w Pikowie w powiecie winnickim województwa bracławskiego lub w Kuryłówce, zm. 23 grudnia 1815 w Uładówce koło Pikowa) – polski powieściopisarz, dramatopisarz (tworzący w języku francuskim), podróżnik, polityk, historyk, publicysta, etnograf, jeden z pierwszych polskich archeologów, badacz starożytności słowiańskich, inżynier, pierwszy polski aeronauta, kawaler maltański zaszczycony Krzyżem Devotionis. Urodził się na Podolu, a wychowywał się we Francji i Szwajcarii. Płynnie mówił ośmioma językami.
Rok 2015 poświęcono życiu i twórczości Jana Potockiego, ze względu na przypadającą 23 grudnia dwusetną rocznicę jego śmierci.
Życiorys.
Urodził się w rodzinie magnackiej. Syn Józefa, krajczego wielkiego koronnego (jednego z przywódców konfederacji radomskiej) i Teresy z Ossolińskich Potockiej. Jako 7-letni chłopiec Jan Potocki opuścił ojczyznę. W latach 1773–1776 uczył się wraz z bratem Sewerynem w szkołach w Lozannie i Genewie, gdzie odebrał staranne wykształcenie. Często przebywał w Paryżu. Świetnie władał językiem francuskim, a z językiem polskim zetknął się na dobre dopiero po przyjeździe do Polski w kwietniu 1778. W tym samym roku, w stopniu podporucznika armii austriackiej brał czynny udział w kampanii bawarskiej. Porucznik wojsk austriackich.
Od 1778 odbywał liczne podróże po Wschodzie i po Europie, m.in. do Turcji i Egiptu (1784), Holandii (1787), Hiszpanii i Maroka (1791), Dolnej Saksonii (1794) i na Kaukaz (1797–1798). Służył w armii austriackiej (1778), walczył jako kawaler zakonu maltańskiego (w latach 1779–1780) z berberyjskimi piratami na Morzu Śródziemnym. Swoje przygody dokumentował w relacjach (część została zebrana w tomie "Podróże", relację z podróży do Turcji i Egiptu przełożył na język polski Julian Ursyn Niemcewicz). Był jednym z pierwszych (począwszy od roku 1782) badaczy historii i archeologii Słowiańszczyzny, obok Adama Naruszewicza, Zorian Dołęgi-Chodakowskiego (Adama Czarnockiego), Józefa Maksymiliana Ossolińskiego i Wawrzyńca Surowieckiego. Swoje odkrycia i przemyślenia odnośnie do słowiańszczyzny spisał w 5 tomach "Recherches sur la Sarmatie" (1789–1792) i w "Histoire primitive".
W roku 1783 poślubił Julię Teresę Lubomirską, marszałkównę wielką koronną, dziedziczkę Łańcuta i Krzeszowic – prawdopodobnie "najpiękniejszą Polkę" (zm. 1794). Owocem tego związku byli dwaj synowie: Alfred Potocki i Artur Stanisław Potocki. 
W 1785 udał się drogą morską z Chersonia przez Stambuł do Egiptu, a następnie do Wenecji. Przez ponad 2 lata (1785-1787) przebywał w Paryżu, dzięki uprzejmości E. Lubomirskiej (zamieszkał w jej paryskiej rezydencji). W tym okresie bywał gościem w paryskim salonie wdowy po Helwecjuszu, przyjaźnił się z C. F. Volneyem, a jednocześnie aktywnie sprzyjał społeczno-politycznym dążeniom francuskiego mieszczaństwa. Jesienią roku 1787 udał się do Holandii, gdzie był świadkiem wojny domowej.
Po powrocie do Polski (via Wiedeń w marcu 1788) „przywdział strój polski”, a dzięki koneksjom rodzinnym, został (kilka miesięcy później) posłem na Sejm Czteroletni z województwa poznańskiego i działaczem obozu reform (jako zdeklarowany przeciwnik Prus). Wybrany ze stanu rycerskiego sędzią Sejmu Czteroletniego w 1788 roku. We wrześniu 1788 założył Drukarnię Wolną, wydającą "Journal Hebdomadaire de la Diète" tygodnik relacjonujący debaty sejmowe. 14 maja 1790 roku w Warszawie Potocki towarzyszył w locie balonem pionierowi aeronautyki Jeanowi Blanchardowi stając się pierwszym Polakiem w historii, który wzniósł się w powietrze. W 1789 roku wstąpił do Korpusu Inżynierów Koronnych, z patentem na porucznika, kapitan w 1789 roku. W tym roku powiększył stan liczebny korpusu, zobowiązując się płacić 10 800 zł rocznie.
Po przystąpieniu króla do Targowicy przeniósł się do Łańcuta. Dla sceny dworskiej w Łańcucie napisał w 1792 dramat w stylu komedii dell’arte "Recueil des Parades" (tłum. polskie: "Parady"). 
W 1799 roku ożenił się ze swoją kuzynką, młodszą od siebie o dwadzieścia lat Konstancją Potocką. Związek ten zaowocował trójką dzieci: urodzonym w 1800 roku Bernardem, urodzoną w 1803 roku Ireną i urodzoną w 1805 roku Teresą. Ich małżeństwo rozpadło się w ciągu kilku następnych lat. 
Uzyskał posadę na dworze cara Aleksandra I, m.in. został mianowany kierownikiem działu naukowego przy wielkim poselstwie rosyjskim hrabiego Jurija Gołowkina wyprawionym do Chin. Poselstwo liczyło 240 ludzi, w tym 40 dragonów, 20 Kozaków, orkiestrę wojskową, ale także zespół naukowców mających prowadzić obserwacje lingwistyczne, etnograficzne i przyrodnicze. W październiku 1805 r. przybyli do Kiachty przy granicy z chińską Mongolią, gdzie oczekiwali dwa miesiące na zgodę władz chińskich, obawiających się szpiegostwa ze strony tak licznej misji. 20 grudnia wyruszyli w dalszą drogę i 2 stycznia 1806 r. dotarli do stolicy Mongolii Urgi. Ze względu na odmowę ambasadora Rosji oddania hołdu przedstawicielowi cesarza Chin w Urdze, poselstwo zawróciło i 19 lutego powróciło do Kiachty.
Kiedy wrócił do domu w 1808 roku, żona zażądała rozwodu, który rok później doszedł do skutku. W roku 1815 popełnił samobójstwo trawiony melancholią. Prawdziwą datę śmierci (23 grudnia 1815) i miejsce (w swoim majątku w Uładówce) podali po raz pierwszy jego biografowie, François Rosset i Dominique Triaire, w biografii opublikowanej po francusku w 2004, a po polsku w 2006 roku. Wcześniej podawano daty 20 listopada oraz 2 i 11 grudnia 1815 r. Według biografów prawdziwa jest ta ostatnia data, co dokumentują zapiskiem Ignacego Dawidowskiego, kanonika katedry w Kamieńcu. Jest to data według kalendarza juliańskiego, który w tym czasie obowiązywał na tym terenie. W kalendarzu gregoriańskim jest to 23 grudnia. Swoje twierdzenia biografowie dokumentują także fragmentami wspomnień Stanisława Chołoniewskiego, który dotarł na miejsce wydarzenia w kilka godzin po śmierci Potockiego i widział jego ciało. Z opisu Chołoniewskiego wynika, że Potocki zabił się strzałem w twarz ze starego pistoletu, do którego załadował ołowianą gałkę odpiłowaną od wieczka jakiejś puszki. Pistolet prawdopodobnie eksplodował (był częściowo rozerwany). Chojecki spekulował, że Potocki odpiłował ją, bo nie miał niczego innego pod ręką. Świadkowie, z którymi Chojecki rozmawiał, nie opowiadali o poświęcaniu tej kuli przez księdza. Opowieść o tym, że zabił się srebrną kulą od cukiernicy, którą systematycznie wypiłowywał przez lata, bo uważał, że jest wilkołakiem, jest prawdopodobnie mitem powstałym znacznie później. Potocki został pochowany 1 stycznia 1816 r. (20 grudnia 1815 według kalendarza juliańskiego) w sieni kościoła w Pikowie.
W 1788 r. odznaczony Orderem Orła Białego, w 1784 został kawalerem Orderu Świętego Stanisława, w 1802 uhonorowany rosyjskim Orderem Świętego Włodzimierza. Od roku 1803 członek warszawskiego Towarzystwa Przyjaciół Nauk.
Niemiecki podróżnik i orientalista Julius Klaproth, wraz z Potockim uczestnik poselstwa Jurija Gołowkina do Chin, nadał nazwę Archipelagu Jana Potockiego (franc. "l'Archipel de Jean Potocki", niem. "Jean-Potocki-Archipel", ang. "Potocki Islands") grupie osiemnastu wysp w Zatoce Zachodniokoreańskiej (39–40º szerokości płn., 124–125º długości wsch.). Hasło o Archipelagu Jana Potockiego opublikowano w 1859 r. w niemieckiej encyklopedii powszechnej. Nazwa funkcjonowała jeszcze w 1896 roku; wyszła z użycia na początku XX wieku (obecna nazwa to ).
Twórczość.
Obecnie jest pamiętany głównie jako pisarz i autor napisanej po francusku powieści fantastyczno-filozoficznej "Rękopis znaleziony w Saragossie" (1805) (tytuł oryg. "Manuscrit trouvé à Saragosse"), romansu fantastycznego na wzór persko-arabski, o tak zwanym układzie szkatułkowym (z jednego wątku wysnuwają się w niej kolejne, a z tych kolejne itd.). Istniały trzy wersje tego dzieła, z których dwie ostatnie Potocki pisał w latach 1804–1810. Pierwsze dwie nie zostały nigdy ukończone, gdyż Potocki zarzucił ich pisanie, zaczynając kolejną od początku. Ostateczna, autorska wersja nie jest znana. Pierwsze 13 dni z pierwszej wersji powieści Potocki opublikował w Petersburgu, po francusku, wiosną 1805 roku, w liczbie 100 egzemplarzy. Fragmenty czterdziestu początkowych dni, z wersji trzeciej, ukazały się w Paryżu, bez nazwiska autora, w latach 1813 i 1814, jako dwie osobne publikacje, także po francusku. Książka została opublikowana w całości po raz pierwszy w 1847 r. i było to wydanie w języku polskim przygotowane przez tłumacza Edmunda Chojeckiego, który do pierwszych 45 rozdziałów wersji drugiej (więcej nie było) dodał początek i zakończenie z wersji trzeciej, dokonując przeróbek i całość cenzurując. Późniejsze, nowe wydanie w języku polskim zostało przejrzane przez Jana Lenartowicza (1917, 3 tomy). Pierwsze wydanie całości w języku oryginału, pod redakcją Rogera Callois, nastąpiło w Paryżu dopiero w 1958, a kolejne, w wersji zrekonstruowanej przez René Radrizzaniego, opublikowane zostało w 1989. François Rosset i Dominique Triaire, autorzy biografii Jana Potockiego, opublikowali w 2006 r. drugą i trzecią wersję w języku francuskim, jako dwie osobne książki które nazwali "wersją z 1804" i "wersją z 1810". Obie te wersje odtworzyli wyłącznie z oryginalnych, francuskich manuskryptów, które znaleźli w bibliotekach we Francji, Polsce, Hiszpanii i Rosji oraz w zbiorach potomków Jana Potockiego. Wersja z 1804 r. składa się z 45 dni (i nie ma zakończenia), a wersja z 1810 r. z 61 dni. Polska wersja kanoniczna, skompilowana, przetłumaczona i ocenzurowana przez Edmunda Chojeckiego, składa się z 66 dni. Można przypuszczać, że owe dodatkowe pięć dni w wersji polskiej zostało wykreowanych przez tłumacza przy okazji łączenia dwóch różnych wersji. W "wersji z 1810", trzeciej, najpóźniejszej i zapewne najbliższej zamiarom autora, nie ma np. w ogóle opowieści Żyda Wiecznego Tułacza, którą to opowieść znajdujemy w polskiej wersji Chojeckiego.
Na motywach powieści powstał film Wojciecha Hasa pod tytułem "Rękopis znaleziony w Saragossie".
Napisał (wyłącznie w języku francuskim) także ok. 30 innych dzieł.
Najważniejsze z jego dzieł to "Rękopis znaleziony w Saragossie", "Voyage en Turquie et en Egypte" (1788, przekład polski 1789, nowe wydanie 1849; 1924), "Essay sur l’histoire universelle et recherches sur celle de la Sarmatie" (1789–1792, 4 tomy), "Voyage dans quelques parties de la Basse-Saxe pour la recherche des antiquités Slaves ou Vendes" (1795).
Ważniejsze utwory.
Potocki artykuły i prace swe umieszczał ponadto w czasopismach: „Journal Hebdomadaire de la Diète de Varsovie” (1788-1791, anonimowo), „Le Conservateur Impartial” (1810).

</doc>
<doc id="69040" url="https://pl.wikipedia.org/wiki?curid=69040" title="Antygon I Jednooki">
Antygon I Jednooki

Antygon Jednooki (gr. "Antygonos Monophthalmos" lub "Kyklops") (ur. ok. 382 p.n.e., zm. 301 p.n.e.) – wódz Aleksandra Wielkiego, jeden z diadochów, syn satrapy indyjskiego Filipa, ojciec Demetriosa Poliorketesa, założyciel macedońskiej dynastii Antygonidów. Początkowo był satrapą Wielkiej Frygii, później po śmierci Aleksandra całej zachodniej Azji Mniejszej. W pierwszej fazie walk diadochów górował nad innymi konkurentami, dążył do przejęcia kontroli nad całym obszarem państwa Aleksandra. Zdolny dowódca i administrator, człowiek o dużej charyzmie.
Kariera podczas kampanii Aleksandra Wielkiego.
Antygon był znacznie starszy od Aleksandra – równy wiekiem ojcu króla, Filipowi. Na początku perskiej kampanii dowodził sprzymierzoną grecką piechotą. Pierwsze ważne, samodzielne stanowisko otrzymał w 333 p.n.e., kiedy armia macedońska opanowała zachodnią Azję Mniejszą – został satrapą Wielkiej Frygii, wtedy kluczowego obszaru, ze względu na wielkość oraz położenie na przecięciu wielu szlaków po których mogły poruszać się armie. W 332 p.n.e. pokonał trzy armie perskie, które wkroczyły do Lidii. Dzięki energicznym działaniom udało mu się zażegnać niebezpieczeństwo przecięcia lądowych szlaków komunikacyjnych pomiędzy armią Aleksandra a Macedonią, choć perskich sił w Azji Mniejszej nie udało się definitywnie zwyciężyć.
Po śmierci Aleksandra.
W 323 p.n.e. – przy podziale spadku po Aleksandrze – uzyskał Frygię i Pamfilię. W 321 p.n.e. razem z Kraterosem, Lizymachem, Ptolemeuszem i Antypatrem utworzył koalicję przeciwko rosnącemu w siłę Perdikkasowi (wspieranemu przez Eumenesa), regentowi następców Aleksandra (upośledzonego Filipa III i młodziutkiego Aleksandra IV). Perdikkas zginął nad Nilem, lecz Eumenesowi udało się pokonać Kraterosa (który zginął w bitwie). Jeszcze w 321 p.n.e. sojusznicy zebrali się na zjeździe w Triparadejsos, by dokonać nowego podziału państwa Aleksandra – Antygon otrzymał tytuł "stratega Azji" oraz zadanie wykonania wyroku śmierci, jaki zaocznie wydano na Eumenesa.
W 319 p.n.e. zmarł Antypater, wyznaczając na swojego następcę (na stanowisku regenta) Polyperchona. Syn Antypatra- Kassander, niezadowolony z testamentu, uciekł do Antygona, otrzymał od niego wsparcie (oraz od Lizymacha i Ptolemeusza) i rozpoczął działania wojenne w Macedonii.
Tymczasem rozprawa Antygona z Eumenesem (z którym sprzymierzył się Polyperchon) była długa i niełatwa. Walki toczyły się w Azji Mniejszej, Syrii i w końcu w Iranie. Ostateczne rozstrzygnięcie nastąpiło w 316 p.n.e. – zdradzony przez armię po nierozstrzygniętej bitwie, Eumenes został uwięziony przez Antygona i stracony.
Przeciw wszystkim diadochom.
W 315 p.n.e. Antygon wypędził z Babilonii Seleukosa (ten schronił się na dworze Ptolemeusza). Nadmierny wzrost potęgi jednego diadocha natychmiast spowodował zawiązanie się wrogiej mu koalicji pozostałych, czyli Ptolemeusza (u boku którego stał Seleukos), Lizymacha i Kassandra. W początkowych walkach Antygon zdobył resztę Azji Mniejszej i usunął przyczółki Ptolemeusza z Syrii, zostając tym samym władcą niemal całej azjatyckiej części imperium Aleksandra. Dalsze walki toczyły się na kilku frontach – Antygon osobiście dowodził działaniami przeciwko Lizymachowi w Tracji, jego syn Demetrios walczył z Ptolemeuszem, dowódcy Antygona z Kassandrem w Grecji. Nie przyniosły one jednak władcy Azji decydujących rozstrzygnięć (m.in. w 312 p.n.e. bez powodzenia próbował zdobyć nabatejską Petrę), jedynie straty: porażka Demetriosa pod Gazą w 312 p.n.e. umożliwiła Seleukosowi wkroczenie do Babilonu w tym samym roku i odzyskanie Mezopotamii. W 311 p.n.e. zawarto pokój, w wyniku którego Antygon miał zatrzymać całą Azję. Porozumienie nie obejmowało Seleukosa, ten jednak zdołał się obronić na swoim terytorium, a także rozszerzyć swoje władztwo na wschód.
Podczas tej wojny Antygon posłużył się hasłem wolności miast greckich, chcąc zwrócić część polis przeciwko Kassandrowi i Ptolemeuszowi. Został patronem tzw. Związku Wyspiarzy obejmującego miasta Cyklad.
Zawarty pokój nie był trwały w toku kolejnych działań wojennych Antygon zdobył hegemonię morską, oparła mu się tylko Rodos, którą bezskutecznie oblegał Demetrios (305/304 p.n.e.). W 306 p.n.e. Antygon ogłosił się królem (gr. "basileus") ogłaszając się dziedzicem Aleksandra (nie żyli już jego następcy), wkrótce podobnie postąpili inni diadochowie. W 303 p.n.e. Demetrios zajął Korynt, po czym przyłączyła się do niego cała Achaja, Elida i część Arkadii. W 302 p.n.e. Antygon wraz ze swoim synem odnowił Związek Koryncki (powołany przez Filipa Macedońskiego w 337 p.n.e.).
Klęska i śmierć.
W 301 p.n.e. doszło do wielkiej bitwy diadochów pod Ipsos we Frygii, gdzie osobiście dowodzili Antygon oraz Kassander, Lizymach i Seleukos. Antygon poniósł klęskę i zginął, zwycięzcy podzielili jego imperium:
Potomkowie.
Demetrios uciekł spod Ipsos, zachował wielką flotę, część Grecji i wysp Morza Egejskiego, Cypr oraz przyczółki w Fenicji. Walczył z resztą diadochów z mniejszymi lub większymi sukcesami (śmierć Kassandra otworzyła mu drogę na tron Macedonii). W 286 p.n.e. został jednak schwytany przez Seleukosa i parę lat później zmarł. Jego syn Antygon Gonatas, dysponujący wprawdzie tylko przyczółkami w Grecji i flotą, zdołał jednak wykorzystać sprzyjającą sytuację polityczną (m.in. najazd Galów) i po kilku latach został królem Macedonii. Jego potomkowie – Antygonidzi, panowali do czasów Perseusza (pojmanego przez Rzymian w 168 p.n.e., którzy zlikwidowali jego państwo).

</doc>
<doc id="69041" url="https://pl.wikipedia.org/wiki?curid=69041" title="Mohács">
Mohács



</doc>
<doc id="69042" url="https://pl.wikipedia.org/wiki?curid=69042" title="Mohacs">
Mohacs



</doc>
<doc id="69044" url="https://pl.wikipedia.org/wiki?curid=69044" title="Żyrafa (instrument)">
Żyrafa (instrument)

Żyrafa – popularna nazwa dawnej odmiany klawikordu.
Jest to rodzaj klawikordu, w którym struny są ustawione pionowo w kształcie trójkąta. Swym kształtem przypomina harfę i była pierwowzorem pianina. Były one popularne w okresie Empire.

</doc>
<doc id="69045" url="https://pl.wikipedia.org/wiki?curid=69045" title="Klawicyterium">
Klawicyterium

Klawicyterium ("clavicytherium") – rodzaj klawesynu, w którym struny są ustawione pionowo, a nie poziomo. Były one popularne w XVI wieku i XVII wieku.

</doc>
<doc id="69046" url="https://pl.wikipedia.org/wiki?curid=69046" title="Klawiciterium">
Klawiciterium



</doc>
<doc id="69047" url="https://pl.wikipedia.org/wiki?curid=69047" title="Szpinet">
Szpinet

Szpinet (spinet, oktawka) – instrument muzyczny strunowo-klawiszowy, popularny w XVII wieku, odmiana klawesynu.
Szpinet stoi na 3 nogach, ma trójkątne lub czworokątne, czasem pięciokątne pudło rezonansowe i skalę do 5 oktaw (najczęściej 3-4). 
W przeciwieństwie do klawesynu ma tylko pojedynczy naciąg strun (8' - rejestr ośmiostopowy, nietransponujący - patrz klawesyn). Oznacza to, że skoczki zaopatrzone w piórka po uderzeniu klawisza szarpią tylko jedną strunę, której wysokość dokładnie odpowiada wysokości dźwięku zapisanej w nutach. Wiąże się to ze znacznie mniejszym wolumenem tego instrumentu w porównaniu z klawesynem. Szpinet był wykorzystywany w XVII i XVIII wieku jako instrument gabinetowy, głównie do użytku domowego.

</doc>
<doc id="69048" url="https://pl.wikipedia.org/wiki?curid=69048" title="Hymn Barbadosu">
Hymn Barbadosu

In Plenty and In Time of Need („W obfitości i potrzebie”) – hymn państwowy Barbadosu. Słowa napisał Irving Burgie, a muzykę skomponował C. Van Roland Edwards. Pieśń została przyjęta jako hymn w 1966 roku.

</doc>
<doc id="69049" url="https://pl.wikipedia.org/wiki?curid=69049" title="Spinet">
Spinet



</doc>
<doc id="69050" url="https://pl.wikipedia.org/wiki?curid=69050" title="Oktawka">
Oktawka



</doc>
<doc id="69051" url="https://pl.wikipedia.org/wiki?curid=69051" title="Wirginał">
Wirginał

Wirginał – mały instrument muzyczny, odmiana klawesynu mająca jedną strunę na nutę zamiast dwóch. Był również lżejszy, często wykonywano go tylko jako pudło bez nóg. Do gry kładziono go na stole, biurku lub toaletce, bowiem był to instrument przeznaczony dla panien – stąd nazwa. Jego skala obejmuje 4 oktawy.
Był to popularny instrument w XVI i XVII wieku. Głównym ośrodkiem budowy wirginału była Antwerpia, a centrum twórczości – Anglia.
Wirginaliści angielscy przyczynili się do rozwoju samodzielnej muzyki instrumentalnej w baroku oraz wpłynęli na niderlandzką i niemiecką szkołę organową.
Cechy ich muzyki to rozbudowanie faktury instrumentalnej oraz wirtuozeria.
Formy: grounds (wariacje oparte na basso ostinato), fancy (fantazje), tańce, opracowania utworów wokalnych religijnych i świeckich.
Kompozytorzy:

</doc>
<doc id="69053" url="https://pl.wikipedia.org/wiki?curid=69053" title="Seguidilla">
Seguidilla

Seguidilla (także, w formie skróconej: siguiriya) to hiszpański taniec ludowy podobny do bolera, lecz od niego szybszy, metrum 3/4 lub 3/8. Wykonywany jest przy wtórze kastanietów i gitary.
Siguiriya to także popularne pieśni ludowe, których pojedyncze zwrotki składają się zwykle z czterech wersów. Pieśni Cyganów andaluzyjskich "siguiriya" są jedną z podstawowych form (jeśli nawet nie ich formą źródłową) pieśni "cante jondo" i wyróżniają się zwartą liryką i dużym stopniem emocjonalności.

</doc>
<doc id="69055" url="https://pl.wikipedia.org/wiki?curid=69055" title="Burgas">
Burgas

Burgas () – miasto w południowo-wschodniej Bułgarii, nad Zatoką Burgaską Morza Czarnego. Jest ośrodkiem administracyjnym obwodu Burgas i gminy Burgas.
Miasto zostało założone w XVIII wieku na miejscu XIV-wiecznej warowni Pirgos.
Obecnie jest ważnym ośrodkiem kulturalnym, turystycznym, przemysłowym (głównie przemysł chemiczny) i portem rybackim. Stanowi znane uzdrowisko (źródła termalne). Posiada jeden z największych w Bułgarii międzynarodowych portów lotniczych.
Burgas liczy ok. 200 tys. mieszkańców, dzięki czemu jest czwartym, po Sofii, Płowdiwie i Warnie, miastem w Bułgarii pod względem liczby mieszkańców.
W bezpośredniej bliskości miasta znajdują się trzy jeziora, w tym największe naturalne jezioro kraju – Jezioro Burgaskie.
W centrum miasta znajduje się obszerny park z pomnikiem Adama Mickiewicza, który spędził w tym mieście kilka miesięcy u schyłku życia. Imieniem polskiego poety nazwana została także jedna z ulic w centrum miasta. W Burgasie ostatnie lata życia spędził i zmarł polski lekarz i powstaniec styczniowy Władysław Jabłonowski.
W Burgasie stoi pomnik – jednego z liderów bułgarskich walk narodowowyzwoleńczych w XIX w.
Kultura.
W Burgasie mieszczą się m.in. oraz kilka placówek muzealnych, w tym:
W mieście znajdują się dawne domy różnych postaci związanych z bułgarską kulturą, m.in.:
Transport.
W mieście znajdują się port morski i stacja kolejowa Burgas, a w pobliżu miasta zlokalizowany jest port lotniczy Burgas.
Burgas jest jednym z bułgarskich miast, w których kursują trolejbusy.
Sport.
W Burgasie mają siedzibę kluby piłkarskie PSFK Czernomorec Burgas i Neftochimik Burgas.

</doc>
<doc id="69056" url="https://pl.wikipedia.org/wiki?curid=69056" title="John Field">
John Field

John Field (ur. 26 lipca 1782 w Dublinie, zm. 23 stycznia 1837 w Moskwie) – irlandzki kompozytor, pianista i pedagog.
Życiorys.
Jego ojciec był skrzypkiem w orkiestrze teatralnej w Dublinie, a od 1792 roku w orkiestrze Haymarket Theatre w Londynie. Field pobierał lekcje u pianisty Muzio Clementiego i od 1794 roku zaczął osiągać sukcesy pianistyczne między innymi w Londynie, wykonując utwory Clementiego, Dusika oraz własny Koncert fortepianowy Es-dur (1799). Jego debiut jednakże nastąpił już w 1792 w Dublinie. Kiedy jego grę usłyszał w roku 1794 Joseph Haydn. Field wybrał się w podróż z Clementim do Paryża, a następnie do Wiednia, gdzie zaczął studiować u J. Albrechtsbergera, ale przerwał naukę, aby z Clementim pojechań do Petersburga. Tam pozostał, rychło stając się znanym pianistą i pedagogiem. Wyjeżdżał na koncerty, m.in. do Rygi i Moskwy. w roku 1807 ożenił się z Mlle Percheron, francuską pianistką, lecz w 1821 rozwiódł się i przesiedlił do Moskwy, gdzie kontynuował działalność koncertową i pedagogiczną. W 1832 wybrał się na koncerty do Londynu, następnie był w Belgii, Francji, Szwajcarii i we Włoszech. Nieregularny tryb życia nadszarpnął jego zdrowie, musiał spędzić wiele miesięcy w szpitalu w Neapolu. W 1835 roku wrócił do Moskwy, dając jeszcze po drodze koncert w Wiedniu. W Moskwie uczył do początku 1837 roku. Jego uczniami byli m.in. Antoni Kątski i Maria Szymanowska.
Charakterystyka twórczości.
Wśród wirtuozów fort. pierwszych dziesiątków lat XIX w. Field stanowi zjawisko odrębne. Jego gra charakteryzowała się czystością, płynnością oraz kulturą uderzenia. Nawet w późnym wieku przestrzegał surowej dyscypliny ćwiczeń, dążył do utrzymania nieruchomej pozycji ręki. Wolał fortepiany stołowe niż skrzydłowe. Chociaż nie popisywał się wirtuozerią, silnymi kontrastami brzmieniowymi, grą afektowaną, to pewność pasaży, wykończenie fraz i liryczny wyraz, zwłaszcza w nokturnach, wywierały silne wrażenie na słuchaczach. Opinie o jego pianistycznych umiejętnościach były jednak podzielone. Kiedy Field grał w Wiedniu w firmie C. Graffa, E. Wolff pisał o nim: "żadnej biegłości, żadnej elegancji i żadnych trudności nie jest w stanie wygrać, jednym słowem bardzo nędzny gracz. Ale i on ma swoje zalety: równa niemiecka gra, wolna". Field skoncentrował się - podobnie jak Chopin - niemal wyłącznie na muzyce fortepianowej. Jego koncerty fortepianowe wysoko oceniane przez Schumana, a także niektóre sonaty zostały niesłusznie zapomniane. W historii muzyki Field zapisał się przede wszystkim jako twórca romantycznych nokturnów fortepianowych, gatunku, który swój najpełniejszy kształt zyskał w twórczości Chopina. Źródła inspiracji nokturnów Fielda, odznaczających się lirycznym nastrojem i ekspresywną melodyką, tkwią między innymi w egzaltowanym stosunku ówczesnych artystów do natury. Duże znaczenie miały tu również możliwości dźwiękowe angielskich fortepianów, które wyróżniały się znaczną nośnością i siłą brzmienia. Nokturny Fielda nie były bezpośrednim punktem wyjścia rozwoju romantycznej miniatury instrumentalnej. Istotne jest jednak to, że Field zaczął wprowadzać ok. 1830 roku do sal koncertowych typ lirycznej miniatury fortepianowej. Niektóre nokturny przypominają w swym klimacie "Pieśni bez słów" Mendelssohna, inne są typem lirycznej opowieści (nr 11 Es-dur) czy fantazji koncertującej (nr 14 C-dur). Chopin poznał Fielda w Paryżu w 1832 roku; cenił go wysoko jako pianistę i kompozytora. Już wcześniej słyszał w środowisku warszawskim jego utwory. Szczególny urok posiadały dlań nokturny i powolne części koncertów Fielda. Dawał je do grania swoim uczniom. Field nie odwzajemniał się zbytnią sympatią dla Chopina, nazywając go "un talent de chambre de malade". Chwalił bardziej np. Hummla, lecz ganił o wiele więcej niż Herza czy Liszta, który to do wydanych dziewięciu nokturnów Fielda (Schuberth &amp; Co, 1859) napisał panegiryczną przedmowę.

</doc>
<doc id="69057" url="https://pl.wikipedia.org/wiki?curid=69057" title="Pentax">
Pentax

Pentax (właśc. PENTAX Corporation, – "Pentakkusu Kabushiki-gaisha") – japońskie przedsiębiorstwo zajmujące się produkcją aparatów fotograficznych oraz akcesoriów fotograficznych i optycznych. Pionier w dziedzinie miniaturyzacji aparatów fotograficznych.
Firma powstała w 1919 r. w Tokio, jako "Asahi Optical Corporation". W marcu 2008 Pentax został kupiony przez inną japońską firmę z branży optycznej – Hoya. 1 lipca 2011 Hoya oficjalnie przekształciła Pentaksa w niezależną firmę, by następnie sprzedać 100% udziałów firmie Ricoh za sumę ok. 10 mld jenów.
Oferta.
W ofercie firmy obecne są lub były aparaty:
a także:

</doc>
<doc id="69059" url="https://pl.wikipedia.org/wiki?curid=69059" title="Herb Zielonej Góry">
Herb Zielonej Góry

Herb Zielonej Góry – jeden z symboli miejskich Zielonej Góry.
Wygląd i symbolika.
Na tarczy typu hiszpańskiego w zielonym polu herbowym fragment białego muru obronnego z blankami", "po jego środku brama wjazdowa z podniesioną czarną broną (kratą). Ponad murem trzy wieże. Dwie skrajne białej barwy z pięcioma czarnymi otworami okiennymi w układzie 3-2, między nimi szary dach trapezowy, wieże zwieńczone blankami i przykryte szpiczastymi szarymi dachami. Środkowa, mniejsza wieża białej barwy zwieńczona blankami. Ponad nią trójkątna tarcza herbowa, w której żółtym polu widnieje czarny orzeł ze srebrną przepaską w kształcie półksiężyca." "Tarcza nakryta szarym hełmem kubłowym z orlim skrzydłem i białymi labrami.
Czarny orzeł na żółtym tle oznacza historyczną przynależność Zielonej Góry do Śląska.
Historia.
Przed II wojną światową Zielona Góra, należąca wówczas do Niemiec, nosiła nazwę Grünberg. Herb miasta był bardzo podobny do dzisiejszego, ale różnił się następującymi szczegółami:

</doc>
<doc id="69060" url="https://pl.wikipedia.org/wiki?curid=69060" title="Flaga Zielonej Góry">
Flaga Zielonej Góry

Flaga Zielonej Góry – jeden z symboli miejskich Zielonej Góry.
Symbolika.
Opis flagi miasta w załączniku nr 3 do Uchwały nr XXIX/267/04 Rady Miasta Zielona Góra z dnia 31 sierpnia 2004 roku Statut Miasta Zielona Góra:

</doc>
<doc id="69064" url="https://pl.wikipedia.org/wiki?curid=69064" title="Rącznik pospolity">
Rącznik pospolity

Rącznik pospolity, dawniej też rycynus lub kleszczowina ("Ricinus communis" L.) – gatunek rośliny z rodziny wilczomleczowatych ("Euphorbiaceae"). Jest jedynym przedstawicielem rodzaju rącznik "Ricinus". Pochodzi prawdopodobnie z północno-wschodniej Afryki i Bliskiego Wschodu, ew. tylko z Rogu Afryki. Jako gatunek zawleczony szeroko rozprzestrzenił się w regionach o klimacie tropikalnym, podzwrotnikowym i umiarkowanym ciepłym. W wielu krajach świata jest poza tym uprawiany.
Nazewnictwo.
Rącznik pospolity zwyczajowo nazywany jest także kleszczowiną pospolitą lub rycynusem. Nazwa kleszczowina od wyglądu nasion przypominających opitą krwią samicę kleszcza pospolitego "Ixodes ricinus". W łacinie klasycznej są dwa znaczenia słowa "ricinus": 'kleszcz' i 'rącznik'. Olej rącznikowy (rycynowy) nosił w dawnej polszczyźnie nazwę "olej kleszczowinowy".
Ze względu na kształt liści w średniowieczu nazywany był "Dłonią Chrystusa" – "Palma Christi".

</doc>
<doc id="69067" url="https://pl.wikipedia.org/wiki?curid=69067" title="Okaleczanie żeńskich narządów płciowych">
Okaleczanie żeńskich narządów płciowych

Okaleczanie żeńskich narządów płciowych (, FGM), potocznie "obrzezanie kobiet" lub "wyrzezanie" – rytualne nacinanie lub usuwanie niektórych lub wszystkich części zewnętrznych żeńskich narządów płciowych. Praktyka ta spotykana jest w Afryce, Azji i na Bliskim Wschodzie. UNICEF oszacował w 2016 roku, że 200 milionów kobiet żyjących obecnie w 30 krajach – 27 państw afrykańskich, Indonezji, irackiego Kurdystanu i Jemenu – poddało się tym zabiegom.
Zazwyczaj przeprowadzane są przez tradycyjnego obrzezacza przy użyciu ostrza. W połowie krajów, dla których dostępne są dane statystyczne, większość dziewczynek poddaje się obrzezaniu przed ukończeniem piątego roku życia. Procedury różnią się w zależności od kraju lub grupy etnicznej. Obejmują w szczególności usunięcie żołędzia łechtaczki (klitoridektomia) i warg sromowych mniejszych, ale także inne uszkodzenia żeńskich narządów płciowych z przyczyn niemedycznych. W skrajnych przypadkach okaleczanie żeńskich narządów płciowych polega na usunięciu łechtaczki, warg sromowych i skóry ze ścianek pochwy oraz zaszyciu, co najmniej częściowym, samego wejścia do pochwy. Pozostawiony niewielki otwór umożliwia jedynie wydostawanie się moczu i krwi menstruacyjnej. Ten zabieg, nazywany infibulacją, jest też określany według metodologii WHO jako FGM „trzeciego typu”.
Praktyka ta jest zakorzeniona w nierówności płci, próbach kontrolowania seksualności kobiet oraz ideach dotyczących czystości, skromności i piękna. Najczęściej inicjują ją i wykonują kobiety, które widzą w tym powód do dumy i obawiają się, że zaniechanie zabiegu u swoich córek i wnuczek narazi je na wykluczenie społeczne. Niekorzystne skutki zdrowotne zależą od rodzaju zabiegu; mogą to być nawracające infekcje, trudności w oddawaniu moczu i stolca, przewlekły ból, powstawanie cyst, niemożność zajścia w ciążę, komplikacje podczas porodu, śmiertelne wykrwawienia. Nie są znane żadne korzyści zdrowotne.
Według wspólnego oświadczenia UNFPA, UNICEF, Międzynarodowego Stowarzyszenia Położnych (ICM) oraz Międzynarodowej Federacji Ginekologów i Położników (FIGO), które apelowały o mobilizację działań przeciwko FGM skierowany do pracowników służby zdrowia na całym świecie: „wycinanie zewnętrznych kobiecych narządów płciowych (Female genital mutilation, FGM) jest pogwałceniem praw człowieka, wpływa na zdrowie i okalecza 3 miliony dziewcząt rocznie”. Procedury te są nielegalne w wielu krajach.
Terminologia.
Do lat 80. FGM było szeroko znane jako "obrzezanie kobiet", co sugerowało równoważność dotkliwości z obrzezaniem mężczyzn. Począwszy od 1929 r. Kenijska Rada Misyjna, na wzór Marion Scott Stevenson, Kościoła Misjonarzy w Szkocji, określała to mianem okaleczenia seksualnego kobiet. Odnoszenie się do tej praktyki jako okaleczania nasiliło się w latach 70.. W 1975 roku Rose Oldfield Hayes, amerykańska antropolog, użyła terminu "okaleczanie żeńskich narządów płciowych" w tytule artykułu opublikowanym w "American Ethnologist", a cztery lata później Fran Hosken, austriacko-amerykańska pisarka feministyczna nazwała to okaleczaniem w swoim wpływowym "The Hosken Report: Okaleczanie seksualne i narządów płciowych kobiet". Międzyafrykański Komitet ds. Tradycyjnych Praktyk Dotyczących Zdrowia Kobiet i Dzieci () zaczął nazywać je okaleczaniem żeńskich narządów płciowych w 1990 roku, a Światowa Organizacja Zdrowia (WHO) poszła ich śladem w 1991 roku. 
W krajach, w których „FGM” jest powszechne, wiele wariantów praktyki znajduje odzwierciedlenie w dziesiątkach terminów, często nawiązujących do oczyszczania. W języku Bambara, używanym głównie w Mali, jest ono znane jako "bolokoli" („mycie rąk”), a w języku Igbo we wschodniej Nigerii jako "isa aru" lub "iwu aru" („wziąć swoją kąpiel”).
Klasyfikacja.
Procedury te różnią się znacznie w zależności od pochodzenia etnicznego i indywidualnych praktykujących. Podczas badania przeprowadzonego w 1998 roku w Nigrze kobiety odpowiedziały ponad 50 różnymi terminami, kiedy zapytano je, co im zrobiono. Problemy z tłumaczeniem są spotęgowane przez dezorientację kobiet co do tego, jakiego rodzaju okaleczeń narządów płciowych doświadczyły, a nawet czy doświadczyły ich. 
Typy.
Typ I: częściowe lub całkowite usunięcie łechtaczki i/lub napletka łechtaczki. Podtyp Ia dotyczy usunięcia tylko napletka łechtaczki, jednak bardziej powszechny jest podtyp Ib, czyli usunięcie żołędzi i napletka łechtaczki.
Typ II: polega na całkowitym lub częściowym usunięciu warg sromowych wewnętrznych, z lub bez usunięcia żołędzi łechtaczki i warg zewnętrznych. Typ IIa polega na usunięciu warg sromowych wewnętrznych; Typ IIb, usunięciu łechtaczki i warg sromowych wewnętrznych; oraz Typ IIc, usunięciu łechtaczki, warg sromowych wewnętrznych i zewnętrznych.
Typ III: (infibulacja) polega na usunięciu zewnętrznych narządów płciowych i scaleniu ran. Pojedynczy otwór o średnicy 2-3 mm pozostaje na przepływ moczu i płynów menstruacyjnych.
Typ IV: inne krzywdzące procedury dla żeńskich narządów płciowych stosowane w celach pozamedycznych, w tym nakłuwanie, przekłuwanie, nacinanie, skrobanie i kauteryzacja. Obejmuje to wyszczypywanie łechtaczki (symboliczne obrzezanie), przypalanie lub naznaczanie narządów płciowych oraz wprowadzanie substancji do pochwy w celu jej zwężenia.
Występowanie.
Zwyczaj ten jest praktykowany ze względów religijnych lub estetycznych w Egipcie oraz wśród niektórych ludów afrykańskich, a także wśród irackich Kurdów i część ludności Jemenu. FGM to także niemający nic wspólnego z religią obyczaj występujący wśród wielu ludów Afryki, Ameryki Południowej, państw Azji Południowo-Wschodniej z regionu Jawy, Borneo, Nowej Gwinei i Australii oraz wysp Pacyfiku. Wiadomo, że występował jeszcze przed pojawieniem się islamu i chrześcijaństwa. Według Herodota ("Dzieje" 2,37) w Egipcie w czasach mu współczesnych: "członki wstydliwe obrzezują z powodów higienicznych" ("ἰδοῖα περιτάμνονται καθαρειότητος εἵνεκεν"), brak wyraźnej wzmianki o kobietach. W I wieku p.n.e. wspomniał o tym zwyczaju Strabon ("Geografia" 17,2,5): "Innym szczególnym zwyczajem Egipcjan" [...] "jest obrzezywanie chłopców oraz wycinanie" [łechtaczki] "u dziewcząt" ("παιδία καὶ τὸ περιτέμνειν καὶ τὰ θήλεα ἐκτέμνειν"). Według stanu wiedzy z 2013 „obrzezanie” kobiet odnotowano w 28 państwach afrykańskich oraz kilku w Azji na Bliskim Wschodzie. Rytualne usuwanie łechtaczek metodą zabiegów chirurgicznych jest stosowane głównie w Afryce Środkowej oraz do niedawna praktykowane legalnie w Egipcie (co rzekomo wiąże się z tradycją faraońską). Obecnie wykonywanie takiego zabiegu jest w Egipcie prawnie zakazane. Do niedawna sądzono, że obrzezanie kobiet nie występuje poza kontynentem afrykańskim, jednak najnowsze badania wykazały, że praktyka ta jest rozpowszechniona również w Kurdystanie i wśród ludności kurdyjskiej w ogóle (Irak, Turcja, Syria, Iran), a także w Jordanii, Arabii Saudyjskiej, Jemenie, Omanie, Katarze, Zjednoczonych Emiratach Arabskich i Bahrajnie oraz w Malezji, Pakistanie, Afganistanie, Brunei, na Malediwach, na Filipinach, w Indonezji i w muzułmańskich społecznościach w Indiach. 
Odsetek obrzezanych kobiet w zależności od kraju przedstawiono w sekcji Dane liczbowe. Dane zbierane przez UNICEF i publikowane w raportach (w tabeli przedstawiono wersję z lutego 2018) pochodzą z różnych lat, w zależności od państwa.
Wbrew popularnemu przekonaniu, jakoby była to praktyka charakterystyczna tylko dla muzułmanów, obrzezanie kobiet przeprowadzają również chrześcijanie oraz etiopska mniejszość judaistyczna (Felaszowie). W żadnej ze świętych ksiąg islamu, chrześcijaństwa i judaizmu nie ma wzmianki o tej praktyce. Według danych z 2013 w niektórych państwach (Nigeria, Tanzania, Niger) obrzezanie kobiet częściej występuje u grup chrześcijan.
Dane liczbowe.
Na świecie żyje co najmniej 200 mln „obrzezanych” kobiet. Poniższa tabela przedstawia dane zagregowane przez UNICEF dla kobiet w wieku 15–49 lat.
Znaczenie i pochodzenie.
W niektórych społecznościach obrzezanie stanowi okrutny element ceremonii rytualnej i jest uważany za wskaźnik przejścia młodych dziewcząt w wiek dorosły. Ogólne wierzenie dostrzega w obrzezaniu sposób na kontrolowanie seksualności kobiet, gdyż głównie gwarantuje ono dochowanie dziewictwa do ślubu, ma również chronić przed „niemoralnymi” zachowaniami. W przypadku dodatkowego zaszycia (infibulacji) ma, według przekonań osób praktykujących te zabiegi, zapewnić dziewczynie piękno wyrażone w gładkości jej okolic intymnych, jaką zyskuje po zabiegu. Obrzezanie ma również na celu pozbycie się łechtaczki jako zbędnej, „męskiej” części kobiety.
Obrzezanie kobiet w porównaniu do obrzezania mężczyzn w mniejszym stopniu wiąże się z czynnikami religijnymi.
Wiek dziewcząt w momencie obrzezania jest zmienny, mogą to być zarówno niemowlęta, jak i dzieci, nastolatki czy dorosłe osoby; przykładowo w Burkina Faso zwykle (dane z 2011) wiek obrzezanych dziewcząt wynosił od 1 do 9 lat.
Obrzezanie jest powszechnie praktykowane w Afryce. Na mniejszą skalę zabiegi są wykonywane również w Azji, Azji Mniejszej, na Półwyspie Arabskim, w Australii i w Ameryce Łacińskiej. Przypadki obrzezania coraz częściej można spotkać w krajach rozwiniętych, w środowiskach imigrantów żyjących w krajach bez tradycji obrzezania. W Stanach Zjednoczonych liczba dziewcząt, które przeszły obrzezanie w latach 1990–2012 zwiększyła się ponad trzykrotnie.
Krytyka i przeciwdziałanie.
W przeciwieństwie do obrzezania mężczyzn (które skutkuje pewnymi korzyściami, jak zmniejszenie ryzyka zakażenia wirusem HIV), obrzezanie kobiet jest uznawane przez wiele środowisk i organizacji za pogwałcenie praw człowieka. Skutkować może przewlekłym bólem, infekcją, zespołem stresu pourazowego, pozbawieniem przyjemności z praktyk seksualnych oraz dodatkowego ryzyka przy porodzie, jak intensywniejsze, niż normalne krwawienie po porodzie czy konieczność przeprowadzenia cesarskiego cięcia. Ryzyko wiąże się również z rozpoczęciem praktyk seksualnych ze względu na ryzyko rozszarpania zaszytej tkanki i infekcji oraz obrzęku limfatycznego pochwy. Organizacje zajmujące się prawami człowieka uważają praktykę obrzezania kobiet za niedozwolone formy modyfikacji fizycznej integralności osoby, tym bardziej, że są one często wykonywane na zbyt młodych i bezbronnych kobietach, które nie są w stanie wyrażać na nie świadomej zgody.
Obrzezanie kobiet jest nielegalne w większości krajów świata. Znanymi przeciwniczkami obrzezania kobiet są: aktywistka somalijskiego pochodzenia Ayaan Hirsi Ali, somalijska modelka i pisarka Waris Dirie oraz malijska wokalistka i modelka Inna Modja.
Deklaracja o eliminacji przemocy wobec kobiet (1993) potępia okaleczanie żeńskich narządów płciowych ("female genital mutilation") w art. 2a.
Konwencja o zapobieganiu i zwalczaniu przemocy wobec kobiet i przemocy domowej w art. 38 zobowiązuje strony do zakazu "wszelkiego okaleczania całości lub części warg sromowych większych, warg sromowych mniejszych lub łechtaczki", a także zachęcania lub zmuszania do poddania się takim zabiegom. 
Do wprowadzenia i przestrzegania stosownych zakazów wzywają Komitet ds. Likwidacji Dyskryminacji Kobiet i Komitet Praw Człowieka. 
Kodeks karny (1997) w art. 156 za spowodowanie trwałego okaleczenia grozi pozbawieniem wolności od 3 do 15 lat, a jeśli wynikiem okaleczenia była śmierć – kara od lat 5 do 15 lat, lub 25 lat pozbawienia wolności albo dożywotnie pozbawienie wolności. W 2017 roku Czesław Kłak w Przeglądzie Więziennictwa Polskiego zaprezentował projekt nowelizacji polskiego kodeksu karnego rozszerzający zakres penalizacji o „okaleczenie żeńskich narządów płciowych”, które definiuje jako „doprowadzenie przemocą, groźbą bezprawną lub podstępem do poddania się czynnościom okaleczającym żeńskie narządy płciowe oraz handel ludźmi w celu przeprowadzenia czynności okaleczających żeńskie narządy płciowe”.
Historia.
Klitoridektomia wykonywana była przy próbach zmiany orientacji seksualnej lesbijek. Do lat 40. XX wieku próbowano również klitoridektomią leczyć padaczkę, szaleństwo, masturbację i histerię.

</doc>
<doc id="69070" url="https://pl.wikipedia.org/wiki?curid=69070" title="Sinclair BASIC">
Sinclair BASIC

Sinclair BASIC – odmiana języka programowania BASIC firmy Sinclair. Sinclair BASIC został napisany dla mikrokomputerów typu ZX-80, ZX-81 oraz ZX Spectrum. Jak na komputery 8-bitowe miał bardzo dużo możliwości.
Nietypową, charakterystyczną dla niego cechą było wpisywanie słów kluczowych nie po jednej literze, lecz za pomocą specyficznych skrótów klawiaturowych. Przykładowo chcąc wpisać słowo kluczowe VAL$ wciskało się jednocześnie CAPS SHIFT i SYMBOL SHIFT, aby przejść w tryb Extended (modele od ZX Spectrum+ posiadały wydzielony klawisz EXTENDED MODE), a następnie równocześnie SYMBOL SHIFT i J. Na klawiaturze słowa kluczowe były zaznaczone wokół przypisanych do nich klawiszy. Każde słowo kluczowe Sinclair BASIC-a miało własny kod w zakresie 128-255 i było zapamiętywane jako jeden bajt. Kody te można było mieszać w tekstach ze zwykłymi znakami ASCII.

</doc>
<doc id="69071" url="https://pl.wikipedia.org/wiki?curid=69071" title="Wyspy Turks i Caicos">
Wyspy Turks i Caicos



</doc>
<doc id="69079" url="https://pl.wikipedia.org/wiki?curid=69079" title="Gyöngyös">
Gyöngyös

Gyöngyös – miasto węgierskie (32,64 tys. mieszkańców w I 2011 r.) położone u stóp góry Sárhegy, na zachód od gór Mátra. Położone jest w sąsiedztwie autostrady M3, między Egerem a stolicą Węgier, 80 km na północny wschód od Budapesztu. Gyöngyös jest centrum położonego na wulkanicznych glebach regionu winiarskiego Mátraalja (Podnóże Mátry) oraz bramą do gór Mátra. Miasto prowadzi wymianę partnerską z powiatem kolskim.
Historia.
Osadnictwo od czasów prehistorycznych. Tereny zamieszkane w średniowieczu przez Hunów i Awarów. Prawa miejskie od roku 1334.
Nazwa Gyöngyös pojawia się po raz pierwszy w roku 1261 w dokumencie fundacyjnym króla Świętego Władysława.
Prawa miejskie otrzymał Gyöngyös już w 1334 roku od króla Karola Roberta Andegaweńskiego. W XV wieku osiedlili się tu franciszkanie. 
W XVI i XVII wieku miasto zubożało, ponieważ jako miejscowość graniczna Gyöngyös zmuszony był płacić podwójne podatki – Habsburgom i Turkom. 
Kolejny rozwój miasta przypada na czas Monarchii Austro-Węgierskiej. 
W maju 1917 roku olbrzymi pożar zniszczył ok. 550 budynków miasta.  
Znaczenie i dobrobyt zawdzięczało miasto uprawie winorośli, produkcji wina oraz rozwojowi handlu winem. 
Historia uprawy winorośli w tym regionie sięga XI wieku. W przeciągu wieków zmieniały się uprawiane tu szczepy. Pod koniec XIX w., po epidemii filoksery, która zniszczyła prawie wszystkie winnice, zaczęto uprawiać szlachetne odmiany białych szczepów, jak np. riesling, olaszrizling i hárslevelű.
Zabytki.
Kościół św. Bartłomieja – kościół pierwotnie gotycki, przebudowany w XVIII wieku. Dziś kościół nosi charakterystyczne cechy baroku i stylu gotyckiego (barokowa fasada o dwóch wieżach i gotycki portal, przypory).
Kościół Franciszkanów (wzniesiony w 1370 r.) i klasztor (1. połowa XVIII w.), w którym mieści się jedyna działająca na Węgrzech nieprzerwanie od czasów średniowiecza Biblioteka Franciszkańska.
Dom Świętej Korony ("Szent Korona Háza") – podczas wojen napoleońskich dwukrotnie ukryto w tym budynku węgierskie insygnia koronne. Obecnie mieści się tu drugi co do wielkości w kraju (po Esztergomie) skarbiec liturgiczny. 
Pałac Orczych – w pałacu mieści się prezentujące przyrodę gór Mátra i historię miasta Mátra Múzeum.
Kolej wąskotorowa – do Lajosházy (12 km) i do Mátrafüred (6 km).
Farkasmály borpincék – szereg piwniczek. 

</doc>
<doc id="69082" url="https://pl.wikipedia.org/wiki?curid=69082" title="Vác">
Vác

Vác (, ) – miasto (34,5 tys. mieszkańców w styczniu 2011 r.) położone nad Dunajem na północy Węgier.
Historia.
W XI w. została powołana diecezja vácska, jedna z najstarszych diecezji katolickich na Węgrzech. W 1241 miasto zostało zniszczone przez Mongołów podczas .
Podczas powstania węgierskiego 10 kwietnia 1849 Węgrzy wspomagani przez Polaków odnieśli zwycięstwo nad Austriakami w .
Gospodarka.
W mieście rozwinął się przemysł cementowy, chemiczny oraz skórzany.
Sport.
W mieście ma siedzibę klub piłkarski Vác FC 1899, mistrz Węgier sezonu 1993/1994. Domowe mecze rozgrywa na Stadionie Ligeti.

</doc>
<doc id="69083" url="https://pl.wikipedia.org/wiki?curid=69083" title="Gyongyos">
Gyongyos



</doc>
<doc id="69084" url="https://pl.wikipedia.org/wiki?curid=69084" title="Vac">
Vac

Węgry:
Inne:
Zobacz też:

</doc>
<doc id="69088" url="https://pl.wikipedia.org/wiki?curid=69088" title="Sól Bertholleta">
Sól Bertholleta



</doc>
<doc id="69090" url="https://pl.wikipedia.org/wiki?curid=69090" title="Święty Stefan (król Węgier)">
Święty Stefan (król Węgier)



</doc>
<doc id="69091" url="https://pl.wikipedia.org/wiki?curid=69091" title="Ostrzyhom">
Ostrzyhom

Ostrzyhom (węg. Esztergom, czyt.: "Estergom", niem. "Gran", słow. "Ostrihom", tur. "Estergon", łac. "Strigonium") – miasto na Węgrzech, w komitacie Komárom-Esztergom. Leży nad Dunajem. W 2011 roku liczyło 30,86 tys. mieszkańców.
Etymologia.
Nazwa miasta ma rodowód słowiański. Ostrzyhom pochodzi od „strzec” (bronić) i „dom”, czyli oznacza posterunek wojskowy.
Historia.
Jedno z najstarszych miast na Węgrzech; zostało założone w roku 960 przez księcia Gejzę, który w miejscu dawnej rzymskiej strażnicy granicznej Strigonium ustanowił pierwszą stolicę Węgier. Miały tu miejsce chrzest i koronacja św. Stefana, a także narodziny św. Kingi i jej siostry bł. Jolanty. Ostrzyhom jest stolicą arcybiskupią prymasów Węgier. Nazywany jest także „węgierskim Watykanem”. Po drugiej stronie Dunaju znajduje się słowackie miasto Štúrovo (Párkány).
Przemysł.
W Ostrzyhomiu mieści się fabryka samochodów japońskiego koncernu Suzuki. Zakłady zatrudniają około 3,2 tys. osób i są jednym z największych pracodawców na Węgrzech. Uwzględniając dostawców Suzuki daje na Węgrzech pracę ponad 30 tys. ludzi. Fabryka produkuje następujące modele marki Suzuki: Splash, Swift, SX4.

</doc>
<doc id="69093" url="https://pl.wikipedia.org/wiki?curid=69093" title="Fibonacci">
Fibonacci

Fibonacci (Leonardo z Pizy; ur. ok. 1175 w Pizie – zm. 1250) – włoski matematyk, znany jako Leonardo Fibonacci, Filius Bonacci (syn Bonacciego), Leonardo Pisano (z Pizy).
Życiorys.
Jego ojciec, Guglielmo z rodziny Bonacci, zajmował stanowisko dyplomatyczne w Afryce północnej i Fibonacci tam właśnie się kształcił. Pierwsze lekcje matematyki pobierał od arabskiego nauczyciela w mieście Boużia (dziś algierska Bidżaja). Dużo podróżował najpierw razem z ojcem, później samodzielnie, odwiedzając i kształcąc się w takich miejscach jak Egipt, Syria, Prowansja, Grecja i Sycylia. W czasie swych podróży po Europie i po krajach Wschodu miał okazję poznać osiągnięcia matematyków arabskich i hinduskich, między innymi dziesiętny system liczbowy.
Około 1200 roku Fibonacci zakończył podróże i powrócił do Pizy.
Dzieła.
Napisał szereg rozpraw matematycznych, z których wiele zaginęło. Wśród prac, których kopie zachowały się do czasów współczesnych znajdują się:
Problemy i zadania.
Prace Fibonacciego zawierają szereg matematycznych problemów:

</doc>
<doc id="69094" url="https://pl.wikipedia.org/wiki?curid=69094" title="Leonardo z Pizy">
Leonardo z Pizy



</doc>
<doc id="69095" url="https://pl.wikipedia.org/wiki?curid=69095" title="Michał Heller">
Michał Heller

Michał Kazimierz Heller (ur. 12 marca 1936 w Tarnowie) – polski duchowny katolicki i uczony: fizyk teoretyczny, filozof, teolog oraz historyk tych dyscyplin; kapłan w stopniu prezbitera, profesor zwyczajny nauk filozoficznych i popularyzator nauki. Laureat Nagrody Templetona (2008), jako pierwszy Polak i do tej pory (2022) jedyny tej narodowości; kawaler Orderu Orła Białego. Wieloletni wykładowca UPJP2 w Krakowie, pomysłodawca, fundator i pierwszy dyrektor Centrum Kopernika Badań Interdyscyplinarnych, związanego z tą uczelnią i z Uniwersytetem Jagiellońskim, członek Papieskiej Akademii Nauk, Polskiej Akademii Umiejętności oraz działającej w jej ramach Komisji Filozofii Nauk.
Heller to autor publikacji badawczych w czterech głównych dziedzinach:
Wszystkie te dziedziny – fizykę z astronomią, filozofię, teologię i ich dzieje – zaczął popularyzować w latach 60., tworząc łącznie dziesiątki książek, setki artykułów i publicznych wystąpień. Oprócz Nagrody Templetona i Orderu Orła Białego otrzymał ponad 30 innych wyróżnień polskich i zagranicznych, m.in. za upowszechnianie wiedzy. Opublikował też kilka dzieł homiletycznych – tomików swoich kazań.
Życiorys.
Dzieciństwo i młodość.
Rodzicami Michała Hellera byli Kazimierz i Zofia. Posiadający polsko-austriackie korzenie, Kazimierz Heller pracował jako inżynier w Zjednoczonych Fabrykach Związków Azotowych w Mościcach k. Tarnowa. Z zawodu nauczycielka, matka Zofia była Polką urodzoną na Ukrainie, gdzie jej szlachecka rodzina posiadała ziemię. Po rewolucji październikowej w 1917 osiadła w Polsce, gdzie poznała swojego przyszłego męża. Oprócz Michała, małżeństwo Hellerów miało cztery córki oraz drugiego syna, który zmarł w pierwszym roku życia.
Polski uczony zaznacza, że wiele zawdzięcza ojcu. Mimo inżynierskiego zawodu był on też humanistą, artystą malarzem, poliglotą oraz intelektualistą katolickim. To stanowiło dla syna wzór wszechstronności i interdyscyplinarności. Kazimierz Heller miał w czasach międzywojennych kontakt z myślą neopozytywistyczną propagowaną przez Koło Wiedeńskie, z którym się jednak nie zgadzał. Podobny krytycyzm do tego nurtu widać u Michała Hellera. Ojciec mówił młodemu Michałowi o potrzebie duszpasterzy dla inteligencji.
Po wybuchu II wojny światowej rodzina Hellerów uciekła do Lwowa. W 1940 roku została stamtąd wysiedlona przez radzieckie władze na wschodnią Syberię. Wywieziono ich do Jakucji, w okolice Ałdanu, do obozu pracy przy wyrębie tajgi. Zostali potem uwolnieni, ale w latach 1941–1942 cierpieli głód. W 1944 zostali przesiedleni na południe Rosji, niedaleko Wołgi – do Urbachu w okolicach Saratowa. Heller poznał tam język rosyjski, w którym pozostał biegły przez całe życie. Siostra Michała, Maria Mierzyńska z d. Heller, opisała zesłanie ich rodziny w książce "Nie pytajcie dlaczego".
Po powrocie do Polski (1946) podjął naukę w IV Liceum Ogólnokształcącym w Tarnowie. W 1953 roku zdał tam maturę.
Kariera naukowa.
Michał Heller ukończył Wyższe Seminarium Duchowne w Tarnowie. Święcenia kapłańskie przyjął 26 kwietnia 1959 z rąk bpa Karola Pękali, a następnie został wikariuszem w Ropczycach. Pracę magisterską, obronioną już po święceniach, napisał pod kierunkiem Stanisława Łacha; traktowała ona o egzegezie Księgi Rodzaju. W 1960 podjął dalsze studia na Wydziale Filozofii Katolickiego Uniwersytetu Lubelskiego. Obronił tam magisterium z filozoficznych interpretacji szczególnej teorii względności Einsteina. W 1966 roku obronił doktorat z kosmologii relatywistycznej promowany przez Stanisława Mazierskiego. Został wtedy wykładowcą logiki i filozofii nauki w macierzystym seminarium, a jednocześnie wolnym słuchaczem Wydziału Fizyki UJ. W 1969 roku uzyskał habilitację na podstawie
rozprawy "Zasada Macha w kosmologii relatywistycznej". Od roku 1967 popularyzował też fizykę i astronomię w „Tygodniku Powszechnym”, a z jego artykułów powstała w 1970 pierwsza książka ("Wobec Wszechświata").
Na początku lat 70. był jednym z założycieli Krakowskiej Grupy Kosmologicznej. Stworzyła m.in. czasopismo naukowe „Acta Cosmologica”, wydawane przez Obserwatorium Astronomiczne UJ od 1973, wyłącznie po angielsku. W 1972 został też docentem na Papieskim Wydziale Teologicznym (potem PAT). W 1976 po raz pierwszy wyjechał na Katolicki Uniwersytet w Louvain-la-Neuve (Belgia) jako "visiting professor" – dzięki stypendium zdobytemu przez Karola Wojtyłę.
W 1980 przebywał na stypendium na Catholic University of America w Waszyngtonie (USA). Od 1981 jest pracownikiem Watykańskiego Obserwatorium Astronomicznego w Castel Gandolfo i uczestniczył w organizowanych tam seminariach interdyscyplinarnych. W 1982 po raz drugi wyjechał na stypendium naukowe do Louvain-la-Neuve. W roku 1985 został profesorem nadzwyczajnym Wydziału Filozoficznego Papieskiej Akademii Teologicznej (obecnie UPJPII). Wraz z Józefem Życińskim założył tam Ośrodek Badań Interdyscyplinarnych i został jego dyrektorem. Przebywał na stypendiach naukowych w Oxfordzie, Cambridge i Leicester (Anglia) i w Bochum (Niemcy).
W 1990 został profesorem zwyczajnym PAT, a w 1994 prałatem honorowym Ojca Świętego.
W 2000 został pierwszym dziekanem Wydziału Teologicznego w Tarnowie. W 2008 roku jako pierwszy Polak został laureatem Nagrody Templetona, przyznawanej za pokonywanie barier między nauką a religią. Jednym z powodów przyznania miał być m.in. wzorowo przygotowany wniosek. Uroczystość wręczenia przez księcia Filipa odbyła się w Londynie 7 maja, dwa miesiące po ogłoszeniu. Dzięki nagrodzie został fundatorem i dyrektorem Centrum Kopernika Badań Interdyscyplinarnych (UPJP2-UJ), pod którego auspicjami działa też Copernicus Center Press.
W latach 1982–2007 kierował 21 przewodami doktorskimi, głównie z kosmologii i z filozofii nauki. Jego doktorantami byli m.in. Marek Biesiada (1991), Michał Kokowski (1997) i Tadeusz Pabjan (2007). Jego uczniami, współpracownikami i kontynuatorami są też m.in. Wojciech Grygiel i Bartosz Brożek.
Życie prywatne.
Michał Heller interesuje się lotnictwem oraz komputerowymi symulatorami lotów. Wakacje chętnie spędza na wędrówkach górskich. Lubi czytać kryminały. Pomimo zajmowania się naukami ścisłymi, unika gier umysłowych jak szachy i brydż.
Po otrzymaniu Nagrody Templetona w 2008 przyszła męcząca fala wywiadów, wykładów i spotkań. Michał Heller doznał wtedy zawału serca.
Badania naukowe.
Kosmologia klasyczna.
Początkowo Michał Heller pracował nad klasyczną kosmologią relatywistyczną. Jego doktorat na KUL (1966) traktował o "Koncepcji seryjnych modeli Wszechświata i jej filozoficznych implikacjach". Był recenzowany przez prof. Andrzeja Trautmana. Opisywał efekty podobne do kosmicznej inflacji. Habilitacja (1969) dotyczyła zasady Macha w kosmologii, a konkretniej niemożności jej spełnienia przez ogólną teorię względności Einsteina. Recenzował ją Jerzy Rayski i była podstawą dwóch publikacji.
W 1972 razem z Leszkiem Suszyckim i Zbigniewem Klimkiem opublikował pracę "Imperfect fluid Friedmannian cosmology" ("Kosmologia Friedmana z płynem niedoskonałym") na łamach pisma „Astrophysics and Space Science”. W tych i innych pracach uczeni badali m.in. wpływ efektów lepkości na pojawianie się osobliwości kosmologicznych.
W 1987 Heller zastosował do problemu osobliwości teorię przestrzeni różniczkowych opracowaną przez Romana Sikorskiego. Następnie pracował z Wiesławem Sasinem nad wykorzystaniem ogólniejszych przestrzeni strukturalnych M. A. Mostowa oraz algebr Einsteina. Wreszcie w 1995, za namową Trautmana, skorzystał z geometrii nieprzemiennej Alaina Connes’a. Ta ostatnia rozwiązuje problem osobliwości w oryginalny sposób. Nie eliminuje ich, ale usuwa wyraźne rozróżnienie między punktami osobliwymi a nieosobliwymi. Rozwiązuje też problem w modelu Friedmana – zwijanie się osobliwości początkowej i końcowej do jednego punktu.
Heller jest też autorem specjalistycznych monografii – "Teoretyczne podstawy kosmologii" (1988, PWN) i "Osobliwy Wszechświat" (1991, PWN).
Kosmologia kwantowa.
W 1997 razem z Wiesławem Sasinem i Dominique’em Lambertem opublikował pracę "Groupoid approach to noncommutative quantization of gravity" ("Grupoidowe podejście do nieprzemiennego kwantowania grawitacji"). Z Wiesławem Sasinem, a także z Leszkiem Pysiakiem i Zdzisławem Odrzygóździem w latach 2005–2006 opublikowali model nieprzemiennego wszechświata, który też opiera się na geometrii nieprzemiennej. Eliminuje on lokalne pojęcia takie jak "położenie", "zdarzenie" czy nawet indywidualna "tożsamość" ciał takich jak cząstki. Wyjaśnia paradoks EPR. W tym modelu splątanie kwantowe jest reliktem nieprzemiennej i nielokalnej ery Plancka. Geometria nieprzemienna rozwiązuje problem horyzontu bez kosmicznej inflacji, chociaż nie wyklucza tej ostatniej. Wyjaśnia też kwantowy postulat pomiaru Borna. Zdaniem Hellera model nieprzemienny spełnia zasadę Macha w najsilniejszym sensie. Wyłanianie się materii z geometrii to też realizacja programu geometrodynamiki Johna Wheelera.
Jednak nie wiadomo, czy ta albo jakakolwiek teoria kwantowej grawitacji usunie problem osobliwości. W geometrii nieprzemiennej nie opracowano też nieprzemiennego modelu kwantowego stworzenia z nicości analogicznego do modelu Hartle’a-Hawkinga. To podejście nowatorskie i alternatywne do teorii superstrun, pętlowej grawitacji kwantowej, prac Stephena Hawkinga czy Rogera Penrose’a. Heller określał etap rozwoju tego modelu jako bardzo wstępny, a sam model jako mało popularny. Wyraził jednak nadzieję, że ten program zdobędzie uznanie. Stwierdził możliwość konwergencji (zbieżności) różnych dróg do kwantowej grawitacji. W szczególności zwrócił uwagę, że niektórzy badacze superstrun zaczęli korzystać z geometrii nieprzemiennej.
Historia i popularyzacja kosmologii.
Heller badał też historię kosmologii w XX w. Pracował m.in. na Katolickim Uniwersytecie w Louvain, gdzie urzędował wcześniej wybitny kosmolog Georges Lemaître. Kilka lat po jego śmierci Heller uczestniczył w podsumowaniu jego prac i stworzeniu archiwum razem z Odonem Godartem. Dorobek naukowy Lemaître’a Heller opracował w osobnej książce "Kosmologia Lemaître’a" (1985).
Michał Heller popularyzował w licznych dziełach oraz wystąpieniach odkrycia i hipotezy współczesnej kosmologii. Poruszał zarówno zagadnienia teoretyczne, nad którymi sam pracuje, jak i napływające wciąż dane obserwacyjne. Zwraca uwagę na historyczny rozwój kosmologii, upadek teorii stanu stacjonarnego i ostateczne potwierdzenie Wielkiego Wybuchu przez obserwacje astronomiczne. Pisze też o społeczno-kulturowych aspektach kosmologii. Uważa ją za jedno z największych osiągnięć XX wieku.
Początkowo kosmologia była przedmiotem zainteresowania filozofii przyrody lub kwestią wiary. Wraz z wyodrębnieniem fizyki z filozofii w XVII w. spekulacje kosmologiczne nabrały charakteru bardziej naukowego, ale prowadziły głównie do paradoksów (jak Olbersa i Seeligera). Jeszcze na początku XX w. kosmologia stanowiła obszar graniczny nauki traktowany z nieufnością czy wręcz tabu. Przykładowo od lat 30. do lat 60. w ZSRR kosmologia była nauką zakazaną, bo uważano badanie Kosmosu za zadanie wyłącznie marksizmu. Jeszcze w czasie doktoratu na początku lat 60. Hellerowi odradzano zajmowanie się kosmologią jako dziedziną spekulatywną i bez przyszłości. Dopiero odkrycie kwazarów i mikrofalowego promieniowania tła wprowadziło kosmologię do głównego nurtu fizyki. Wcześniej była to dziedzina na tyle niszowa, że większość prac na ten temat mógł przestudiować i podsumować jeden człowiek – co Heller zrobił w "Ewolucji kosmosu i kosmologii". Potem jednak eksplozja tej dyscypliny uczyniła to niemożliwym. Rozwój wiedzy o Wszechświecie sprawia też, że znaczenie słowa "Kosmos" rozszerzało się.
Filozoficzne, a nawet teologiczne opinie uczonych odgrywały dużą rolę w formułowaniu teorii i w interpretacji danych. Przykładowo wielu kosmologów preferowało zamknięte modele Wszechświata. Decydowała o tym nie tylko matematyczna prostota tych modeli. Einsteina motywowała filozofia Spinozy i zasada Macha. Lemaître wierzył, że Opatrzność stawia przed ludźmi Wszechświat możliwy do zrozumienia. Wreszcie Lee Smolin odwoływał się do pozytywizmu – pojęcie Wszechświata nieskończonego, a więc niepoznawalnego, ma być pozbawione empirycznego sensu.
Poglądy filozoficzne.
Michał Heller nie stworzył ani nie poparł żadnego całościowego systemu filozoficznego. Stwierdził, że przez rozrost ludzkiej wiedzy budowanie systemów jest skazane na porażkę; sprzeciwia się też fundacjonizmowi. W czasach studiów w tarnowskim seminarium przychylał się do tomizmu, ale potem na studiach doktoranckich na KUL rozczarował się nim w świetle wiedzy naukowej. Początkowo Heller uważał, że tomizm wymaga reformy, ale później uznał to za przedsięwzięcie karkołomne, tak że nie protestował przeciwko nazywaniu go „chrześcijańskim pozytywistą”. Do systemowego tomizmu nigdy nie wrócił, choć po latach docenił jego rolę w historii ludzkiej myśli.
Zamiast tego Heller zaproponował uprawianie filozofii w kontekście nauki i skupionej na konkretnych kwestiach. Samemu zabrał głos m.in. w historii filozofii, podkreślając jej związki np. z dziejami fizyki. Pisał też o realizmie poznania matematycznego i fizycznego oraz roli filozofii w powstawaniu nowych koncepcji naukowych, idąc w przeciwnym kierunku niż neopozytywizm. W późniejszych latach przeanalizował też interdyscyplinarne pojęcie przypadku – m.in. w matematyce, fizyce i biologii. Odwołał się tak do sporów wokół interpretacji ewolucji biologicznej i kosmicznej oraz celowości i sensu we Wszechświecie.
Heller uznał zbliżenie nauk ścisłych, filozofii i teologii za swoje największe osiągnięcie, ważniejsze od wyników w kosmologii.
Relacje filozofii i nauki.
Zdaniem Hellera filozofia i nauka od zawsze się przeplatały, współpracowały i ich silne rozgraniczanie lub ignorowanie jednej dyscypliny przez drugą ma złe skutki dla obydwu. Filozofia grecka odrzuciła mitologię, zostawiając miejsce dla wyjaśnień naukowych, oraz wytworzyła metody racjonalnej argumentacji. Zadała też podstawowe pytania: o "arché", naturę ruchu czy budowę Wszechświata. Chociaż jej odpowiedzi na te pytania były chybione, to otworzyła nowy obszar badawczy i stworzyła specjalistyczne pojęcia: pierwiastka, materii, masy, przyczyny oraz "ananke" jako zalążek pojęcia logicznej konieczności czy prawa fizyki. Arystoteles miał też wkład do matematyki, budując logikę oraz rozróżniając dwa rodzaje nieskończoności: potencjalną i aktualną. W dłuższej perspektywie czasu prace Platona i Arystotelesa w pewnym stopniu opóźniły rozwój nauki. Były mniej skuteczną formą zdobywania wiedzy niż matematyczno-doświadczalna metoda znana już Archimedesowi, jednak to na ich gruncie potem powstała nauka nowożytna. Ta ostatnia była w dużym stopniu wskrzeszeniem metody Archimedesa.
Nauka uformowana w XVII w., głównie przez Galileusza i Newtona, była otwarta na różne filozoficzne interpretacje, a jej rozwój zależał od tych interpretacji. Przykład stanowi spór Newtona z Leibnizem o naturę przestrzeni i czasu, problem strzałki czasu albo późniejsze spory wokół związków szczególnej teorii względności z kantyzmem i operacjonizmem. Nauka wpłynęła też na filozofię i cały klimat intelektualny epoki, tworząc mechanicyzm, czyli materializm połączony z redukcjonizmem i determinizmem. W czasach nowożytnych nie tylko nauka wpływała na filozofię, ale wpływ odbywał się także w przeciwnym kierunku. Heller podkreśla, tak jak wielu historyków nauki, że filozofia Ernsta Macha (tzw. empiriokrytycyzm) opóźniła zaakceptowanie atomizmu. Z drugiej strony doprowadziła do sformułowania zasady Macha, która zainspirowała Einsteina do stworzenia ogólnej teorii względności, mimo że intelektualne drogi tych uczonych szybko się rozeszły. W dalszym ciągu Einstein uznawał jednak zasadę Macha i odwoływał się do niej w pierwszych pracach kosmologicznych. Jej fizyczny status wciąż jest problemem otwartym.
W XX w. mechanicyzm ostatecznie upadł. Przesądziła o tym zarówno filozoficzna krytyka – ze strony empiriokrytycyzmu – oraz kolejne odkrycia naukowe, zwłaszcza teoria względności i mechanika kwantowa. Miejsce mechanicyzmu zajęła nowa koncepcja – pozytywizm logiczny, który bardzo wąsko rozumiał zadanie filozofii. W zniekształconej i nieuświadomionej formie trafił do mentalności wielu naukowców, odcinających się stanowczo od filozofii i lekceważących ją. W II połowie XX w. także pozytywizm upadł zarówno z filozoficznych, jak i naukowych powodów. Obecnie obserwuje się ponowne zbliżenie filozofii oraz nauk ścisłych (por. sekcja Propozycja dialogu). Heller widzi w tym jednak pewne zagrożenie: naukowcy – zamiast ignorować pytania filozoficzne – zaczęli podejmować je, ale powierzchownie, bez przygotowania i w nieprofesjonalny sposób (por. sekcja Wiara odpowiedzią na wielkie pytania).
Próby oddzielania nauki i filozofii Heller ocenia negatywnie. Częściowo takim programem były postulaty koła wiedeńskiego, które odrzucały metafizykę czy aksjologię, jednak twórczo rozwijały epistemologię i filozofię nauki. Nauki ścisłe bez solidnej interpretacji bywają jałowe i nie rozumieją dobrze własnych źródeł ani metod. Również uprawianie filozofii w izolacji od nauk ścisłych może prowadzić do nonsensów. Przykładem jest tzw. "romantyczna filozofia przyrody" – jeden z nurtów idealizmu niemieckiego w XIX w. Bardziej współczesnym przykładem filozofii nienaukowej jest dla Hellera postmodernizm, kwestionujący racjonalność, wiarygodność nauki i siejący zamęt intelektualny. Próby stosowania irracjonalistycznej filozofii, np. Paula Feyerabenda, do godzenia nauki z wiarą Heller ocenia negatywnie, zgadzając się z Benedyktem XVI. Dla Hellera przykładem filozofii nienaukowej są także pewne nurty scholastyki jak neotomizm. Współcześnie jest nim też chrześcijański egzystencjalizm w ramach tzw. filozofii kontynentalnej. Przedstawiciele tych nurtów często nie potrafią odpowiedzieć na pytania ani zarzuty ze strony współczesnej nauki czy filozofii analitycznej, w skrajnych wypadkach nawet kwestionując jej odkrycia.
Filozofia w nauce.
Michał Heller popiera styl uprawiania filozofii, który nazywa "filozofią w nauce". Nie jest ona filozofią nauki, lecz raczej współczesnym odpowiednikiem filozofii przyrody, dyscypliny filozoficznej rozwijanej od starożytności. Program ten realizuje Heller już od swojej pracy magisterskiej, poświęconej interpretacji szczególnej teorii względności. Filozof publikuje też prace o problemach interpretacyjnych kosmologii. Wypromował wiele doktoratów i habilitacji, zajmujących się nowoczesnymi dziedzinami jak filozofia czasu w szczególnej i ogólnej teorii względności czy filozofia mechaniki kwantowej. Filozofią w nauce zajmuje się też założony przez Hellera Ośrodek Badań Interdyscyplinarnych, pismo „Zagadnienia Filozoficzne w Nauce”, Centrum Kopernika i jego portal „Filozofia w Nauce”. Heller przyznaje, że OBI oraz pismo ZFN wzięły swój początek z "Konwersatoriów Interdyscyplinarnych". Były to publiczne dyskusje w latach 80., organizowane przy współpracy z archidiecezją krakowską, mające swoje źródło w nieformalnych spotkaniach biskupa Karola Wojtyły z fizykami.
Heller uważa, że – mimo upadku neopozytywizmu, rozwinięcia filozofii nauki oraz zbliżenia się części uczonych do tej dziedziny – wciąż wielu naukowców ma nikłe pojęcie o filozofii i odwrotnie. Wielu filozofów, zwłaszcza w tradycji kontynentalnej, niewiele wie o naukach ścisłych, co prowadzi do nieporozumień i napięć. Stąd pilna potrzeba edukacji filozoficznej wśród szerokiego grona naukowców. Pierwszym krokiem tego typu ma być uruchomienie studiów "Filozofia w nauce". Oprócz tego Heller jest autorem specjalnych podręczników "Zagadnienia filozoficzne współczesnej nauki" i "Elementy filozofii przyrody" (wraz z T. Pabjanem). Są one kierowane do studentów filozofii, teologii i pokrewnych kierunków, aby przybliżyć im obraz współczesnej nauki, a także do ludzi fizyki i innych dziedzin ścisłych, aby przybliżyć im zagadnienia filozoficzne tych dyscyplin.
Epistemologia i filozofia nauki.
W metodologii nauki Heller proponuje użycie izomorfizmu jako stosowalności formalizmu matematycznego do opisu świata.
Matematyka jest eidetyczna, ponieważ operuje bytami, których istota jest do uchwycenia sama w sobie i może nadawać się do opisu w naukach społecznych i przyrodniczych.
Zdaniem Michała Hellera: „fundamentalna hipoteza, przyjmowana milcząco w samej metodzie współczesnych zmatematyzowanych nauk empirycznych głosi, że w materialnym świecie nie ma niczego, czego nie dałoby się opisać matematycznie. Na mocy tej hipotezy istotowość matematyki przenosi się na świat materialny. Nauki empiryczne są zatem również naukami eidetycznymi.”
Konsekwencje tezy Hellera brzmią następująco:
Aby przedrzeć się przez opis i interpretacje rzeczywistości dostępne w naukach do samej istoty rzeczy (inaczej "eidos"), Heller proponuje:
Heller podkreśla, że nowożytna i współczesna metoda naukowa opiera się na przyjmowanych zazwyczaj milcząco „hipotezach roboczych”: częściowej poznawalności świata i metodologicznym naturalizmie. Oprócz tego uczeni bardzo często przyjmują dodatkowe założenia, które jednak nie są warunkami koniecznymi uprawiania nauki, jak istnienie zewnętrznego świata, jego uporządkowanie (zwłaszcza matematyczne) i realizm poznania naukowego.
Heller proponuje nieliniowy model rozwoju nauki. Jego zdaniem w pewnych okresach rozwój nauki jest przewidywalny i decydują o nim czysto racjonalne czynniki, jednak w innych – staje się nieprzewidywalny, przeważają czynniki zewnętrzne. Po długim czasie okazuje się jednak, że kierunek ewolucji w tych newralgicznych etapach nie jest przypadkowy, lecz wynika z pewnej logiki głęboko ukrytej w fundamentalnych pojęciach, poznawalnych dopiero później.
Jako przykład podaje ewolucję poglądów na ruch i czasoprzestrzeń. Przejście od fizyki Arystotelesa do tej Newtona, aż wreszcie Einsteina odbywało się przy udziale czynników historyczno-społecznych (por. sekcja „Relacje filozofii i nauki”). Jednak ich koncepcje czasoprzestrzeni można sformułować we współczesnym matematycznym języku wiązek włóknistych – z tej perspektywy widać przechodzenie do coraz prostszych i ogólniejszych wiązek, które być może było nieuniknione, wynikające ze struktury fundamentalnej Wszechświata (por. sekcja „Filozofia matematyki i matematyczność świata”).
Heller używa analogii do układów chaotycznych – w pewnych etapach ewolucji następują bifurkacje, czyli zwroty w kierunku stanów zwanych atraktorami. Jest to model pośredni między realistycznymi, internalistycznymi modelami Poppera i Lakatosa z jednej strony, a koncepcjami antyrealistycznymi, eksternalistycznymi Kuhna i Feyerabenda z drugiej.
Filozofia matematyki i matematyczność świata.
Michał Heller przychyla się do umiarkowanej formy platonizmu matematycznego. Nie twierdzi on – tak jak to robili Kurt Gödel, Roger Penrose i inni – że pojęcia, którymi posługują się matematycy (twierdzenia, dowody, równania itd.), istnieją obiektywnie, ponieważ widać w nich silny wpływ czynników społecznych i historycznych oraz filozoficznych. Nie twierdzi tym bardziej, jak Max Tegmark, że istnieje wyłącznie rzeczywistość matematyczna. Zamiast tego podkreśla, że, uprawiając matematykę, człowiek nie jest w stanie w pełni podporządkować jej swojej woli. Np. do zniszczenia miasta wystarczy odpowiednio silna bomba, jednak na rozwiązanie trudnego problemu matematycznego nie wystarczy żadna siła. Heller odrzuca kontrargumenty mówiące o tym, że matematyka może być wyłącznie wytworem ludzkiego umysłu – jak u Kanta lub we współczesnych koncepcjach odwołujących się do psychologii ewolucyjnej. Owszem, ludzka znajomość matematyki jest wynikiem adaptacji, jednak adaptacja musi się odbywać względem zewnętrznego środowiska. Ono musi być przynajmniej w pewnym stopniu niezależne od człowieka i matematyczne, tak żeby wywołać w człowieku myślenie w ten sposób. W dodatku sama adaptacja i dobór naturalny to procesy probabilistyczne, a więc matematyczne. Ponadto Heller twierdzi, inaczej niż David Hume, że zależności przyczynowe we Wszechświecie istnieją, a dzięki powiązaniom matematycznym są w ogóle możliwe i poznawalne.
Świat ma zatem według Hellera strukturę matematyczną (matematyczność świata). Skuteczność matematyki do opisu świata oraz pewna niezależność, dyktująca wręcz kierunek rozwoju nauki, świadczy o istnieniu głębszej Matematyki. Oprócz tego postęp fizyki teoretycznej nierzadko wyprzedza doświadczenie. Współcześnie jest to wręcz regułą, bo współczesna metoda fizyki jest hipotetyczno-dedukcyjna, jak zauważyli Popper i przed nim Einstein, a nie indukcyjna. Czasami twórcze i poprawne konsekwencje modeli matematycznych pojawiają się wręcz wbrew intencji badaczy. Heller podaje przykład Einsteina, który z równań ogólnej teorii względności otrzymał najpierw poprawny, rozszerzający się model Wszechświata. Potem Einstein z własnych pobudek dopisał do równań stałą kosmologiczną, aby otrzymać rozwiązanie cylindryczne, jednak to model rozszerzający się został potwierdzony (przez prawo Hubble’a). Oprócz tego kryteria estetyczne w ocenie modeli matematycznych okazują się dość skuteczną heurystyką w ocenie ich prawdziwości. Pewien stopień realizmu pojęć to wręcz warunek uprawiania nauki, niezależnie od opinii samych uczonych.
Heller przychyla się do opinii wyrażanej m.in. przez Johna Baeza, że najbardziej uniwersalną i podstawową teorią matematyki jest teoria kategorii. Zastosowana do fizyki może być językiem, w którym uda się wyrazić w pełni relacyjną ontologię świata – realizując koncepcje Alfreda N. Whiteheada. Teoria kategorii również najlepiej odpowiada pojęciu "pola racjonalności" wprowadzonemu przez Józefa Życińskiego. Konkretne teorie matematyczne – jak algebra, analiza, topologia czy logika – to ludzkie realizacje fragmentów tego "pola" oraz jedne z wielu kategorii. Zdaniem Hellera twierdzenia Gödla o niezupełności mogą oznaczać, że ogół matematycznych faktów czy "pole racjonalności" jest nieskończone i niewyczerpywalne, a próby niesprzecznego ujęcia go przez skończoną aksjomatykę zawsze będą niezupełne. Heller żywi nadzieję, że dalszy rozwój metamatematyki pozwoli przekroczyć pewne ograniczenia twierdzeń Gödla – np. rozważając systemy z nieskończoną liczbą aksjomatów lub przesłanek, wnioskowania cykliczne albo aksjomaty zmienne, obejmując przez to szersze obszary "pola racjonalności".
Filozofia przypadku.
W swojej "Filozofii przypadku" Heller zaproponował stanowisko pośrednie między interpretacją świata jako rezultatu bezcelowych przypadkowych zdarzeń, np. w koncepcji "Ślepego zegarmistrza" Richarda Dawkinsa, a tzw. "inteligentnym projektem", według którego przypadkowość nie istnieje, a cały świat jest w sposób de facto deterministyczny celowo kierowany przez Boga. W miejsce tych skrajnych teorii filozoficznych Heller proponuje własną koncepcję "wielkiej matrycy" bądź, w odniesieniu do Einsteina, "Boskiego zamysłu". Według niej przypadek jako zjawisko o (bardzo) niskim prawdopodobieństwie wystąpienia jest integralną częścią świata i dlatego nie wyklucza celowości, a nawet na nią wskazuje. W rozumieniu Hellera przypadki są konieczną częścią matrycy, na którą składa się też zbiór praw fizyki. To przypadki zadają warunki początkowe bądź brzegowe równaniom, które definiują trajektorie rozwoju (ewolucji) układów fizycznych. Bez przypadków prawa fizyki nie byłyby kompletne oraz nie mogłaby powstać złożoność.
Heller podkreśla też, że niejasne, intuicyjne znaczenie słowa "przypadek" można definiować nie tylko jako zdarzenie o prawdopodobieństwie mniejszym niż jeden. Inna definicja to przecięcie się niezależnych linii świata. Ilustracją jest choćby przykład podany już przez Arystotelesa w jego "Fizyce" – kiedy na rynku spotyka się dwóch znajomych, mimo że tego nie planowali, to jest to zdarzenie przypadkowe, bo dwa niezwiązane ciągi zdarzeń przecinają się w jednym miejscu i czasie. W podobnym sensie warunki początkowe i brzegowe są przypadkami względem praw fizyki.
Zdaniem polskiego uczonego pojęcia "przypadku" oraz "prawdopodobieństwa" mają długą i złożoną historię, która wpływa na kształt współczesnych dyskusji na ten temat. Przypadek już od Arystotelesa oznaczał pewien wyłom w racjonalności i zdarzenie nieprzewidywalne lub przeciwstawne celowi rzeczy. Prawdopodobieństwo także miało swoje zalążki już w antyku. Początkowo było pojęciem jakościowym, oznaczającym stopień niepewności, kiedy niemożliwe jest wnioskowanie niezawodne – np. w praktyce lekarskiej i sądowniczej. Odpowiada to współczesnej koncepcji prawdopodobieństwa Bayesa zwanego też subiektywnym. Nowożytne pojęcie narodziło się w XVII w. z wielu źródeł. Były wśród nich rozwój gier losowych, praca "Logika z Port Royal" oraz dzieła Blaise’a Pascala, Christiana Huygensa i Pierre’a Fermata, w których pojawiało się pod nazwą "szansa". Istotnym źródłem pojęcia prawdopodobieństwa była też teologia chrześcijańska – właśnie na tym gruncie, w pracach Bernoulliego, pojawiło się pierwszy raz pod tą nazwą. Rozważania dotyczyły problemu łaski, wolnej woli oraz sporu między dominikańskim tomizmem a jezuickim molinizmem. W nowożytności prawdopodobieństwo przechodziło liczne metamorfozy, doczekując się wielu interpretacji oraz fachowego opracowania matematycznego. Jego ukoronowaniem jest definicja Kołmogorowa oparta na teorii miary. Pozwala ona na uogólnienia, m.in. tzw. prawdopodobieństwo nieprzemienne. Ono też może odegrać rolę we współczesnej fizyce, być może bardzo elegancką czy wręcz celową.
Zdaniem Hellera to wszystko przykłady na to, jak szerokimi pojęciami są prawdopodobieństwo i przypadek. Ich pochopna, niedoinformowana nadinterpretacja, jakiej dokonują zarówno Richard Dawkins, jak i William Dembski, świadczą o brakach w erudycji i prowadzą do pochopnych wniosków. Najpoważniejszy błąd to właśnie utożsamianie losowości i przypadku z bezsensem, a złożoności (rzekomo) niewytłumaczalnej fizycznie – z celowością, i to przy braku jasnych definicji każdego z tych pojęć.
Poglądy teologiczne.
Krytyka "nowego ateizmu".
W latach 90. Heller gościł w programie BBC "Heart of the Matter" (ang. "Sedno sprawy"). Odcinek "God under the microscope" ("Bóg pod mikroskopem") był na temat relacji nauki i wiary, a jednym z uczestników dyskusji był Richard Dawkins. Dawkins uważa religię za zjawisko przestarzałe. Jego zdaniem nauka zgromadziła już wystarczająco dużo wiedzy, żeby odrzucić chrześcijańskie "credo" oraz uznać teologiczne wyjaśnienia za zbędne. Później, na początku XXI w., Dawkins rozpoczął aktywną kampanię na rzecz promocji ateizmu i krytyki religii – tzw. "nowy ateizm". Krytykuje działalność Fundacji Templetona, której Michał Heller oraz Centrum Kopernika są beneficjentami. Dawkins i jego sojusznicy uważają Nagrodę Templetona za akt korupcji i faworyzowania tych uczonych, którzy wierzą w Boga lub przynajmniej nie wykluczają publicznie jego istnienia. W jednym z wywiadów Dawkins skrytykował naukowców stanu duchownego, uznając ich za dziwaków – z jednej strony docenia ich wiedzę i poziom, a z drugiej nie może pojąć ich wierzeń, które uważa za nieracjonalne, bo nie oparte na naukowych dowodach. Oprócz tego Dawkins i "nowi ateiści" deprecjonują znaczenie filozofii, uprawianej przez wielu apologetów, dla rozwoju współczesnej nauki.
Heller podjął się krytyki stanowiska Dawkinsa, mimo że szanuje jego dorobek biologiczny i sam popularyzuje biologię ewolucyjną. Przede wszystkim polski uczony podważa interpretacje nauki, jakich Dawkins dokonuje – kwestionując wręcz jego kompetencje w filozofii i zdolność odróżniania faktów, które są obiektywne, od interpretacji, które są subiektywne. Przykładowo bardzo negatywnie ocenił książkę "Ślepy zegarmistrz", tytułując swoją recenzję "Ślepy zoolog". W wywiadach i publicznych wystąpieniach nazywa przekonania Dawkinsa "prymitywnymi" i deklaruje, że trapiące go rozterki zdołał pojąć i odrzucić jako nastolatek. Heller zniechęca swoich słuchaczy do pójścia za "nowym ateizmem", porównując twórczość tego ruchu do "marksistowskich książeczek". Bezpośrednia polemika z Dawkinsem – czy raczej wytknięcie uchybień w jego interpretacji nauki – znajduje się na łamach "Filozofii przypadku".
Krytyka "fizykoteologii".
Michał Heller wierzy w możliwość pogodzenia nauki i wiary, ale podkreśla, że religia nie może wkraczać w kompetencje nauki ani nie może uznawać wyników badań za potwierdzenie swoich tez. Podobne dążenia do naiwnego łączenia nauki z religią nazywa "Bogiem od zapychania dziur" (pojęcie wprowadzone przez Henry’ego Drummonda), "konkordyzmem" oraz "fizykoteologią". Zwraca uwagę, że taka fizykoteologia ma swoje korzenie w XVII w. u początków nauki nowożytnej i została dawno zarzucona jako niezgodna z naturalizmem metodologicznym. Dlatego powrót do niej uważa za uwstecznienie. Jak sam pisze w książce "Bóg i nauka – moje dwie drogi do jednego celu":
Interpretacja Wielkiego Wybuchu.
Na tej podstawie Heller krytykuje interpretowanie Wielkiego Wybuchu oraz początkowej osobliwości jako momentu stworzenia świata i dowodu na istnienie Stwórcy. Tę interpretację uznawał m.in. Edmund Whittaker, a pod jego wpływem także przez pewien czas papież Pius XII, który jednak został przekonany ostatecznie przez Georges’a Lemaître’a, współtwórcę teorii Wielkiego Wybuchu. Heller uważa, że podobny sposób myślenia o stworzeniu świata ma swoje źródło w filozofii Newtona. Czas zdaniem angielskiego uczonego miał być absolutny, ciągnący się od wieczności do wieczności, a w pewnym jego punkcie Stwórca powołał świat do istnienia.
Jednak takie podejście jest zdaniem Hellera chybione zarówno naukowo, jak i teologicznie. Istnieje możliwość, że znany Wszechświat mógł istnieć wcześniej, tak jak w modelu cyklicznym Friedmana lub konforemnej kosmologii cyklicznej Rogera Penrose’a. Istnieje też możliwość, że Wielki Wybuch był jednym z wielu podobnych wydarzeń – jak w modelu chaotycznej inflacji Lindego lub kosmicznego doboru naturalnego Lee Smolina. Gdyby którakolwiek z tych opcji była prawdziwa, argument za istnieniem Boga z Wielkiego Wybuchu zostałby skompromitowany, a wizja stworzenia świata musiałaby być znowu rewidowana.
Oprócz tego chrześcijańska teologia sugeruje, że stworzenie świata jest czym innym niż wydarzenie w przeszłości. Bardziej adekwatna jest koncepcja "creatio continua", która polega na przygodności stworzonego Wszechświata oraz nieustannej zależności od koniecznego Stwórcy. Ta koncepcja nie pojawia się w Piśmie Świętym, lecz dojrzewała długo na gruncie filozofii i teologii. Jeszcze przed pojawieniem się chrześcijaństwa filozofia grecka spekulowała o trzech wariantach początku świata. Platon wierzył w Demiurga, który jednorazowo z pierwotnej materii ("chora") stworzył świat wzorowany na ideach i umieścił go w cyklicznym czasie. Arystoteles uznawał świat odwieczny, który jest poruszany – jednak nie stworzony – przez Nieporuszonego Poruszyciela. Za to neoplatonicy jak Plotyn wierzyli, że stworzenie świata przez Boga jest nieustanną emanacją lub wyłanianiem się, podobnie jak światło jest wyświecane ze swojego źródła.
Początkowo chrześcijaństwo przyjmowało koncepcję neoplatońską. Następnie Augustyn z Hippony porównał stworzenie świata do stopy, która wyciska na piasku ślad i jest jego przyczyną, nawet jeśli ta sytuacja trwa odwiecznie. Boecjusz stworzył też koncepcję wieczności, według której Stwórca znajduje się poza czasem i ogląda go jednocześnie w całości. Finałem sformułowania koncepcji "creatio continua" ma być XIII wiek, kiedy filozofia Arystotelesa powróciła do Europy, wywołując liczne kontrowersje. Tomasz z Akwinu uważał, że na gruncie rozumu można udowodnić istnienie Boga, jednak nie można rozstrzygnąć, czy świat miał początek w czasie czy nie. Obie możliwości mają być zgodne z wiarą w Stwórcę, przy czym Tomasz powołał się na przykład podany przez Augustyna i wyraził podobne zdanie jak Majmonides. Początek świata w czasie miał być prawdą objawioną, a nie rozumową.
Heller uważa, że ta koncepcja jest wciąż aktualna. Początek czasu nie jest ani warunkiem koniecznym, ani wystarczającym do stworzenia świata przez Boga. Odwieczności Wszechświata nie można użyć jako argumentu przeciwko istnieniu Boga, więc wierzący nie powinni się jej obawiać. Analogicznie nie należy brać początku czasu w Wielkim Wybuchu za dowód istnienia Boga.
Antropiczne koincydencje i zasada antropiczna.
Heller zabiera głos w szerokiej dyskusji na temat tzw. antropicznych koincydencji – dostrojenia praw fizyki i ich warunków początkowych do powstawania węglowego życia. Polski kosmolog przychyla się jedynie do słabej wersji zasady antropicznej sformułowanej przez Cartera. Zgadza się, że warunek istnienia obserwatora zawęża zbiór możliwych światów i ich obszarów, wśród których może on się znajdować. Przykładowo świadczy to o obfitości węgla, stabilności trajektorii planet, długim wieku Wszechświata itp. Ten fakt może być wykorzystywany do wnioskowań w astrofizyce i kosmologii, tak jak to robił Fred Hoyle.
Heller nie uznaje jednak tzw. wersji silnej – przekonania, że wszechświat zawierający obserwatora jest jedynym możliwym, że zasada antropiczna wystarcza do wyjaśnienia koincydencji albo że koincydencje świadczą o wielkim planie i celowej interwencji, jak głoszą Frank Tipler, Charles Townes, John Leslie i inni. Zdaniem Hellera różnica między słabą a silną wersją polega na tym, że ta pierwsza orzeka o kształcie praw fizyki i wieku Wszechświata, za to ta ostatnia – także o stałych fizycznych i warunkach początkowych.
Jednocześnie żadnej z nich nie uważa za teorię fizyczną, lecz za stwierdzenie faktu oraz w przypadku wersji silnej – postulowanie nienaukowych, celowościowych wyjaśnień. Duchowny dopuszcza wyjaśnienie pozornego dostrojenia stałych przez koncepcję Wieloświata (ang. "Multiverse") i uważa ją za zgodną z doktryną chrześcijańską.
Krytyka "inteligentnego projektu" i ewolucji nadprzyrodzonej.
Heller wyraźnie odrzuca koncepcję inteligentnego projektu w biologii (William Dembski, Michael Behe) – nie tylko z powodów naukowych, ale też teologicznych, uznając ją za nową formę herezji manichejskiej. Element przypadku w naturze – obserwowany wprost we Wszechświecie – miałby w tej koncepcji nie być stworzony przez Boga, lecz byłby przez niego zwalczany. To przeczy chrześcijańskiej tradycji i wierze w to, że Wszechświat został stworzony przez jednego Boga w całości (por. Interpretacja Księgi Rodzaju). Tym bardziej Heller krytykuje biblijny kreacjonizm „naukowy”. Jak pisze: "(…) Bóg, posługując się prawami przyrody, wykorzystał nie co innego, ale właśnie przypadek, żeby stworzyć życie". (Zob. sekcja „Filozofia przypadku”).
Heller krytykuje też te koncepcje teologiczne, które akceptują ewolucję darwinowską, ale używają jej do nadinterpretacji i spekulacji. Zaznacza przykładowo, że Pierre Teilhard de Chardin oparł swoją koncepcję nadprzyrodzonej kosmicznej ewolucji na fałszywych przesłankach naukowych – wzrost złożoności jest procesem naturalnym, zgodnym z II zasadą termodynamiki i nie potrzebuje nadprzyrodzonych sił. Tym bardziej Heller odrzuca wzorowaną na Teilhardzie koncepcję "punktu Omega" Franka Tiplera i jego próby dowodzenia w bardzo spekulatywny sposób chrześcijańskiego credo.
Interpretacja Księgi Rodzaju i innych tekstów o stworzeniu.
W świetle współczesnych badań naukowych pojawia się pytanie, jak należy interpretować biblijną Księgę Rodzaju, a konkretniej opowieść o stworzeniu świata, jako że treść dosłowna zupełnie nie przystaje do faktów. Heller jest przeciwny interpretowaniu tego tekstu jako metafory opowiadającej w uproszczony sposób ewolucję biologiczną i Wielki Wybuch. Analogie są zbyt luźne, zbyt arbitralne i takie interpretacje także stanowią podejście konkordystyczne.
Zamiast tego należy traktować ten tekst wyłącznie literacko i teologicznie. Budowa opowieści – złożona z dwóch triad – jest mnemotechniczna, co sugeruje ustny przekaz tekstu, długo przed zredagowaniem go w VI w. p.n.e. w czasie niewoli babilońskiej. W pierwszej triadzie Bóg rozdziela od siebie przeciwieństwa, jak światło i ciemność, niebo i ziemia, woda i ląd – tworząc tło dla późniejszych dzieł. Przez następne trzy dni Stwórca wypełnia te obszary ciałami niebieskimi oraz istotami żywymi. Jest to wyłącznie znak do odbiorców, że starotestamentowy Bóg Jahwe nie jest jednym z wielu bogów, lecz Bogiem jedynym – i stwórcą całego świata. Oprócz tego tekst jest podstawą do doktryny o stworzeniu z nicości, a nie pierwotnej materii, jak w wielu wierzeniach czy u Platona. Także sam Stwórca jest tam przedstawiony jako odwieczny, w przeciwieństwie do wielu mitologicznych bóstw, które w teogoniach i kosmogoniach wyłaniają się z pierwotnego chaosu. Heller poświęcił egzegezie początku Księgi Rodzaju swoją pracę magisterską z teologii.
Polski duchowny zaznacza, że Księga Rodzaju nie jest jedynym tekstem o stworzeniu świata i nie tylko ona powinna być brana pod uwagę przy formułowaniu chrześcijańskiej doktryny. Drugim tekstem o stworzeniu jest fragment deuterokanonicznej Księgi Machabejskiej z okresu hellenistycznego. Po raz pierwszy pojawia się tam wyraźne podkreślenie, że stworzenie świata to akt stworzenia z absolutnej nicości. Jeszcze innym tekstem o stworzeniu jest prolog Ewangelii Świętego Jana. Tamtejsze słowa o Logosie to znak integracji chrześcijaństwa z filozofią grecką. Logos ma być umysłem lub duszą świata, sprawiając że zamiast chaosu jest kosmosem – pojmowalnym ładem.
Zdaniem Hellera taka interpretacja Pisma Świętego nie jest zjawiskiem zupełnie nowym i wymuszonym tylko przez rozwój nauki, dlatego nie jest zmianą dotychczasowej doktryny. Już Ojcowie Kościoła, zwłaszcza ze szkoły aleksandryjskiej, przyjmowali interpretacje symboliczne i teologiczne. Augustyn nawet wprost zalecał interpretowanie alegoryczne tych fragmentów, które wydają się przeczyć prawdom rozumowym i wiedzy naukowej. Liczne sobory – aż do watykańskiego I włącznie – nigdy nie zabierały głosu w takich sprawach jak początek czasu albo przebieg stworzenia świata. Zawsze podkreślały kwestie teologiczne – takie jak stworzenie absolutnie wszystkiego, wbrew herezjom takim jak gnoza czy manicheizm. Dosłowne rozumienie Pisma Świętego miało początki w średniowieczu, do którego nie dotrwało wiele dzieł starożytnych, wiedza była budowana od podstaw, a liczne teksty żmudnie kopiowane bez pełnego zrozumienia.
Krytyka koncepcji "NOMA".
Mimo tego rozdzielenia metod Heller nie popiera w pełni koncepcji NOMA ("Nieobejmujących się magisteriów", "Non-overlapping magisteria") Stephena Goulda. Uważa, że nauka, filozofia i teologia od wieków się przeplatały i dostarczały sobie koncepcji oraz składają się na jeden obraz świata obecny w ludzkiej kulturze. Koncepcja dwóch rozłącznych prawd pojawia się już w starożytnej szkole aleksandryjskiej i pojawiła się ponownie w XIII w., w związku z arystotelizmem i awerroizmem. Podobną próbą rozdzielania wiary i nauki miał być neotomizm w duchu Jacques’a Maritaina, który wcale nie poprawił relacji tych dyscyplin. W długiej historii wzajemnych oddziaływań Heller zgadza się z historykami nauki Olafem Pedersenem i Jeanem Ladrière’em, uznając trzy etapy za kluczowe.
Heller ubolewa, że wśród wielkich uczonych XVII w. nie znalazł się katolicki duchowny, który tak jak Tomasz z Akwinu dokonałby syntezy teologii z nauką swojej epoki. Teologia katolicka wręcz zignorowała tę rewolucję intelektualną, pozostając przy arystotelizmie – co Heller uważa za archaizm. Podkreśla zasługi tomizmu w formowaniu się nowożytnej nauki, jednak jego zdaniem jest to filozofia przestarzała, nieaktualna, co jest jedną z przyczyn napięć między wiarą a nauką w czasach nowożytnych. Przez tę krytykę współczesnego tomizmu bywał określany (także przez siebie) jako "chrześcijański pozytywista", deprecjonując rolę scholastycznej metafizyki i kurczowego trzymania się pojęć jak "materia" i "forma", które jego zdaniem są dla fizyka "nazwaniem tego samego w inny sposób".
Heller chwali zasługi Gottfrieda Leibniza, który mógł dokonać w XVII w. podobnej unifikacji co w XIII w. Tomasz. Niemiecki uczony dysponował filozofią i teologią bardziej nowoczesną niż tomizm, a jednocześnie znał rodzącą się fizykę i interpretował ją w bardziej wyrafinowany sposób niż Newton, co widać zwł. w korespondencji z Samuelem Clarkiem. Ten spójny światopogląd nie został jednak rozwinięty, gdyż Leibniz nie był katolickim duchownym ani nawet świeckim katolikiem. Tak powstał rozłam pojęciowy trwający do dziś – nowo narodzona nauka poszła za duchem Newtona i jego późniejszych interpretatorów, a katolicyzm okopał się w tomizmie (nieświadomie przejmując pewne wyobrażenia od Newtona). W zbliżeniu nie pomogła wcale odnowa tomizmu dokonana na koniec XIX w. – ten nurt polemizował z pozytywizmem, jednak przejmował przy tym pewne jego elementy. Sobór Watykański II otworzył teologię na inne prądy filozoficzne niż tomizm, ale nie doprowadził do nowej syntezy. Doprowadził też do rozpowszechnienia się w teologii swobodnej refleksji i filozofii kontynentalnej, dalej alienując ją od nauki.
Propozycja dialogu.
Heller podkreśla, że mimo tego, że nauka narodziła się w opozycji do religii, ich zbliżenie jest jednak współcześnie możliwe – i to w sposób inny niż skrytykowana wyżej "fizykoteologia" czy koncepcja "nie obejmujących się magisteriów" Goulda. W XX w. te relacje były trudne, bo klimat intelektualny nauki był pod silnym wpływem filozofii pozytywizmu, odrzucającego jakąkolwiek religię.
Mimo to upadek pozytywizmu (na rzecz m.in. popperyzmu), problemy fundamentalne w kosmologii czy mechanice kwantowej od ok. lat 70. doprowadziły do zwiększonego zainteresowania filozofią oraz historią nauki. Fizyka XIX i XX w. doprowadziła do rewizji pojęć filozoficznych takich jak przestrzeń, materia, czas i przyczynowość czy nawet rzeczywistość, co ma znaczenie także dla wiary.
Michał Heller twierdzi, że relacje między nowożytną nauką a religią katolicką nie układają się najlepiej także z powodów organizacyjnych. Program seminariów w ogóle nie obejmuje spraw nauki i wiary, a nauczany tam tomizm przestał być aktualny wraz z powstaniem nowożytnej nauki. Reforma tomizmu w XIX w. była połowicznym sukcesem. Sobór Watykański II nie wspomina o nauce prawie wcale i przeoczył wielką szansę, jaką był upadek pozytywizmu, na szukanie porozumienia ze współczesną nauką. Oprócz tego teologia zaczęła się opierać wyłącznie na filozofii kontynentalnej lub nawet żadnej, tracąc kontakt ze światem nauk ścisłych. Dlatego Heller proponuje nauczanie w seminariach filozofii analitycznej w duchu anglosaskim oraz podstawowych informacji o osiągnięciach współczesnej nauki, takich jak kosmologia. Uważa, że osiągnięcia współczesnej nauki mogą rzucić nowe światło na rozumienie tradycyjnych doktryn (por. sekcja „Natura Boga”). Polski uczony nie zgadza się też ze zmianą po II Soborze Watykańskim, jaką jest skupienie duchownych wyłącznie na duszpasterstwie, kosztem m.in. badań naukowych.
Oprócz tego cieszy się z bezpośredniej współpracy Stolicy Apostolskiej ze światem nauki. Utworzenie Watykańskiego Obserwatorium Astronomicznego ("Specola Vaticana") oraz Papieskiej Akademii Nauk to cenne posunięcia, jednak to krople w morzu potrzeb. Ta współpraca zaowocowała gruntownym zbadaniem sprawy Galileusza i jego rehabilitacją, m.in. dzięki konferencji z maja 1984, a także konferencją na 300-lecie "Principiów" Newtona w 1987. Dzięki Akademii powstały też cenne publikacje na temat interpretacji współczesnej nauki "Scientific Perspectives on Divine Action". Doczekały się zainteresowania ze strony świata naukowego – m.in. pozytywnych recenzji w „Nature” – oraz aprobaty Watykanu, ale bez większego odzewu teologów. Powodem może być właśnie niezrozumiałość współczesnej nauki dla hierarchii kościelnej. Proponuje poszerzenie projektu Obserwatorium o analogiczne instytuty fizyki teoretycznej, matematyki czy biologii molekularnej, bo ich zrozumienie jest kluczowe dla kontaktu ze współczesnym światem. Jego zdaniem nieformalne zaangażowanie pojedynczych księży w badania naukowe jest niewystarczające, a poza tym może się kończyć pseudonauką.
Wiara odpowiedzią na wielkie pytania.
W toku debat pojawiają się (lub powracają z przeszłości) trzy pytania, na które zdaniem Hellera nauka odpowiedzieć nie może i prawdopodobnie nigdy nie będzie mogła. Dlatego to one, a nie konkretne odkrycia naukowe, są punktem wyjścia do osobistej refleksji i wiary w Boga. Te trzy wielkie pytania mają odpowiadać trzem klasycznym dziedzinom filozofii – ontologii (metafizyce), epistemologii i aksjologii.
Oprócz powyższych argumentów za istnieniem Boga Heller poparł także zakład Pascala. Stwierdził też, że wiara w wieczną sprawiedliwość i dobro oraz istnienie zła we współczesnym świecie dają nadzieję na jego rekompensatę w życiu wiecznym. Przychylał się do opinii, że powszechne zmartwychwstanie nie musi być zawieszeniem znanych praw fizyki, lecz może się odbywać w radykalnie innej rzeczywistości, gdzie one nie obowiązują.
Natura Boga.
Heller uważa, że Stwórca jest zarówno transcendentny, jak i immanentny. Koncepcja "creatio continua" oraz wiara w akt Boży w całości praw przyrody, bez poprawek czy „łatania dziur”, nie jest panteizmem jak u Spinozy i Einsteina. Ponadto za jedną z możliwych interpretacji nauki Heller uznaje panenteizm i uznaje go za zgodny z doktryną chrześcijańską. Współpracował z panenteistą Józefem Życińskim, choć podkreślał, że jego przekonania nie pokrywały się w pełni z tymi Życińskiego.
Polski duchowny zaznacza też, że współczesna fizyka wskazuje na nieadekwatność ludzkich intuicyjnych pojęć, takich jak czas i przestrzeń w potocznym rozumieniu, do opisu natury – przykładowo w skali Plancka. Tym bardziej codzienne kategorie i ludzki język nie mogą być adekwatne do opisu Stwórcy. Heller widzi w tym szansę na odrodzenie się teologii apofatycznej (negatywnej), obecnej głównie w chrześcijaństwie wschodnim, oraz doktryny analogii.
Jak było wspomniane wyżej, Heller jest przeciwny uznawaniu prawd wiary za kompletnie niezależne od rozumu i nie należy w ten sposób tolerować sprzeczności między nimi. Sprzeczności mogą się niekiedy pojawiać – między wiarą a rozumem, a także między różnymi prawdami wiary – przez nieadekwatność ludzkich pojęć do ich wyrażania oraz rozbudowaną strukturę ludzkich przekonań, niemożliwą do ułożenia w jeden system formalny. Wtedy pomocą w rozumowaniach teologicznych mogą być współczesne logiki parakonsystentne.
Krytyka.
Poglądy Michała Hellera, przydzielenie mu Nagrody Templetona i sama nagroda były skrytykowane m.in. przez amerykańskiego filozofa Roberta T. Carolla. Robert Caroll nie zgadza się z poglądem, że matematyczność świata miałaby dowodzić istnienia Boga.
Wyróżnienia.
Heller to laureat co najmniej 40 nagród, w tym dziewięciu doktoratów honorowych od polskich szkół wyższych (AGH, UKSW, PULS, PW, UJ, UPL, UŚ, UJPJ2, PRz). W latach 2006–2019 otrzymywał co najmniej po jednym wyróżnieniu rocznie.
Nagrody od uczelni.
 
Inne nagrody.
Heller otrzymał też nagrody od organizacji pozarządowych (towarzystw, stowarzyszeń i fundacji) związanych z działalnością naukową, wydawniczą, kulturalno-oświatową i medialną:
Naukowca upamiętniono też nazwą konferencji – w 2008 roku na UPJP2 zaczęto organizować coroczne spotkania interdyscypliarne „Wokół myśli Michała Hellera”.
Publikacje.
Artykuły.
Heller jest autorem lub współautorem ponad 100 artykułów fizycznych – w 13 czasopismach naukowych i wielu pracach zbiorowych wydanych jako książki. Oprócz wspomnianego „Acta Cosmologica” publikował też w:
Publikował m.in. z Markiem Demiańskim i Konradem Rudnickim. Ponadto jest autorem działu „Kosmologia” w "Encyklopedii fizyki współczesnej" PWN (1983).
Artykuły popularnofizyczne i historyczne ukazywały się w co najmniej siedmiu czasopismach:
Prace filozoficzne i teologiczne publikował w co najmniej osiemnastu periodykach:
Heller jest też założycielem pisma „Zagadnienia Filozoficzne w Nauce” (1. numer w 1978) i autorem wielu artykułów w nim publikowanych. Ukazało się kilkadziesiąt numerów i były one wydawane w formie książkowej, początkowo bez numeru ISBN. Prace Hellera pojawiły się w łącznie około czterdziestu czasopismach.
Książki.
W ciągu przeszło pół wieku (1970–2022) Heller opublikował 68 książek o łącznej liczbie ponad 140 wydań. Kilkanaście z jego dzieł ukazało się w językach obcych; obcojęzycznych wydań miał łącznie 23 w pięciu językach. Kilkanaście pozycji napisał ze współautorami, zarówno polskimi, jak i zagranicznymi.
Niżej podano publikacje książkowe podzielone według dominującej tematyki. Prace Michała Hellera na temat fizyki i kosmologii, zarówno naukowe, jak i popularne, przeplatają się z historią, metodologią, filozofią i teologią. Wiele z nich powstało na podstawie wcześniejszych artykułów popularnych.
Bibliografia.
Książki i czasopisma
Strony internetowe
Linki zewnętrzne.
Polskojęzyczne
Anglojęzyczne

</doc>
<doc id="69099" url="https://pl.wikipedia.org/wiki?curid=69099" title="Izba Lordów">
Izba Lordów

Izba Lordów (ang. "House of Lords") – izba wyższa dwuizbowego parlamentu brytyjskiego, który oprócz tego składa się też z Izby Gmin i suwerena (monarchy). Nie jest to ciało wybieralne, lecz jego skład i struktura jest uwarunkowana wielowiekową tradycją.
Pełna nazwa Izby Lordów to "The Right Honourable the Lords Spiritual and Temporal of the United Kingdom of Great Britain and Northern Ireland in Parliament assembled", co można przetłumaczyć jako „wielmożni lordowie duchowni i świeccy Zjednoczonego Królestwa Wielkiej Brytanii i Irlandii Północnej w parlamencie zgromadzeni”.
Izba Lordów, podobnie jak Izba Gmin, spotyka się w Pałacu Westminsterskim. Jej obrady plenarne odbywają się w sali czerwonej (obrady Izby Gmin mają miejsce w sali zielonej).
Skład i funkcje.
W roku 2017 Izba Lordów liczyła 800 parów duchownych i świeckich. 
Lordowie duchowni (ang. "Lords Spiritual") to najwyżsi hierarchowie Kościoła anglikańskiego, którzy zasiadają w Izbie tak długo, jak sprawują swoje funkcje kościelne (wiryliści). Obecnie jest ich 26.
Lordowie świeccy (ang. "Lords Temporal") pełnią swoją funkcję dożywotnio, chyba że Izba odbierze im tytuł lordowski. W grupie lordów świeckich wyróżnia się: 
Izba Lordów pełni obecnie rolę ciała opiniującego ustawy uchwalane przez Izbę Gmin (bez prawa weta ostatecznego). W 2009 na mocy ustawy z 2005 ("Constitutional Reform Act 2005") najwyższe funkcje sądowe zostały przeniesione do nowo utworzonego Sądu Najwyższego. Oprócz tego w ramach Izby Lordów działa wiele komisji specjalnych, które – mimo że nie posiadają formalnego prawa do podejmowania decyzji – mają znaczny wpływ na życie polityczne w Wielkiej Brytanii.
Kompetencje ustawodawcze Izby Lordów są niewielkie i ograniczają się do prawa zgłaszania projektów ustaw do Izby Gmin oraz czasowego wstrzymywania uchwalania ustaw w drodze weta zawieszającego na okres nie dłuższy niż dwie sesje (jeden rok).
Krótki rys historyczny.
Izba Lordów powstała w XIV wieku. Została zlikwidowana w 1649 roku przez rewolucyjny rząd Oliviera Cromwella i ponownie przywrócona w roku 1657. Przez większość swojej historii miała znacznie większą władzę niż Izba Gmin. Dopiero w XIX wieku jej kolejne kompetencje były stopniowo przekazywane izbie niższej. W 1911 uchwalono "Parliament Act", który ostatecznie oddał niemal całą władzę ustawodawczą oraz prawo do powoływania i usuwania rządu Izbie Gmin, pozostawiając Izbie Lordów tylko prawo do rocznego weta ustaw oraz część funkcji kontrolnych i sądowniczych. Kobiety są dopuszczane do Izby Lordów od 1958. Po dojściu do władzy Tony'ego Blaira rząd, zgodnie z obietnicami wyborczymi, dążył do zmian w Izbie Lordów. W 1999 uchwalono "House of Lords Act", który zmniejszył liczbę lordów dziedzicznych z ponad siedmiuset do dziewięćdziesięciu dwóch. W 2009 odebrano Izbie uprawnienia sądownicze, tworząc Sąd Najwyższy Zjednoczonego Królestwa.

</doc>
<doc id="69100" url="https://pl.wikipedia.org/wiki?curid=69100" title="Eunuch">
Eunuch

Eunuch (gr. „strażnik łoża”, od "eune" – „łoże” i "echein" – „trzymać, mieć”) – wykastrowany mężczyzna lub chłopiec. Inne dawne określenia to trzebieniec i rzezaniec.
Eunuchów wykorzystywano jako strażników haremów w starożytnych Chinach, a także na dworach egipskich, perskich, bizantyjskich i osmańskich. Dzięki bezpłodności nie było obawy, że któryś z nich jest ojcem dziecka kobiety w haremie. Eunuch bywał szarą eminencją dworu, czasem obejmując wysokie urzędy państwowe, np. Pothejnos w starożytnym Egipcie, Eutropiusz w Konstantynopolu za panowania Arkadiusza i Narses za Justyniana I. W Chinach wpływ eunuchów na bieg spraw państwowych datował się już od XV wieku. Pod koniec wieku XVII za panowania dynastii Ming, liczbę eunuchów szacowano na 100 tysięcy. Chłopcy w młodym wieku byli także poddawani kastracji celem zahamowania wydzielania się hormonów podczas dojrzewania, co skutkowało brakiem mutacji – zmiany głosu na męski. Dzięki temu mieli dziecięcy, dziewiczy głos, który był bardzo ceniony na dworach królewskich podczas śpiewu oraz różnorodnych występów artystycznych.

</doc>
<doc id="69101" url="https://pl.wikipedia.org/wiki?curid=69101" title="Faza Księżyca">
Faza Księżyca

Faza Księżyca określa oglądaną z Ziemi część Księżyca oświetloną przez Słońce.
Ponieważ Słońce oświetla zawsze (poza zaćmieniami) tylko połowę powierzchni Księżyca, jego fazy są rezultatem oglądania tej połowy pod różnymi kątami spowodowanymi różnymi
położeniami Słońca, Ziemi i Księżyca względem siebie.
Wyróżnione fazy.
Gdy Księżyc jest w "pełni", znajduje się po przeciwnej stronie Ziemi niż Słońce. Jego położenie na sferze niebieskiej jest w przybliżeniu przeciwległe do położenia Słońca. Księżyc wówczas znajduje się w kulminacji górnej (góruje) około północy, w kulminacji dolnej zaś (dołuje) – w południe. Natomiast w "nowiu" położenie Księżyca na sferze niebieskiej jest bliskie położeniu Słońca. Księżyc wówczas znajduje się w kulminacji górnej w południe, w kulminacji dolnej zaś – o północy.
Pomiędzy dwiema kolejnymi takimi samymi fazami Księżyca (np. dwiema "pełniami") upływa okres około 29,5 doby, czyli miesiąc synodyczny. Ze względu na ruch Ziemi wokół Słońca, okres ten jest różny od okresu obiegu Księżyca wokół Ziemi, czyli miesiąca gwiazdowego (syderycznego).
Mnemotechnika.
Patrząc na księżyc, można ocenić, w której fazie się znajduje:
Obserwator na półkuli północnej Ziemi.
Jeżeli ma kształt litery D, to znaczy, że się Dopełnia, Dobiera, robi się Duży, Dąży do pełni, jest podobny do litery P jak "pierwsza kwadra" – czyli nadchodzi "pełnia".
Jeżeli ma kształt litery C, to się Cofa, Cienieje, Ciemnieje, Chudnie, "trzeCia kwadra" – jest już po "pełni".
Klasyczny sposób zapamiętywania tej zasady na podstawie podobieństw do liter C i D oparto w języku łacińskim na sformułowaniu „Luna mendax” (księżyc kłamca). W języku łacińskim słowo Crescit oznacza „rośnie, zwiększa się”, natomiast Decrescit – „maleje, zmniejsza się”. Kształt pierwszej litery jest więc odwrotny niż obserwowany kształt Księżyca.
Inny sposób to zapamiętanie symbolu Potrójnej Bogini: 
Przedstawia on kolejno od lewej do prawej: rosnący, pełny oraz malejący Księżyc.
Obserwator na półkuli południowej Ziemi.
Na półkuli południowej sytuacja jest odwrotna, czyli księżyc w kształcie litery C dąży do pełni, a w kształcie litery D – zmniejsza się. Można wówczas korzystać z języka „australijskiego”: becomes Complete – staje się pełny, becomes Dark – staje się ciemny . Symbol Potrójnej Bogini będziemy „odczytywać” od prawej strony do lewej.
Księżyca „przybywa”.
Księżyc przybywający (obserwator widzi coraz większą część jego tarczy) – to czas od "nowiu" po "pełnię", trwający 14 3/4 doby, podczas którego zachodzą następujące zmiany faz Księżyca:
Księżyca „ubywa”.
Księżyc ubywający (obserwator widzi coraz mniejszą część jego tarczy) – to czas od "pełni" do "nowiu", trwający 14 3/4 doby, podczas którego zachodzą następujące zmiany faz Księżyca:
Historia.
Pierwszy udokumentowany przypadek poprawnego wyjaśnienia faz Księżyca pochodzi od greckiego filozofa Anaksagorasa.

</doc>
<doc id="69104" url="https://pl.wikipedia.org/wiki?curid=69104" title="Avebury">
Avebury

Avebury – wieś w hrabstwie Wiltshire w Anglii. Znajduje się tam krąg neolityczny głazów otaczający całą wieś, większy i starszy niż w pobliskim Stonehenge. Krąg Avebury obejmuje obszar ponad 11 ha, okolony jest dodatkowo rowem biegnącym pomiędzy dwoma wałami ziemnymi. Obwód zewnętrznego wału ziemnego przekracza 1 km. Na krąg pierwotnie składało się ok. 100 głazów, z których zachowało się jedynie 27. Wewnątrz znajdowały się dwa mniejsze kręgi, z których zachowały się tylko nieliczne głazy.
Nazwa "Avebury".
Wieś i otaczający ją krąg zaczęto określać tą samą nazwą dopiero w XX wieku. Najstarsze, pochodzące z XIII wieku pisemne wzmianki o kręgu, określają go jako "Waleditch", zaś w 1696 roku krąg nazywano "Wallditch". Obie formy są rdzennie anglosaskie i pochodzą od słów "ditch" czyli rów, kanał i "wealas", określenia stosowanego przez anglosaskich przybyszów dla osad rdzennych Brytów.

</doc>
<doc id="69105" url="https://pl.wikipedia.org/wiki?curid=69105" title="Zmiany nazw ulic i placów w Będzinie">
Zmiany nazw ulic i placów w Będzinie

Zmiany nazewnictwa ulic w Będzinie (bez Grodźca i Łagiszy) na przestrzeni lat przedstawia poniższa tabela:
Ulice, które w 1951 r. znalazły się w granicach miasta Czeladź (kolonia Małobądz)

</doc>
<doc id="69115" url="https://pl.wikipedia.org/wiki?curid=69115" title="Komisja śledcza w sprawie PKN Orlen">
Komisja śledcza w sprawie PKN Orlen

Sejmowa Komisja Śledcza do zbadania zarzutu nieprawidłowości w nadzorze Ministerstwa Skarbu Państwa nad przedstawicielami Skarbu Państwa w spółce PKN Orlen S.A. oraz zarzutu wykorzystania służb specjalnych (d. UOP) do nielegalnych nacisków na organa wymiaru sprawiedliwości w celu uzyskania postanowień służących do wywierania presji na członków Zarządu PKN Orlen S.A. (jak brzmiała jej pełna nazwa) – została powołana przez Sejm w celu zbadania okoliczności odwołania w lutym 2002 roku ówczesnego prezesa PKN Orlen Andrzeja Modrzejewskiego oraz jego zatrzymania przez UOP (tzw. afera Orlenu).
Opozycja twierdziła, że zatrzymanie Modrzejewskiego odbyło się za wiedzą i zgodą, a być może nawet na polecenie, ówczesnego premiera Leszka Millera. Komisja miała też wyjaśnić, czy służby specjalne były wykorzystane do zmian we władzach spółki oraz do zmian wielomiliardowych kontraktów. Miała również za zadanie zbadać nieprawidłowości w nadzorze Skarbu Państwa nad PKN Orlen oraz ustalić, czy nie doszło wówczas do zagrożenia bezpieczeństwa energetycznego państwa.
Zakres działania komisji wyjaśnia jej pełna nazwa: „do zbadania zarzutów i nieprawidłowości w nadzorze Ministerstwa Skarbu Państwa nad przedstawicielami skarbu państwa w spółce PKN Orlen oraz zarzutów wykorzystania służb specjalnych dawnego UOP do nielegalnych nacisków na organ wymiaru sprawiedliwości w celu uzyskania postanowień służących do wywierania presji na członków zarządu PKN Orlen”.
Decyzję o powołaniu komisji Sejm podjął 28 maja 2004 (za głosowało 397 posłów, przeciw 17, wstrzymało się 11 posłów). 2 lipca Sejm wybrał jej skład. Na pierwszym posiedzeniu 6 lipca 2004 komisja ukonstytuowała się i wybrała prezydium.
Skład komisji.
Początkowy skład komisji:
W kwietniu 2005, z powodu ciężkiej choroby posła Józefa Gruszki, komisja odwołała go ze stanowiska przewodniczącego i powołała na to miejsce Andrzeja Aumillera. 5 lipca 2005 komisja odwołała ze swego składu Andrzeja Różańskiego. Po usunięciu z niej Andrzeja Różańskiego, klub SLD wycofał drugiego ze swych posłów – Bogdana Bujaka. „Wycofujemy posła Bujaka i składamy raport końcowy w wersji przygotowanej przez Różanskiego i Bujaka” – powiedział szef klubu SLD Krzysztof Janik – „Teraz prawica będzie mogła szaleć, teraz dopiero będzie miała szanse” – dodał. 12 lipca Andrzej Celiński SdPl zrezygnował z pracy w komisji śledczej ds. PKN Orlen. Poinformował o tym marszałka Sejmu w liście. Poseł napisał, że nie zamierza dłużej legitymizować swoją obecnością bezprawnych decyzji komisji. „Nie mogąc się im przeciwstawić – rezygnuję”.
Szef komisji Andrzej Aumiller (UP) żałował, że Celiński zrezygnował. Im mniej członków, tym gorzej – powiedział. Celiński jest trzecim posłem lewicy, który odszedł z komisji – po wykluczonym Andrzeju Różańskim (SLD) i wycofanym przez klub Sojuszu Bogdanie Bujaku. Komisja w dalszym ciągu ma kworum i będzie pracować – zadeklarował Aumiller.
Powrót komisji.
16 czerwca 2007 wicepremier Roman Giertych, szef LPR zadeklarował, że LPR złoży w Sejmie wniosek o przywrócenie komisji śledczej w sprawie PKN Orlen. Wniosek taki nie został jednak nigdy złożony, a wkrótce po tym Giertych opuścił koalicję rządową. LPR zaś po wyborach w 2007 r. nie znalazła się już w Sejmie.

</doc>
<doc id="69124" url="https://pl.wikipedia.org/wiki?curid=69124" title="Socjaldemokratyczna Partia Niemiec">
Socjaldemokratyczna Partia Niemiec

Socjaldemokratyczna Partia Niemiec (, SPD) – najstarsza z działających w Niemczech partia polityczna, zarazem jedna z najstarszych i największych partii politycznych na świecie (w 2013 r. obchodziła 150. rocznicę utworzenia). Z liczbą ponad 500 tys. członków jest najliczniejszą partią współczesnych Niemiec. Założona w 1863 r., do 1891 r. działała pod nazwą "Socjalistyczna Partia Robotnicza" (SAP). Założenia i program polityczny oparte są na ideałach lewicowych, socjaldemokratycznych i neoliberalnych (szczególnie za rządów kanclerza Gerharda Schrödera).
Profil partii.
Program.
Aktualny program partii SPD został przyjęty w Hamburgu w 2007 roku i nazwany od tego miejsca programem hamburskim. Jako najstarsza niemiecka partia polityczna skupiająca wokół siebie robotników odwołuje się także do założeń z Bad Godesberg (program godesberski) z 1959 roku.
Jednym z najważniejszych założeń programowych SPD jest sprawiedliwość społeczna. Partia zakłada, że gospodarka narodowa powinna być wzmacniana przez państwo, a jej dobra powinny być sprawiedliwie rozdzielane, co przyczyni się do wzrostu zamożności całego społeczeństwa.
Były kanclerz z SPD Gerhard Schröder w 2003 roku przedstawił społeczeństwu niemieckiemu plan reform gospodarczo-społecznych nazwanych "Agenda 2010".
"Agenda 2010" obejmowała cięcia w sferze bezpieczeństwa socjalnego (opieka zdrowotna, zasiłki dla bezrobotnych, system emerytalny), obniżkę podatków i zmniejszenie regulacji prawa pracy. Po wyborach w 2002 roku SPD zaczęła tracić poparcie. "Agenda 2010", która zaczęła się jako program trzeciej drogi (wspólny projekt z Tonym Blairem i Billem Clintonem), stała się w oczach społeczeństwa procesem likwidacji państwa opiekuńczego.
Równouprawnienie w partii.
W celu wyrównania szans kobiet i mężczyzn w partii, w 1988 roku swoją działalność zapoczątkowała tak zwana "Grupa Płciowa". Grupa ta zapowiedziała, że wszystkie oficjalne stanowiska partyjne oraz mandaty w parlamencie muszą być porozdzielane równo, po 50% dla każdej płci.
Podobną grupę utworzyła młodzieżówka SPD – Jusos. Zgodnie z rozporządzeniami Jusos, 10% mandatów w Bundestagu powinno być zarezerwowane dla młodszych członków partii, którzy nie ukończyli jeszcze 35 lat. Propozycja ta nie została przyjęta przez kongres partii.
Członkostwo.
Socjaldemokratyczna Partia Niemiec ma obecnie 545 223 członków (stan na koniec września 2007). Ta liczba pokazuje, że SPD stanowi najsilniejszą partię obywatelską w Niemczech, przed Unią Chrześcijańsko-Demokratyczną ("CDU") i Unią Chrześcijańsko-Społeczną ("CSU").
Członkiem SPD może zostać każdy, kto ukończył 14. rok życia i zadeklaruje swoje poparcie dla partii (nie może być członkiem żadnej innej partii politycznej). Oznacza to, że członkiem partii może zostać zarówno Niemiec, jak i obcokrajowiec, mieszkający w Niemczech. 43% członków SPD ma więcej niż 60 lat, 8% jest młodszych niż 35 lat. Trzy czwarte członków to mężczyźni. Blisko połowę stanowili pracownicy i robotnicy, 12% gospodynie domowe lub gospodarze, 11% – urzędnicy.
Struktura i działacze.
Przewodniczący SPD.
"W Cesarstwie Niemieckim oraz Republice Weimarskiej:"
"Na uchodźstwie:"
"Po wojnie:"
"Przewodniczący w Niemczech Zachodnich:"
"Przewodniczący Partii Socjaldemokratycznej w NRD:"
"Od Zjednoczenia Niemiec:"
Historia partii.
Geneza.
W drugiej połowie wieku XIX w Niemczech doszło do rozwoju systemu gospodarki kapitalistycznej, wraz z rozwojem kapitalizmu budował się ruch organizowania się proletariatu – pierwsze grupy robotnicze powstały w latach 30. i 40. Ruch robotniczy przyśpieszył po wiośnie ludów (1848–1849), z kolei w latach 60. założono dwie ogólnokrajowe partie socjalistyczne.
23 maja 1863 Ferdinand Lassalle założył w Lipsku Powszechny Niemiecki Związek Robotników ("Allgemeiner Deutscher Arbeiterverein, ADAV", zwany "lassalczykami"). Datę powstania ADAV, obecna SPD uznaje za swój początek. Partia opowiadała się za ugodą z rządem Ottona von Bismarcka, według filozofii lassalczyków, Prusy były krajem ponadklasowym i sprawującym funkcję opiekuńcze. Lassalczycy skupili się na żądaniach ustanowienia powszechnego i równego prawa wyborczego.
Kolejnym ugrupowaniem socjalistycznym była Socjaldemokratyczna Partia Robotnicza Niemiec ("SDAP", zwana "eisenachczykami") założona w 1869 roku przez Augusta Bebela oraz Wilhelma Liebknechta. Partia miała charakter ugrupowania klasowego i była bardziej radykalna od ADAV, znajdowała się pod wpływami filozofii Karola Marksa i Fryderyka Engelsa, którzy udzielali partii porad politycznych i ideologicznych.
Pre-republika (1863–1918).
Utworzenie partii, okres represji.
W 1875 r. na zjeździe w Gocie doszło do zjednoczenia SDAP i ADAV w jedną organizację – Socjalistyczną Partię Robotników Niemiec. Na konferencji ustanowiono program gotajski skrytykowany później przez Marksa w dziele "Krytyka programu gotajskiego". 15 lat później partia zmieniła nazwę na obecną. W latach 90. XIX wieku partia liczyła już 300 tysięcy działaczy.
W 1878 r. Bismarck, na podstawie ówcześnie stanowiącego antysocjalistycznego prawa, uznał organizacje za prorewolucyjne i antymonarchistyczne i nakazał ich delegalizację. Kampania przeciwko socjaldemokracji spowodowana była agresywną polityką zagraniczną prowadzoną przez Rzeszę Niemiecką, wzrostem poparcia dla socjalistów i pamięcią po niedawno zdławionej Komunie Paryskiej. Antysocjalistyczna ustawa obowiązywała przez dwanaście lat. W ustawie zakazano działalności "wszelkich organizacji, których celem jest dążenie do socjalistycznego, socjaldemokratycznego czy komunistycznego przewrotu". Na skutek represji tysiące socjaldemokratów trafiło do więzienia, zostało deportowanych, przesiedlonych, zwolnionych z pracy bądź też ukaranych wysokimi karami finansowymi.
Polityka represji wobec ruchu robotniczego poskutkowała efektami przeciwnymi od tych do których dążył pruski reżim. Delegalizacja doprowadziła do radykalizacji partii i umocnienia się skrzydła marksistowskiego kosztem umiarkowanych lassalczyków. Znacznie wzrosło poparcie dla SPD (wzrost był najszybszy w historii partii) a partia prowadziła działania w podziemiu.
W 1889 roku wybuchł strajki w Zagłębiu Ruhry i Saary (strajkowało 100 tysięcy górników), na Śląsku (19 tysięcy) i w Saksonii (10 tysięcy). Celem strajku było wywalczenie ośmiogodzinnego dnia pracy i prawa wybierania przedstawicieli robotniczych którzy uzgadniali by z pracodawcami sporne kwestie. Strajk okazał się dla Bismarcka dużą porażką.
W 1890 r., zjednoczeni socjaldemokraci zostali ponownie zalegalizowani. Kandydaci socjaldemokratyczni mogli startować do parlamentu z list kandydatów niezależnych, pomimo delegalizacji ich partii. W wyborach w 1890 roku SPD zdobyła 1427 tysięcy oddanych głosów, czyli 19,7% poparcia głosujących. Wybory te odbyły się na podstawie niekorzystnego dla robotników (stanowiących trzon SPD) prawa wyborczego. Na skutek działania socjaldemokratów, rząd cesarski ustanowił połowiczne reformy socjalne – wprowadzono ubezpieczenia społeczne, zasiłki chorobowe i renty. Zabieg ten miał sprawić aby SPD uznała zwierzchnictwo państwa i podporządkowała się reżimowi.
Jako reakcja na działania rządu, na kongresie partii w Erfurcie w 1891 roku przyjęty został tak zwany program erfurcki, który w swoich założeniach był bardziej radykalny, aniżeli przyjęty w 1875 roku program gotajski. Program opierał się na krytycznej, marksistowskiej analizie społeczeństwo w systemie kapitalistycznym. Zakładał on, iż podstawą nowo powstałej SPD będzie ideologia marksistowska, postulował również daleko idące reformy gospodarczo-polityczne (plan minimum) oraz zastąpienie kapitalizmu socjalizmem (plan maksimum). W późniejszych latach, program erfurcki stał się wzorcowym dla wielu partii socjaldemokratycznych na świecie.
Mimo przesunięcia w stronę marksizmu żywe pozostały elementy programu lassalczyków. Reformistyczny kurs nasilił się zwłaszcza po wyborczych sukcesach lewicy. Bawarski socjaldemokrata Georg von Vollmar zalecał aby SPD skupiła się wyłącznie na walce o nietrudne do zrealizowania reformy, co pozwoliłoby partii zawiązać sojusz z liberalną burżuazją. Tezy te skrytykował Friedrich Engels, który uważał, że niemiecki parlament jest bezsilny. Triumf skrzydła reformistycznego przyśpieszyła śmierć Engelsa (5 sierpnia 1895).
Działania w samorządzie i parlamencie.
Na skutek działań socjaldemokratów w Reichstagu do końca XIX wieku rozbudowano system kontroli przedsiębiorstw i wprowadzono reformę służby wojskowej, w wyniku której zasiłek otrzymać mogły rodziny rezerwistów powołanych na ćwiczenia i manewry. Już w 1880 roku, posłowie lewicowi w Saksonii z powodzeniem wprowadzili ustawę gwarantującą poprawę bezpieczeństwa górników i zwiększającą kontrolę państwa nad kopalniami.
W 1894 roku SPD po raz pierwszy w historii przeforsowała własny projekt ustawy. Ustawa przewidywała obniżenie należności za przywóz pszenicy, co w konsekwencji doprowadziło do obniżki cen żywności. W 1913 roku na skutek głosów socjaldemokratów wprowadzono nowy przepis podatkowy w myśl którego to najbogatsi pokrywali wzrost wydatków militarnych.
W samorządzie heskim partia wprowadziła podatek kościelny i poprawiła uczciwość przebiegu postępowań sądowych. Sporadycznie w samorządach socjaldemokraci odnosili sukcesy w forsowaniu podnoszenia płac oraz poprawy warunków pracy robotników miejskich.
W 1896 roku, na skutek reformy w stylu pruskim przeforsowanej w Saksonii przez tamtejszych narodowych liberałów i konserwatystów, demokratyczne prawa wyborcze zastąpiono prawem faworyzującym najmniej liczne klasy wyższe. Celem reformy było osłabienia lokalnego SPD – konserwatyści odnieśli połowiczny sukces, a w 1901 roku SPD częściowo utracili miejsca w saksońskim parlamencie. Już w 1903 roku socjaliści nadrobili straty a liczba ich reprezentantów wzrosła z 11 do 23.
Podział frakcyjny, I wojna światowa.
W latach 90. XIX wieku w partii umocniło się skrzydło partyjnej prawicy zwane rewizjonizmem. Na czele skrzydła rewizjonistów stał Eduard Bernstein, na przełomie lat 1895–1896 w prasie lewicowej przedstawiał on własną wizję marksizmu – odrzucił dialektykę i zakwestionował rewolucjonizm oraz dyktaturę proletariatu. Według rewizjonistów SPD powinno skupić się na pracy parlamentarnej a walkę o socjalizm uzasadniać motywami etyczno-moralnymi. W 1899 wydał głośną pracę "Zasady socjalizmu i zadania socjaldemokracji".
Równocześnie w SPD rozwijał się nurt lewicy z działaczami takimi jak Karl Liebknecht, Róża Luksemburg, Clara Zetkin czy Luise Zietz.
W 1905 roku liczba członków partii sięgnęła miliona osób.
Na zjazdach partii w Jenie w 1910 roku i w Chemnitz w 1912 potępiono niemiecki imperializm i zapowiedziano walkę przeciwko ewentualnej wojnie.
SPD kontynuowała swoją politykę w Bundestagu, już w 1912 roku stając się najsilniejszą frakcją parlamentarną (w Cesarstwie Niemieckim. Parlamentarny bilans sił nie miał wpływu na formułowanie się gabinetu rządowego) dzięki czemu partii udało się przeforsować propracownicze zmiany w dziedzinie prawa pracy i warunków życia Niemców wywodzących się z klasy robotniczej.
W przededniu I wojny światowej SPD organizowała protesty pacyfistyczne. Po wybuchu wojny w partii zaktywizowała się grupa prawicowa z Friedrichem Ebertem na czele. Przedstawiciele frakcji prawicowych prowadzili tajne rozmowy z rządem na temat poparcia SPD dla wojny i wstrzymania na okres jej trwania protestów robotniczych. Po wypowiedzeniu Rosji wojny, liderzy partii ogłosili zawarcie z rządem "rozejmu" i wezwali do "obrony kraju". W głosowaniu nad kredytami wojennymi SPD poparła rząd tłumacząc to chęcią obrony Niemiec przed "barbarzyńską Rosją". Prawica socjaldemokratów zawarła sojusz z rządem i militarystami, w 1915 roku przedstawiciel prawicy SPD Georg von Vollmar przedstawił memoriał w którym domagał się zmian terytorialnych Niemiec kosztem carskiej Rosji.
Sojusz prawicy partii z rządem osłabł wraz z brakiem sukcesów wojskowych armii. W związku z wydatkami wojennymi, w kraju rozpoczął się kryzys. Dochodziło do strajków głodowych i demonstracji pacyfistycznych. Sytuacja w kraju przyczyniła się do radykalizacji partii – w połowie 1915 roku krytyczna wobec rządzącej w partii prawicy, frakcja rewolucyjno-lewicowa zorganizowała konferencję zimmerwaldzką. Kierownictwo SPD skrytykowali też centryści z Kautskym i Bernsteinem.
Rewolucja.
Narastał konflikt wewnątrzpartyjny. Lewica partyjna snuła wizję wywołania w kraju rewolucji, natomiast centryści zażądali zawarcia pokoju bez kontrybucji i aneksji. Centryści i lewicowcy nawiązali ze sobą współpracę w ramach wspólnego frontu przeciwko kierownictwu partii, jednak już w styczniu 1916 roku lewica partii utworzyła odrębny Związek Spartakusa. W 1917 roku Związek przekształcił się w Niezależną Socjaldemokratyczną Partię Niemiec (USPD). USPD liczyła blisko 200 tysięcy członków. Większość partii z centrystami i prawicowymi działała pod nazwą Większościowa Socjaldemokratyczna Partia Niemiec (MPSD).
Po rosyjskiej rewolucji październikowej także i w Niemczech doszło do zrywów rewolucyjnych. Robotnicy organizowali akcje solidarnościowe z rewolucją rosyjską i wzywali do wywołania rewolucji w swoim kraju. Jako że sytuacja w Rosji doprowadziła do eliminacji jednego z rywali Niemiec, partyjni centryści i prawicowcy ponownie zaproponowali zawarcie pokoju i zakończenie wojny.
Związek Spartakusa wykorzystując korzystną sytuację międzynarodową zapoczątkował pierwsze akcje zbrojne, 3 listopada 1918 roku w Kilonii doszło do powstania marynarzy a wkrótce fala powstań wybuchła na całym pasie wybrzeża środkowego i północno-zachodniego. W ciągu tygodnia w całym kraju wybuchły rebelie robotników i zbuntowanych żołnierzy. Rewolucjoniści tworzyli rady delegatów robotniczych i żołnierskich. W radach większość mieli reformiści z MPSD i prawica USPD (Związek Spartakusa działał odrębnie od tejże partii).
Pierwszy rząd SPD.
Na przełomie 1918-19 założona została Komunistyczna Partia Niemiec, która stała się głównym rywalem SPD. Po tych wydarzeniach przywódca MPSD Ebert stanął po stronie Rzeszy przeciwko komunistom, a partia przyjęła kurs antykomunistyczny. Po abdykacji cesarza w listopadzie 1918 liderem rządu rewolucyjnego wybrany został Ebert.
Na skutek zniszczeń i załamania gospodarki po I wojnie światowej Niemcy stanęły przed zagrożeniem głodem i anarchią. Rząd rewolucyjny centrowych i prawicowych socjaldemokratów opanował wrzenie rewolucyjne, czym ustrzegł przed najgorszymi skutkami wojny. Opanowano groźbę wybuchu głodu, a zmobilizowanym żołnierzom umożliwiono powrót do życia w cywilu. Zwiększono poziom płac, w wyborach parlamentarnych wprowadzono system proporcjonalny, wprowadzono przepisy dotyczące zasiłków dla bezrobotnych, tworzono nowe miejsca pracy oraz wprowadzono ubezpieczenia zdrowotne i emerytury.
W lutym 1918 roku wypracowano porozumienie pracowników z pracodawcami, w wyniku którego zapewniono całkowitą swobodę zrzeszania się i ośmiogodzinny dzień pracy. Rząd na wypadek kolejnych konfliktów na linii pracodawca-pracownicy prowadził politykę arbitrażu. W największych zakładach przemysłowych utworzono rady pracownicze, a na wsi tworzono pierwsze związki robotników rolnych. W tym samym roku wprowadzono świadczenia na wypadek bezrobocia dla wszystkich pracowników.
W Prusach, które stały się ostoją SPD, w 1918 roku wprowadzono prawo upoważniające władze lokalne do budowy małych mieszkań i budynków użyteczności publicznej. Podobne środki (m.in. dofinansowywanie budowy mieszkań) realizowane były w innych miejscach, w których władzę obejmowała SPD.
W styczniu, a następnie w kwietniu 1919, wybuchła rewolucja w Bawarii, gdzie utworzono rząd składający się z komunistów, anarchistów i lewicy socjaldemokratycznej.
W 1919 roku w parlamencie powstała nowa koalicja rządowa zwana koalicją weimarską. Skupiła ona wokół siebie oprócz Socjaldemokratycznej Partii Niemiec, również Partię Centrum oraz Niemiecką Partię Demokratyczną.
W początkowym okresie istnienia Republiki Weimarskiej SPD wdrożyła część swoich postulatów dotyczących polityki społecznej. Ponownie wprowadzono państwo opiekuńcze w stylu bismarkowskim, zapewniające ochronę socjalną bezrobotnym, emerytom i młodzieży. W lutym 1920 roku wprowadzono uchwałę, dającą pracownikom przemysłu prawo do współdecydowania z pracodawcami o sprawach zatrudnień i zwolnień oraz ustalania godzin pracy. Socjaldemokraci, oprócz utworzenia rad robotniczych, utworzyli rady regionalne i działające w obrębie przedsiębiorstw. Rząd przewidywał też utworzenie rad gospodarczych, w których pracodawcy i pracownicy mieliby decydować o gospodarce Niemiec.
W kwietniu 1920 wprowadzono ustawę o zatrudnieniu osób niepełnosprawnych, która zobowiązywała przedsiębiorstwa prywatne i publiczne zatrudniające więcej niż 20 pracowników do przyjmowania do pracy osoby poszkodowane w okresie wojny oraz osoby niepełnosprawne. W maju wprowadzono renty dla ofiar wojny, ustawa ta po raz pierwszy w historii niemieckiego ustawodawstwa społecznego przyznawała rentę wdowie. Ustawa gwarantowała pomoc w znalezieniu pracy kalekom do lat 18.
Socjaldemokraci wprowadzili ośmiogodzinny dzień pracy, a gminy, które znalazły się pod kontrolą SPD, rozszerzyły dostęp do edukacji i wprowadziły szkolenia pracownicze. W dziedzinie edukacji rząd wprowadził czteroletnią szkołę podstawową. W sferze edukacji ruszył program promocji edukacji dla dorosłych oraz kultury.
Koalicja socjaldemokratów i chadeków posiadała większość parlamentarną do wyborów z 1920 roku, w których to zwycięstwo odniosły siły centrolewicy – SPD i USPD. We wrześniu 1922 roku obie socjaldemokratyczne partie połączyły się, ponownie tworząc jedną SPD. Poprawiła się sytuacja polityczno-partyjna w Niemczech. SPD kontynuowała reformatorski w dziedzinach polityki socjalnej i prawa pracy kurs przyjęty przez MPSD. Przed zjednoczeniem partii rząd opanował inflację, a Niemcy wkroczyły w okres stabilizacji.
W tym okresie SPD działała w samorządach tysięcy miejscowości i gmin.
W 1923 roku zdławiono powstania lewicowych radykałów w Turyngii i Saksonii. W tym samym roku minister finansów z ramienia socjalistów, Rudolf Hilferding, przygotował plan stabilizacji niemieckiej waluty.
W 1924 roku SPD wycofała się z rządu.
Republika Weimarska (1918–1933).
W okresie istnienia Republiki Weimarskiej socjaldemokraci utworzyli swoiste "państwo w państwie" – socjaldemokratyczni robotnicy korzystali z finansowanych przez partię szkół, bibliotek publicznych, tanich mieszkań czy basenów. Z SPD związane były Wolne Związki Zawodowe, których działania w latach 1924–1928 poskutkowały wywalczeniem podwyżek płac oraz zmniejszeniem różnić między pracownikami wykwalifikowanymi i niewykwalifikowanymi.
W 1925 roku na zjeździe w Heidelbergu uchwalono nowy program zasadniczy, w którym powrócono do ostrej krytyki kapitalizmu. W programie przedstawiono koncepcję „demokracji gospodarczej” będącej porozumieniem kapitału i państwa. Według nowego kursu partii zmiany w kierunku socjalizmu mogą odbyć się na gruncie instytucji demokratycznych istniejącego ustroju.
Po przyjęciu kursu reformatorskiego partia skupiła się na promowaniu programów społecznych. Od 1926 roku w rządzonych przez socjaldemokratyczne administracje miastach rozpoczął się proces powstania spółdzielni proletariackich.
Na zjeździe w Kilonii w 1927 roku podtrzymano tezy z 1925 roku dodając do nich koncepcje "zorganizowanego kapitalizmu" Rudolfa Hilferdinga. Teza ta uzyskała duże poparcie na łamach Międzynarodówki, dzięki czemu stała się niemal oficjalną doktryną organizacji. Koncepcje Hilferdinga odwoływały się do tezy Bernsteina o żywiołowym przerastaniu kapitalizmu w socjalizm. Według Hilferdinga kapitalizm monopolistyczny przezwyciężył kapitalizm konkurencyjny, a gospodarki narodowe zostały osłabione na skutek międzynarodowych monopoli. Dzięki powiązaniom gospodarki kapitalistycznej i państwa oraz dzięki demokracji gospodarczej i polityce ekonomicznej rządów budowanie socjalizmu miało się odbyć bez nacjonalizacji.
W 1928 roku SPD utworzyła swój drugi rząd. W celu budowy koalicji z prawicą (narodowi liberałowie) socjalistyczny kanclerz Hermann Müller został zmuszony do ustępstw w polityce ubezpieczeniowej i podatkowej. W 1930 roku na skutek wielkiego kryzysu rozpadł się rząd tworzony przez SPD i narodowych liberałów, a przez kolejne dwa lata istniały rządy mniejszościowe.
Walka z nazistami.
W obliczu wzrostu wpływów NSDAP, SPD zaktywizowała swoją organizacją paramilitarną "Reichsbanner" i ogłosiła, że przystąpi do akcji militarnej przeciwko nazistom, jeśli ci "zaatakują republikę". W Reichsbanner reprezentowane były także inne stronnictwa demokratyczne – chadecka Niemiecka Partia Centrum i liberalna Niemiecka Partia Demokratyczna. W roku 1932 organizacja liczyła ok. 3 mln członków.
Na początku lat 30. XX w. doszło do wzrostu poparcia dla Adolfa Hitlera. 20 lipca 1932 roku socjaldemokratyczny rząd pruski w Berlinie na czele z Otto Braunem został obalony na drodze dekretu przez prezydenta Franza von Papena. 30 stycznia 1933 prezydent Paul von Hindenburg mianował Hitlera kanclerzem Niemiec. SPD była jedyną partią, która głosowała przeciwko nowemu kanclerzowi (KPD została już zdelegalizowana przez reżim, a tym samym jej parlamentarzyści zostali aresztowani, zabici lub wysłani na emigrację). W nowych, częściowo wolnych wyborach, które odbyły się 5 marca SPD otrzymała 18,25% poparcia i 120 mandaty.
Po wydaniu przez Hitlera dekretu po pożarze Reichstagu, który znosił wszystkie swobody konstytucyjne, parlament zatwierdził "Ustawę o pełnomocnictwach" ("Ermächtigungsgesetz"), która nadawała dodatkowe upoważnienia dla niemieckiego rządu i zawieszał swobody obywatelskie. Jedyną partią głosującą przeciwko ustawie była SPD. Na podstawie ustawy aresztowanych zostało kilku polityków SPD. 22 czerwca 1933 Hitler zakazał działalności SPD.
Okres nazizmu (1933–1945).
Jako jedyna partia w Reichstagu, która głosowała przeciwko przyjęciu przez parlament Ustawy o pełnomocnictwach (przeciw głosowali też nieliczni parlamentarzyści KPD – partia ta była wówczas represjonowana a wielu jej działaczy zostało aresztowanych lub zabitych) SPD została zdelegalizowana latem 1933. Po wejściu w życie Ustawy o pełnomocnictwach część posłów SPD zostało aresztowanych lub wysłanych na wygnanie, a część pozostała w kraju i podjęła próby uspokojenia nazistów. Nieliczni socjaldemokraci pozostali w kraju głosowali za przyjęciem sprawozdania polityki zagranicznej z 19 maja, w którym rząd gwarantował wyrzeczenie się broni ofensywnej, jeśli inne kraje uczynią to samo. Parlamentarzyści ci zdystansowali się publicznie od socjaldemokratów za granicą. Polityka ta nie dała jednak żadnych efektów, a w przeciągu wiosny policja skonfiskowała gazety i mienie partii. Partia została zdelegalizowana w dniu 19 czerwca 1933 roku.
Kilka dni po delegalizacji SPD z rozkazu Hitlera pozostałe partie demokratyczne same dokonały swojego rozwiązania. NSDAP stała się jedyną legalną partią polityczną w Niemczech. Wielu działaczy socjaldemokratycznych zostało osadzonych w nazistowskich obozach koncentracyjnych. Jako swoją pierwszą siedzibę na wygnaniu SPD wybrało Pragę. W 1934 roku partia wydała tzw. manifest praski. W deklaracji Zarząd SPD skrytykował działalność partii w okresie republiki weimarskiej i opowiedział się za jednoczeniem niemieckiego ruchu robotniczego i wspólną, zbrojną walką z reżimem. Po zwycięstwie nad nazistami w kraju miało dojść do zmian socjalistycznych, w tym uspołecznienia głównych środków produkcji i przejęcia przez lud „całej władzy politycznej w państwie”.
W latach 1935–1936 grupy SPD w Niemczech i za granicą próbowały organizować struktury podziemnego ruchu antyfaszystowskiego, prób tych zaniechano przed wojną na skutek ogromnych strat z rąk nazistowskiego aparatu terroru. Kierownictwo na emigracji i komórki partii w kraju prezentowały niekiedy odrębne stanowisko – na emigracji SPD konsekwentnie odcinała się od możliwej współpracy z KPD, natomiast w kraju w ramach ruchu oporu dochodziło do współpracy socjalistów i komunistów.
Po zaanektowaniu części Czech w 1938 roku partia na uchodźstwie przeniosła swoje władze do Paryża, a po ataku Hitlera na Francję w 1940 roku – do Londynu. Siedziby SPD znajdowały się również w Sztokholmie i w Nowym Jorku. Zaledwie w kilka dni po rozpoczęciu II wojny światowej, we wrześniu 1939, SPD na uchodźstwie zadeklarowała swoje poparcie dla aliantów w walce przeciwko nazistowskiemu rządowi.
Działając na uchodźstwie podczas II wojny światowej partia przyjęła nazwę "SoPaDe".
W 1944 roku kilku członków partii wzięło udział w spisku antyhitlerowskim przygotowanym przez koła oficerskie.
Po wojnie (1945–1949).
SPD została reaktywowana po zakończeniu II wojny światowej w 1946 roku i uznana za legalną partię we wszystkich czterech strefach okupacyjnych w podzielonych Niemczech. Odbudowa partii odbywała się w warunkach tworzonych przez mocarstwa zwycięskie nad hitlerowskimi Niemcami. Wytyczenie niemieckiego systemu politycznego związane było z denazyfikacją, dekartelizacją, demilitaryzacją i demokratyzacją. Istotny wpływ na odbudowę partii i jej kurs miało dość szybkie nasilenie stosunków zimnowojennych między USA a ZSRR. O ile Wielka Brytania przyłączyła się do USA, to Francja starała się zachować niezależność w konflikcie zimnowojennym. W tych warunkach na zachodzie kraju kierownictwo SPD obsadzone zostało działaczami antykomunistycznymi, zaliczanymi do prawicowego skrzydła partii. SPD wzmocniona została na skutek problemów w odbudowie konkurencyjnej KPD.
Ukształtowana pod wpływem swojego przewodniczącego – Kurta Schumachera – doktryna partii stawiała na pierwszym miejscu zjednoczenie Niemiec, zdecydowanie sprzeciwiała się zaakceptowaniu granicy na Odrze i Nysie Łużyckiej i, w przeciwieństwie do adenauerowskiej CDU, nie przewidywała zacieśniania stosunków z Zachodem, w szczególności pozostawała sceptyczna wobec niemieckiej obecności we Wspólnotach Europejskich oraz w Sojuszu Północnoatlantyckim.
Partia przyjęła kurs reformistyczny. Reformizm prezentowało hasło programowe „socjalizm na porządku dnia” mówiące o uspołecznienie środków produkcji i atakujące politykę mocarstw okupacyjnych. Hasło zakładało, iż kapitał niemiecki nie będzie w stanie odbudować gospodarki ze względu na skompromitowanie się współpracą z nazistami, stąd też proponowano utworzenie gospodarki typu socjalizmu demokratycznego. Równocześnie rezygnowano z marksistowskich tradycji partii.
Na zjazdach partii w 1946 w Hamburgu, 1947 w Norymberdze i 1948 r. w Düsseldorfie uchwalono postulaty uspołecznienia gospodarki i wprowadzenia elementów planowania przy zachowania kapitalizmu. Z roku na rok postulaty te jednak słabły.
Choć partia napotkała pewne przeszkody ze strony władz okupacyjnych, to odbudowa partii przeszła pomyślnie, w 1946 liczyła ona 600 tysięcy członków, dwa lata później już 845 tysięcy (choć w przeciągu kilku lat liczba działaczy ponownie spadła do 600 tysięcy). Partię odbudowali działacze z okresu międzywojennego. SPD obsadziła wiele stanowisk w gminach, magistratach, parlamentach i ministerstwach poszczególnych landów oraz w administracji okupacyjnej. SPD zajęła stanowiska m.in. w ministerstwach: gospodarki, MSW, odbudowy, edukacji. Działacze wywodzący się z SPD musieli jednak często realizować cele wyznaczane przez mocarstwa.
Partia określała się jako „konstruktywna opozycja”, duża część nowo przyjętych przepisów została przyjęta głosami lewicy. SPD odegrała znaczący udział w reformie systemu emerytalnego, integracji uchodźców i budowy mieszkań w sektorze publicznym. SPD miała duży wpływ na politykę sądową Adolfa Arndta i w walce o odszkodowania dla ofiar hitleryzmu. W 1951 roku, głosami SPD, CDU i FDP, przegłosowano prawo o „współdecydowaniu” pracowników sektora przemysłowego i górniczego.
W systemie organizacyjnym partii powrócono do wzorców z okresu Republiki Weimarskiej, przywrócono jako główne ogniwo terenowe struktury okręgów, które w powojennych latach nie pokrywały się już z podziałem administracyjnym. Okręgi zdobyły dużą samodzielność pod względem organizacyjnym, politycznym czy finansowym. Kierownictwo partii krytykowało jednak niektóre posunięcia organizacji lokalnych, tj. współpracę z KPD, która po wojnie na bazie współpracy antyfaszystowskiej była dość popularna. Jak się okazało, w warunkach zimnowojennych to socjaldemokracja poniosła główny ciężar walki z niemieckimi komunistami.
W 1948 roku odbył się zjazd SPD, na którym przedstawiano referat sprawozdawczy, według przedstawicieli partii, denazyfikacja w Niemczech zachodnich nie udała się . Mimo negatywnych ocen panującego systemu, SPD przystąpiła do pracy innych partii w przygotowania projektu konstytucji i poparła tworzenie RFN. Było to zgodne z doktryną „teorii magnetyzmu” opracowaną przez Schumachera – teoria zakładała, iż dzięki wstąpieniu do bloku zachodniego, Niemcy ponownie stały się siłą gospodarczą i polityczną. Według SPD, siła Niemiec zachodnich będzie oddziaływać na strefę okupacyjną ZSRR w ten sposób, że władze sowieckie zgodzą się na włączenie wschodu kraju do Niemiec zachodnich. Żądania włączenia Wschodu do RFN były na tyle ważne, iż we wschodniej części kraju partia socjaldemokratyczna mogła cieszyć się dużym poparciem społecznym.
W samorządach.
SPD udało się przeforsować, przy poparciu komunistów, poprawki do konstytucji pozwalające na uspołecznienie w landach, tj. Brema, Dolna Saksonia, Nadrenia-Westfalia, Hesja.
W okresie powojennym partia była w stanie przejąć kontrolę nad wieloma samorządami, gdzie wdrażała progresywne reformy społeczne. Jak zauważył Manfred Smicht, landy kontrolowane przez SPD były bardziej aktywne w sferze socjalnej i przeznaczały więcej funduszy na edukację i zatrudnienie w sektorze publicznym, niż rządy landów znajdujących się pod kontrolą CDU/CSU.
W połowie lat 60., SPD kontrolowała landy, tj. Hesja, a w trzech miastach-landach partia rozpoczęła pierwsze eksperymenty ze szkołami powszechnymi jako środkiem do rozszerzenia możliwości edukacyjnych. Samorządy socjaldemokratów były również aktywne w przeprowadzeniu powojennego boomu mieszkaniowego w RFN, jedne z najlepszych wyników w budownictwie mieszkaniowym tego okresu udało się osiągnąć w kontrolowanych przez SPD – Hamburgu, Bremie i Zachodnim Berlinie.
W Bundestagu, SPD jako opozycja była częściowo odpowiedzialna za budowę w ramach administracji Adenauera powojennych struktur państwa opiekuńczego – centrolewica wywierała na CDU presję, w celu przeprowadzenia bardziej postępowych zmian w polityce socjalnej.
Zwrot w prawo.
W pierwszych powojennych wyborach do parlamentu SPD zdobyła 29,2%, co było wynikiem poniżej oczekiwań partii. Zwycięska CDU/CSU nie zaprosiła socjaldemokratów do rządu i objęła samodzielną władzę. W trakcie pobytu w opozycji, prawica narzuciła socjaldemokracji swój kurs – centrolewica popierała prawie wszystkie ustawy zgłaszane przez rząd, jednocześnie, jej krytyka remilitaryzacji, integracji z zachodem i chęci poprawy relacji obydwu państw niemieckich przyczyniła się do oskarżania socjaldemokracji przez prawicę o rzekomą chęć radykalnej zmiany systemu, bądź też obalenia państwa. Czynniki te przyczyniły się do osłabienia partii, które było szczególnie mocne po śmierci Schumachera w 1952 r. Kryzys ujawnił się w 1953 roku, gdy SPD zdobyła zaledwie 28,8% (co było najniższym wynikiem w okresie powojennym). Prawica partii oceniła porażkę jako winę historycznego charakteru partii i jej zbyt klasowo-marksistowskiego oblicza. Prawica partii, pod hasłami „wyrzucania balastu przeszłości za burtę”, domagała się całkowitego zerwania partii z tradycją robotniczą.
Prawica SPD domagała się oficjalnego potępienia marksizmu, zmian w aparacie kierowniczym itp. Za rządów Ericha Ollenhauera, uważanego za spadkobiercę Schumachera, centrum i lewica partii odparła ataki ze strony prawicy, jednakże zgodziła się na przyjęcie kursu prawicowego w wewnątrzpartyjnej dyskusji. Wewnątrzpartyjna dyskusja doprowadziła do wykrystalizowania się grup wewnątrzpartyjnych. Silną pozycję zajęła tzw. frakcja burmistrzów, na czele z burmistrzem Hamburga, Maksem Bauerem, Wilhelmem Kaisenem, burmistrzem i premierem Bremy, a także z Ernstem Reuterem – burmistrzem i premierem Berlina Zachodniego. Frakcja burmistrzów opowiedziała się za akceptacją polityki wewnętrznej i zagranicznej CDU, w tym remilitaryzacji, postulatu aneksji NRD oraz planów integracji z Europą zachodnią. Frakcja poparła też kroki zmierzające do zawarcia koalicji z partiami prawicy, co miało na cele powstrzymanie „zagrożenia ze Wschodu”.
Niespodziewany zwrot w prawo spowodował utratę blisko 300 tysięcy członków partii.
W toku dyskusji w partii, ujawnił się nurt socjalizmu etycznego (nurt ten pojawił się jeszcze w Republice Weimarskiej, reprezentowali go wówczas m.in. Carlo Schmid, Gerhard Weisser i Willy Eichler). Zwolennicy tegoż nurtu wystąpili już na konferencji ideowej w Ziegenhain w 1947 roku. Przedstawiciele tego nurtu głosili poglądy w duchu egzystencjalizmu i neokantyzmu. Zwolennicy tegoż nurtu przedstawiali swoje poglądy na łamach gazet regionalnych, tj. berlińskie „Das sozialisische Jahrhundert”. Socjalistom etycznym po raz pierwszy w latach 50. udało się opanować kierownictwo partii. W 1954 roku opanowana przez etycznych socjalistów komisja partii dostała zadanie utworzenia nowego programu partii. Rozpoczęło to etap trwającej do 1960 ewolucji SPD w prawą stronę.
Koła prawicy oraz po części centrum i lewicy, reprezentowane przez działaczy, tj. Herbert Wehner, Willy Brandt i Helmut Schmidt, domagały się reorganizacji organów partii i wzmocnienia głównych ogniw terenowych. Zdaniem przedstawicieli tych frakcji, ważna była też zmiana metod działania partii w parlamencie i w trakcie wyborów. Chodziło głównie o przekształcenie socjaldemokracji z partii robotniczej w „partię ludową” – czyli partię, która miała „przestać być reprezentantem określonej klasy społecznej”.
Tradycyjnego programu partii o charakterze reformistycznym broniła lewica partyjna. Na pierwszym miejscu lewica postawiła krytykę kapitalizmu i postulat socjalizacji środków produkcji. Koła lewicowe popularność zdobyły zwłaszcza w Hesji południowej, Zagłębiu Ruhry i Hamburgu oraz pozostałych ośrodkach robotniczych. Lewica za swoje zadanie uznała agitację antykapitalistyczną pośród robotników oraz udział w kampaniach społecznych, tj. "Ohne mich!" (ruch przeciw remilitaryzacji) oraz w kampanii na rzecz jedności Niemiec. Lewica nie wykazała tendencji do wyodrębniania się frakcyjności, ani nie dążyła do opanowania aparatu partii. Lewica partii zmobilizowała się dopiero w okresie kryzysu partii w latach 50., gdy doszło do napięć związanych z militaryzacją.
Lewica skupiła się wokół gazet regionalnych oraz ogólnokrajowej „Die Andere Zeitung”. Redaktorzy oraz wydawcy – Gottschalk i Gleißberg, którzy opuścili centralny organ partii „Vorwärts”, wraz z lewicowcami, tj. Victor Agartz czy profesor Wolfgang Abendroth, zmierzali do utworzenia nowej partii socjalistycznej o charakterze lewicowym. Plan nie powiódł się, a po delegalizacji KPD w 1956, lewica partii padła ofiarą czystki wewnątrzpartyjnej – władze ugrupowania uznały przedstawicieli skrzydeł lewicowych za „zamaskowanych komunistów”, ponadto skrzydło lewicowe ucierpiało na skutek represji ze strony aparatu policji.
W latach 50. i na początku lat 60. z partii wydalono około 700 działaczy lewicy partyjnej. Wraz z latami 60. lewica partyjna tłumnie wstępowała do grup, tj. Niemiecka Unia Pokoju, czy w przypadku młodzieży do grup, tj. Socjalistyczny Związek Studentów (który został przez to usunięty z szeregu organizacji SPD).
Centryści w większości opowiedzieli się za zmianami proponowanymi przez socjalistów etycznych, starali się jednak zahamować tempo zachodzących w partii zmian. Na skutek takich działań centrystów, komisja programowana pierwszy roboczy projekt programu opracowała dopiero w 1958. Czołową rolę w centrum sprawował Ollenhauer, którego początkowo prawica chciała się pozbyć z kierownictwa, ostatecznie jednak prawica pozyskała jego poparcie i w 1958 przy jego pomocy zreorganizowano kierownictwo partyjne. Po zjeździe w Stuttgarcie w skład kierownictwa weszli m.in. Carlo Schmid, Herbert Wehner i Fritz Erler. Zarząd utworzył Prezydium, do którego dołączyła dwójka działaczy z dawnego kierownictwa, byli to A. Nau i M. Schantzenbach. Utworzenie Prezydium umożliwiło prawicy partii przejęcie w SPD pełni władzy i realizację własnych celów. W 1959 roku partia uchwaliła program godesberski, w którym opowiedziano się za członkostwem w NATO, Europejskiej Wspólnocie Gospodarczej, remilitaryzacją czy rozwiązaniem „problemu niemieckiego”.
Nowe stanowisko w parlamencie przedstawił w lecie 1960 roku H. Wehner. W swoim przemówieniu dał on wyraz poparcia dla rządu CDU i dał CDU do zrozumienia, że socjaldemokracja będzie dążyć do współpracy z rządem.
Socjaldemokraci w Niemieckiej Republice Demokratycznej (1949–1989).
W strefie radzieckiej, która w 1949 roku przekształciła się w Niemiecką Republikę Demokratyczną, SPD połączyła się z Komunistyczną Partią Niemiec, tworząc w ten sposób Niemiecką Socjalistyczną Partię Jedności ("SED") w 1946 roku, która niepodzielnie rządziła w NRD niemal do końca istnienia tego państwa. W czasie Jesieni Ludów i upadku systemu komunistycznego w 1989 roku, wschodnioniemiecka SPD na nowo ugruntowała się i odseparowała od partii komunistycznej (od 1989 roku jako Partia Socjaldemokratyczna), aby później zjednoczyć się z zachodnioniemiecką SPD.
Okres lat 60..
Mimo uchwalenia programu godesberskiego, stanowiącego odwrót od resztek marksistowskich elementów programowych partii, SPD pozostała na najbliższe lata partią robotniczą. Niewielka część zwykłych członków partii miała wyobrażenie o teorii „partii ludowej”, deklarowanej przez centrystyczne kierownictwo. Polityka ta nie zmieniła nawet negatywnego stosunku prawicy względem socjaldemokracji – w propagandzie rządowej i prasie obecny był slogan z kampanii wyborczej SPD z 1953 roku, wieszczący „zagładę Niemiec” na wypadek zwycięstwa centrolewicy. Aby zlikwidować izolację, w 1962 roku socjaldemokraci zaoferowali udział w rządzie CDU, ich oferta została jednak odrzucona, choć kierownictwo CDU ze względu na wewnątrzpartyjne zgrzyty coraz chętniej patrzyło na możliwość koalicji z dotychczasowym rywalem.
W 1964 roku partia poparła kandydaturę na prezydenta reprezentanta prawicowego skrzydła chadecji, Heinricha Lübkego.
Czołowi politycy SPD w latach 60.: Herbert Wehner i Willy Brandt przewartościowali politykę zagraniczną socjaldemokratów. Partia zaakceptowała istnienie państwa wschodnioniemieckiego, członkostwo RFN w NATO i opowiedziała się za zainicjowaniem współpracy z państwami obozu komunistycznego. W 1963 roku Egon Bahr i Brandt przedstawili hasło „zmiany przez zbliżenie” polegające na przekonywaniu opinii publicznej zachodnich Niemiec do osiągnięcia zimnowojennego statusu quo.
Uczestnictwo w koalicji z prawicą.
Pod koniec roku 1966, na skutek dymisji kanclerza Ludwiga Erharda, socjaldemokracja zasiliła koalicję rządową z CDU/CSU. Po raz pierwszy od 1928 roku partia socjaldemokratyczna wprowadziła swoich członków do gabinetu niemieckiego. Kanclerzem federalnym i przywódcą koalicji został wówczas chadecki polityk Kurt Georg Kiesinger. Ministrowie lewicy przyczynili się do przezwyciężenia gospodarczej recesji na drodze wspierania kapitału. Politycy socjaldemokracji nie uczestniczący w pracach rządu opracowali szereg projektów reform, tj. demokratyzacji stosunków socjalnych, modernizacji aparatu państwowego, czy rozbudowy świadczeń społecznych. Wiele z tych propozycji wykroczyło poza program koalicji. W 1968 roku ukazały się "Perspektywy SPD u progu lat siedemdziesiątych". Uczestnictwo SPD w rządzie przyczyniło się do wzrostu poparcia dla partii.
Stanowisko ministra spraw zagranicznych objął lider partii, Brandt. W okresie jego rządów Niemcy Zachodnie otworzyły się na współpracę z blokiem wschodnim.
Negatywnie przystąpienie do rządu z prawicą oceniła młodzież partii. Krytyce uległa zwłaszcza postawa rządu względem amerykańskiej interwencji wojskowej w Wietnamie. Aby nie doprowadzić do radykalizacji partyjnej młodzieży, kierownictwo partii zorganizowało debatę wewnątrz organizacji Młodych Socjalistów – "Juso" (liczyła ona wówczas 300 tysięcy członków). Mimo starań kierownictwa, radykalizacja nastrojów partyjnych była nieunikniona. Lata 60. stanowiły okres czasowego zastoju w „dezideologizacji” partii i były czasem nasilenia się działalności frakcji oraz konfliktów między nimi.
W wyborach w 1969 roku partia socjaldemokratyczna zdobyła 42,7%, co umożliwiło partii utworzenie rządu pod swoim kierownictwem.
Rządy socjaldemokratów – Brandt i Schmidt (1969–1982).
Z wynikiem 42,7% głosów poparcia, SPD zwyciężyła wybory z 1969 r. i była w stanie utworzyć koalicję rządową z Wolną Partią Demokratyczną ("FDP"). Na czele tak powstałego rządu i koalicji socjalliberalnej stanął były wicekanclerz Willy Brandt.
Partia początkowo gotowa do przeprowadzania wielkich reform gospodarczych szybko podupadła na duchu dzięki spadającym sondażom poparcia. Na początku pierwszej kadencji, błyskawicznie uzyskała poparcie związków zawodowych, co było oznaką zaufania pracowników do nowej ekipy rządzącej. W tym czasie kanclerz Brandt zerwał z doktryną Hallsteina i kontynuował swoją politykę wschodnią ("Ostpolitik"), której zresztą towarzyszyło poparcie w społeczeństwie niemieckim. 12 grudnia 1970 zawarł układ o normalizacji stosunków między RFN a Związkiem Radzieckim (wyrzeczenie się siły oraz uznanie granic państw europejskich) oraz 7 grudnia z Polską (uznana została zachodnia granica Polski). 21 grudnia 1972 rząd Brandta uznał istnienie Niemieckiej Republiki Demokratycznej.
Stary rząd z nowym przywódcą socjaldemokratycznym nie potrafił poradzić sobie z borykającymi się problemami. Schmidt poradził sobie jednak z przestępczością, powołał do życia specjalne jednostki antyterrorystyczne oraz zaostrzył kary zawarte w kodeksie karnym i postępowania karnego. Jedną z reform był zakaz zatrudniania w instytucjach państwowych „osób nielojalnych wobec konstytucji” – a więc przede wszystkim działaczy partii komunistycznej i lewicowych socjaldemokratów. Zmiany uderzające w radykalną lewicę przyniosły kierownictwu partii duże straty polityczne i jednocześnie nie zadowoliły opozycyjnej prawicy. CDU domagała się rezygnacji z polityki wschodniej Brandta, akcja opozycji zmierzała do obalenia rządu, przy czym posłużono się nawet przekupywaniem posłów koalicji.
W wyborach przedterminowych w 1972 roku rząd socjalliberałów zachował władzę. Wybory zakończyły się również uzyskaniem przez SPD przewagi głosów nad CDU/CSU, co było pierwszym takim przypadkiem w historii kraju (SPD zdobyła 45,8%, podczas gdy chadecy 44,9%).
Sytuację w 1973 roku na niekorzyść SPD zmienił kryzys gospodarczy wywołany polityką naftową państw arabskich i niemieckimi trudnościami energetycznymi. Gdy w 1974 roku ujawniona została afera szpiegowska, w której główną rolę odgrywał osobisty sekretarz kanclerza Willy’ego Brandta – sam szef rządu ustąpił ze stanowiska. Partia delegowała na urząd kanclerski Helmuta Schmidta.
Jednocześnie rząd wprowadzał w życie szereg ustaw prorodzinnych i prosocjalnych: zmieniono system emerytalno-rentowy, przeprowadzono reformy prawa małżeńskiego, młodocianych oraz reformy edukacji i szkolnictwa.
Brak zdecydowanych reform przyczynił się do tarć w partii. Partia podzieliła się na obrońców dotychczasowego prawicowo-reformistycznego kursu partii i zwolenników teorii "Stamokap". Aby zatrzymać spór ideologiczny, w 1970 roku powołano komisję opracowującą nowy program partii, w 1972 roku przedstawiono pierwszy projekt "Ramy orientacyjne 1975". Program został skrytykowany przez wiele środowisk partyjnych, ze względu na to program zmodyfikowano i pod nazwą "Ramy orientacyjne 1985" (OR-85) przedstawiono go na zjeździe w Mannheim z 1975 roku. Nowy program zawierał projekty reform, tj. uspołecznienie niektórych banków, monopoli czy koncernów.
FDP zerwało koalicję i zawarło sojusz z CDU. Odwołano kanclerza Schmidta, a parlament zatwierdził kandydata CDU – Helmuta Kohla na jego stanowisko.
Ponowna opozycja (1982–1998).
Po uchwaleniu wotum nieufności dla kanclerza Helmuta Schmidta, FDP wraz z Unią Chrześcijańsko-Demokratyczną wspólnie wystawiły kandydaturę Helmuta Kohla na stanowiska nowego szefa rządu. Po szesnastu latach (trzy lata w wielkiej koalicji) socjaldemokraci przeszli do opozycji.
W kolejnych wyborach do Bundestagu w 1983 i 1987 roku, partia wystawiła odpowiednio kandydatury Hansa-Jochena Vogela i Johannesa Raua na stanowisko kanclerza rządu federalnego, jednak bez pozytywnych rezultatów. W 1983 roku SPD zdobyła 38,2%, wygrywając co prawda wybory, jednak nie była w stanie stworzyć wspólnej większości z inną bliską jej partią. Natomiast w 1987 roku zdobyła 37%.
7 października 1989 w Schwante koło Berlina utworzona została Socjalistyczna Partia NRD ("SDP"), która odseparowała się od komunistycznej wschodnioniemieckiej partii SED. Na zjednoczonym konwencie partii w dniach 26–27 września 1990 SDP postanowiła przyłączyć się do zachodnioniemieckiej SPD. Dzięki temu, socjaldemokraci odzyskali swój grunt w państwie wschodnioniemieckim, które później zostało przyłączone do RFN. Wśród założycieli SDP byli między innymi: Angelika Barbe, Martin Gutzeit, Markus Meckel, Stephan Hilsberg oraz Ibrahim Böhme.
Do pierwszych po wojnie wyborów w zjednoczonych Niemczech w 1990 roku, SPD szła z nowym liderem, którym był Oskar Lafontaine. Socjaldemokraci ponownie doznali przegranej, podobnie jak w 1994 roku, kiedy partią kierował Rudolf Scharping.
Koalicja czerwono-zielona – Schröder (1998–2005).
W 1998 roku SPD wygrała wybory pod przewodnictwem Gerharda Schrödera i była w stanie utworzyć rząd z Partią Zielonych, po raz pierwszy od szesnastu lat. Wówczas w wyborach SPD uzyskała 40,9% głosów poparcia. Dodatkowo silną władzę w Berlinie wspierały lokalne rządy w landach przemysłowych, w których koalicja SPD z innymi partiami stanowiła większość.
Oskar Lafontaine został wybrany przewodniczącym partii w listopadzie 1995 roku i był pewnym kandydatem na urząd kanclerza Niemiec w nadchodzących wyborach. Lokalne wybory w Dolnej Saksonii ponownie wygrał tamtejszy premier Gerhard Schröder. Po zwycięstwie wyborczym, Lafontaine został członkiem rządu kanclerza Schrödera w randze ministra finansów. Rywalizacja dwóch liderów partii wzmogła się w marcu 1999 r., kiedy to Lafontaine zrezygnował ze wszystkich funkcji rządowych i partyjnych. Pozostając początkowo milczącym na temat przyczyn rezygnacji, Laftontaine później zaczął krytykować neoliberalny i antysocjalny rząd kanclerza Schrödera. Po rezygnacji Lafontaine’a, kierownictwo partią objął Gerhard Schröder.
W kolejnych wyborach parlamentarnych we wrześniu 2002 roku SPD uzyskała wynik 38,5%, wyprzedzając koalicję CDU/CSU. Po raz drugi z rzędu była w stanie stworzyć rząd koalicyjny z Partią Zielonych. Wybory do Parlamentu Europejskiego w 2004 roku były już dla SPD katastrofą, partia uzyskała w nich najgorszy wynik od czasu zakończenia II wojny światowej otrzymując zaledwie 21,5% poparcia. Wcześniej w tym samym roku, Gerhard Schröder zrzekł się stanowiska przewodniczącego SPD, a jego miejsce zajął Franz Müntefering. Kanclerz swoją dymisję tłumaczył skupieniem się na sprawach gospodarki federalnej, jednak uważa się, iż zmiana była konieczna ze względu na słabnące poparcie dla socjaldemokratów.
Od kilkunastu lat liczba członków SPD malała. W 1976 roku ich liczba wynosiła ponad milion, w 1998 w roku wyborczego zwycięstwa SPD liczyła około 775 000 członków, a już w sierpniu 2003, kiedy poparcie zaczęło maleć liczba aktywistów SPD spadła do 663 000. W styczniu 2005 roku niektórzy członkowie SPD opuścili szeregi partii, aby przejść do nowo powstałej lewicowej partii Alternatywa Wyborcza Praca i Sprawiedliwość Społeczna ("WASG") – opozycyjnej wobec SPD. W czerwcu do "WASG" przeszedł również były przewodniczący SPD Oskar Lafontaine. Stał się on sztandarową postacią partii w Nadrenii Północnej-Westfalii (później WASG oraz postkomunistyczna Partia Demokratycznego Socjalizmu połączyły się tworząc lewicową partię Die Linkspartei). Ta sytuacja spowodowała presję na SPD, w celu zmiany swojego socjaldemokratycznego image.
W kwietniu 2005 roku przewodniczący partii Franz Müntefering publicznie skrytykował nadmierne oszczędzanie i zaapelował o wzrost wydatków publicznych na kształcenie i badania naukowe, czemu ostro sprzeciwił się federalny minister finansów Hans Eichel. Müntefering w tym samym rozpoczął narodową debatę na temat wydatków i budżetu Niemiec, w której głos zabrała również opozycja.
W wyborach parlamentarnych w 2005 roku, SPD uzyskała 34,2% głosów, zaledwie 1% mniej od koalicji konserwatywnej CDU/CSU. Największą stratę SPD zanotowała we wschodnioniemieckich krajach związkowych, gdzie część elektoratu oddała głos na nową partię lewicy Die Linkspartei. Schröder pomimo niechęci podał się do dymisji i usunął się z życia politycznego. Po długich i kłopotliwych negocjacjach SPD zawarła koalicję z połączonymi siłami CDU/CSU tworząc drugą wielką koalicję po II wojnie światowej.
Druga wielka koalicja (2005–2009).
W rządzie niemieckim 2005–2009, SPD pełniło rolę mniejszego partnera w wielkiej koalicji, której przewodził sojusz partii ludowo-chadeckich CDU/CSU pod kierownictwem kanclerz Angeli Merkel i wicekanclerzem Franzem Münteferingiem. W gabinecie Merkel, SPD otrzymała osiem ministerstw, w tym między innymi stanowisko ministra spraw zagranicznych, finansów i sprawiedliwości ("zobacz Rząd Angeli Merkel").
Müntefering pozostał na stanowisku wicekanclerza, pomimo swojej rezygnacji z funkcji przewodniczącego partii SPD. Jego miejsce zajął wówczas premier kraju związkowego Brandenburgia Matthias Platzeck. Decyzja Münteferinga została ogłoszona po wyborze Andrei Nahles z lewicowego skrzydła partii na stanowisko sekretarza generalnego partii, pomimo startu w wyborach kandydata zgłoszonego przez Münteferinga. 10 kwietnia 2006 Matthias Platzeck zgłosił swoją rezygnację ze stanowiska przewodniczącego. Oficjalnym powodem dymisji był stan zdrowia lidera partii (zapowiedź swojej rezygnacji Platzeck ogłosił już w marcu 2006 roku). Tymczasowe kierownictwo partią do 14 maja 2006 objął Kurt Beck – premier kraju związkowego Nadrenia-Palatynat. 14 maja 2006 na konwencie partyjnym SPD Beck został oficjalnie wybrany nowym przewodniczącym partii. Zrezygnował z funkcji 7 września 2008 roku.
W opozycji (2009–2013).
W wyborach parlamentarnych, które odbyły się 27 września 2009 roku, SPD uzyskało 23,0% głosów. Możliwa zatem stała się koalicja CDU/CSU z liberalną FDP. Lider partii Franz Müntefering zapowiedział złożenie dymisji na kongresie partii w listopadzie 2009 roku. Na jego następcę wybrano byłego federalnego ministra środowiska Sigmara Gabriela, natomiast sekretarzem generalnym została była zastępczyni przewodniczącego partii Andrea Nahles. Do dymisji podali się również zastępcy przewodniczącego partii: były minister finansów Peer Steinbrück oraz minister obrony narodowej Frank-Walter Steinmeier, który dwa dni po wyborach objął stanowisko przewodniczącego frakcji SPD w Bundestagu.
W kolejnych latach SPD zwyciężyła w kilku lokalnych wyborach. W Nadrenii Północnej-Westtfalii oraz w Hamburgu rządy objęli Hannelore Kraft oraz Olaf Scholz zastępując polityków CDU. W Badenii-Wirtembergii SPD wraz z partią Zielonych odsunęli rządzących od 1953 roku chadeków.
Trzecia wielka koalicja (od 2013).
We wrześniu 2013 r. CDU po raz trzeci z rzędu wygrała wybory parlamentarne. Chadecy nie mogli utworzyć jednak rządu w związku z wyborczą porażką jej koalicjanta, FDP (partia ta po raz pierwszy w historii nie dostała się do niemieckiego parlamentu). Dlatego też SPD zawarła umowę koalicyjną, na mocy której członkowie tej partii otrzymali 8 z 16 tek ministerialnych, a jej przewodniczący Sigmar Gabriel objął urząd wicekanclerza.
W styczniu 2017 roku ogłoszono, że kandydatem SPD na kanclerza w 2017 roku będzie były przewodniczący Parlamentu Europejskiego Martin Schulz, co spowodowało w ciągu kilku tygodni skokowy wzrost poparcia w sondażach dla SPD. 19 marca 2017 nadzwyczajny zjazd partii w Berlinie wybrał Schulza na przewodniczącego partii z poparciem 100% delegatów.
W wyborach w roku 2017 SPD przegrało wybory parlamentarne z CDU. Martin Schulz ogłosił zakończenie współpracy z klubem CDU/CSU i przejście do opozycji.
22 kwietnia 2018 na nadzwyczajnym zjeździe SPD odbywającym się w Wiesbaden decyzją delegatów na przewodniczącą partii została wybrana Andrea Nahles.
3 czerwca 2019 Andrea Nahles ustąpiła z tej funkcji po słabym wyniku partii w wyborach europejskich w maju 2019. Została zastąpiona przez trójkę wyznaczonych komisarzy: Malu Dreyer, Manuele Schwesig i Thorstena Schäfer-Gümbel, pełnili oni obowiązki do wyborów przewodniczącego w grudniu 2019.
6 grudnia 2019 Saskia Esken i Norbert Walter-Borjans zostali wybrani na przewodniczących partii.
Polityka międzynarodowa.
Pokojowe współistnienie.
Po II wojnie światowej SPD włączyła się do kształtowania zimnowojennej polityki Niemiec Zachodnich. Kurs obrany przez SPD dyktowała nastawiona antykomunistycznie prawica partii.
Polityka ta zmieniła się na skutek rozpadu politycznej jedności Niemiec i podziału kraju na dwie części (we wschodniej SPD mogła cieszyć się największym poparciem).
W latach 50. wśród kierownictwa partii, a nawet najbardziej antykomunistycznych działaczy pojawiły się tendencje mające potwierdzać tezę iż do rozwiązania problemu Niemiec nie dojdzie bez ówczesnego zapewnienia Europie idei bezpieczeństwa zbiorowego. Partia entuzjastycznie przyjęła inicjatywy pokojowe, tj. plan Rapackiego, a także przedstawiła własne plany – Erlera i Ollenhauera. Plany SPD nie znalazły poparcia po obu stronach żelazny kurtyny ze względu m.in. na brak poparcia dla państwowości NRD ze strony socjaldemokratów niemieckich.
W latach 60. SPD przedstawiła koncepcję nowej polityki wschodniej. Gdy w 1966 roku SPD zawiązała koalicję z CDU, aprobowała ona zmiany wobec polityki z państwami demokracji ludowej. W latach 1970–1973 rząd koalicyjny podpisał umowę dwustronną o normalizacji stosunków z ZSRR, NRD, Polską, a także kilkoma innymi krajami bloku wschodniego, a RFN zgodziła się uznań powojenny kształt terytorialny Europy.
Od lat 60. w deklaracjach przywódców SPD coraz częściej pojawiały się deklaracje uznania winy Niemiec za wywołanie i skutki II wojny światowej. Jak stwierdził Willy Brandt – „Powiedzieliśmy narodom Europy wschodniej że nie myślimy o tym, ażeby rozpoczętą przez Hitlera i przegraną wojnę wygrać poprzez rewizję jej wyników, przez korekty historii. Powiedzieliśmy, że gotowi jesteśmy w związku z tym przyjąć na siebie twarde i daleko idące konsekwencje”. Jednocześnie nowa polityka wschodnia nie wykluczyła postulatów zjednoczenia Niemiec drogą pokojową, w perspektywie historycznej.
Rząd centrolewicy uczestniczył w helsińskiej Konferencji Bezpieczeństwa i Współpracy w Europie. SPD była jednym z inicjatorów działalności KBWE w Międzynarodówce Socjalistycznej.
SPD poparła radziecko-amerykański traktat SALT II jednocześnie krytykując te siły w USA które sprzeciwiły się temu traktatowi. Równocześnie SPD poparła wzrost zbrojeń NATO i zajęła dwuznaczne stanowisko ws. amerykańskiej bomby neutronowej.
Liderzy SPD deklarują, że ich rząd w dużym stopniu przyczynił się do redukcji arsenałów z drugiej strony w okresie 1971–1978 siły Bundeswehry wzrosły o 80%.
W 1979 roku SPD poparła stacjonowanie nowych rakiet i broni na terytorium europejskich krajów NATO, a jednocześnie poparła rokowania z ZSRR w sprawie redukcji tejże broni – taka postawa kierownictwa partii przyczyniła się do jej krytyki wewnątrzpartyjnej.
Problemy Trzeciego Świata.
Problemy trzeciego świata zajmują w doktrynie SPD jedno z kluczowych miejsc i niekiedy wyprzedzają w tej dziedzinie politykę państwa. SPD przygotowuje układy i porozumienia czy prowadzi misję sondażowe w krajach globalnego południa.
Działająca w trzecim świecie Fundacja F. Eberta zatrudniała 150 pracowników działających w placówkach w Afryce, Azji czy Ameryce łacińskiej. Fundacja prowadzi akcje stypendialne, udziela związkom zawodowym konsultacji czy udziela wsparcia dla socjaldemokratycznej prasy, radia czy telewizji, starając się przy tym przeciwdziałać tendencjom radykalno-rewolucyjnym.
To właśnie SPD była jednym z inicjatorów nowego kursu Międzynarodówki Socjalistycznej względem państw Trzeciego Świata. Strategia ta zakładała budowę na tych terenach działań partii socjaldemokratycznych, uznaniu walk narodowowyzwoleńczych i współpracą z ruchami rewolucyjnymi, jeśli takowe będą przyjmować elementy demokratycznego socjalizmu i socjaldemokracji. SPD i Socjalistyczna Partia Austrii wpłynęły też na uznanie przez Międzynarodówkę rządów rewolucyjnych państw Trzeciego Świata, które do tej pory nie były przez organizację akceptowane.
Uzasadnieniem dla wzmożonej aktywności SPD w tych krajach jest według SPD troska SPD o likwidację neokolonializmu i rozwiązania konfliktu Północ-Południe.
Na skutek aktywności SPD w krajach trzeciego świata, m.in. w latach 1971–1976 inwestycje prywatne Niemiec Zachodnich w Trzecim Świecie wzrosły z 6,4 do 14,2 miliarda marek zachodnioniemieckich. SPD odegrała dużą rolę w pomaganiu za kulisami zawarciu w 1975 roku układu surowcowego Europejskiej Wspólnoty Gospodarczej z 46 państwami afrykańskimi i latynoamerykańskimi, rozszerzonym w 1979 na 57 krajów (konwencja z Lome).
Struktury.
Federalna struktura SPD liczy 22 organizacji okręgowych, czyli "Bezirkorganisationen", które obejmują 250 organizacji podokręgowych ("Unterbezirke") skupiające około 10 tysięcy kół terenowych. Koła terenowe łączą się w organizacje miejskie i powiatowe.
Podstawową komórką SPD jest okręg, jednak współczesna pochodząca sprzed wojny struktura okręgów nie pokrywa się ze strukturą administracji terenowej i regionów – stąd też niektóre organizacje terenowe pod względem zasięgu są identyczne ze związkiem krajowym, czyli ponad okręgowym kołem organizacyjnym, takimi okręgami są m.in. Szlezwik-Holsztyn, Brema, Hamburg czy Saara. Inne okręgi łączą się po kilka razem i powołują związek krajowy, taka sytuacja ma miejsce np. w Bawarii, Hesji czy Dolnej Saksonii.
Organem władzy w partii jest zjazd partii. W zjeździe udział bierze 400 delegatów wybranych przez okręgi i zarząd. O powołaniu zjazdu decyduje zarząd w dwuletnich odstępach czasowych. Na skutek uchwały zjazdu, na wniosek dwóch trzecich działaczy zasiadających w zarządzie lub na wniosek dwóch piątych zarządów okręgowych może być powołany nadzwyczajny zjazd partii.
Zarząd wybierany na zjeździe i kieruje życiem partii w odstępach między poszczególnym zjazdami. Zarząd składa się z przewodniczącego, dwóch jego zastępców, skarbnika i trzydziestu dwóch członków. Organ roboczy stanowi prezydium partii do którego wchodzą – przewodniczący, dwaj zastępcy, skarbnik, lider frakcji w Bundestagu, federalny sekretarz wykonawczy i pięciu działaczy zasiadających w zarządzie.
Najważniejsze dekrety związane z polityką międzynarodową i wewnętrzną podejmuje Rada. Rada sprawuje również nadzór nad kampaniami wyborczymi. Do Rady należą działacze z organizacji okręgowych oraz krajowych, przewodniczący frakcji w Landtagach, czyli parlamentach poszczególnych landów, premierzy tychże rządów krajowych, przewodniczący frakcji w Bundestagu i członkowie rządu federalnego. Rada powołuje Zarząd Wykonawczy Rady w składzie – przewodniczący Rady i jego trzej zastępcy.
Ważnym organem działania partii socjaldemokratycznej jest frakcja parlamentarna, która obejmuje wszystkich jej posłów do parlamentu. Frakcją zarządza jej kierownictwo do którego należy przewodniczący frakcji, czterech sekretarzy parlamentarnych, 18 ławników i pięciu zastępców przewodniczącego.
W latach bezpośrednio po wojnie światowej, SPD zbudowało sieć prasy regionalnej – dzienników i tygodników, jednakże w dekadzie lat 60. została ona wchłonięta przez koncerny. Ostatni dziennik socjaldemokratów przestał się ukazywać w 1980 roku. SPD oprócz tego dysponuje tygodnikiem „Vorwärts”, dwutygodnikiem „Intern” i miesięcznikami – „Die Neue Gesellschaft” oraz „Sozialdemokrat-Magazin”. Każda organizacja okręgowa wydaje pod różnymi tytułami comiesięczne biuletyny.
Liczebność.
Po II wojnie światowej a szczególnie w latach 70. i 80. doszło do znacznej zmiany struktury społecznej członków partii. Wpływ na to miały zmiany społeczne w RFN, jak i zmiana kierunku partii. Na skutek tychże zmian zmalała liczba partyjnych robotników a zwiększyła się pracowników administracji, sfery usługowej i klasy średniej.
W 1948 roku partia liczyła 850 tysięcy działaczy, choć już wówczas z partii zaczęli odpływać robotnicy. Pod koniec lat 50. partia liczyła już 550 tysięcy członków z dalszą większością robotniczą, liczba członków partii zmalała drastycznie na skutek reformy walutowej z 1948 roku, która ukazała słabość polityczną socjaldemokracji. Na początku lat 60. do SPD dołączył szereg nowych działaczy (już w 1952 roku doszło do stopniowego wzrostu liczby członków), w 1972 roku partia liczyła już 954 394 tysięcy. Do 1970 przez pewien czas liczba członków partii wyniosła nawet 950 tysięcy członków. Był to skutek m.in. wejścia SPD do rządu w 1966 roku. W latach 70., a szczególnie pod ich koniec, partia przekroczyła barierę jednego miliona działaczy, do partii dołączyli w tym czasie głównie przedstawiciele młodzieży. Od tamtej pory do lat 80. liczba członków oscylowała w granicach miliona osób.
Duży przypływ członków zmienił struktury społeczne partii. W 1977 roku zrównał się udział procentowy robotników i pracowników umysłowych, który sięgnął po około 28%. Udział robotników w latach 60. i 70. zmalał o ponad 20%, a pracowników umysłowych wzrósł dwukrotnie. Udział urzędników wzrósł do 13%, kupców, przedsiębiorców, rzemieślników do 10%. Dla porównania robotnicy w 1958 roku wynosili jeszcze 55% członków partii, w 1978 roku było to już 29,69%, przy czym od 1977 roku nastąpił pewien ich wzrost. Według badań partii z 1977 roku, 65% członków pracowało w sferze usługowej i administracji, 60% było członkami związków zawodowych, 30% nie miało 34 roku życia (ale więcej niż 30)
a 20% miało mniej niż 30.
Gigantyczna liczba członków SPD utrudniała udział członków w jednodniowych seminariach czy też pracy partyjnej.
Wyniki wyborcze.
W wyborach z 1949 roku SPD zdobyła 29,2% poparcia, a więc tylko o dwa procent mniej niż zwycięska CDU/CSU, w 1953 już tylko 28,8%, w 1957 31,8%. W 1961 było to już 36,2%, w 1965 39,3%, w 1969 42,7%, w 1972 45,8%, w 1976 42,6%, a w 1980 42,8%.
Wpływy wyborcze nie wykazują rodzaju zmian jak wahania w członkostwie partii. Udział robotników wśród elektoratu centrolewicy do połowy lat 70. wzrastał na równi ze środowiskami nierobotniczymi.
Grupy partyjne.
Według statutu SPD w ramach partii mogą działacz tzw. wspólnoty robocze, czyli organizacje funkcjonujące pod nadzorem partii których członkami mogą być też ludzie nie należący do SPD.
Największe miejsce zajmuje Wspólnota Robocza Młodych Socjalistów, która w latach 80. liczyła 320 tysięcy członków partii do 35 roku życia (w tym 200 tysięcy stanowiła młodzież robotnicza, a resztę stanowili studenci i uczniowie gimnazjów i szkół zawodowych).
W 1973 roku utworzono Wspólnotę Roboczą do Spraw Pracobiorców, liczącą 300 tysięcy działaczy w czterech tysiącach kół zakładowych. Grupa ta stanowi przedmiot współpracy partii ze związkami zawodowymi. W skład tych kół wchodzą mężowie zaufania, funkcjonariusze związków zawodowych i członkowie rad zakładowych. Kolejną grupą jest Wspólnota Robocza Kobiet Socjaldemokratek z 205 tysiącami członkiń w chwili największych wpływów partii. W latach 70. rozwinęła się Wspólnota Robocza Zarobkujących Samodzielnie która liczyła 100 tysięcy członków – przedsiębiorców, kupców i rzemieślników.
Istnieją też trzy mniejsze wspólnoty – służby zdrowia, pracowników i działaczy oświaty oraz prawników, liczą one po kilkanaście lub kilka tysięcy działaczy.
Oprócz organizacji działających w ramach SPD statutowo działają frakcje z których tylko połowiczne są one uznawane przez zarząd partii. Frakcje skupiają rzeczników określonych poglądów lub ideologii. Frakcje można podzielić na grupy o charakterze lewicowym i prawicowym. Najważniejszymi frakcjami są – utworzona w 1969 roku frakcja „Robotników kanalizacji” – grupa skupiająca szeregowych posłów partii popierających w parlamencie koncepcje prawicy partyjnej i kierownictwa rządu; Koło z Tybingi utworzone w 1970 roku skupiające centrystów i służące do dyskusji politycznych oraz koordynacji centrystów; powołane w 1972 roku Koło z Leverkusen skupiające parlamentarzystów lewicy i centrolewicy partii; w 1976 roku powstało Towarzystwo im. Fritza Erlera skupiające działaczy skrajnej prawicy partyjnej.
Nie wszystkie frakcje mogą cieszyć się jednakowym uznaniem kierownictwa. Koła lewicy i Towarzystwa im. Erlera są niejednokrotnie krytykowane przez kierownictwo partii. Z kolei grupą najbardziej cenioną przez kierownictwo są „Robotnicy kanalizacji”.

</doc>
<doc id="69127" url="https://pl.wikipedia.org/wiki?curid=69127" title="Partia Niepodległości">
Partia Niepodległości



</doc>
<doc id="69129" url="https://pl.wikipedia.org/wiki?curid=69129" title="Rosa Luxemburg">
Rosa Luxemburg



</doc>
<doc id="69131" url="https://pl.wikipedia.org/wiki?curid=69131" title="SPD">
SPD



</doc>
<doc id="69134" url="https://pl.wikipedia.org/wiki?curid=69134" title="CSU">
CSU

 

</doc>
<doc id="69135" url="https://pl.wikipedia.org/wiki?curid=69135" title="Chrześcijańska Unia Demokratyczna">
Chrześcijańska Unia Demokratyczna



</doc>
<doc id="69136" url="https://pl.wikipedia.org/wiki?curid=69136" title="Unia Chrześcijańsko-Społeczna w Bawarii">
Unia Chrześcijańsko-Społeczna w Bawarii

Unia Chrześcijańsko-Społeczna w Bawarii (niem. ) – niemiecka centroprawicowa chadecka partia polityczna działająca tylko w Bawarii.
CSU została założona w 1945 r. Jest uważana za kontynuatorkę Bawarskiej Partii Ludowej. CSU od początku ściśle współpracuje z bliźniaczą partią CDU. Na podstawie podpisanej z nią umowy CSU nie rozszerza działalności poza Bawarię, a CDU nie ma swych struktur w tym landzie. Partie tworzą wspólną frakcję parlamentarną (CDU/CSU) i wystawiają wspólnego kandydata na kanclerza. Dotychczas dwóch przywódców CSU kandydowało na kanclerza: w 1980 r. Franz Josef Strauß i w 2002 r. Edmund Stoiber, w obu przypadkach jednak wygrali ich kontrkandydaci z SPD. Od 17 lutego 2012 (po rezygnacji Christiana Wulffa z urzędu prezydenta Niemiec) szef CSU Horst Seehofer był p.o. Prezydenta Republiki Federalnej Niemiec. Obowiązki te wykonywał do 18 marca 2012, kiedy to urząd prezydenta Niemiec objął Joachim Gauck.
Unia Chrześcijańsko-Społeczna w porównaniu z CDU jest bardziej przychylna w stosunku do interwencjonizmu państwowego. Członkami CSU, w przeciwieństwie do CDU, są niemal wyłącznie katolicy. CSU z reguły zajmuje też radykalniejsze stanowisko w kwestiach związanych z polityką zagraniczną, np. była przeciwna ratyfikacji układów pomiędzy RFN a ZSRR i Polską z 1970 r., a obecnie zdecydowanie przeciwstawia się przyjęciu Turcji do Unii Europejskiej w obawie przed zwiększeniem napływu imigrantów. W kwestiach polsko-niemieckich partia poparła w 2009 np. kandydaturę Eriki Steinbach do rady Centrum przeciwko Wypędzeniom.
Program.
Partia kształtuje politykę w oparciu o zasady chrześcijańskie i społeczne. Bierze odpowiedzialność za przyszłość Niemiec i Europy, dążąc do silnych, nastawionych społecznie i świadomych Niemiec. Jest konserwatywną partią wolności. W centrum swoich zainteresowań stawia człowieka wraz z jego prawami, wolnościami i dążeniami. Stawia na silną gospodarkę, sprawiedliwy rynek pracy i społeczny współudział. Partia uważa, że efektywna gospodarka musi być współtworzona przez pracowników i pracodawców. Gospodarcza siła i efektywne państwo społeczne są dla partii tak samo ważne.
Wykształcenie, wiedza i kultura są centralnymi obszarami zainteresowań partii, a najlepszą polityką społeczną jest polityka edukacyjna. Wiedza, badania i nowoczesne technologie powinny zapewnić duchową i materialna egzystencję oraz rozwój narodu.
Jednym z ważniejszych zadań, które stawia przed sobą partia jest ochrona małżeństwa i rodziny, ponieważ to w rodzinie z pokolenia na pokolenie przekazywane są podstawowe wartości społeczeństwa. Partia popiera także solidarność z osobami niepełnosprawnymi, wymagającymi opieki, chorymi i pokrzywdzonymi społecznie. Partia postrzega ludzi jako część boskiego dzieła i czyni ich odpowiedzialnymi za zachowanie Ziemi w dobrym stanie dla przyszłych pokoleń.

</doc>
<doc id="69137" url="https://pl.wikipedia.org/wiki?curid=69137" title="FDP">
FDP

Partie polityczne:
Inne:

</doc>
<doc id="69138" url="https://pl.wikipedia.org/wiki?curid=69138" title="Wolna Partia Demokratyczna">
Wolna Partia Demokratyczna

Wolna Partia Demokratyczna (niem. "Freie Demokratische Partei", "FDP") – liberalna partia polityczna w Niemczech, utworzona w 1948 r.
Historia.
FDP powstała w 1948 r. w miejscowości Heppenheim w zachodniej strefie okupacyjnej Niemiec, jako zjednoczenie wszystkich partii liberalnych. Jej pierwszym przewodniczącym był późniejszy pierwszy prezydent RFN Theodor Heuss. Ideą zjednoczenia było przezwyciężenie podziału wśród liberałów, spowodowanego przez kanclerza Ottona von Bismarcka.
Liberałowie z FDP współrządzili w Niemczech. W 1949 roku zawarli koalicję z chadecką CDU i prawicową DP udzielając poparcia gabinetowi Konrada Adenauera. Wraz z chadekami kierowali państwem do 1966 roku (z przerwą w latach 1957–1961, gdy CDU dysponowała absolutną większością w Bundestagu). Byli jedyną liczącą się siłą opozycyjną wobec tzw. wielkiej koalicji CDU i socjaldemokratycznej SPD. W 1969 r. poparli w głosowaniu parlamentarnym kandydata SPD na prezydenta (był nim Gustav Heinemann), co było dużym zaskoczeniem dla Niemców przyzwyczajonych widzieć FDP jako „przybudówkę” do partii Adenauera. Wspólna akcja z SPD była zaczątkiem współpracy parlamentarnej w gabinecie koalicyjnym Willy’ego Brandta. FDP uzyskała wówczas wpływ na politykę zagraniczną (jej przedstawiciel Walter Scheel został ministrem) i sprawy wewnętrzne (tutaj na czele resortu stanął Hans-Dietrich Genscher). W 1974 roku SPD „odwdzięczyło” się popierając kandydaturę Waltera Scheela na prezydenta RFN. Koalicja z socjaldemokratami rozpadła się w 1982 roku. Od tej pory aż do 1998 roku FDP tworzyła wspólnie z CDU/CSU koalicyjny rząd Helmuta Kohla. Następnie pozostawała w opozycji do 2009 roku, kiedy ponownie stworzyła z chadecją koalicyjny gabinet – drugi rząd Angeli Merkel.
W wyborach w 2013 roku liberałowie nie przekroczyli progu wyborczego i, po raz pierwszy, nie znaleźli się w Bundestagu (otrzymali 4,8% głosów).
W wyborach w 2017 roku ugrupowanie odniosło sukces, wracając po 4 latach do Bundestagu. Uzyskało wynik 10,7%.
Działalność.
Ogół członków i zwolenników FDP można podzielić na lewicowych liberałów i konserwatywnych liberałów.
Lewicowi liberałowie występują przede wszystkim w sprawie praw obywatelskich, natomiast konserwatyści są przede wszystkim za neoliberalizmem, kładąc nacisk na sprawy gospodarcze. Elementem ich łączącym jest idea wolności niepodzielnej. Wspólne dla nich jest krytyczne nastawienie wobec państwa, a zwłaszcza biurokracji.
Partia postuluje liberalizm w dziedzinie światopoglądowej. Motto partii to: „Tak dużo państwa, ile jest niezbędne, tak mało państwa, jak to jest możliwe”. W ten sposób partia próbuje maksymalnie ograniczyć ingerencję państwa w życie obywateli.
Centralnym celem partii jest tworzenie miejsc pracy poprzez zachęcanie przedsiębiorstw do inwestycji, co powinno zostać osiągnięte przez redukcję biurokracji, prywatyzację, deregulację, likwidację subwencji i reformę podatkową. Zadłużenie państwa powinno zostać zredukowane, a w globalizacji partia widzi ogromną szansę dla Niemiec. Opowiada się za podatkiem dochodowym progresywnym przy jednoczesnym obniżeniu progów podatkowych, postuluje ograniczenie wydatków państwowych na świadczenia socjalne, opowiada się za częściową prywatyzacją szkolnictwa i służby zdrowia, tam, gdzie ich utrzymywanie za bardzo obciąża budżet.
W obszarze polityki edukacyjnej FDP jest za wsparciem edukacji przedszkolnej dzieci. Już w czwartym roku życia dzieci powinny przystąpić do testu językowego, który umożliwi rozpoznanie trudności językowych, np. u dzieci ze środowisk imigranckich i zlikwidowanie ich w tzw. klasach startowych.
W polityce energetycznej partia proponuje połączenie odnawialnych źródeł energii z tradycyjnymi, jak węgiel czy gaz, jednocześnie krytykuje wzrost wykorzystania energii jądrowej.
Kolorami FDP są żółty i niebieski.

</doc>
<doc id="69141" url="https://pl.wikipedia.org/wiki?curid=69141" title="Estryfikacja">
Estryfikacja

Estryfikacja – reakcja chemiczna, w wyniku której powstają estry. Najczęściej zachodzi ona pomiędzy kwasami (głównie karboksylowymi) i alkoholami (szerzej: związkami zawierającymi grupę hydroksylową), niemniej możliwe i często stosowane są inne metody syntezy estrów np. z bezwodników czy chlorków kwasowych.
Reakcja estryfikacji z użyciem kwasu i alkoholu, której produktem ubocznym jest woda, jest zazwyczaj reakcją równowagową. Aby zapewnić jej wysoką wydajność, należy z układu reakcji usuwać przynajmniej jeden z produktów i jest nim najczęściej woda.
Estryfikacja Fischera.
Estryfikacja kwasu karboksylowego z alkoholem przy obecności katalitycznej ilości kwasu siarkowego lub innego silnego kwasu mineralnego została opisana przez Emila Fischera i nazywana jest "estryfikacją Fischera". Aby uzyskać wysoką wydajność tego procesu, trzeba z układu reakcji na bieżąco usuwać przez destylację tworzący się ester, wodę lub oba naraz.
Przebieg katalizowanej silnym kwasem mineralnym estryfikacji Fischera wygląda następująco:
Na początku kation hydroniowy przyłącza się do atomu tlenu grupy karbonylowej. Następnie do powstałego karbokationu przyłącza się cząsteczka alkoholu. Wytworzony w ten sposób nietrwały związek rozkłada się z wydzieleniem kationu hydroniowego.
W analogiczny sposób zachodzi estryfikacja w przypadku kwasów nieorganicznych, np. estryfikacja gliceryny mieszaniną nitrującą, w wyniku której powstaje triazotan glicerolu (nitrogliceryna) lub estryfikacja alkoholi alifatycznych kwasem azotawym prowadząca do powstania azotynów alkilu.
Inne metody estryfikacji.
W wielu przypadkach, szczególnie dla aromatycznych kwasów karboksylowych estryfikację Fischera zastępuje się estryfikacją katalizowaną zasadowo. Jako katalizatory stosuje się najczęściej silnie zasadowe aminy (np. pirydynę). W przypadku estryfikacji katalizowanej, zasadowo istnieje też możliwość uniknięcia konieczności oddestylowywania produktów, poprzez zastosowanie dicyckloheksylokarbodiimidu DCC lub diizopropylokarbodiimidu DIC, który wiąże się ilościowo z wodą, zaś powstający N,N'-dicykloheksylomocznik wytrąca się z mieszaniny reakcyjnej jako osad.
W przemyśle reakcję estryfikacji prowadzi się często z użyciem halogenków acylowych lub bezwodników kwasowych, stosując technikę reakcji na granicy faz. Halogenek lub bezwodnik kwasowy umieszcza się w jednym rozpuszczalniku, zaś alkohol w drugim. Reakcja zachodzi wówczas na styku obu faz, dzięki czemu nie występuje konieczność przesuwania jej równowagi. W reakcji z użyciem halogenków produktem ubocznym nie jest woda, lecz halogenowodór, który można usuwać z układu reakcji poprzez obecność amin (np. trietyloamina, pirydyna, piperydyna) tworzących stałe halogenowodorki wypadające z układu reakcji w postaci osadu.
Wadą estryfikacji z użyciem halogenków kwasów karboksylowych jest ich wysoka cena i problem z utylizacją powstających halogenowodorków amin. Wadą stosowania bezwodników jest również ich wysoka cena oraz fakt, że reakcji efektywne używana jest tylko połowa jego masy, gdyż ubocznie tworzy się kwas karboksylowy, który w warunkach prowadzenia syntezy nie reaguje z alkoholem.

</doc>
<doc id="69143" url="https://pl.wikipedia.org/wiki?curid=69143" title="Triazotan glicerolu">
Triazotan glicerolu



</doc>
<doc id="69144" url="https://pl.wikipedia.org/wiki?curid=69144" title="Angelos Charisteas">
Angelos Charisteas

Angelos Charisteas (gr. Άγγελος Χαριστέας, ur. 9 lutego 1980 w Seres) – grecki piłkarz grający na pozycji napastnika, mistrz Europy 2004.
Kariera.
Karierę zaczynał w 1997 roku w klubie Aris FC, który występuje w lidze greckiej. W klubie z Salonik rozegrał do 2002 roku 87 meczów i strzelił 19 goli. Na sezon 1998/1999 był wypożyczony do Athinaikosu (7 meczów, 1 bramka). W 2002 roku Charisteas przeniósł się do niemieckiego Werderu Brema. Grał w nim przez trzy lata i rozegrał 66 meczów przy 18 zdobytych bramkach. W sezonie 2005/2006 był zawodnikiem klubu AFC Ajax, ale już sezon później zmienił klub na Feyenoord, do którego przeszedł za 2,5 miliona euro by zastąpić sprzedanego do Liverpoolu F.C. Dirka Kuijta.
Latem 2007 za 2,5 miliona euro przeszedł do niemieckiego 1. FC Nürnberg. W 2009 roku przebywał na wypożyczeniu w Bayerze 04 Leverkusen. Po Mistrzostwach Świata w 2010 roku, Charisteas podpisał kontrakt z francuskim beniaminkiem Ligue 1, z AC Arles-Avignon. Jego kontrakt, po rozegraniu siedmiu meczów bez zdobytej bramki, został rozwiązany w grudniu 2010. 31 stycznia 2011 roku Charisteas podpisał kontrakt z niemieckim klubem Schalke 04 Gelsenkirchen. W swoim ligowym debiucie w meczu z Eintrachtem Frankfurt, zdobył dla swojej drużyny zwycięską bramkę na 2:1, był to jego pierwszy kontakt z piłką w meczu, po 52 sekundach, jakie spędził na boisku.
28 lipca 2011 roku ukazała się wiadomość, iż Angelos Charisteas postanowił powrócić do ojczyzny i podpisał roczny kontrakt z beniaminkiem greckiej ligi, Panetolikosem Agrinio. W ciągu 24 meczów zdobył cztery gole. Po sezonie opuścił klub.
Kariera reprezentacyjna.
Jako reprezentant Grecji wystąpił w turnieju finałowym Euro 2004, strzelając trzy ważne bramki: ustalił wynik meczu z Hiszpanią, wyrównując na 1:1, a także zdobył bramki w ćwierćfinale z Francją i w finale z Portugalią (zwycięstwa Grecji po 1:0). Występuje w reprezentacji z numerem 9. Został powołany na Euro 2008, na których strzelił jedynego gola Greków na turnieju w meczu z Hiszpanią. Razem z reprezentacją zakwalifikowali się na MŚ w RPA, znajdując się w grupie z Argentyną, Nigerią i Koreą Południową, gdzie Grecy zajęli trzecie miejsce z trzema punktami w grupie (wygrana 2:1 z Nigerią) i odpadając z turnieju po fazie grupowej.

</doc>
<doc id="69146" url="https://pl.wikipedia.org/wiki?curid=69146" title="Gräfenberg">
Gräfenberg

Gräfenberg – miasto w Niemczech, w kraju związkowym Bawaria, w rejencji Górna Frankonia, w regionie Oberfranken-West, w powiecie Forchheim, siedziba wspólnoty administracyjnej Gräfenberg. Leży ok. 15 km na południowy wschód od Forchheimu, przy drodze B2 i linii kolejowej Gräfenberg – Norymberga.
Podział administracyjny.
W skład miasta wchodzą następujące części ("Stadtteile"):
Współpraca.
Miejscowości partnerskie:

</doc>
<doc id="69160" url="https://pl.wikipedia.org/wiki?curid=69160" title="Hubert Michon">
Hubert Michon

Hubert Louis Marie Félix Michon (ur. 2 czerwca 1927 w Paryżu, zm. 14 maja 2004 w Paryżu), francuski duchowny katolicki, arcybiskup Rabatu (Maroko).
Przyjął święcenia kapłańskie 21 kwietnia 1957. 2 maja 1983 mianowany arcybiskupem Rabatu (jego poprzednik, franciszkanin Jean Chabbert, został przeniesiony na biskupstwo we Francji); konsekrowany 11 grudnia 1983 przez kardynała Duraisamy Simona Lourdusamy.
Udzielił święceń biskupich swojemu późniejszemu następcy na stolicy arcybiskupiej Rabatu, Vincentowi Landelowi. Złożył rezygnację z rządów archidiecezją w maju 2001.

</doc>
<doc id="69163" url="https://pl.wikipedia.org/wiki?curid=69163" title="Geoffrey de Havilland">
Geoffrey de Havilland

Sir Geoffrey de Havilland (ur. 27 lipca 1882, zm. 21 maja 1965) – jeden z pionierów angielskiego lotnictwa.
Życiorys.
Po ukończeniu szkoły inżynierskiej zainteresował się motoryzacją, budowaniem samochodów i motocykli. Prawie natychmiast po ślubie w 1907 rozpoczął karierę przy projektowaniu i budowie samolotów, oraz ich oblatywaniu. Ta pasja pochłonęła go na resztę życia.
Zbudowanie pierwszego samolotu zajęło mu dwa lata, ale uległ on katastrofie podczas pierwszego, bardzo krótkiego lotu niedaleko Litchfield w Hampshire. Miejsce tego wydarzenia upamiętniono pomnikiem. Późniejsze projekty zakończyły się większym sukcesem.
Następnie zatrudnił się w wytwórni balonów HM Balloon Factory w Farnborough, której nazwę zmieniono na Royal Aircraft Factory (Królewską Wytwórnię Lotniczą), kiedy zdano sobie sprawę z wagi samolotów i kosztem balonów przeniesiono część jej działań w tym kierunku.
Podczas I wojny światowej był zatrudniony w firmie Airco jako generalny konstruktor, gdzie zaprojektował kilka ważnych samolotów używanych przez Królewski Korpus Lotniczy, przede wszystkim myśliwiec DH.2 i lekkie bombowce DH.4 i DH.9.
Po wojnie de Havilland kupił Airco i zmienił jej nazwę na De Havilland Aircraft Company. Jedną z jego ról w fabryce była praca w charakterze fabrycznego pilota oblatywacza, ponieważ bardzo lubił latać.
Samoloty de Havillanda, a zwłaszcza Mosquito odegrały znaczną rolę w czasie II wojny światowej i za to nadano mu w 1944 roku tytuł szlachecki.
Firma pozostawała pod jego kontrolą, aż do jej połączenia z Hawker Siddeley Company po katastrofach samolotu Comet, w których zginęli pasażerowie. Samolot ten wyznaczył kierunek rozwoju odrzutowych samolotów pasażerskich w połowie lat 50. XX wieku.
Dwaj z trzech synów de Havillanda zginęli jako piloci oblatywacze samolotów jego wytwórni.

</doc>
<doc id="69164" url="https://pl.wikipedia.org/wiki?curid=69164" title="Herb Będzina">
Herb Będzina

Herb Będzina – jeden z symboli miasta Będzin w postaci herbu.
Wygląd i symbolika.
Herb przedstawia na czerwonej tarczy srebrny, ceglany mur obronny z bramą wjazdową, z otwartymi złotymi wrotami z czarnymi okuciami. Na murze dwie srebrne, ceglane, blankowane wieże, z jednym otworem strzelniczym każda. Po bokach wież po jednej srebrnej sześciopłatkowej róży o złotym środku, zaś nad nimi złota królewska korona.
Herb nawiązuje do obronnego znaczenia miasta i jego zasobności. Korona wskazuje na powstanie miasta z woli królewskiej i pozostawanie ongiś własnością króla. Zdaniem Henryka Seroki, kwiaty w herbie nawiązują do Maryi.
Historia.
Wzór herbu wzięto zapewne z królewskiego Krakowa. Najstarszy przekaz pieczęci lakowej z herbem miasta pochodzi z XV wieku. Sama pieczęć nie przetrwała II wojny światowej, lecz zachował się jej rysunek w pracy z okresu międzywojennego Mariana Kantora-Mirskiego. Herb XVII-wieczny różnił się od dzisiejszego tym, że zawierał trzy wieże, a po ich bokach nie było białych róż. Rysunek zaś otaczał stylizowany wieniec z roślin i napis po łacinie „Civitas Regi Bendzinensis”. 3 października 1936 roku Ministerstwo Spraw Wewnętrznych zatwierdziło herb z trzema basztami. Herb ten jednak był według Mariana Gumowskiego błędny. W okresie powojennym na pieczęciach urzędowych miasta widniało godło państwowe. Herb pojawiał się jedynie na pocztówkach i w wydawnictwach okolicznościowych, w wersji zbliżonej do obowiązującej obecnie, to jest z dwoma wieżami. W 2018 roku w statucie miasta formalnie zatwierdzono herb przedstawiający dwie baszty, choć już wcześniej taki jego wizerunek uważano w literaturze za najbardziej poprawny.

</doc>
<doc id="69165" url="https://pl.wikipedia.org/wiki?curid=69165" title="Aabenraa">
Aabenraa

Aabenraa (Åbenrå, niem. "Apenrade", fryz. "Apenrua") – miasto w Danii położone na Półwyspie Jutlandzkim. W 2017 roku zamieszkane przez 16153 osoby. Jest siedzibą gminy Aabenraa w regionie Dania Południowa.
Miasto położone jest 30 km na północ od Flensburga, nad fiordem o tej samej nazwie we wschodniej części duńskiego Szlezwiku.
Wśród mieszkańców Aabenraa znaczący odsetek stanowi mniejszość niemiecka. Ważny ośrodek kulturalny mniejszości niemieckiej w Danii (m.in. gazeta „Der Nordschleswiger”, gimnazjum niemieckie).
Historia.
Aabenraa otrzymało prawa miejskie w 1240 (według innych danych – w 1335). Miasto posiada wielowiekowe tradycje ośrodka rybołówstwa i przemysłu rybnego. W roku 1848 miejsce pierwszych potyczek w wojnie prusko-duńskiej. W wyniku II wojny o Szlezwik w roku 1864 zostało przyłączone do Prus (i tym samym do Związku Północnoniemieckiego), a następnie stało się częścią Cesarstwa Niemieckiego. 
Do Danii Aabenraa powróciło w roku 1920, po plebiscytach w Szlezwiku. Wprawdzie 55,1% mieszkańców miasta opowiedziało się za pozostaniem w Niemczech, a 44,9% za przyłączeniem do Danii, jednak zdecydowały głosy w otaczjących miasto terenach wiejskich, gdzie za Danią zagłosowało 67,7% mieszkańców. 
W 1921 roku po powrocie do Danii miasto miało 8 tys. mieszkańców i było lokalnym ośrodkiem handlowym i uzdrowiskiem, działały tu też zakłady budowy organów. W 1960 liczyło 14,2 tys. mieszkańców i było niewielkim ośrodkiem przemysłu spożywczego (browary).
Transport.
Aabenraa znajduje się w bezpośrednim sąsiedztwie trasy europejskiej E45, łączącej miasto m.in. z Flensburgiem na południu i Aarhus na północy.
Port w Aabenraa jest głębokowodnym portem (do 11 metrów głębokości), obsługującym m.in. tankowce oraz promy typu ro-ro. W 2019 roku przeładowano w nim ponad 1,4 mln ton towarów.

</doc>
<doc id="69166" url="https://pl.wikipedia.org/wiki?curid=69166" title="Aach">
Aach

Niemcy:
Szwajcaria:
Zobacz też:

</doc>
<doc id="69167" url="https://pl.wikipedia.org/wiki?curid=69167" title="Józef Gruszka (1947–2020)">
Józef Gruszka (1947–2020)

Józef Zbigniew Gruszka (ur. 16 marca 1947 w Kwiatkowie, zm. 7 czerwca 2020 w Ostrowie Wielkopolskim) – polski polityk, poseł na Sejm II, III i IV kadencji w latach 1993–2005.
Życiorys.
Ukończył Państwowe Technikum Rolnicze, miał wykształcenie średnie zawodowe. W latach 1984–1993 prowadził własne gospodarstwo rolne, wcześniej był pracownikiem w Gminnych Spółdzielniach „Samopomoc Chłopska” oraz kierownikiem biura oddziału Krajowego Związku Rolników, Kółek i Organizacji Rolniczych.
W 1972 wstąpił do Zjednoczonego Stronnictwa Ludowego. Był wiceprezesem, a potem prezesem zarządu wojewódzkiego Polskiego Stronnictwa Ludowego w Kaliszu. W 1993 i 1997 uzyskiwał mandat poselski z listy tej partii. Był radnym sejmiku wielkopolskiego I kadencji i jego przewodniczącym (do 2001). W wyborach parlamentarnych w 2001 po raz trzeci został wybrany posłem na Sejm, kandydując w okręgu kaliskim i otrzymując 10 619 głosów.
W Sejmie IV kadencji był członkiem Komisji do spraw Służb Specjalnych oraz Komisji Finansów Publicznych. W tym okresie kontrowersje wzbudził fakt aresztowania jednego z jego asystentów społecznych pod zarzutem szpiegostwa (asystent został uniewinniony w kwietniu 2007). W 2004 bez powodzenia kandydował do Parlamentu Europejskiego. Od lipca 2004 do kwietnia 2005 pełnił funkcję przewodniczącego komisji śledczej ds. Orlenu.
10 kwietnia 2005 doznał udaru mózgu. Tego samego dnia przeszedł operację neurochirurgiczną na Oddziale Neurochirurgicznym Wojewódzkiego Szpitala Zespolonego im. Ludwika Perzyny w Kaliszu. Po wybudzeniu ze śpiączki farmakologicznej, do marca 2006 przechodził rehabilitację w szpitalach w Bydgoszczy i Tarnowskich Górach.
Sprawa nagłego pogorszenia się stanu zdrowia posła w trakcie kierowania komisją była badana przez prokuratora, który uznał, że udar mózgu wynikał z naturalnych zmian chorobowych, związanych m.in. z nadciśnieniem.
Zmarł 7 czerwca 2020 w szpitalu w Ostrowie Wielkopolskim. 10 czerwca został pochowany na cmentarzu w Ociążu. W uroczystościach pogrzebowych udział wzięli m.in. prezes PSL Władysław Kosiniak-Kamysz, były przewodniczący partii Waldemar Pawlak, wicemarszałek Sejmu Piotr Zgorzelski, który odczytał list od marszałek Elżbiety Witek, a także Roman Giertych.
Odznaczenia.
Pośmiertnie odznaczony przez prezydenta RP Andrzeja Dudę Krzyżem Komandorskim Orderu Odrodzenia Polski (2020).
Życie prywatne.
Był żonaty z Haliną, z którą miał trzy córki: Barbarę, Marię i Karolinę.

</doc>
<doc id="69171" url="https://pl.wikipedia.org/wiki?curid=69171" title="Powiat będziński">
Powiat będziński

Powiat będziński – powiat w Polsce, w województwie śląskim, utworzony 1 stycznia 1999 roku w ramach reformy administracyjnej. Jego siedzibą jest miasto Będzin.
Według danych z 31 grudnia 2019 roku powiat zamieszkiwało 148 089 osób. Natomiast według danych z 30 czerwca 2020 roku powiat zamieszkiwało 147 816 osób.
Podział administracyjny powiatu.
W skład powiatu wchodzą:
O powiecie.
Położony jest w centralnej części województwa śląskiego, w Zagłębiu Dąbrowskim, zajmuje powierzchnię 368 km², co plasuje go na 13 miejscu wśród powiatów i miast na prawach powiatu w regionie. Pod względem liczby ludności, która wynosi 151 tys. osób, powiat zajmuje 11 miejsce wśród wszystkich 36 powiatów i miast na prawach powiatu oraz 3 miejsce wśród 17 powiatów.
Powiat będziński jako samodzielna jednostka administracyjna został wydzielony z powiatu olkuskiego w 1867 roku, obejmując rozległy teren guberni piotrkowskiej o powierzchni 1390 km² i liczący 80 tys. mieszkańców. Wówczas leżał na jednym z najbardziej uprzemysłowionych obszarów Cesarstwa Rosyjskiego, zwanym Zagłębiem Dąbrowskim. W odrodzonej Polsce obejmował swym zasięgiem, z pewnymi przerwami, 4 miasta stanowiące dzisiaj centrum Zagłębia: Będzin, Czeladź, Dąbrowę Górniczą i Sosnowiec. W 1975 roku został zlikwidowany w wyniku reformy administracyjnej. Wówczas obejmował obszar 360 km² i liczył 124 tys. mieszkańców.
Głównym bogactwem naturalnym powiatu, podobnie jak całego regionu, był węgiel kamienny. Dlatego przez wiele lat o przemysłowym obliczu tej ziemi decydowało górnictwo. Na terenie Psar, w Strzyżowicach, powstała już w 1788 roku pierwsza kopalnia w Zagłębiu.
Obecnie przemysł wydobywczy, po likwidacji kopalń węgla kamiennego, reprezentują jedynie Górnicze Zakłady Dolomitowe w Siewierzu. Dzisiaj podstawową gałęzią powiatowej gospodarki jest prężnie rozwijająca się energetyka. Elektrownia Łagisza S.A. i Elektrociepłownia Będzin S.A. znajdują się w krajowej czołówce przedsiębiorstw tej branży. Ważną rolę odgrywa hutnictwo metali nieżelaznych (Huta Będzin S.A.). Uzupełnieniem jest drobna wytwórczość, rzemiosło i usługi.
Nie bez znaczenia są też tradycje handlowe powiatu, w którym Będzin i Siewierz wyróżniają się swym kupieckim rodowodem. Dołączyła do nich ostatnio Czeladź, na terenie której powstało centrum handlowe M1. Ogółem w powiecie zarejestrowanych jest blisko 12 tys. podmiotów gospodarczych.
Gospodarka rolna w powiecie pełni funkcję uzupełniającą w stosunku do innych dziedzin gospodarki, chociaż obejmuje ponad 4 tys. gospodarstw rolnych.
Podstawowe dane statystyczne w roku 2007.
"Źródło: Województwo Śląskie 2007 US Katowice"
Historia (kalendarium).
Nowy powiat obejmował jedno miasto (Będzin), 8 osad: Siewierz, Czeladź, Modrzejów, Kromołów (od 1885), Włodowice, Mrzygłód, Żarki, Koziegłowy i 213 wsi, wchodzących w skład nowo powołanych gmin. Były to tereny, które później weszły w skład obecnych miast: Dąbrowa Górnicza, Sosnowiec i Zawiercie i Myszków, które w tym czasie były niewielkimi, aczkolwiek prężnie rozwijającymi się miejscowościami.
1 czerwca – reforma administracyjna Polski – zniesienie powiatów (rozporządzenie RM z 30 V 1975 r.)
Zabytki.
Do najważniejszych zabytków na terenie powiatu będzińskiego należą:

</doc>
<doc id="69174" url="https://pl.wikipedia.org/wiki?curid=69174" title="Partia Niepodległości (Islandia)">
Partia Niepodległości (Islandia)

Partia Niepodległości (isl. "Sjálfstæðisflokkurinn") – islandzka centroprawicowa partia polityczna. Powstała w 1929 z połączenia Partii Liberalnej i Partii Konserwatywnej. Jest zwolenniczką obecności Islandii w NATO, za to sprzeciwia się wejściu Islandii do Unii Europejskiej.
Przewodniczącym Partii Niepodległości jest Bjarni Benediktsson (od 29 marca 2009).

</doc>
<doc id="69175" url="https://pl.wikipedia.org/wiki?curid=69175" title="Aelius Verus">
Aelius Verus



</doc>
<doc id="69176" url="https://pl.wikipedia.org/wiki?curid=69176" title="Airco">
Airco

Airco, pełna nazwa Aircraft Manufacturing Company – brytyjska wytwórnia lotnicza z okresu początków lotnictwa.
Airco założył George Holt Thomas w The Hyde w Hendon, w północnym Londynie w 1912 roku. Dwa lata później dołączył do niego Geoffrey de Havilland jako główny konstruktor, będący twórcą największych sukcesów firmy. Projektowane przez niego samoloty były oznaczane skrótem DH od jego inicjałów.
Pierwszym modelem był dwumiejscowy samolot zwiadowczy ze śmigłem pchającym, Airco DH.1 z 1915, zbudowany w liczbie 100 sztuk (z tego 99 przez zakłady Savage w wersji DH.1A). Pierwszym sukcesem okazał się dwupłatowy myśliwiec ze śmigłem pchającym Airco DH.2 z wiosny 1915 roku, który pozwolił Brytyjczykom na początku 1916 zniwelować niemiecką przewagę w powietrzu i zlikwidować zagrożenie "bicza Fokkerów". Zbudowano ich 400 sztuk. Kolejny myśliwiec DH.5 z 1917 roku, zbudowany w klasycznym dwupłatowym układzie, nie okazał się jednak udany (zbudowano 550, z czego 200 w Airco).
Bombowce DH.4 (1916), DH.9 (1917) i ulepszony DH.9A (1918) stały się jednymi z najlepszych lekkich bombowców pierwszej wojny światowej, produkowane w liczbie kilku tysięcy sztuk przez kilka zakładów, w tym za granicą. Zbudowano również w kilku zakładach 2448 egzemplarzy samolotu szkolnego Airco DH.6, w tym prawie 600 w Airco. Ostatni udany model dwusilnikowego bombowca DH.10 Amiens wszedł do służby już po wojnie. Dwa kolejne modele samolotów wyprodukowanych przez Airco DH.16 i DH.18 były eksploatowane w niewielkiej liczbie ezgmeplarzy przez Aircraft Transport and Travel Limited, pierwszą linię lotniczą założoną w Wielkiej Brytanii, której właścicielem również był George Holt Thomas.
W związku z zaprzestaniem działań wojennych, wytwórnia, której produkcja była skierowana głównie na potrzeby wojska, zbankrutowała w 1920 roku. Aktywa firmy zostały zakupione przez Birmingham Small Arms Company (BSA), która nie interesowała się produkcją samolotów. Pozostałości po Airco zostały zakupione przez Geoffreya de Havillanda, który zmienił jej nazwę na De Havilland.

</doc>
<doc id="69178" url="https://pl.wikipedia.org/wiki?curid=69178" title="Ali Pasza z Tepeleny">
Ali Pasza z Tepeleny

Ali Pasza z Tepeleny (1741–1822), zwany "Lwem Janiny", możnowładca osmański, lennik sułtana, a ostatecznie niezależny władca Epiru. Był synem Veli beja, dziedzicznego zarządcy Tepeleny, potomka tureckich osadników z Kütahji i Hanko, Albanki z Epiru (Epiriotki) z Konicy. Urodził się w wiosce Beçisht u stóp gór Këlcyrë. 
Życiorys.
Ojciec Alego został wypędzony z rodowych włości przez najbliższych krewnych i schronił się w górach, gdzie trudnił się zbójnictwem. Zmarł gdy Ali miał 9 lat. Ali poszedł za przykładem ojca i utrzymywał się za młodu rozbojami na epirskich traktach.
Zasadniczą zmianę w jego karierze przyniosło poślubienie córki beja Delviny, który pełnił funkcję komendanta straży ochraniającej górskie trakty. W 1785 roku Ali zgładził teścia i zajął jego miejsce. Zgromadził wokół siebie znaczne siły ok. 8 tys. ludzi, które zostały przyjęte do składu osobowego armii tureckiej.
W 1785 roku został mianowany paszą Janiny. W roku następnym sułtan przesunął go do Trikali, gdzie Ali miał rozwiązać problem zbójnictwa nękającego prowincję. Misję tę Ali wypełnił, przyjmując część miejscowych hersztów na swój żołd, a resztę bezlitośnie tępiąc.
W następnych latach Ali stopniowo skupiał pod swym panowaniem północno-zachodnią Grecję (Peloponez, Epir) i terytorium dzisiejszej Albanii.
Rozbudował dla swych potrzeb twierdzę w Janinie. Pomieścił w niej dwór godny monarchy – pełen bogactw, elegancji, wyrafinowania i dóbr greckiej kultury, dla której był także mecenasem. Jednak rządził skrajnie okrutnie, chciwie i bezwzględnie, nawet wobec własnych bliskich.
Był znakomitym dowódcą i gospodarzem. Skutecznie tępił rozbójnictwo na drogach (plagę owych czasów w całym imperium), popierał szkolnictwo, produkcję rzemieślniczą i dalekosiężny handel. Formalnie lennik sułtana, realizował budowę udzielnego państwa albańsko-greckiego, całkowicie niezależnego od Turcji. Toteż zawierał kolejne sojusze z Napoleonem Bonaparte, Wielką Brytanią, spiskowcami greckimi – sprzyjał powstaniu tajnego greckiego stowarzyszenia narodowego "Filiki Heteria" (Stowarzyszenie Przyjaciół), licząc na sprowokowanie interwencji Rosji.
W roku 1820 zorganizował w Konstantynopolu zabójstwo swego oponenta, co sułtan Mahmud II wykorzystał jako pretekst do rozprawy wojskowej z niebezpiecznym podwładnym, dawno już zbyt samodzielnym, jak na urzędnika. W początkach 1822, po 17-miesięcznej kampanii i oblężeniu Janiny, Ali Pasza został ostatecznie pokonany przez turecką armię. Pojmany 24 stycznia (lub 5 lutego) 1822, na wyspie, na pobliskim jeziorze Pamvotida, został zgładzony na miejscu, w klasztorze świętego Pantalejmona. Istnieje tam dziś muzeum historyczne przekazujące nastrój epoki i gromadzące związane z Alim Paszą przedmioty, w tym insygnia jego władzy.
Jednym z bezpośrednich następstw oblężenia, a następnie usunięcia Alego Paszy, stała się szansa sukcesu greckiego powstania narodowego 1821-1827 - pierwszego zwycięskiego spośród kilkunastu tragicznych zrywów.
Ali Pasza był dwukrotnie żonaty (Emine i Zaliha). Z małżeństwa z Emine miał dwóch synów Myftara, późniejszego mytesarifa Beratu i Veli Paszę, późniejszego sandżakbeja Trikali. Z małżeństwa z Zalihą miał dwoje dzieci – nieznaną z imienia córkę i syna Myrtezę.
Jako "Ali Pasas" jest bohaterem niezliczonych greckich podań ludowych i zwłaszcza opowieści dla dzieci.
Wizję artystyczną oblężenia Janiny i śmierci Alego Paszy przedstawił Alexandre Dumas w powieści "Hrabia Monte Christo".

</doc>
<doc id="69181" url="https://pl.wikipedia.org/wiki?curid=69181" title="Granat (minerał)">
Granat (minerał)

Granaty – grupa minerałów zaliczana do gromady krzemianów. Tworzą ją izostrukturalne i (przeważnie) izomorficzne krzemiany wyspowe.
Ich nazwa pochodzi od łacińskiego słowa "granatus" = granat, owoc granatu, co wskazuje na podobieństwo kamieni do ziaren owocu granatu.
Jest to bardzo powszechna w przyrodzie grupa krzemianów. Tworzy zwykle kryształy mieszane o podobnej strukturze i ogólnym wzorze chemicznym X3Y2(SiO4)3, gdzie:
Krystalizują w klasie 48-ścianu.
Chemizm niektórych granatów.
Granaty bardzo często tworzą między sobą kryształy mieszane, stąd tak duże ich zróżnicowanie. Część granatów wykazuje też znaczne zawartości sodu, itru i tytanu.
Odmiany.
Ze względu na skład chemiczny dzielą się na
a także magnezowe, manganowe i wapniowe.
Do rzadkich odmian zaliczają się goldmanit, hydrogrossular, kimzeyit, knorringit i majoryt.
Granaty magnezowe, żelazowe i manganowe określane są w łączną nazwą "piralspit", a odmiany wapniowe – "ugrandyt". Skrócone nazwy pochodzą od pierwszych sylab ich głównych przedstawicieli.
Sposób występowania.
Wszystkie krystalizują w układzie regularnym – najbardziej rozpowszechniona jest postać dwunastościanów rombowych i dwudziestoczterościanów deltoidowych. Tworzą skupienia ziarniste, zbite, i naskorupienia. Są przezroczyste, przeświecające. Niektóre kryształy wykazują specjalne efekty optyczne: asteryzm, efekt kociego oka. Część zmienia barwę w zależności od rodzaju oświetlenia. Są kruche, ale stosunkowo twarde. Skrajne ogniwa granatów rzadko występują w przyrodzie, a przeważnie tworzą one różne izomorficzne roztwory stałe.
Występowanie.
Granaty są grupą minerałów charakterystyczną dla skał metamorficznych: gnejsów, łupków mikowych – tworząc niekiedy prawie że monomineralne skały granatowe, zmetamorfizowanych wapieni i dolomitów (skarnów). Wchodzą również w skład skał magmowych. Rozpowszechnione wśród utworów kontaktowych.
Należą do najczęściej spotykanych minerałów ciężkich klastycznych skał osadowych – piaskowców, arkoz itp.
W szczególnych warunkach geologicznych ulegają one koncentracji, np. wśród piasków plażowych. Luźne wykształcenia granatów w postaci cienkich smug znane są z bałtyckich plaż, gdzie zwykle towarzyszy im ilmenit, oraz cyrkon.
Miejsca występowania: RPA – typowy "produkt odpadowy" przy eksploatacji diamentów; Czechy – Żulova, Vápenná k. Jesionika, Uście nad Łabą; Brazylia; Indie; Madagaskar; Norwegia – największe kryształy granatu (największy okaz miał średnicę 2,5 m i wagę 37 ton); USA – stan Nowy Jork (największy kryształ miał masę 1500 kg), Arizona (topazolity); kraje byłego ZSRR.
Polska – Masyw Śnieżnika, Góry Sowie, Karkonosze, Góry Izerskie, Pogórze Izerskie.

</doc>
<doc id="69184" url="https://pl.wikipedia.org/wiki?curid=69184" title="Andradyt">
Andradyt

Andradyt – minerał z gromady krzemianów, odmiana granatu. Należy do grupy minerałów stosunkowo rzadkich.
Nazwa pochodzi od nazwiska portugalskiego mineraloga D. d'Andrade, który po raz pierwszy opisał ten kamień. Okaz o wartości jubilerskiej został znaleziony po raz pierwszy w 1978 r.
Właściwości.
Tworzy kryształy podobne do innych granatów – dwunastościany rombowe lub dwudziestoczterościany deltoidowe. Pospolite są osobniki ksenomorficzne. Występuje w skupieniach ziarnistych i w postaci naskorupień.
Jest bardzo twardy, kruchy, niełupliwy. Nie rozpuszcza się w kwasach, topi się w płomieniu dmuchawy. Występuje w wielu odmianach barwnych. Andradyt z grossularem wykazuje nieograniczoną mieszalność. Bogatsze w żelazo granaty wykazują silne właściwości magnetyczne.
Odmiany gemmologiczne.
Ze względu na zawartość tytanu występującego w andradycie wyróżnia się jego trzy odmiany:
Występowanie.
Występuje w kontaktowo zmienionych skałach węglanowych zasobnych w żelazo, w skarnach, pojawia się w łupkach chlorytowych i serpentynitach (demantoid i topazolit). Także w skałach magmowych (szczególnie melanit) i metamorficznych.
Miejsca występowania: Niemcy (Smreczany, Saksonia i Badenia), Austria, Rosja -Ural, USA, Grenlandia, Norwegia, Szwecja, Włochy – Alpy Włoskie topazolit, Uganda, Zair, Korea Południowa.
Polska – w Kowarach na Dolnym Śląsku.

</doc>
<doc id="69186" url="https://pl.wikipedia.org/wiki?curid=69186" title="Hawker Siddeley">
Hawker Siddeley

Hawker Siddeley – brytyjska wytwórnia lotnicza. Firma przeszła ewolucję, zanim w latach sześćdziesiątych wyłoniła się jako jeden z dwóch głównych brytyjskich producentów samolotów. W 1977 została włączona w skład koncernu British Aerospace.
Hawker Engineering.
Firma Hawker powstała po I wojnie światowej w następstwie restrukturyzacji i bankructwa Sopwith Aviation. Pilot testowy firmy Sopwith Harry Hawker wraz z trzema innymi (włącznie z Thomasem Sopwithem), zakupili aktywa firmy Sopwith i na tej bazie pod koniec 1920 roku utworzyli H.G. Hawker Engineering.
Podczas dwudziestolecia międzywojennego Hawker był producentem znakomitej linii bombowców i myśliwców dla Królewskich Sił Powietrznych - RAF. Samoloty Hind i Hart stały się najliczniej produkowanymi brytyjskimi samolotami przed II wojną światową.
Hawker Aviation.
Przemianowana w 1933 na Hawker Aviation, kiedy to Hawker korzystając z Wielkiego Kryzysu i silnej pozycji finansowej firmy kupił kilka brytyjskich firm lotniczych włącznie z Gloster Aircraft Company, Armstrong Whitworth Aircraft, Armstrong Siddeley Motors i A.V. Roe. Grupa tych firm w 1935 roku przyjęła nazwę Hawker Siddeley. 
W tej postaci firma działała podczas II wojny światowej produkując wiele znakomitych typów samolotów, włącznie ze słynnym myśliwcem Hawker Hurricane, który wraz z Spitfire odegrał główną rolę w zwycięstwie w bitwie o Wielką Brytanię (Hurricany przewyższyły wszystkie pozostałe myśliwce brytyjskie, osiągając 55 procent wszystkich zestrzelonych samolotów wroga).
Prawie każda konstrukcja Hawkera z czasów II wojny światowej odniosła sukces (nawet jeśli początkowo się na to nie zanosiło). Wszystko to było zasługą utalentowanego konstruktora Sydneya Camma (później Sir Sidneya). Jego ważniejsze konstrukcje:
Konstrukcją, której autorem nie był Camm związany z firmą Hawker Siddeley, był Gloster Meteor, pierwszy aliancki myśliwiec o napędzie odrzutowym.
Po wojnie Hawker Siddeley produkował jeden ze znakomitych powojennych samolotów odrzutowych Hawker Hunter, który w 1953 roku ustanowił światowy rekord prędkości 1160 km/h.
Hawker Siddeley Group.
W późnych latach pięćdziesiątych rząd brytyjski zdecydował, że w związku ze zmniejszeniem kontraktów na dostawę samolotów będzie lepiej skonsolidować istniejące firmy. Z 15 firm które przetrwały na rynku miało powstać kilka większych. Poza tą decyzją wydano „rozkaz”, aby wszystkie przyszłe kontrakty były zawierane z tymi połączonymi firmami.
Hawker i de Havilland połączyły się w 1959, ich śladem poszły Blackburn Aircraft, Avro (wraz z Avro Canada) i Armstrong Whitworth (które już była częścią Hawker), Folland Aircraft i Gloster, które w następnym roku utworzyły Hawker Siddeley Group. Tymczasem utworzyła się podobna grupa British Aircraft Corporation (BAC), Westland Helicopters i Rolls-Royce jako producenta silników.
W tym czasie firma Hawker opracowała najbardziej udany odrzutowy samolot pionowego startu i lądowania Hawker Siddeley Harrier. Samolot ten był produkowany do lat dziewięćdziesiątych, a w służbie pozostaje do dnia dzisiejszego.
Wśród innych samolotów produkowanych przez Hawker Siddeley były:
Koniec Hawkera.
W 1977 Hawker Siddeley Group decyzją parlamentu została połączona z BAC i na bazie tych firm utworzono British Aerospace (BAe). Części firm, które nie były brytyjskie lub nie powiązane z lotnictwem zostały odłączone i utworzono z nich odrębne przedsiębiorstwa:
W 1980 roku utworzono Hawker Pacific Aerospace.
W 1991 Hawker Siddeley Group Public Limited Company została przejęta przez BTR Aerospace Group.

</doc>
<doc id="69189" url="https://pl.wikipedia.org/wiki?curid=69189" title="Nagroda Grammy">
Nagroda Grammy

Nagrody Grammy (oryg. ) − przyznawane corocznie przez amerykańską Narodową Akademię Sztuki i Techniki Rejestracji, honorują wyróżniające się osiągnięcia w muzyce. Ceremonie rozdania nagród uświetniają występy cenionych artystów. Grammy należy do czwórki najważniejszych nagród amerykańskiego przemysłu rozrywkowego, EGOT (z telewizyjną Emmy, filmowym Oscarem i teatralną Tony).
Pierwsze nagrody Grammy zostały rozdane w 1959 roku, a rok później ceremonia była częściowo transmitowana w telewizji, w programie "Sunday Showcase" NBC. Do 1971 roku gale odbywały się zarówno w Los Angeles, jak i w Nowym Jorku, przez co artyści mogli decydować, gdzie będą obecni. Prawa do emitowania ceremonii kupił Pierre Cossette, który zorganizował pierwszą całościową transmisję na żywo w telewizji. W 1973 roku prawa te nabyła telewizja CBS, a gale zaczęły odbywać się w Nashville. W odpowiedzi konkurencyjna ABC zapoczątkowała American Music Awards.
Trofeum.
Aktualne trofeum, czyli pozłacany gramofon, wytwarzane jest wyłącznie w Johnstown w stanie Ohio. Wszystkie nagrody robione są ręcznie i są identyczne. W 1990 roku zmieniony został oryginalny projekt Grammy; delikatna, tradycyjna struktura materiału zastąpiona została mocniejszymi stopami metalu, aby uniknąć uszkodzeń. Jednocześnie trofeum stało się większe oraz cięższe. Każda statuetka jest składana część po części, a na końcu złocona. Grammy z wygrawerowanymi napisami dla zwycięzców nie są dostępne, aż do ogłoszenia wyników. Dlatego podczas ceremonii, każdego roku, wręczane są te same gramofony. Artyści otrzymują właściwe trofea później, kiedy znajdą się na nich oryginalne podpisy, uzupełniane wraz z ogłoszeniem wyników.
Do 2007 roku rozdano 7578 statuetek Grammy.
W całej historii nagród Grammy anulowanie przyznania nagrody zdarzyło się tylko raz - w 1990 roku, gdy w wyniku skandalu statuetkę musiała zwrócić grupa muzyczna Milli Vanilli
Kategorie.
Cztery najważniejsze kategorie, zwane obszarem generalnym, nie są zaliczane do żadnego z gatunków.
Inne nagrody przyznawane są artystom oraz zespołom produkcyjnym w wyszczególnionych gatunkach. Poza tym wyróżniane są m.in. projekty artystyczne oraz widea. Specjalne nagrody Grammy wręczane są za długoletni wkład w przemysł muzyczny.
Proces nominacji.
Kandydatów do nominacji mogą zgłaszać zarówno wytwórnie muzyczne, jak i indywidualne osoby. Propozycje są wprowadzane za pośrednictwem Internetu, a następnie kopia, na przykład piosenki, musi być wysłana do Narodowej Akademii Sztuki i Techniki Rejestracji. Po dokonaniu zgłoszenia jego przedmiot jest następnie oceniany przez ponad 150 ekspertów z przemysłu muzycznego. Działania te przeprowadzane są jednak wyłącznie po to, aby sprawdzić, czy praca nadaje się do rywalizacji, lub określić, czy została przypisana do dobrej kategorii. Następnie członkowie Akademii głosują wyłącznie w swoich kategoriach eksperckich, w maksymalnie dziewięciu dziedzinach nominacji. Do każdej kategorii może być nominowanych wyłącznie pięć przedmiotów; nominacje otrzymują te, które zdobyły najwięcej głosów. Jeśli w procesie głosowania dojdzie do remisu, do jednej kategorii może być nominowanych więcej niż pięć dzieł. Po ogłoszeniu kompletnej listy nominacji, do członków Akademii wysyłane są formularze do ostatecznego głosowania. Mogą oni głosować w ogólnych kategoriach, a także w nie więcej niż ośmiu z 30 obszarów gatunków. Głosy liczone są przez Deloitte, spółkę handlową, świadczącą profesjonalne usługi doradcze i audytorskie. Członkowie Akademii zobowiązani są do opierania swych głosów wyłącznie na jakości; nie powinni sugerować się sprzedażą, pozycjami na listach, personalnymi upodobaniami, preferencjami regionalnymi lub lojalnością wobec wytwórni. Zabronione jest również przyjmowanie prezentów. Zwycięzcy ogłaszani są podczas oficjalnej ceremonii, a wyniki głosowania są wcześniej trzymane w ścisłej tajemnicy. Statuetkę otrzymuje ten, kto zdobył najwięcej głosów w danej kategorii; istnieje możliwość remisu.
Liderzy.
Z 31 nagrodami Grammy, Sir Georg Solti jest artystą z największą liczbą statuetek. Natomiast Alison Krauss, z 26 trofeami, jest artystką z największą liczbą nagród Grammy. U2, z 22 nagrodami, utrzymuje rekord wśród zespołów, a Chicagowska Orkiestra Symfoniczna jest rekordzistą wśród wszystkich grup muzycznych, zdobywając 60 statuetek.
Krytyka.
Część artystów wyraziła swoje wątpliwości wobec natury Grammy. Kiedy zespół Pearl Jam wygrał w 1996 roku w kategorii najlepszy utwór hard rockowy, wokalista Eddie Vedder powiedział na scenie: „Nie wiem, co to oznacza. Myślę, że nic”.
Maynard James Keenan, lider grupy Tool, nie pojawił się na ceremonii, na której zespół dostał statuetkę, tłumacząc: "Myślę, że Grammy to nic innego niż gigantyczna maszyna promocyjna przemysłu muzycznego. Zniżają się do małego intelektu i karmią masy. Nie honorują artystów za to, co stworzyli. To przemysł muzyczny, wyróżniający sam siebie. O to w tym chodzi."
Pojawiały się również głosy krytyki ze względu na przyznawanie większej liczby nagród, niż jest to konieczne; niektóre kategorie uznano za „zapełniacze”.
Bono (U2) był na początku swojej kariery krytyczny wobec nagród Grammy, jednak później docenił ich znaczenie: „Było tu wszystko: wściekłość, miłość, wybaczenie, rodzina, społeczność i najgłębsze poczucie historii… Była tu pełna siła amerykańskiej muzyki, wyzywająca moją arogancję. Oglądałem dalszą część show z nowym spojrzeniem. Grammy zaprosiły jazz, country, rocka i soul na jedną arenę.”.
Polscy laureaci Nagrody Grammy.
Nagrodę Grammy otrzymali dotychczas następujący polscy artyści:
Miejsca ceremonii.
Miejscami ceremonii rozdania nagród Grammy były na przestrzeni lat liczne prestiżowe areny na terenie Stanów Zjednoczonych.
1959–1970.
W latach 1959–1970, kiedy gale nie były transmitowane w telewizji, ceremonia odbywała się w kilku miejscach tego samego dnia, a artyści wybierali, gdzie się pojawią.
1971–obecnie.
Od 1971 roku, czyli od pierwszej telewizyjnej transmisji na żywo, ceremonie odbywają się w różnych miejscach.

</doc>
<doc id="69191" url="https://pl.wikipedia.org/wiki?curid=69191" title="Mark Rothko">
Mark Rothko

Mark Rothko, właśc. Marcus Rothkowitz (ur. 25 września 1903 w Dyneburgu, zm. 25 lutego 1970 w Nowym Jorku) – amerykański malarz, przedstawiciel color field painting.
Życiorys.
Był ostatnim z czworga dzieci żydowskiego aptekarza z Łotwy, Jakowa Rothkowitza i Anny Goldin. W 1910 ojciec wyemigrował z Łotwy do Ameryki, zamieszkując w Portland w stanie Oregon. Po roku do Portland przybyli dwaj starsi synowie, a w sierpniu 1913 dołączył Marcus z matką i siostrą. W 1914 Jakow umarł. 
Gwałtowne pogorszenie sytuacji materialnej rodziny spowodowało, że dzieci zmuszone były do podjęcia pracy zarobkowej. Marcus sprzedawał gazety na ulicy. Rozpoczął jednak naukę w liceum w Portland, a stypendium, które otrzymał po zdaniu egzaminów końcowych w 1921, umożliwiło mu rozpoczęcie studiów na Uniwersytecie Yale. Po roku utracił stypendium i w rezultacie w 1923 zamieszkał w Nowym Jorku.
W 1924 uczęszczał na kursy rysunku z modela i martwej natury w nowojorskiej Art Students League. W dwa lata później został nauczycielem zajęć plastycznych dla dzieci w Brooklyn Jewish Center, gdzie przepracował 24 lata.
W 1932, po krótkim okresie znajomości, poślubił Edith Sachar, a w następnym roku w Contemporary Arts Gallery odbyła się pierwsza indywidualna wystawa jego prac. W 1938 otrzymał obywatelstwo amerykańskie. W dwa lata później uprościł nazwisko, od tej pory podpisując się wyłącznie jako Mark Rothko. Po rozstaniu w 1943 z Edith, w 1945 ożenił się z Mary Alice Beistel, z którą miał dwoje dzieci. Łączyła go wielka przyjaźń z Miltonem Avery i jego żoną, w których domu przez 35 lat spędzał regularnie długie wieczory na rozmowach o sztuce i literaturze. Przyjaźnił się z Clyffordem Stillem, Adem Reinhardtem. W 1948 razem z Baziotesem, Motherwellem i Newmanem założyli szkołę "The Subject of the Artist".
Choć cieszył się uznaniem innych artystów, pozostał w cieniu aż do lat 60., utrzymując się z lekcji malarstwa. Pierwsze zamówienie na dekorację ścienną otrzymał w 1958 w nowojorskim Seagram Building. W połowie lat 60. współpracował z architektem Philipem Johnsonem przy budowie kaplicy uniwersyteckiej katolickiej uczelni w Houston, Uniwersytetu Świętego Tomasza, w którym znalazło się 18 powiązanych z sobą tematycznie jego dzieł. Świątynia stała się później znana jako Kaplica Rothko.
Niemal w przededniu poświęcenia kaplicy, po długiej walce z depresją, Rothko popełnił samobójstwo podcinając żyły w zgięciach przedramion w swoim nowojorskim studio.
Twórczość.
Droga do abstrakcji.
Jego obrazy koncentrowały się na prostych emocjach – płótna najczęściej wypełniały nieliczne intensywne barwy, z niewielką liczbą szczegółów.
Przywiązywał dużą wagę do używanych przez siebie pędzli. Dbał o nie, w specjalny sposób je czyszcząc i konserwując. Lubił miękki włos wysłużonych pędzli, będący jakby przedłużeniem dłoni. Malując wielkie formaty niejednokrotnie używał pędzli służących do malowania ścian. Ale malował lekko, jedynie samym czubkiem, aby zapewnić gładką powierzchnię płótna. Delikatne kolory, zwłaszcza w drugiej połowie lat czterdziestych, sprawiały, że obrazy niosły niezwykły spokój. W następnych latach dążył do uproszczenia kompozycji. Mniej więcej od 1945 Rothko, którego malarstwo cały czas ciążyło w kierunku figuratywności, zaczął doceniać abstrakcję. Wkrótce stała się ona dla niego jedyną drogą do wyrażania elementarnych emocji: rozpaczy, ekstazy, rezygnacji oraz ostateczności.
Ukonkretnieniem idei ekstazy jest pochodząca z 1956 praca "Żółte-złote". Prostota formy, ograniczająca się do monochromatycznych trzech prostokątnych płaszczyzn, delikatność prowadzenia pędzla wydobywają z dzieła niejednorodne światło i wibrację kolorów. Formy prostokątów sprawiają wrażenie, jakby wynurzały się z obrazu, zmieniając odległość względem obserwatora, co razem z grą światła i barwy daje efekt lekkiego ruchu. Artysta miał zwyczaj tak manipulować barwą, aby formy sprawiały złudzenie, że wychodzą w przód lub cofają się w głąb.
Pragnął wchłonąć widza w obraz, wprowadzić go w stan ekstazy, dlatego chciał przekroczyć granicę, jaką malarzowi daje zwykła przyjemność z obcowania z barwą. Zresztą często powtarzał, że kolorystą nie jest.
Kolor i płaszczyzna.
Interesował go nie tylko emocjonalny aspekt koloru. Równie mocno akcentował rolę płaszczyzny barwnej. Jego płótna często pozostawały bez ram, zamalowywał podwinięte brzegi, przeważnie mocowane z tyłu blejtramu. Chciał, aby jego kompozycje dawały złudzenie elementu większej całości, za którą uważał swoją twórczość.
Przykładał dużą wagę do sposobu eksponowania prac, oglądania ich z odpowiedniej odległości, w konkretnym oświetleniu, zestawieniu, przyjmując gamę kolorystyczną za kryterium doboru serii. Czasami jego obrazy, jak np. "Wine-Rust-Blue on Black" oglądane były w bardzo słabym świetle, a w ekstremalnych przypadkach malarz uważał, że jego kompozycje należy oglądać przy wygaszonych lampach. Właściciel jednej z londyńskich galerii, Bryan Robertson, tak zrelacjonował niecodzienne warunki, w jakich eksponowano jedno z dzieł: "kiedy oko przyzwyczaiło się już do ciemności, efekt był niezapomniany: tliło się delikatne, czerwonawe światło, które wydobywało się ze ścian". Stworzenie optymalnych warunków ułatwić miało dialog między kompozycjami a także między dziełem i odbiorcą.
Charakterystyczną cechą malarstwa Marka Rothko są powtórzenia. Powiedział kiedyś: "Jeśli warto jakąś rzecz zrobić raz, warto ją powtórzyć jeszcze i jeszcze raz, wszechstronnie ją zbadać, wypróbować i doświadczyć, tak aby zmusić publiczność do spojrzenia na nią". Dlatego wielokrotnie powracał do tych samych tematów. Częstym motywem w jego twórczości są układane warstwami prostokąty. Typowym przykładem jest praca "Bez tytułu" (1953), w której na dość intensywnie czerwonym płótnie namalował jeden nad drugim poziome świetliste prostokąty. Komponował je symetrycznie dla uniknięcia chaosu. Posługiwał się nieostrym konturem, co pozwalało wtapiać figury w tło. Malowane na dużych formatach, wypełniały całe pole widzenia obserwatora.
Serie prac.
Trzykrotnie Rothko przyjął zamówienie na realizację cyklu wielkoformatowych płócien. Pierwszą pracą, o rozmiarach 8,20 × 17 m, w 1958 miał być wystrój jednego z wnętrz w "Seagram Building" w Nowym Jorku. Zleceniodawca pozostawił artyście całkowitą dowolność w realizacji dzieła. Rothko wykonał trzy różne serie obrazów. Miały być one dekoracją ekskluzywnej restauracji "Four Seasons." Rothko przyjmując zamówienie opiewające na zawrotną sumę, pragnął aby jego obrazy wstrząsnęły odbiorcami. Przed ukończeniem cyklu prac, wraz z żoną odwiedził restaurację. Uświadomił sobie wtedy, że ludzie, którzy wydają tak ogromne pieniądze na jedzenie, nie są w stanie docenić jego dzieła. Zrezygnowany postanowił wykorzystać zapis w umowie, który pozwalał mu na zatrzymanie płócien i odstąpienie od ukończenia zlecenia.
Potrzeba stworzenia własnej przestrzeni artystycznej skłoniła artystę do dalszych poszukiwań. Pomysł z pierwszej koncepcji wykorzystał w drugim zamówieniu z 1961 roku. Kompozycję wystawiono w harvardzkim "Holyoke Center". Ostatecznie swoje marzenie, Rothko zrealizował w serii wielkoformatowych czarnych płócien tworzonych z myślą o umieszczeniu ich w wielowyznaniowej Kaplicy "University of St. Thomas" w Houston.
Rothko na rynku sztuki.
W maju 2012 dom aukcyjny Christie’s sprzedał obraz "Pomarańczowe, czerwone, żółte" (1961) za 86,9 mln dolarów, co uczyniło go wówczas najdroższym dziełem sztuki współczesnej. Płótno pochodziło z kolekcji ekspresjonizmu abstrakcyjnego Davida Pincusa. Drugim w kolejności najdroższym obrazem Rothko był "Biały środek (żółty, różowy, lawendowy)" (1950), sprzedany w maju 2011 przez Christie’s za 72,8 mln dolarów.

</doc>
<doc id="69199" url="https://pl.wikipedia.org/wiki?curid=69199" title="Palmiarnia Poznańska">
Palmiarnia Poznańska

Palmiarnia Poznańska – dydaktyczno-wystawowa placówka botaniczna znajdująca się w poznańskim Parku Wilsona. Na powierzchni 4600 m² (46 000 m³) w 12 pawilonach (część jest niedostępna dla publiczności – rozmnaża się w nich rośliny) prezentowanych jest około 1100 gatunków roślin, a w akwarium 170 gatunków ryb oraz około 50 gatunków roślin wodnych. Palmiarnia Poznańska jest największą w kraju i jedną z największych w Europie.
Historia.
Palmiarnia powstała w 1911 na terenie ówczesnego Ogrodu Botanicznego (dziś Park Wilsona w Poznaniu) jako budynek murowany, o dużych powierzchniach przeszklonych i powierzchni 534 m². W związku z dużym przyrostem eksponatów w 1924 dodano system połączonych szklarni, w 1922 pierwsze wystawowe akwarium w kraju, a w 1929, na dzień przed otwarciem Powszechnej Wystawy Krajowej, oddano nowy powiększony budynek, którego powierzchnia wynosiła 1694 m², autorstwa architekta Stefana Cybichowskiego. W siedmiu pawilonach oprócz roślin prezentowano również ryby, owady i gady. Podczas II wojny światowej wybuch bomby lotniczej podczas alianckiego nalotu w 1941 roku spowodował, że w szklarni wypadły szyby i podczas zimy 1941/1942 wiele eksponatów zginęło. Połamane zostały drzewa i krzewy, a 30% najcenniejszych gatunków roślin poważnie ucierpiało (całkowicie zniszczona została kaktusiarnia i dział roślin tropikalnych). Podczas walk w 1945 palmiarnia została zniszczona w 90%, jednak już w tym samym roku przystąpiono do odbudowy. Dzięki uratowaniu części zbiorów, a także roślinom zwiezionym z terenu całego kraju już w 20 kwietnia 1946 otwarto niemal wszystkie pawilony (dział roślinności pustynnej i wodnej otwarto w 1947). Najpierw oszklono główny segment budynku i tu przeniesiono wszystkie ocalałe rośliny. Palmiarnia otrzymała też liczne dary z innych instytucji i miejscowości, m.in. kolekcję agaw przekazał Uniwersytet Poznański, a mieszkańcy Sulechowa wysłali palmy, draceny, laury i sagowce.
W 1961 Międzynarodowe Targi Poznańskie przekazały palmiarni swoją szklarnię, dzięki której, po połączeniu z istniejącym kompleksem powierzchnia obiektu wzrosła do 2528 m². Rdzewiejąca i gnijąca wskutek upływu czasu konstrukcja została zamknięta dla zwiedzających 11 kwietnia 1978, lecz nadal utrzymywano bogatą kolekcję w celach naukowych. W 1982 podjęto decyzję, a 9 czerwca 1983 wmurowano kamień węgielny pod nową palmiarnię. W celu ochrony istniejących zbiorów przebudowę wykonywano metodą obudowy, czyli wokół istniejących pawilonów wznoszono nowe, o konstrukcji aluminiowej, a gdy wyposażono je już we wszystkie niezbędne urządzenia, stary pawilon rozbierano, chroniąc tym samym rośliny przed działaniem niekorzystnych czynników z zewnątrz. W 1989 rozpoczęto montaż stalowej konstrukcji pawilonu akwariowego. Palmiarnia Poznańska ponownie otworzyła swoje podwoje dla zwiedzających 1 października 1992.
Przez blisko 50 lat dyrektorem Palmiarni był Zbigniew Wągrowski (ur. 1942), który na emeryturę przeszedł z końcem 2014, zmarł zaś 14 października 2016.
1 września 2015 stanowisko dyrektora objął Przemysław Szwajkowski.

</doc>
<doc id="69201" url="https://pl.wikipedia.org/wiki?curid=69201" title="Ålborg">
Ålborg



</doc>
<doc id="69202" url="https://pl.wikipedia.org/wiki?curid=69202" title="Jean-Paul Riopelle">
Jean-Paul Riopelle

Jean-Paul Riopelle (ur. 7 października 1923, zm. 12 marca 2002) - kanadyjski malarz i rzeźbiarz związany z prowincją Quebec.
W latach 1940. studiował pod kierunkiem Paula-Émile'a Borduasa. Był członkiem ruchu artystycznego frankofońskich Kanadyjczyków "Les Automatistes" (Automatyści), powstałego pod wpływem teorii automatyzmu związanej z surrealizmem. 
W 1949 przeniósł się do Paryża, gdzie zaszczepił na grunt europejski idee ekspresjonizmu abstrakcyjnego.
W 1969 roku został odznaczony Orderem Kanady i zaczął spędzać w ojczyźnie więcej czasu.
Obrazy Riopelle'a osiągają wysokie ceny, co spowodowało konflikt prawny dotyczący testamentu pomiędzy jego dziećmi a konkubiną.

</doc>
<doc id="69206" url="https://pl.wikipedia.org/wiki?curid=69206" title="Europejska Federacja Partii Zielonych">
Europejska Federacja Partii Zielonych



</doc>
<doc id="69207" url="https://pl.wikipedia.org/wiki?curid=69207" title="Clyfford Still">
Clyfford Still

Clyfford Still (ur. 30 listopada 1904 w Grandin, zm. 23 czerwca 1980 w Baltimore) – amerykański malarz, przedstawiciel color field painting.
Życiorys.
Urodził się w Grandin w Północnej Dakocie. Studiował sztukę na uniwersytecie w Spokane w stanie Waszyngton, studia ukończył w 1933. Następnie wykładał sztukę na Uniwersytecie Stanu Waszyngton.
W latach 1941—1943 mieszkał i tworzył w Kalifornii, zamykając ten okres indywidualną wystawą w San Francisco Museum of Modern Art. Dopiero kilka lat później, po poznaniu Marka Rothko i indywidualnej wystawie w nowojorskiej galerii Peggy Guggenheim, wykształtował styl, z którego jest najbardziej znany.
W 1946 podjął pracę wykładowcy w Kalifornijskiej Szkole Sztuk Pięknych w San Francisco, lecz powrócił do Nowego Jorku w 1950. W 1961 po raz kolejny przeprowadził się – tym razem na farmę w pobliżu Westminster w stanie Maryland, gdzie pozostał przez większość okresu do końca życia, w odcięciu od artystycznego świata.
Twórczość.
Był jednym z przedstawicieli "malarstwa barwnych płaszczyzn" – tworzył obrazy nieprzedstawiające, oparte na skomplikowanym zestawianiu różnych barw. Podczas gdy Mark Rothko czy Barnett Newman stosowali względnie prostą kolorystykę zorganizowaną w kształty prostokątne czy linearne, kompozycje Stilla są mniej regularne. Poszarpane różnobarwne plamy sprawiają wrażenie, jakby jedna warstwa koloru została „wyrwana” z płótna, ukazując kolor „pod spodem”. Inną cechą różniącą technikę Stilla od tej stosowanej przez Rothko czy Newmana jest sposób kładzenia farby na płótnie. Ci ostatni kładli cienką warstwę farby, Still często posługiwał się techniką impasto, uzyskując subtelne różnice odcienia w różnych miejscach płótna.
Najczęściej pojawiającymi się na obrazach Stilla kolorami są czernie, żółcie, biele i czerwienie oraz fiolety i ciemne błękity w różnych odcieniach – generalnie w tonacji ciemnej.
Artysta był bardzo zasadniczy w sprawie prezentacji swych obrazów. Podarował 31 malowideł Akademii Sztuk Pięknych w Buffalo pod warunkiem, że będą wystawione w specjalnym, osobnym pomieszczeniu i nigdy nie będą wypożyczane. Około 750 płócien i ponad 10 000 szkiców jest przechowywanych w specjalnym magazynie w Maryland z zastrzeżeniem zapisanym przez Stilla w testamencie, że mogą zostać wystawione jedynie w galerii zbudowanej tylko w tym celu.
Krótko przed śmiercią miała miejsce retrospektywna wystawa dzieł Stilla w nowojorskim Metropolitan Museum of Art.

</doc>
<doc id="69208" url="https://pl.wikipedia.org/wiki?curid=69208" title="Impast">
Impast

Impast (wł. "impasto" – ugniatam) – technika stosowana w malarstwie olejnym lub akrylowym (rzadziej temperowym), polegająca na nakładaniu farby grubą, wypukłą warstwą przy pomocy pędzla lub szpachli.
W XVI i XVII wieku w malarstwie holenderskim, flamandzkim i włoskim, a w XVIII wieku także angielskim, technika impastu służyła do zaakcentowania efektów światła. Początki stosowania tej techniki można zaobserwować w twórczości renesansowych malarzy weneckich – Tycjana i Tintoretta, potem także w malarstwie barokowym, np. u Rubensa. W drugiej połowie XIX wieku impresjoniści pokrywali impastem większe partie obrazu dla uzyskania bardziej urozmaiconej faktury. Nakładając impast na całej powierzchni obrazu lub też w dużych jego partiach, uzyskuje się szorstką, niby rzeźbioną fakturę zwaną „pastoso”.
Zastosowanie tej techniki można zaobserwować w obrazach Fransa Halsa, Rembrandta oraz Vincenta van Gogha. Impast stosowali też przedstawiciele informelu, np. Jackson Pollock czy Willem de Kooning.

</doc>
<doc id="69213" url="https://pl.wikipedia.org/wiki?curid=69213" title="Konstanty Miodowicz">
Konstanty Miodowicz

Konstanty Bronisław Miodowicz (ur. 9 stycznia 1951 w Gniewkowie, zm. 23 sierpnia 2013 w Warszawie) – polski urzędnik państwowy, funkcjonariusz służb specjalnych i polityk, od 1997 do 2013 poseł na Sejm III, IV, V, VI i VII kadencji.
Życiorys.
Syn Alfreda i Zyty. Z wykształcenia był etnografem, absolwentem Wydziału Filozoficzno-Historycznego Uniwersytetu Jagiellońskiego (1982). Ukończył też podyplomowe studium z zakresu dydaktyki i pedagogiki w krakowskiej AWF (1986). W dzieciństwie wystąpił w filmie "Cierpkie głogi" (1966) w reżyserii Janusza Weycherta. Przez pewien czas był zatrudniony w Zakładzie Alpinizmu AWF (zdobył m.in. Elbrus na Kaukazie).
Podczas gdy jego ojciec Alfred Miodowicz był członkiem PZPR i przewodniczącym OPZZ, Konstanty Miodowicz działał w opozycji demokratycznej, należał do Niezależnego Zrzeszenia Studentów, wspólnie z m.in. Janem Rokitą działał w pacyfistycznym Ruchu Wolność i Pokój.
Do 1990 był nauczycielem akademickim. Później do 1996 pracował w Ministerstwie Spraw Wewnętrznych i Urzędzie Ochrony Państwa, gdzie jako szef kontrwywiadu (w stopniu pułkownika) uczestniczył w budowie polskich służb specjalnych. Zasiadł następnie w radzie nadzorczej Fundacji Instytut Lecha Wałęsy.
W 1997 został wybrany na posła do Sejmu III kadencji z listy Akcji Wyborczej Solidarność. Był członkiem rady politycznej Chrześcijańskiej Demokracji III RP. Potem przystąpił do Stronnictwa Konserwatywno-Ludowego, w 2001 zasiadał w klubie parlamentarnym tej partii. Do Sejmu IV i V kadencji uzyskiwał mandat z listy Platformy Obywatelskiej w okręgu kieleckim. W parlamencie zasiadał m.in. w Komisji Administracji i Spraw Wewnętrznych oraz Komisji do spraw Służb Specjalnych. W lipcu 2004 został wybrany do komisji śledczej powołanej do zbadania tzw. afery Orlenu. Był posłem, który złożył wniosek o przesłuchanie przed tą komisją w charakterze świadka Anny Jaruckiej, byłej asystentki Włodzimierza Cimoszewicza (wówczas kandydata w wyborach prezydenckich), poznanej za pośrednictwem Wojciecha Brochwicza.
W wyborach parlamentarnych w 2007 został posłem VI kadencji, otrzymując 33 229 głosów. Do sierpnia 2008 przewodniczył zarządowi PO w województwie świętokrzyskim. W 2009 bez powodzenia kandydował do Parlamentu Europejskiego w okręgu małopolsko-świętokrzyskim. W wyborach w 2011 z powodzeniem ubiegał się o reelekcję. Uzyskał wówczas 14 202 głosy.
1 maja 2013 w Busku-Zdroju zasłabł podczas spaceru. Został przewieziony do Kielc, gdzie w Wojewódzkim Szpitalu Zespolonym przeszedł wielogodzinną operację neurochirurgiczną. Ze śpiączki został wybudzony 6 maja 2013. W tym samym miesiącu z Kielc na dalszą hospitalizację został przewieziony do Centralnego Szpitala Klinicznego MSW w Warszawie. Z powodu długotrwałej choroby został wycofany przez PO z sejmowej Komisji do spraw Służb Specjalnych; jego miejsce zajął Marcin Kierwiński. 23 sierpnia tego samego roku Konstanty Miodowicz zmarł w szpitalu MSW. Uroczystości pogrzebowe parlamentarzysty odbyły się 29 sierpnia 2013 w kościele pw. Bożego Ciała w Busku-Zdroju, z udziałem przedstawicieli najwyższych władz państwowych. Polityk został pochowany w grobowcu rodziny swej żony na cmentarzu parafialnym w Busku-Zdroju przy ul. Langiewicza.
Rada miejska w Kielcach w 2013 podjęła decyzję o nadaniu jednej z ulic imienia Konstantego Miodowicza.
Życie prywatne.
Był żonaty z Małgorzatą Miodowicz z domu Belon, młodszą siostrą barda Wojciecha Belona. Jego siostrą była alpinistka Dobrosława Miodowicz-Wolf.

</doc>
<doc id="69216" url="https://pl.wikipedia.org/wiki?curid=69216" title="Uszebti">
Uszebti

Uszebti (z egip., także "szauabti", "szabti" – odpowiadający; "uszebt" - opiekować się) – w starożytnym Egipcie figurka w kształcie mumii, z dwiema motykami w rękach i workiem na plecach, wkładana do grobu wraz z ciałem zmarłego. 
W egipskim raju (Pola Jaru) istniała konieczność pracy odzwierciedlającej w tym względzie świat doczesny. Zabierając ze sobą w zaświaty figurki uszebti faraonowie a także zwykli śmiertelnicy stwarzali sobie możliwość zwolnienia własnej duszy z pracy.
Uszebti wytwarzano z drewna, szkła, gliny, wosku, brązu, najczęściej z fajansu.
Przekształcenie figurek uszebti w ich rzeczywiste sobowtóry zapewniało zaklęcie, które znamy jako 6 rozdział Księgi umarłych (ma on swoją genezę w 472 rozdziale "Tekstów Sarkofagów"):
""Instrukcja dla Ozyrysa (tu: imię zmarłego). O, uszebti, jeżeli (zmarłemu - imię) rozkaże się wykonanie jakiejś pracy w państwie umarłych: zaoranie pola, nawodnienie ziemi czy przewożenie piasku ze wschodu na zachód, powiesz 'Oto jestem'"."
Historia figurek.
Rolę służących, przedstawionych jako ludzi zajętych pracami gospodarczymi, rzemieślniczymi i domowymi spełniały statuetki występujące powszechnie już za V i VI dynastii. W czasach Starego Państwa nie zawsze przedstawiały one wyłącznie służbę, czasem także członków rodziny, którzy chcieli po raz ostatni pomóc zmarłemu. Wykonane były one zazwyczaj bardzo starannie z wapienia.
W Średnim Państwie zastąpiono je drewnianymi modelami grobowymi również ukazującymi pracujących ludzi.
Wspomniane wyobrażenia miały zawsze za zadanie wykonywać pracę nadaną przez boga zmarłemu.
Uszebti początkowo nazywano "szabti". Pojawiły się na początku Średniego Państwa a szczególnie dużo tego rodzaju figurek wytwarzano w III Okresie Przejściowym i Okresie Późnym. Osiągały od kilku do pięćdziesięciu centymetrów. Różniły je jakość: jedne były prostym zlepkiem gliny lub nawet kawałkiem drewna, innym starannie nadawano kształt mumii oraz cechy ludzkie.
Początkowo do wyposażenia grobu wchodziły tylko dwie figurki, które wkładano do oddzielnych, specjalnych sarkofagów. Od czasów Amenhotepa II ich ilość wzrosła, więc zaczęto umieszczać je w skrzynkach mających kształt kapliczki.
Liczbę uszebti zwiększono do 365 figurek, po jednej na każdy dzień roku, którym przewodniczyło 36 nadzorców, co daje zbiór 401 sztuk. Jak widać, istniał podział ze względu na podział organizacyjny i wykonywane funkcje. 
Za Nowego Państwa figurki uważano za niewolników. Otrzymywały one również narzędzia rolnicze, początkowo przymocowywane do modeli, następnie zaznaczane jedynie malunkiem lub rzeźbą na figurce. Figurki wyżej wspomnianych nadzorców zamiast narzędzi były wyposażane w biczyk, symbol władzy zwierzchniej nad "robotnikami". Przykładowo, uszebti tej rangi z grobu Tutanchamona są wyraźnie większe od "pracowników" a także zostały im nadane cechy portretowe Tutanchamona.
W grobie Seti I znaleziono siedemset uszebti, pochówki Okresu Późnego zawierały ich już ponad tysiąc, jednak były one wykonywane niestarannie.
Zmieniono ich nazwę na uszabti (co znaczy: "odpowiadać") nawiązując do możliwości wykorzystania ich przez zmarłego w każdej chwili (wspomniane wyżej "Oto jestem").
Figurki służyły także świętym zwierzętom, takim jak Apis, któremu towarzyszyły mumiokształtne posążki mające bycze głowy.

</doc>
<doc id="69217" url="https://pl.wikipedia.org/wiki?curid=69217" title="Dekatyzacja">
Dekatyzacja

Dekatyzacja – poddawanie zawierającej włókna naturalne tkaniny lub dzianiny kolejno działaniu gorącej (ok. 60 °C) wody, pary wodnej i zimnej wody, mające doprowadzić do wykurczenia się włókien w kontrolowanych warunkach i stabilizacji ich wymiarów. Ma to na celu uniknięcie zbiegania się tkaniny w okresie użytkowania (przeciwdziała nadmiernej kurczliwości). Tkaniny i dzianiny niepoddane dekatyzacji mają tendencję do kurczenia się pod wpływem działania wilgoci oraz wysokiej temperatury.

</doc>
