<doc id="69219" url="https://pl.wikipedia.org/wiki?curid=69219" title="Deukalion (syn Prometeusza)">
Deukalion (syn Prometeusza)

Deukalion (gr. Deukalíōn, łac. Deucalion) – w mitologii greckiej król Tesalii, syn Prometeusza, dobry i sprawiedliwy władca. Razem z małżonką Pyrrą przetrwali potop zesłany przez Zeusa. Następnie odnowili ludzkość poprzez rzucanie za siebie kamieni, które dały początek nowej rasie ludzkiej. Poprzez syna Hellena Deukalion jest też przodkiem Dorosa, Iona, Ksutosa, Achajosa i Ajolosa, pozostaje więc protoplastą ludności greckiej.
Rodowód.
Deukalion był synem tytana Prometeusza i według jednej wersji okeanidy Klymene lub według drugiej plejady Kelajno. Jego ojciec Prometeusz był synem Japetosa i Klymene bądź Asji. Klymene podawana bywa niekiedy jako żona Japeta i matka Prometeusza, Epimeteusza i Atlasa, kiedy indziej – jako żona Prometeusza i matka Deukaliona. Dokładniej przodków Deukaliona prezentuje następujące drzewo:
Niektóre źródła wśród dzieci Prometeusza (a więc i rodzeństwa Deukaliona) wymieniają Ajtnajosa, Hellena i Tebe. Graves podaje, że siostrą Deukaliona była Ariadna z Krety.
Potop.
Postać Deukaliona wiąże się nierozerwalnie z mitem o potopie, występującym we wszystkich starożytnych kulturach. Pochodzi on prawdopodobnie ze wschodu. Wedle jednej z hipotez bierze on początek w Mezopotamii, a u jego źródeł leży powódź spowodowana zalewem Tygrysu bądź Eufratu. Może stanowić wspomnienie potopu w Mezopotamii z III tysiąclecia p.n.e. Potop opisany został w Biblii oraz opowieści o Gilgameszu. Grecy mogli przejąć tę opowieść od Fenicjan bądź Żydów. W mitologii greckiej potop również występuje jako kara za zło ludzkości. Robert Graves określa go mianem „Potop Deukalionowy”, odróżniając go w ten sposób od „Potopu Ogygijskiego” i innych podobnych powodzi. Frazer przywołuje związanego z Kościołem historyka Euzebiusza, wedle którego wspomniany przez Gravesa „Potop Ogygijski” wydarzył się 2200 lat po potopie opisanym w Biblii i 50 lat przed „Potopem Deukalionowym”. Szkot tłumaczy to uznawaniem przez pierwszych chrześcijan potopu opisanego w ich świętej księdze za dawniejszego od powodzi podawanych przez inne teksty. Wspomina także o poglądach uczonego biskupa Izydora z Sewilli, który sporządził listę wielkich powodzi. Jako pierwszy wymienia on zgodnie z poprzednimi autorami wydarzenie, które przetrwał Noe, na kolejnych miejscach wymienia potopy Ogygesa i Deukaliona. „Potop Ogygijski” zrównuje w czasie z życiem patriarchy Jakuba, Deukaliona sytuuje natomiast w czasach Mojżesza (co wedle poglądów współczesnych przypada na XIII wiek p.n.e.).
Stworzeni przez Prometeusza z przesiąkłej krwią tytanów ziemi ludzie bez jego wsparcia zeszli na złą drogę, czynili zło i występek. Wojny, gwałt, podłość i niesprawiedliwość pojawiły się na świecie. Odwołując się do mitu o czterech wiekach ludzkości, okres ten można utożsamić z wiekiem spiżowym, brązowym. W końcu doszło do tego, że król Likaon poczęstował Zeusa mięsem ludzkim. Wedle niektórych źródeł ludzkość również sama dokonywała aktów kanibalizmu, jak też składała bogom ofiary ludzkie. Władca Olimpu, straciwszy cierpliwość, postanowił wytępić rasę ludzi. Uznał ją bowiem za źródło zniewagi i zagrożenia dla bogów. Robert Graves widzi tutaj przypowieść moralną, ukazującą obrzydzenie mieszkańców uchodzących za bardziej cywilizowane części Grecji spowodowane kanibalizmem religijnym ku czci Zeusa obecnym w Arkadii. Przytacza słowa Plutarcha z "Żywota Pelpidasa" używające epitetów „barbarzyńskie i przeciwne naturze”. Anglik uważa na tej podstawie arkadyjskiego Zeusa za pierwotnie świętego króla zaklinającego deszcz, będącego na służbie księżyca w postaci boskiej wilczycy.
W celu zatopienia świata wysłane zostały wiatry (wedle Gravesa Wiatr Południowy), które zasłoniły niebo chmurami. Zagrzmiało i z chmur począł lać się wielki deszcz. Wkrótce rzeki opuściły swe koryta, morza niezwykle szybko zalały lądy. Żadna budowla ludzka nie wystawała z wód. Zwierzęta szukały schronienia i topiły się. Cisza i pustka opanowały ziemię. Tylko szczyty Olimpu i Parnasu wystawały spośród niezmierzonego morza sięgającego horyzontu, nie posiadającego wręcz brzegów. Ludzie próbowali się ratować w różny sposób, jak to opisał Owidiusz w swych "Przemianach". Uciekali na góry. Wsiadali w czółna, dobywając wioseł, jednak dosięgła ich śmierć. Z kataklizmu uratowała się tylko jedna para ludzka.
Ocaleni.
Rozważny i pobożny Deukalion oraz Pyrra, para sprawiedliwych, byli w czasach klęski w wieku starczym. Kiepsko widzieli. Nie zginęli jednak w wodach potopu, jak reszta ludzkości. Zeus postanowił bowiem, że ocaleją. Pozwolił Prometeuszowi, który sam przewidział zagładę, powiadomić wybrańców o swych planach, a także doradzić budowę schronienia na czas katastrofy, gdy syn odwiedził go w górach Kaukazu.
Wedle jednej z wersji, podawanej przez Parandowskiego, schronili się w czółnie. Inna opowiada o drewnianej skrzyni, unoszącej się na powierzchni wody. Pierre Grimal używa tu nawet określenia "arka". W każdym razie ten prymitywny „statek” wybudował za radą ojca Deukalion. Do budowy skrzyni Deukalion użył drewna akacjowego. Zgromadził też w nim zapasy żywności. Staruszkowie drżeli ze strachu. Spędzili tak dziewięć dni i dziewięć nocy, aż ich łódka stanęła na szczycie Parnasu. Ta wersja mitu pochodzi z połowy drugiego wieku p.n.e. Graves podaje, że arka przybiła do gór Tesalii (Otrys). Jest to wersja starsza. Podawane są również Etna i Athos. Swoją wersję mitu posiadali Ateńczycy, uznając, że w czasie powodzi Deukalion popłynął (a nawet przybiegł pieszo) z Likorei właśnie do ich miasta.
Wody zaczęły opadać, ukazując najpierw wzgórza, potem wyżyny, w końcu tereny niżej położone, pełne zwłok ludzkich i zwierzęcych. By upewnić się, że niebezpieczeństwo minęło, syn Prometeusza wysłał gołębia na zwiady. Po wyjściu na ląd ocaleni złożyli ofiarę dla Zeusa jako obrońcy uciekinierów. Prócz Deukaliona i Pyrry z potopu uratowali się Megareus (syn Zeusa) i mieszkańcy Parnasosu.
Frazer podaje za Lukianem nieco inną wersję, w której Deukalion zabrał ze sobą na arkę swe żony i dzieci a także zwierzęta, które uratował. Dał schronienie wszystkim zwierzętom lądowym, w tym świniom, koniom, lwom i wężom, po parze w każdym przypadku, a one nie uczyniły mu żadnej krzywdy, dzięki interwencji boskiej. Mieszkańcy Hierapolis twierdzili, że na ich ziemi otworzyła się wielka szczelina, która pochłonęła wody potopu, a Deukalion zbudował nieopodal ołtarz, a później wzniósł tam świątynię Hery.
Robert Graves, interpretując mit grecki, próbuje powiązać go z podobnymi opowieściami innych kultur, dopatrując się wspólnych symboli i pozostałości po wierzeniach ludów mezopotamskich. Graves nie wątpi, że mit został zapożyczony z Bliskiego Wschodu i ma te same korzenie, co biblijna opowieść o potopie. Nawiązuje do wielkiej powodzi, która miała miejsce w Mezopotamii w III tysiącleciu p.n.e. To wydarzenie badacz mitologii greckiej wiąże z obchodami jesiennego święta Nowego Roku "akitu" (na jesieni w miesiącu taszritu celebrowano „"a-ki-ti" czasów zbiorów jęczmienia”, Nowy Rok w Mezopotamii obchodzono wiosną). Za element łączący wątki potopu i "akitu" Graves uważa wino, którym Utnapisztim – nazywa go Parnapisztim i uważa za mezopotamski odpowiednik Deukaliona – raczył swoich budowniczych arki (w "Eposie o Gilgameszu" znajduje się wzmianka o zorganizowaniu dla budowniczych uczty tak, jakby to było świętowanie "akitu", a nie celebracja Nowego Roku). Rozwijając swoją interpretację, Graves wywodzi pochodzenie imienia Deukalion od "deukos" i "halieus", co oznacza „żeglarz nowego wina”. Bohater mitu nie ewoluował do rangi bóstwa winnej latorośli, niemniej uważany był niekiedy za brata Ariadny, za której pośrednictwem znajdował się w strefie oddziaływań Dionizosa – bóstwa wina. Wino występuje również w opowieści o biblijnym potopie, której bohaterem jest Noe. Innym wspólnym elementem była postać kobiety: w micie o Deukalionie – Pyrra, w "Eposie o Gilgameszu" – Isztar. Powiązań pomiędzy nimi dopatruje się w pochodzeniu imienia Pyrra – pyrrha, tj. „ogniście czerwona” – epitecie, którego używano na określenie wina. Opisuje tymi słowy Isztar – boginię-matkę Filistynów – i obarcza ją odpowiedzialnością za zesłaną powódź. W "Eposie o Gilgameszu" Isztar jednak nie została wymieniona wśród czterech głównych sprawców potopu, a nawet rozpaczała nad ludzkością. Graves porównuje również Deukaliona i Dionizosa, podróżującego w nowiu w księżycowej łodzi, porwanego przez piratów na ich statek.
Łyczkowska i Szarzyńska piszą, że król, który przetrwał potop, nosił imię w różnych wersjach Utanapisztim (Ut-napisztim, „on znalazł życie”) lub Atrachasis („bardzo mądry”), jeśli chodzi o wersję babilońską, Ziusudra natomiast w mitologii sumeryjskiej. Ksisutros z kolei nie stanowi odrębnej postaci z armeńskiego mitu, lecz jest grecką formą imienia Ziusudra, występującą w dziele babilońskiego kapłana Berossosa. Związek z Armenią polega na tym, że w kraju tym osiadł jego statek (bohater wrócił jednak później do Babilonii). Isztar/Inana opłakuje skrzywdzoną ludzkość, nie jest ona główną sprawczynią tej tragedii, bowiem potop został zesłany po naradzie czterech bogów-stworzycieli (An, Enlil – pomysłodawca wytępienia ludzi, Enki, Ninhursang). Ocalały Utanapisztim bądź Ziusiudra uratował się dzięki pomocy boga Enki bądź jego odpowiednika Ea, który użył podstępu, by przekazać śmiertelnikowi tajemnicę bogów. Władca rozkazał budowę statku, ukrywając przez innymi ludźmi cel, dla którego do tworzył. Po ustaniu potopu świątobliwy człowiek złożył bogom ofiarę i został przez nich nagrodzony nieśmiertelnością. Opowiada o tym między innymi "Epos o Gilgameszu". Noworoczne święto "akitu", obchodzone w miesiącu Nisan przypadającym na marzec/kwiecień, wiązało się nie z historią króla Uruk czy Szuruppak, ale z początkiem świata opisanym w eposie "Enuma elisz".
Nowy świat i nowi ludzie.
Nie wiedząc, co czynić w zaistniałej sytuacji, starcy postanowili zapytać się o radę bóstwa. W jednej z wersji udali się do wyroczni delfickiej. Chcieli ponownego zaludnienia ziemi. Z groty dobiegł ich głos nakazujący iść, zakryć sobie twarz i rzucać za siebie kości swej matki. Kolejna wersja podaje, że przybyli modlić się w sanktuarium Temidy w okolicy rzek Kefisos. Ujrzeli tam świątynię o dachu przystrojonym roślinnością morską i zimnym ołtarzu. Błagali tam z pokorą o odrodzenie się ludzkości. Tytanida ukazała się im i dała radę analogiczną, jak w wersji z wyrocznią delficką. Inna jeszcze wersja mitu mówi, że sam Zeus zobowiązał się spełnić jedno ich życzenie lub że wysłał do uratowanych Hermesa z obietnicą spełnienia jednego życzenia. Deukalion, a wedle popularniejszej wersji także Pyrra nie chcieli spędzić samotnie reszty życia. Poprosili więc władcę Olimpu o towarzyszy i to on nakazał im rzucać kości tej, która ich zrodziła.
Małżonkowie długo zastanawiali się nad sensem tych słów. Różnie zinterpretowali radę wyroczni. Pyrra, będąc córką Epimeteusza, zrozumiała słowa wyroczni dosłownie. Wywołały w niej one oburzenie, szczątki swych rodziców uznawała bowiem za święte, rozrzucanie ich natomiast za niegodne.
Deukalion odziedziczył jednak mądrość po swym ojcu i inaczej zinterpretował słowa wyroczni. Zakładając niemożność doradzenia zła przez boga, poszukał innego wyjaśnienia. Zauważył też, że on i jego żona mieli różne matki, a bóstwo wypowiedziało się o jednej. Zauważył, że za wspólną matkę wszystkiego, co żywe, uznać można ziemię. Kośćmi ziemi byłyby zaś kamienie, między innymi głazy spoczywające u brzegu rzeki.
Wobec powyższego wyszli oni razem na otwarty teren. Zasłonili sobie twarze zgodnie z poleceniem bóstwa, odwiązali przepaski z szat. Poruszając się krok za krokiem, pochyleni, rzucali za siebie kamienie. Te zaś zmieniały swe własności, porzucając swój kształt czy twardość. Przeistaczały się one w ludzi. I tak z kamieni rzuconych ręką Deukaliona powstawali mężczyźni, kamienie rzucone przez Pyrrę stawały się kobietami. Gdy zmęczeni usiedli w celu odpoczynku, ujrzeli odradzający się świat, ze zwierzętami i roślinami rodzącymi się z ziemi. Wkrótce glebę porosła bujna, zielona puszcza, nadleciały ptaki, jak skowronki, bociany, jaskółki. Frazer zauważa tutaj znaczną różnicę pomiędzy grecką historią potopu a opowieściami biblijną czy mezopotamską. Noe wziął na pokład swej arki także zwierzęta, podczas gdy Deukalion (nie licząc wersji Lukiana) nie interesował się ich losem. Powinny więc one wyginąć na skutek potopu.
Stworzona przez Deukaliona i Pyrrę nowa rasa ludzka pochodziła od kamieni. Wobec tego cechowała ją wytrzymałość na bóle i trudy, była mężniejsza, bardziej przystosowana do życia, niż poprzednia, ulepiona przez Prometeusza z ziemi. Od tej pory w wielu językach słowa oznaczające "lud" i "kamień" określane są podobnie brzmiącymi słowami. Graves uważa, że mit ten pochodzi ze wschodu. W kulturze żydowskiej istniała bowiem legenda, jakoby Bóg miał wskrzesić dzieci patriarsze Abrahamowi, używając do tego kamieni pustynnych. Podobna historia występuje także w mitologii jednego z południowoamerykańskich ludów z Gujany. Po sprowadzeniu potopu przez Makunaimę nowi ludzie powstali z kamieni rzuconych przez ocalałego.
Powoli, nieśmiało, nowi ludzie zaczynali tworzyć osady. Deukalion zaś został ich wodzem, chodząc i nauczając ich. Uczył ich nie tylko, jak przeżyć, ale wprowadził też oddawanie bogom należnej im czci oraz budował im świątynie. Jan Parandowski przyrównuje go nawet do patriarchy. Frazer ukazuje go za Lukianem jako łącznika pomiędzy starszą i nowszą rasą ludzi. Pierwsze nowe ludzkie, założone na Równinie Lokryjskiej, miasto nazwano Opus. Deukalion osiadł w porcie Cynus leżącym kilka mil dalej. Być może już po potopie osiedlił się we Ftyi w Tesalii, pomiędzy Penejosem i Asoposem. Rządził nią potem syn Deukaliona Hellen. Deukaliona i Pyrrę uznawano też za założycieli sanktuarium Zeusa w Dodonie. Wedle wersji ateńskiej syn Prometeusza miał założyć w Atenach sanktuarium deszczowego Zeusa. Miał on następnie pozostać w mieście i tam też ostał się jego grób. Podejrzewa się go również o założenie ośrodka w Olimpii. Lukian posuwa się również do stwierdzenia, jakoby Deukalion założył leżące nad Eufratem Hierapolis. Czczącą w tamtych rejonach Astarte identyfikowano z grecką Herą.
Zeus przyglądał się temu wszystkiemu z okien swego pałacu. Uznał rasę za nie lepszą od poprzedniej, a nawet bardziej nieokrzesaną. W dodatku ocaleni dawni mieszkańcy Parnasosu kontynuowali niechlubną tradycję ze składaniem dzieci w ofierze Zeusowi włącznie. Jednakże w przypadającym po potopie czasie nastał wiek herosów, półbogów, szlachetnych, o pięknym charakterze, dzięki którym ten czas miał różnić się na plus od poprzedniego. Nigdy już więcej Zeus nie spróbował zniszczyć ludzkości potopem. Jednak po czasie herosów nastąpił wiek żelazny, odpowiadający czasom historycznym, związanym z ciągłym obniżaniem się poziomu moralności ludzkiej, poprzedzającej upadek, zemstę bogów i ostateczną zagładę ludzkości.
Wedle dawniejszej wersji mitu ludzi wskrzesza Temida bez pozwolenia Zeusa.
Grobowiec Pyrry jeszcze na początku naszej ery leżał w Cynus, gdzie odwiedzali go podróżni. Szczątki jej męża spoczęły natomiast w Atenach.
Potomkowie Deukaliona.
Deukalion poślubił Pyrrę (Rudowłosa). Kobieta ta była córką Epimeteusza i Pandory. Po zasiedleniu ziemi syn Prometeusza osiadł w Tesalii. Został królem Ftyi. Wedle innej wersji razem z żoną żyli we Ftiotydzie. James George Frazer podaje ateńską wersję, wedle której Deukalion panował w Likorei. Rządził tam sprawiedliwie, cnota ta przysługiwała również jego żonie. Potomkowie ocalałych z potopu uchodzą wedle mitologii greckiej za przodków ludności greckiej.
Deukalion i Pyrra doczekali się syna imieniem Hellen, który poślubił Orseis. Najstarszy z potomków ocalałej pary, został władcą Ftyi. Mitologia uznaje go za praojca wszystkich Greków. Stanowi on również ich eponim. Graves próbuje również znaleźć w jego imieniu wskazówkę co do pełnionej funkcji zastępcy kapłanki księżyca, nazywanej Helle, Heleną bądź Selene. Podaje on za Pauzaniaszem, że pierwsze plemię używające w stosunku do siebie miana Helenów przywędrowało z terenów Tesalii, gdzie czczono Helle. Nimfa Orseis urodziła mu trzech synów: Dorosa (przodka ludności doryckiej), Ksutosa i Eola (protoplastę Eolów). Ksutos miał z kolei dwóch synów: Achajosa (przodka Achajów) i Iona (protoplastę ludności iońskiej).
Natomiast król Lykaon, pośredni sprawca potopu, uchodził za syna Pelasgosa, protoplasty Pelazgów, pierwszych wedle mitologii mieszkańców ziem greckich. Miał on wprowadzić cywilizację w Arkadii.
Rodzeństwem Hellena byli wedle Grimala Amfiktion i Protogenea, wedle Gravesa zaś Oresteusz z Lokrydy ozolijskiej (to samo imię nosił również jeden z synów Likaona). Przymiotnik "ozolijski" pochodzi prawdopodobnie od "ozoi", czyli winnych pędów. Amfiktion uchodzi w mitologii greckiej za pierwszego człowieka, który zmieszał wino z wodą. Jego imię to męska forma Amfiktionis, bogini, której poświęcono Ligę Amfiktiońską, na spotkaniach której spożywano mieszane z wodą wino, a konferencje przypadały na winobranie w Antelach w okolicy Termopil. Najstarszy grecki mit o winie podaje, że winną latorośl powiła białego umaszczenia suka, bogini Hekate, a zdarzyć się to miało za panowania deukalionowego syna Oresteusza.
Córka Deukaliona miała wedle Schmidta na imię Melanto. Odbyła ona stosunek miłosny z Posejdonem, czego owocem był Delfos. Herosa tego uważa się za eponima Delf.
Potomków Deukaliona wedle Grimala prezentuje następujące drzewo:
Upamiętnienie.
Motyw potopu należy do często spotykanych w literaturze greckiej czy rzymskiej. Nieznane są jednak przedstawienia tego kataklizmu, ani Deukaliona i Pyrry w sztuce greckiej. Imieniem Deukaliona nazwano planetoidę o numerze katalogowym 53311 oraz (w 1982) rodzaj krasnorostów. Obejmuje on gatunek "Deucalion levringii".

</doc>
<doc id="69220" url="https://pl.wikipedia.org/wiki?curid=69220" title="Tkanina">
Tkanina

Tkanina – wyrób włókienniczy płaski powstający w wyniku przeplatania ze sobą (według założonego splotu) wzajemnie prostopadłych układów nitek osnowy i wątku.
Proces wytwarzania tkaniny nazywa się tkaniem i wykonywany jest na krosnach tkackich (ręcznych lub mechanicznych). Półproduktem do produkcji tkanin jest przędza tkacka.
Historia.
Pierwsze wyroby przypominające tkaninę tworzono już przed ośmioma tysiącami lat. Nie były to tkaniny w dzisiejszym rozumieniu, ponieważ składały się z luźno splecionych ze sobą włókien, traw, pasków skór zwierzęcych, cienkich gałęzi czy pnączy. Powstawały w ten sposób plecionki, strukturą przypominające tkaniny. Były to wyroby o ograniczonych i najczęściej niewielkich wymiarach. Tkanina lniana, w wyrafinowanej formie, bardzo cienka, przejrzysta, miała swój początek w starożytnym Egipcie w okresie Starego Państwa ok. XXVII–XXII wiek p.n.e. Zachowało się wiele malowideł i zapisów o produkcji lnu i jego wykorzystaniu przez starożytnych Egipcjan. Dopiero opanowanie techniki skręcania włókien na mokro (przędze mokroprzędne) zapoczątkowało przemysłowe wytwarzanie tkanin lnianych.
Struktura tkaniny.
Tkaniny, w odróżnieniu od pozostałych typów płaskich wyrobów włókienniczych, powstają zawsze z dwóch układów nitek – osnowy i wątku. Połączenie tych dwóch układów według określonego porządku (splotu) tworzy strukturę tkaniny. Właściwości nitek osnowy i wątku wpływają na właściwości wytworzonej z nich tkaniny.
Zatem podstawowe parametry struktury tkaniny to:
Zmiana jednego lub kilku parametrów zmienia radykalnie właściwości tkaniny, takie jak grubość, masę powierzchniową (gęstość powierzchniową), elastyczność, przepuszczalność itp. Zatem dla tkaniny o określonym przeznaczeniu należy indywidualnie dobrać poszczególne parametry.
Podział tkanin.
Tkaniny można podzielić ze względu na różne kryteria:
Tkaniny artystyczne.
Osobną grupę tworzą tkaniny ludowe i artystyczne. Wytwarzane najczęściej w sposób chałupniczy, ręcznie, na prostych, drewnianych warsztatach tkackich, lub nawet na drewnianych ramach przy pomocy specjalnego grzebyka lub ciężkiego widelca. Surowcem do wykonywania takich tkanin jest średnio gruba, podwójna przędza lniana lub konopna na osnowę i bardzo gruba, pojedyncza, ręcznie przędziona, przędza wełniana na wątek. Jako wątek stosuje się również ścinki tkanin, futer, łodygi traw, słomę, trzcinę, pędy bambusa, a nawet cienkie listewki drewniane. Najczęściej stosowanymi w tych tkaninach splotami tkackimi jest splot płócienny lub skośny. Wspólną cechą tych tkanin jest wzór tworzony przez barwny, nitkowany (fakturowany) wątek. Wszystkie te tkaniny rozpoczyna się i kończy odcinkiem (ok. 2 cm) tkaniny, wykonanej wątkiem z takiej samej przędzy jak osnowa. Z wolnych końców osnowy wykonuje się frędzle. Ten typ tkanin produkują również małe zakłady rzemieślnicze.
Można tu wyodrębnić:
Wykończenie tkanin.
Wszystkie tkaniny, bez względu na to jak zostały wytworzone, muszą zostać poddane procesowi wykończenia. Polega on na usunięciu z powierzchni luźnych włókienek, praniu, czasem nakładaniu specjalnej apretury uszlachetniającej. W tym celu tkanina jest strzyżona lub opalana (usunięcie luźnych włókien), bielona (tkaniny lniane), prana, apreturowana (klejona), maglowana. Czasem w procesie wykończenia tkanina jest drapana (wytworzenie okrywy włosowej – welury drapane) lub barwiona.
Proces wytwarzania tkaniny kończy przeglądanie, klasyfikacja, dublowanie tkanin o szerokości powyżej 120 cm i belowanie tkaniny.
Niektórzy producenci konfekcjonują swoje wyroby. Polega to na cięciu, obrębieniu lub obszyciu brzegów, np. bielizna pościelowa, stołowa, koce, dywany, ręczniki, ścierki itp.
Jakość tkanin.
Mimo że często jesteśmy w stanie określić jakość tkaniny bazując na dotyku i wzroku, to jednak jest to dość subiektywna metoda. Istnieje specjalny test ISO 12947-2:2000 zwany również testem Martindale'a. Test bada wytrzymałość tapicerki na przetarcia za pomocą wełny czesankowej, która zataczając ósemki symuluje naturalny proces zużywania. Im wyższy wynik tym lepsza jakość tkaniny.

</doc>
<doc id="69222" url="https://pl.wikipedia.org/wiki?curid=69222" title="Ushebti">
Ushebti



</doc>
<doc id="69223" url="https://pl.wikipedia.org/wiki?curid=69223" title="Wybuch">
Wybuch

Wybuch – gwałtowne wydzielenie dużych ilości energii, któremu towarzyszy zwykle nagły wzrost temperatury i ciśnienia oraz emisja promieniowania (np. błyskawica, impuls świetlny wybuchu jądrowego) i fal akustycznych (np. grom dźwiękowy, huk wystrzału). Wybuchy są spowodowane:
„Wybuchy chemiczne”, np. eksplozje materiałów wybuchowych, wiążą się z powstawaniem dużych ilości gazowych produktów reakcji (pierwotnych i wtórnych), a wskutek tego z występowaniem wielu zjawisk fizycznych, tj. wzrostem objętości, temperatury i ciśnienia (m.in. wzrost objętości gazów w gwałtownie rosnącej temperaturze, parowanie cieczy i sublimacja ciał stałych w strefie wybuchu).
Wybuch powoduje powstanie fali podwyższonego ciśnienia. W zależności od prędkości rozchodzenia się tej fali wyróżnia się m.in. deflagrację (zwaną też „wybuchem właściwym”), detonację (fala podwyższonego ciśnienia nazywana falą uderzeniową) lub eksplozję; pojęcie „eksplozja” bywa też uznawane za synonim „wybuchu”. Przeciwieństwem eksplozji jest implozja.
Rys historyczny.
Historia badań zjawiska wybuchu ściśle wiąże się z historią rozwoju technologii wytwarzania materiałów wybuchowych i historią broni palnej. Historię technik artyleryjskich rozpoczynały etapy:
Odkrycie metod otrzymywania i właściwości nitrogliceryny, wiązane z nazwiskami Nikołaja N. Zinina i Alfreda Nobla, doprowadziło do opracowania technologii produkcji mas kruszących (zob. dynamit).
Rozwój technologii kruszących materiałów wybuchowych miał duże znaczenie gospodarcze w okresie nazywanym wiekiem pary i elektryczności – usprawnił np. wydobycie węgla, rud metali i innych surowców. Postęp wiedzy na temat procesu spalania, w tym spalania wybuchowego, umożliwił np. skonstruowanie pierwszych silników spalinowych, a wiedza na temat wybuchów zbiorników ciśnieniowych (butle, autoklawy przemysłowe i.in.) ułatwiła rozwój chemicznych technologii wysokociśnieniowych (np. synteza metodą Habera-Boscha). Znaczna część uruchamianych w tym czasie hut i zakładów chemicznych (w tym instalacje syntezy amoniaku) należała do przemysłu zbrojeniowego. O szybkości rozwoju tej gałęzi przemysłu świadczy wyrywkowe zastawienie informacji o liczbie amunicji, wystrzelonej na różnych frontach kilku wojen:
W czasie trwania II wojny światowej i po jej zakończeniu nastąpił postęp nauki i techniki, który sprawił, że zwielokrotniły się możliwości wykorzystania energii wydzielanej w czasie wybuchów, zarówno prowadzących do zniszczeń (np. historia broni jądrowej), jak ułatwiających np. pokojową eksplorację przestrzeni kosmicznej (zob. silnik rakietowy) lub prowadzenie takich procesów technicznych, jak platerowanie wybuchem. Wiedza o mechanizmach wybuchów (m.in. mechanizmach reakcji chemicznych i procesów fizykochemicznych lub dynamice płynów) oraz ich termodynamice ułatwia też wyjaśnienie niektórych gwałtownych zjawisk naturalnych, np. eksplozji parowych na wybrzeżach wysp wulkanicznych lub freatycznych erupcji wulkanów (o podobnym mechanizmie).
Definicje i klasyfikacja.
Według jednej z dawnych, ogólnych definicji pojęcia „wybuch”, jest on zjawiskiem:
Definicja odwołuje się do fizycznego pojęcia równowagi termodynamicznej i zmian stanu układu, zachodzących zgodnie z zasadami termodynamiki, w tym termodynamiki chemicznej. Według pierwszej zasady termodynamiki wielkość pracy (symbole formula_1 lub formula_2) – wykonywanej na układzie przez otoczenie lub przez układ na otoczeniu (np. przesunięcie tłoka silnika spalinowego, przepływ prądu elektrycznego, przemieszczenia lub zniszczenia obiektów w otoczeniu) – i ilości energii wymienianej z otoczeniem na sposób ciepła ("Q") – jest związana ze zmianą energii wewnętrznej (Δ"U") układu:
Od innych procesów zmiany stanu układu wybuch odróżnia jego gwałtowność, sprawiająca, że proces jest trudny do opanowania (kontroli przebiegu i przewidywania ostatecznych skutków). Może mieć charakter fizyczny (np. awarie zbiorników i rurociągów ciśnieniowych, gwałtowna przemiana fazowa wody w parę) lub chemiczny (najczęściej spalanie).
Wyodrębnia się dwa typy wybuchów chemicznych:
W nomenklaturze saperskiej jako kryterium stosowana jest wartość 400 m/s rozchodzenia się fali uderzeniowej:
Wybuch tej samej substancji chemicznej może mieć charakter deflagracji, detonacji lub eksplozji, ponieważ prędkość rozchodzenia się fali ciśnienia zależy od właściwości tej substancji (np. masy, stopnia sprasowania, wilgotności, zawartości domieszek) oraz od warunków zewnętrznych (przestrzeń otwarta lub zamknięta, laminarny lub burzliwy przepływ gazów, temperatura i wilgotność powietrza). Ilustrują to poniższe przykłady:
Zgodnie z nomenklaturą saperską tzw. Wielki Wybuch miał charakter detonacji, a nie wybuchu.
Mechanizm wybuchów.
Do wybuchów prowadzą reakcje nazywane łańcuchowymi, często rozgałęzione, wśród których wyróżnia się:
Wybuchy chemiczne.
Typową reakcją chemiczną, która przebiega w określonych warunkach jako reakcja wybuchowa, jest reakcja spalania, np. spalanie wodoru w tlenie, z utworzeniem wody. Mechanizm takich reakcji był przedmiotem badań Nikołaja Siemionowa i Cyrila Hinshelwooda, którzy za swoje prace otrzymali w roku 1956 Nagrodę Nobla w dziedzinie chemii.
W przebiegu reakcji łańcuchowych – nie zawsze prowadzących do wybuchu – zachodzą liczne reakcje proste, które podzielono na trzy typy:
W przypadku spalania wodoru w tlenie zachodzą m.in. 
Trzeci z wymienionych przykładów reakcji rozwijających łańcuch wymaga zajścia potrójnych zderzeń reagentów (zob. teoria zderzeń), które są znacznie mniej prawdopodobne od zderzeń podwójnych. W przykładzie czwartym symbol "M" oznacza składnik niebędący reagentem, lecz zmniejszający szybkość reakcji jako czynnik odbierający nadmiar energii. Reakcjami przerywającymi łańcuch są np. zderzenia rodników z odbierającymi nadmiar energii cząsteczkami chemicznymi w fazie gazowej (np. cząsteczkami substancji przeciwstukowych, dodawanych do paliw, zob. liczba oktanowa), cząstkami pyłu lub ściankami naczynia (jego kształt może sprzyjać zahamowaniu procesu).
W warunkach małych ciśnień prawdopodobieństwo dezaktywujących zderzeń aktywnych cząstek ze ścianą naczynia jest duże. Wraz ze wzrostem ciśnienia rośnie prawdopodobieństwo wcześniejszych zderzeń umożliwiających rozwijanie łańcucha, a po przekroczeniu granicy nazywanej dolną granicą ciśnienia wybuchu formula_4 o szybkości całego procesu zaczynają decydować reakcje rozgałęziające. Pojawiające się trudności z odprowadzeniem ciepła reakcji dodatkowo utrudniają zahamowanie reakcji – ulega ona autoprzyspieszaniu w wyniku tzw. wybuchu cieplnego (sprzężenie zwrotne dodatnie). W przypadku reakcji spalania wodoru w tlenie wartość formula_5 wynosi ok. 450 °C (zob. przytoczona powyżej reakcja •H z ). Po przekroczeniu kolejnego progu – górnej ciśnieniowej granicy wybuchu formula_6 – stają się bardziej prawdopodobne reakcje przerwania łańcucha w wyniku zderzeń potrójnych (do wybuchu nie dochodzi). Wartości formula_5 i formula_8 zależą od wielu czynników, tj. skład gazów (w tym zawartość zanieczyszczeń reagentów), kształt zbiornika, temperatura (na wykresie zilustrowano orientacyjnie zmianę zakresu między formula_5 i formula_8 wraz ze wzrostem temperatury od 440 do 490 K, w zakresie ciśnień od 5–60 mmHg).
Wpływ rodzaju związków chemicznych lub określonych mieszanin tych związków (np. benzyna) w mieszaninach z powietrzem na prawdopodobieństwo wybuchu ilustrują zestawienia wartości dolnej i górnej stężeniowej granicy wybuchowości, dotyczące nie tylko gazów i par cieczy, powszechnie uznawanych za palne, lecz również zapalności pyłów pochodzenia organicznego lub pyłów metalicznych.
Górną i dolną granicę stężeniową wybuchowości mieszanin formula_11 można oszacować na podstawie odpowiednich granic wybuchowości jej składników formula_12 i odpowiednich stężeń formula_13 korzystając ze wzoru Le Chateliera:
Wybuchy fizyczne (mechaniczne).
Wiele zagrożeń wiąże się np. ze stosowaniem technologii wysokociśnieniowych w przemyśle chemicznym (np. synteza amoniaku, produkcja polietylenu i polipropylenu), z transportem rurociągowym, drogowym lub kolejowym substancji łatwopalnych, takich jak ropa naftowa lub paliwa (zob. cysterna). Wybuchy są inicjowane wskutek np. rozszczelnienia reaktorów, rurociągów lub cystern. Przyczyną zdarzeń nazwanych BLEVE jest rozszczelnienie zbiorników zawierających ciekłe substancje o temperaturze wrzenia niższej od temperatury otoczenia. Wrzenie cieczy, ulatnianie się par i powstawanie ich mieszanin z powietrzem prowadzi do chemicznego etapu zdarzenia – zapłonu chmury par. Następuje wówczas sprzężenie zwrotne dodatnie – energia uwalniana na sposób ciepła (ciepło spalania) powoduje wzrost szybkości parowania cieczy w zbiorniku i dalszy wzrost ilości uwalnianej energii (chemiczny wybuch cieplny).
Charakter wybuchu może mieć również proces gwałtownego parowania wody (eksplozja parowa).
Do takich efektów dochodzi np. w sytuacjach, gdy gorący strumień lawy wulkanicznej, spływa zboczem wulkanu do morza (zob. też lawina piroklastyczna). W warunkach podwyższonego ciśnienia hydrostatycznego w bezpośrednim otoczeniu gorących buł lawy dochodzi do znacznego przegrzania wody. Wrzenie rozpoczyna się gwałtownie, a powstająca sprężona para jest wyrzucana, wraz z dużymi masami wody, na znaczne wysokości.
Zjawiska typu eksplozji parowych połączonych z zapłonem łatwopalnych cieczy noszą nazwę "wyrzutów". Występują np. podczas pożarów zbiorników z ropą naftową w chwili dotarcia rozgrzanych warstw ropy do dna zbiornika, na którym zgromadzona jest woda. Podobne zjawiska w mniejszej skali zdarzają się podczas prób gaszenia wodą płonącego oleju jadalnego. Ponadto jeśli do silnie rozgrzanego oleju (np. podgrzewanego w celu smażenia potraw) dostanie się woda, eksplozje parowe rozpryskują gorącą ciecz na otoczenie; w obecności ognia lub innego źródła ciepła może dojść do zapłonu.
Zjawiska podobne do powszechnie znanych efektów kontaktu gorącego tłuszczu z wodą zachodzą też na granicach między wodą i innymi gorącymi materiałami (np. stopione metale, magma). Są przykładem zjawisk nazywanych ogólnie „eksplozjami cieplnymi”, zachodzącymi na granicy między cieczą gorącą (nazywaną „paliwem”) i bardziej lotną cieczą zimną (nazywaną „chłodziwem”). W badanych układach temperatura paliwa jest wyższa od temperatury wrzenia chłodziwa. Gdy rozdrobnione cząstki chłodziwa zostają wprowadzone do paliwa, niemal natychmiast jest osiągany stan nadkrytyczny; równowaga takiego układu jest chwiejna – łatwo dochodzi do gwałtownego rozprężania chłodziwa, połączonego z wykonywaniem pracy użytecznej.
Przebieg i skutki wybranych wybuchów.
W serwisie nt. przebiegu i skutków wybranych poważnych awarii opracowanym przez Centralny Instytut Ochrony Pracy, wymieniono następujące awarie związane z wybuchami w zakładach przemysłowych i transporcie materiałów łatwopalnych:
Katastrofy, w których wyniku dochodzi do wybuchów cystern z paliwem, zdarzają się stosunkowo często, zwłaszcza w krajach o gorącym klimacie, w których nie ma dobrych połączeń drogowych. W Afryce doszło do takich zdarzeń m.in. w marcu 2007 roku (stan Kaduna w Nigerii, ponad 100 ofiar śmiertelnych), w styczniu 2008 roku (okolice Port Harcourt, Nigeria: kilkadziesiąt ofiar śmiertelnych), w sierpniu 2008 roku (północny Kamerun, kilkadziesiąt ofiar śmiertelnych), listopad 2008 roku (Ghana, co najmniej 22 ofiary śmiertelne), w październiku 2009 roku (stan Anambra w Nigerii, co najmniej 70 ofiar śmiertelnych).
Kilka ogromnych katastrof spowodowanych zostało wybuchem azotanu amonu, m.in.:
W wykazach ofiar eksplozji często brakuje ścisłych informacji na temat przyczyn i przebiegu katastrofalnych wydarzeń w obiektach wojskowych. Spośród nich znane są m.in. następujące zdarzenia, w czasie których śmierć poniosło ponad 100 osób:

</doc>
<doc id="69225" url="https://pl.wikipedia.org/wiki?curid=69225" title="Szauabti">
Szauabti



</doc>
<doc id="69227" url="https://pl.wikipedia.org/wiki?curid=69227" title="Zatoka Perska">
Zatoka Perska

Zatoka Perska, Zatoka Irańska, (pers. خليج فارس – Chalidż-e Fars, arab. الخليج الفارسي – Al-Chalidż al-Farsi), wcinająca się między Półwysep Arabski a wybrzeże Iranu. Tradycyjnie nazywana jest zatoką, ale ze względu na jej powierzchnię (233 000 km²) można by ją uznać także za morze śródlądowe. Z Morzem Arabskim połączona jest poprzez Cieśninę Ormuz i Zatokę Omańską.
Nad Zatoką Perską położone są następujące kraje: Zjednoczone Emiraty Arabskie, Arabia Saudyjska, Katar (na półwyspie u wybrzeży saudyjskich), Bahrajn (na wyspie w pobliżu Kataru), Kuwejt, Oman, Irak oraz Iran.
Do Zatoki Perskiej uchodzi rzeka Szatt al-Arab, która powstaje z połączenia wód Tygrysu i Eufratu. Tworzy ona rozległą deltę, a jej dawna odnoga - Zatokę Kuwejcką.
Pod dnem Zatoki Perskiej oraz w rejonach nadbrzeżnych znajdują się największe na świecie złoża ropy naftowej. Rozwinął się tu także na dużą skalę przemysł przetwórstwa ropy naftowej (rafinerie, zakłady petrochemiczne, porty naftowe itp.). W związku z dużym ruchem tankowców istnieje zagrożenie wystąpienia katastrof ekologicznych.
W związku z bogactwem tego regionu, niektóre małe wysepki są przedmiotem sporów terytorialnych. Sama Zatoka była też miejscem walk w trakcie niedawnych konfliktów zbrojnych w regionie Bliskiego Wschodu: w czasie wojny iracko-irańskiej w latach 1980-88 (atakowane były m.in. tankowce) oraz w trakcie wojny przeciwko Irakowi po jego inwazji na Kuwejt, dla której ukuta została nazwa wojna w Zatoce Perskiej, chociaż większość działań zbrojnych toczyła się na lądzie.
Nazwa tego akwenu pojawiła się już w starożytności. Nadana przez Greków nazwa nawiązuje do starożytnej Persji (obecnie Iran). W latach 60. XX wieku wraz ze wzrostem arabskiego nacjonalizmu w świecie arabskim pojawiła się tendencja, by używać określenia „Zatoka Arabska”. Jednakże rząd irański wniósł na forum ONZ wniosek o uznanie za oficjalną jedynie nazwy „Zatoka Perska”. Przyjęte to zostało w dwóch dokumentach oenzetowskich z 1971 i 1984 roku. Większość krajów i organizacji używa tej właśnie nazwy, podczas gdy kraje arabskie nadal opowiadają się za nazwą „Zatoka Arabska”.

</doc>
<doc id="69231" url="https://pl.wikipedia.org/wiki?curid=69231" title="Detonacja">
Detonacja

Detonacja ( z ‘grzmieć’) – wybuch (fala reakcji chemicznych) rozprzestrzeniający się w materiale wybuchowym z prędkością ponaddźwiękową, a najczęściej z wysoką prędkością hiperdźwiękową (z reguły wynosi od kilku tysięcy m/s do ponad 10 tysięcy m/s), powodujący powstanie w otaczającym go ośrodku fali uderzeniowej. Na jej czole występuje bardzo wysokie ciśnienie (do ok. 50 GPa) i temperatura (do ok. 5800 °C).
W innym sensie za detonację uważa się taki wybuch, który przebiega z maksymalną możliwą szybkością dla danego materiału wybuchowego pod warunkiem, że jest to powyżej 400 m/s. Gdy wybuch przebiega z prędkością powyżej 400 m/s, ale poniżej maksymalnej prędkości możliwej dla danego materiału wybuchowego, wówczas nazywa się go eksplozją, natomiast gdy wybuch przebiega z prędkością poniżej 400 m/s wówczas nazywa się go deflagracją.
Dokładny mechanizm detonacji w skali cząsteczkowej jest trudny do wyjaśnienia, ze względu na krótki czas jej zachodzenia i wydzielanie się wielkich ilości energii.
Możliwość detonacji wykazują inicjujące i kruszące materiały wybuchowe.

</doc>
<doc id="69235" url="https://pl.wikipedia.org/wiki?curid=69235" title="Miskolc">
Miskolc



</doc>
<doc id="69239" url="https://pl.wikipedia.org/wiki?curid=69239" title="MKS Vir">
MKS Vir



</doc>
<doc id="69241" url="https://pl.wikipedia.org/wiki?curid=69241" title="Deflagracja">
Deflagracja

Deflagracja (łac. "deflagratio" "de-" 'z, od, wy-' i "flagrare" 'płonąć') – rodzaj stosunkowo powolnego rozkładu materiałów wybuchowych, który rozprzestrzenia się z prędkością znacznie mniejszą niż prędkość dźwięku w tym materiale. Jest jednym z dwóch – obok detonacji – możliwych typów eksplozji materiałów wybuchowych i gazów palnych.
Deflagracja zachodzi powierzchniowo i w sposób jednostajny, jej siłą napędową jest generowane ciepło, a szybkość procesu jest zależna od przewodności cieplnej materiału. Kierunek rozprzestrzeniania się produktów reakcji jest przeciwny do kierunku propagacji reakcji (podczas detonacji kierunki te są zgodne). Deflagracja materiału wybuchowego zachodzi znacznie gwałtowniej od spalania zwykłego materiału palnego, towarzyszy jej płomień lub iskry oraz wyraźne efekty dźwiękowe. Stanowi podstawową przemianę wybuchową materiałów wybuchowych miotających (prochów). Może przebiegać bez obecności powietrza.
Mechanizm deflagracji polega na przekazywaniu energii termicznej poprzez promieniowanie i przewodzenie ciepła od warstwy, w której zachodzi utlenianie do dalszych warstw. Przekazywana energia wywołuje reakcję w kolejnych warstwach materiału. Przyjmuje się, że spalanie prochów bezdymnych podlega tzw. geometrycznemu prawu spalania, według którego ziarna materiału wybuchowego miotającego spalają się równoległymi warstwami w głąb ziaren z jednakową szybkością przemieszczania płomienia zwaną liniową prędkością spalania. Wybuch przebiegający według mechanizmu deflagracji bywa nazywany "wybuchem właściwym".
Deflagracja w odpowiednich warunkach, głównie poprzez wzrost ciśnienia przez nią wywołanego, może przechodzić w detonację (tzw. DDT, z ang. "deflagration-to-detonation transition"). Dlatego w instalacjach zagrożonych wybuchem stosuje się elementy umożliwiające obniżenie ciśnienia wywołanego deflagracją. Wysokie ciśnienie jest zwykle efektem prowadzenia deflagracji w układzie zamkniętym.
Zwykłe spalanie jest procesem przebiegającym z prędkością propagacji rzędu mm/s, dla deflagracji są to m/s, a dla detonacji – km/s. Po osiągnięciu prędkości propagacji &gt;1000 m/s deflagracja przechodzi w tzw. detonację niskiego rzędu, a przy prędkości &gt;5000 m/s detonacja określana jest jako wysokiego rzędu. Przejściu deflagracji w detonację towarzyszy zmiana mechanizmu: z procesu napędzanego przez ciepło na napędzany przez falę uderzeniową.
Niektóre materiały mogą rozkładać się zarówno przez deflagrację, jak i detonację, co uzależnione jest w znacznej mierze od sposobu inicjacji procesu. Istotny jest również skład mieszanin i warunki reakcji, np. w wypadku mieszanin wodoru z utleniaczami (tlen, chlor, fluor i in.) reakcja może zachodzić jako spalanie, deflagracja lub detonacja.
Miotające materiały wybuchowe ulegają spalaniu przez deflagrację. Ze względu na małą szybkość, deflagracja (w przeciwieństwie do detonacji) może inicjować zapłon mieszanin powietrza z pyłami i gazami palnymi. Z tej przyczyny materiały wybuchowe używane w kopalniach są zaprojektowane tak, aby nie dopuścić do ich rozkładu poprzez deflagrację.

</doc>
<doc id="69243" url="https://pl.wikipedia.org/wiki?curid=69243" title="Winpocetyna">
Winpocetyna

Winpocetyna – organiczny związek chemiczny, pochodna eburnameniny, alkaloidu barwinka pospolitego, lek wpływający na krążenie krwi w mózgu.
Działanie.
Winpocetyna rozszerza naczynia krwionośne w obrębie mózgu, nie wpływa na krążenie obwodowe. Poprawia mikrokrążenie mózgowe i obniża opór naczyniowy. U osób starszych usprawnia metabolizm tkanki mózgowej, również w warunkach niedotlenienia. Zwiększa wykorzystanie glukozy i tlenu, zwiększa wytwarzanie ATP, zwiększa stężenie cAMP, poprawia parametry fizykochemiczne składników krwi. Zwiększa elastyczność krwinek czerwonych, co przyczynia się do poprawy warunków mikrokrążenia. Jest wybiórczym inhibitorem izoenzymu fosfodiesterazy typu I (PDE I). Wykazuje działanie spazmolityczne na mięśnie gładkie naczyń krwionośnych.
Farmakokinetyka.
Po podaniu p.o. osiąga maks. stężenie we krwi po 60–90 min. Jej dostępność biologiczna wynosi ok. 57%; pokarm zwiększa ją o 60–100%. Po podaniu i.v. obserwuje się dwufazową dystrybucję leku. Okres półtrwania winpocetyny wynosi 2–3 godziny. Głównym metabolitem powstającym przez hydrolizę jest kwas apowinkamowy. W moczu stwierdza się śladowe ilości leku w postaci niezmienionej.
Wskazania.
Neurologiczne i psychiczne objawy zaburzeń krążenia mózgowego na skutek udaru, miażdżycy, skurczu naczyń krwionośnych mózgu, stanów niedokrwiennych mózgu, encefalopatii pourazowej i nadciśnieniowej; leczenie wspomagające w okulistyce (retinopatia w przebiegu miażdżycy, retinopatia cukrzycowa i nadciśnieniowa), laryngologii (zaburzenia słuchu pochodzenia naczyniowego lub toksycznego, zawroty głowy pochodzenia błędnikowego).
Działania niepożądane.
Może pojawić się nieznaczna, przejściowa hipotonia, rzadziej zaburzenia rytmu serca (tachykardia, ekstrasystolia).
Uwagi.
Lek wydawany wyłącznie na receptę. Lek należy stosować według wskazań lekarza. Nazwy handlowe: "Cavinton", "Vinpocetine", "Vicebrol", "Vinpoton".

</doc>
<doc id="69244" url="https://pl.wikipedia.org/wiki?curid=69244" title="Port lotniczy Paryż-Orly">
Port lotniczy Paryż-Orly

Port lotniczy Paryż-Orly (fr. "Aéroport d'Orly") – francuski międzynarodowy port lotniczy, położony 13 kilometrów na południe od centrum Paryża. Jedno z dwóch dużych lotnisk obsługujących francuską aglomerację stołeczną (drugie to Charles de Gaulle). Port w Orly obsługuje głównie połączenia w Europie, w Afryce, na Bliskim Wschodzie oraz na Karaibach.
Port lotniczy w Orly posiada dwa terminale pasażerskie: zachodni "Orly Ouest" oraz południowy "Orly Sud". W marcu 2019 roku zmieniono nazwę terminali o budynek przyłącza. Orly Ouest dzieli się na Orly 1 i Orly 2, nowy budynek węzła przyjmuje nazwę Orly 3, a Orly Sud staje się Orly 4.
Port jest położony niedaleko autostrady. Posiada też połączenia autobusowe RATP oraz kolejowe RER.
W 2002 lotnisko obsłużyło ponad 23 mln pasażerów, czyli 1/3 korzystających z paryskich portów lotniczych. Z tego blisko dwie trzecie (15 mln) skorzystały z terminalu zachodniego, pozostałych 8 milionów – z południowego. Orly może w ciągu roku obsłużyć do 30 mln podróżnych.
Utrzymaniem lotniska zajmuje się spółka Aéroports de Paris.
Historia.
W 1975 doszło do dwóch nieudanych zamachów terrorystycznych. Kilku terrorystów, wśród nich Carlos ("Szakal"), próbowało zniszczyć samoloty izraelskich linii lotniczych El Al.

</doc>
<doc id="69245" url="https://pl.wikipedia.org/wiki?curid=69245" title="Lillafured">
Lillafured



</doc>
<doc id="69246" url="https://pl.wikipedia.org/wiki?curid=69246" title="Balatonfured">
Balatonfured



</doc>
<doc id="69248" url="https://pl.wikipedia.org/wiki?curid=69248" title="Lillafüred">
Lillafüred

Lillafüred – węgierski kurort w Górach Bukowych nad jeziorem zaporowym Hámori, administracyjnie: część Miszkolca. 
Historia.
O budowie nad jeziorem Hámori luksusowego ośrodka wypoczynkowego zadecydował pod koniec XIX w. hrabia András Bethlen, ówczesny węgierski minister rolnictwa, gdy w swych podróżach po kraju dotarł w to miejsce. Nazwa ośrodka, a potem całej miejscowości powstała na cześć jego żony, noszącej imię Lilla. Gdy w 1921 premierem rządu węgierskiego został István Bethlen, podjął on decyzję o budowie w Lillafüred luksusowego Hotelu Palace (węg. "Palotaszálló").
Hotel został zaprojektowany w stylu neorenesansowym przez Kálmána Luxa. Zbudowano go w latach 1927-1930. Jedną z hotelowych restauracji, o wystroju nawiązującym do epoki renesansu, nazwano imieniem króla Macieja Korwina. Witraże, wypełniające jej okna, przedstawiają widoki historycznych węgierskich zamków: Pozsony (Bratislava), Brassó (Brașov), Kassa (Košice), Lőcse (Levoča), Bártfa (Bardejov), Késmárk (Kežmarok), Kolozsvár (Cluj-Napoca), Árva (Oravský hrad) i Vajdahunyad (Hunedoara).
Hotel jest otoczony parkiem leśnym z okazami egzotycznych drzew i krzewów. Za hotelem, pomiędzy ciekami rzek Szinva i Garadna, powstały tzw. „Wiszące ogrody”, których rewitalizację przeprowadzono w 2014. Na rzece Szinva zbudowano sztuczny wodospad w wysokości 20 m – najwyższy wodospad na Węgrzech. W pobliżu znajduje się kilka jaskiń, m.in. Jaskinia Anny (węg. "Anna-barlang", czasem również "Petőfi-barlang"), Jaskinia Stefana (węg. "István-barlang" lub "Szent István-barlang") oraz Jaskinia Szeleta, która była miejscem zamieszkania człowieka pierwotnego.
Z Lillafüred prowadzą liczne malownicze trasy turystyczne w Góry Bukowe. W najbliższej okolicy znajduje się ośrodek narciarski.

</doc>
<doc id="69250" url="https://pl.wikipedia.org/wiki?curid=69250" title="Anonimowi alkoholicy">
Anonimowi alkoholicy



</doc>
<doc id="69255" url="https://pl.wikipedia.org/wiki?curid=69255" title="UKIP">
UKIP



</doc>
<doc id="69256" url="https://pl.wikipedia.org/wiki?curid=69256" title="Port lotniczy Katowice-Pyrzowice">
Port lotniczy Katowice-Pyrzowice

Międzynarodowy Port Lotniczy Katowice im. Wojciecha Korfantego w Pyrzowicach, od stycznia 2009 roku używający również marki Katowice Wojciech Korfanty Airport, kod IATA: KTW, kod ICAO: EPKT – międzynarodowy port lotniczy położony w miejscowości Pyrzowice, około 33 kilometry na północ od centrum Katowic, w Górnośląsko-Zagłębiowskiej Metropolii. Znajduje się na terenie dwóch gmin – Ożarowice i Mierzęcice – a zarazem na pograniczu dwóch powiatów – tarnogórskiego i będzińskiego. Port lotniczy Katowice dysponuje jedną z najdłuższych dróg startowych dostępnych w Polsce, liczącą 3200 m długości i 45 metrów szerokości (oddaną do użytku w maju 2015 roku).
MPL Katowice, używający obecnie marki „Katowice Airport”, jest regionalnym portem lotniczym całego województwa śląskiego. Pod względem liczby odprawianych pasażerów oraz pod względem liczby operacji lotniczych znajduje się na czwartym miejscu wśród polskich portów lotniczych. Port posiada trzy terminale pasażerskie o łącznej przepustowości około 8 mln pasażerów rocznie, które zostały rozbudowane przez firmę PROMUS.
Historia.
Lotnisko wojskowe.
Lotnisko powstało w miejscu dawnego, założonego przez III Rzeszę w czasie II wojny światowej lotniska zapasowego. Do budowy lotniska wybrano bagnisty teren pomiędzy wsiami Pyrzowice, Zendek i Mierzęcice. Po wysiedleniu ludności zamieszkującej tereny przyszłego lotniska i jego otuliny przystąpiono do prac melioracyjnych. Wzdłuż planowanych pasów startowych wykonano drenaż oraz odwodnienie całego terenu. Wody odprowadzono do stawu z posadzoną wikliną spełniającego rolę oczyszczalni. Następnie nawieziono ziemię i wyrównano teren. Przy niwelacji terenu zastosowano różne warstwy materiału, prawdopodobnie w celu uzyskania odpowiedniego odwodnienia przyszłego lotniska.
W wyniku decyzji o przeznaczeniu lotniska na bazę dla samolotów eksperymentalnych wybudowano na planie trójkąta trzy drogi startowe:
Drogi startowe miały ok. 50 metrów szerokości i pokryte były nawierzchnią bitumiczno-betonową (inne źródła: asfaltowo-bazaltową). Najczęściej używana była droga startowa na kierunku 09/27, prawdopodobnie ze względu na usytuowanie na kierunku wschód-zachód i przewagę wiatrów zachodnich w tym rejonie. Obecnie w tym miejscu wybudowana jest droga startowa lotniska cywilnego.
Do lotniska doprowadzono bocznicę kolejową z Miasteczka Śląskiego oraz Zawiercia. Jako zaplecze zostały wybudowane trzy hangary oraz skład bomb. Obsługa lotniska i piloci zakwaterowani byli w prefabrykowanych drewnianych domkach, rozebranych w latach 1979–1980, oraz barakach.
Lotnisko jako część poligonu doświadczalnego "Schendek" należało do największych lotnisk niemieckich w latach II wojny światowej. Jego powierzchnia wynosiła wówczas 20 tys. ha. Początkowo nosiło ono nazwę "Tarnowitz", a po śmierci 17 listopada 1941 gen. pilota Ernsta Udeta, asa Luftwaffe, zostało przemianowane na "Udetfeld". W pierwszym okresie istnienia służyło ono przede wszystkim obronie przeciwlotniczej Górnego Śląska. Pełniło ono także funkcję lotniska etapowego dla samolotów transportowych, latających z zaopatrzeniem na front wschodni.
Do utworzenia tu lotniska doświadczalnego przyczynił się niemiecki konstruktor H.G. Moeller, pracujący w zawierciańskich fabrykach zbrojeniowych. Lotnisko zostało wyposażone w urządzenia obsługujące pionierskie myśliwce z napędem rakietowym Messerschmitt Me 163 Komet wersje A i B, powołano tu także szkołę pilotażu tych samolotów. Z jej absolwentów utworzono dwie eskadry samolotów Messerschmitt Me 163 oraz zaczątek trzeciej. Z bazy korzystali także kadeci ze szkół lotniczych z Rudnik oraz Częstochowy. Z lotniska realizowano loty bojowe nad Warszawę w czasie powstania warszawskiego. Od sierpnia do grudnia 1944 r. stacjonowała tu 2. eskadra 100. Dywizjonu Nocnych Myśliwców (2./Nachtjagdgeschwader 100). Jej lotnicy na maszynach Ju 88 G-6 wyposażonych w radar "polowali" nocami na alianckie bombowce, dokonujące nalotów na śląskie obiekty przemysłowe, wożące pomoc warszawskim powstańcom, a nawet na samoloty "mostu powietrznego", zaopatrujące siły powstańcze słowackiego powstania narodowego. Przeprowadzano tu też próby z granatnikiem Panzerschreck.
18 stycznia 1945 roku Niemcy bez walki opuścili lotnisko. Częściowo je zaminowali oraz zniszczyli pas startowy poprzez detonację ładunków wybuchowych ułożonych na pasach startowych. Lotnisko zostało zajęte 23 stycznia 1945 roku i odbudowanie przez lotnictwo radzieckie. Zlikwidowali oni częściowo drogi startowe 14/32 i 04/22 (pozostałości widoczne są do dziś w północno-wschodniej części lotniska). Wzdłuż drogi startowej 09/27 zbudowali ziemny awaryjny pas startowy oraz zasypali leje po bombach i ładunkach wybuchowych. Ślady po lejach, ze względu na odmienną kolorystykę roślinności, widać było z powietrza do czasu, kiedy w 2015 roku wybudowano nową drogę startową.
W 1948 roku lotnisko zostało przejęte przez polskie Wojska Lotnicze z przeznaczeniem na lotnisko zapasowe. W latach 1949–1951 lotnisko zostało przystosowane do potrzeb samolotów odrzutowych. W 1951 roku zlokalizowano tu 39 Pułk Lotnictwa Myśliwskiego OPK, wyposażony w samoloty odrzutowe MiG-19 (później MiG-21). Pułk został rozwiązany w 1987 roku. W jego miejsce powołano 1 batalion zabezpieczenia oraz Bazę Statków Powietrznych, której zadaniem była likwidacja zbędnych dla wojska samolotów. W latach 90 XX w. na lotnisku stacjonowała 2 eskadra 11 Pułku Lotnictwa Myśliwskiego ze Wrocławia – Strachowic. Ostatni lot wojskowego samolotu z lotniska (był to MIG-21) nastąpił w maju 1999 roku, a w grudniu tego roku rozwiązano Bazę Statków Powietrznych.
Lotnisko cywilne.
W 1964 roku oddano na lotnisku nowy pas startowy, z którego odbył się pierwszy lot samolotu pasażerskiego. Regularne loty zainaugurowano 6 października 1966 roku, kiedy PLL „LOT” uruchomił połączenie z Warszawą. W 1969 roku, na udostępnionej przez wojsko 11-hektarowej działce, zbudowano pierwszy terminal pasażerski. Przez następnych kilka lat loty pasażerskie korzystały z infrastruktury wojskowej.
Koegzystencja ta trwała do początku 2000 roku (równolegle funkcjonowało lotnisko cywilne i wojskowe), po czym lotnisko przeszło pod zarząd cywilny. 1 maja 1994 roku otwarto Przejście graniczne Katowice-Pyrzowice i GPK SG w Katowicach-Pyrzowicach (przekształcona na PSG w Katowicach-Pyrzowicach), kiedy to pyrzowickie lotnisko uzyskało status międzynarodowego portu lotniczego. Od 1 stycznia 2009 roku lotnisko również używa umiędzynarodowionej anglojęzycznej marki Katowice Airport.
W 2005 roku w Pyrzowicach wylądował największy i najcięższy samolot transportowy świata – sześciosilnikowy An-225 Mrija. W czerwcu 2011 roku na lotnisku wylądowały 2 towarowe Boeingi 747 400 BCF w celu wykonania lotu do Buenos Aires z ładunkiem 160 t, a w końcu września 2011 roku na lotnisku po raz pierwszy pojawił się Boeing 747-400 w wersji pasażerskiej z 430 pasażerami na pokładzie.
28 maja 2015 roku w Katowicach oddano do użytku nową drogę startową. Wybudowana w odległości 195 m od pierwotnej, liczy ona 3200 m długości oraz 45 metrów szerokości (dodatkowo istnieją dwa 7,5-metrowe pobocza). Dzięki tej inwestycji Katowice Airport stał się jednym z trzech polskich lotnisk pasażerskich, które dysponują drogą startową o długości ponad trzech kilometrów oraz jedynym portem regionalnym o kodzie referencyjnym 4E, uprawniającym do przyjęcia dalekodystansowych samolotów szerokokadłubowych o rozpiętości skrzydeł nawet do 65 m. Przewidziano możliwość wydłużenia drogi w kierunku zachodnim o kolejne 400 m. Nowo wybudowana droga startowa została wyposażona w nowe drogi kołowania: trzy prostopadłe (L, S i T) oraz dwie drogi szybkiego zjazdu dla kierunku wschodniego (N) oraz dla kierunku zachodniego (R). Dodatkowo wykonano zjazd w prostopadłą drogę kołowania (M), dzięki czemu połączono nową drogę startową z drogą kołowania (H), w którą została przekształcona stara droga startowa. Do oznakowania poziomego nowej drogi zużyto 9 tys. kg farby, a do oznakowania nawigacyjnego 1097 świateł i 235 km kabli elektrycznych. Powierzchnia nowej infrastruktury, wraz z układem głównych dróg kołowania wynosi 250 tys. m2.
Pierwszym samolotem, który wystartował z nowego pasa startowego był rejs Wizz Air do Londynu-Luton o godzinie 6:10. Ostatnim samolotem lądującym na starej drodze startowej (2800 m) był o godz. 0.36 rejs Wizzaira z Doncaster.
20 października 2019 otwarto nową wieżę kontroli lotów. Wieża ma 46 metrów wysokości i na dzień otwarcia była najwyższą wieżą kontroli lotów w Polsce. Sala operacyjna mieści się na wysokości 41 metrów i jest podobna do zainstalowanej na lotnisku w krakowskich Balicach
Od 06 października 2022 zmieniono oznaczenie drogi startowej z 09/27 na 08/26 w związku z najnowszym pomiarem deklinacji magnetycznej.
Charakterystyka.
Lotnisko jest najwyżej położonym cywilnym portem lotniczym w Polsce i charakteryzuje się dobrymi warunkami atmosferycznymi, co oznacza mniejszą niż na innych lotniskach liczbę dni uniemożliwiających lądowanie. W obszarze ciążenia tego portu lotniczego mieszka około 11 milionów osób, w tym mieszkańcy spoza województwa śląskiego: okolic Opola, Łodzi, Krakowa, czeskiej Ostrawy.
Terminale.
Lotnisko w Pyrzowicach posiada trzy terminale pasażerskie o łącznej powierzchni 34 000 m² i przepustowości około 8 mln pasażerów rocznie (przepustowość godzinowa ponad: 1170 pasażerów). Otwarcie części ogólnodostępnej i strefy przylotów terminalu B odbyło się 9 lipca 2007 roku, strefy odlotów – 30 lipca 2007 roku. Następnie zmodernizowano najstarszy terminal A. W sierpniu 2020 oddano do użytku rozbudowany i zmodernizowany Terminal B. Jego przepustowość wzrosła z 2 do 4 mln pasażerów, a powierzchnia została zwiększona z 12,2 do 17,2 tys. m2, w tym kubatura – z 88,4 tys. do 120,3 tys. m3. Najnowszy terminal C przeznaczony tylko do przylotów został otwarty 18 czerwca 2015 roku.
Port lotniczy posiada jeden terminal cargo. Jego powierzchnia wynosi 5378 m². Użytkownikami terminalu są m.in. DHL, Śląski Urząd Celno-Skarbowy w Katowicach, TNT Express i UPS. Pod względem tonażu ładunków przewiezionych ruchem lotniczym rocznie, lotnisko w Pyrzowicach zajmuje drugie miejsce w Polsce po warszawskim im. F. Chopina. Według statystyk ULC przewieziono 3856 ton w 2004, 5618 ton w 2005, 6113 ton w 2006, 7782 ton w 2007, a w 2018 roku 18 543 ton.
Wyposażenie techniczne.
W porcie lotniczym "Katowice Airport" w użytku jest system wspomagania lądowania przy ograniczonej widzialności ILS (Instrument Landing System) Thales 420. Jest to urządzenie kategorii pierwszej, czyli prowadzące od granicy zasięgu do wysokości 60 m (200 stóp) nad płaszczyzną drogi startowej przy widzialności (RVR – runway visual range) 800 m (2400 stóp). Koszt inwestycji zrealizowanej przez Polską Agencję Żeglugi Powietrznej wyniósł 3 mln zł.
Podstawowe dane techniczne pyrzowickiego ILS:
Baza operacyjna.
W Pyrzowicach bazę operacyjną przez cały rok mają samoloty sześciu linii: Blue Panorama Airlines, Enter Air, Ryanair Sun, Smartwings, Smartwings Poland i Wizz Air. LOT posiada bazę w Katowicach w sezonie letnim.
Połączenia drogowe i kolejowe.
Liczba miejsc postojowych na położonym najbliżej terminali pasażerskich parkingu wynosi 1210.
Bezpośrednio do portu prowadzi droga wojewódzka nr 913. W pobliżu istnieją bezkolizyjne węzły "Lotnisko", który łączy drogę 913 z drogą ekspresową S1 i portem, oraz "Pyrzowice", który łączy autostradę A1 z drogą S1. Droga wojewódzka 913 krzyżuje się także z drogą krajową nr 78 łączącą województwo świętokrzyskie z granicą polsko-czeską w Chałupkach.
Autostrada A1 obecnie umożliwia szybkie dotarcie do portu lotniczego z południa województwa śląskiego, z Częstochowy oraz z Czech, ponadto w Gliwicach krzyżuje się z autostradą A4 (łączącą wschód i zachód południowej części Polski).
Kursują tu bezpośrednie połączenia autobusowe między innymi z Katowic, Krakowa, Gliwic, Częstochowy i Ostrawy.
Na lotnisko docierają linie przyspieszone organizowane przez Zarząd Transportu Metropolitalnego. Podróż wszystkimi liniami można odbyć na podstawie zwykłych biletów ZTM.
Kolej.
Lotnisko w Pyrzowicach znajduje się nieopodal linii kolejowej 182 łączącej Tarnowskie Góry z Zawierciem. Linia ta zostanie zrewitalizowana i zelektryfikowana, co umożliwi dojazd koleją na lotnisko od strony Zawiercia (z Katowic przez Sosnowiec, Dąbrowę Górniczą, Łazy lub Zawiercie), a także od strony Tarnowskich Gór (z Katowic przez Chorzów Miasto, Bytom i Tarnowskie Góry). Ukończenie prac planowane jest w 2023 roku.
Statystyki ruchu.
"Katowice Airport" jest czwartym najruchliwszym polskim portem lotniczym. W 2003 roku na lotnisku zaczęły operować tanie linie lotnicze. Dzięki temu liczba obsługiwanych połączeń zagranicznych znacząco wzrosła. Liczba pasażerów wzrosła z 257 tys. w 2003 roku do 1,08 mln w 2005 roku. Do 2009 roku liczba pasażerów rosła najszybciej spośród wszystkich polskich portów. Spowolnienie gospodarcze w 2009 roku spowodowało zatrzymanie tej tendencji. Po warszawskim Okęciu, lotnisko w Pyrzowicach ma największą ilość połączeń czarterowych. Najwięcej samolotów z MPL Katowice jest odprawianych przez węgierskie tanie linie lotnicze Wizz Air. 8 października 2008 r. po raz pierwszy lotnisko odprawiło dwumilionowego pasażera w jednym roku.
W 2014 roku, odprawiono w Katowice Airport 2 695 732 pasażerów, w ramach ruchu czarterowego odprawiono 985 827 osób oraz odprawiono 16,5 tysiąca ton frachtu lotniczego. 21 grudnia 2015 r. po raz pierwszy lotnisko odprawiło trzymilionowego pasażera w jednym roku. 3 października 2018 r. na lotnisku w Katowicach-Pyrzowicach po raz pierwszy w ciągu jednego roku odprawiono czteromilionowego pasażera.
Rozwój portu.
Od 2010 r. trwa rozbudowa infrastruktury lotniska, obejmująca rozbudowę terminali i rozbudowę płyty postojowej; wybudowano nową, 3200-metrową drogę startową, równoległą do dawnej 2800-metrowej. Po zbudowaniu kosztem 101 mln zł nowej drogi startowej, stara zmieniła zastosowanie na drogę kołowania. Inwestycja pn. „Port Lotniczy w Katowicach – rozbudowa i modernizacja infrastruktury lotniskowej i portowej” kosztować będzie 416 mln zł (przy dofinansowaniu ze środków UE w wysokości ponad 157 mln zł), a jej zakończenie planowane jest na rok 2014. Realizacja tej inwestycji przyniesie w efekcie powstanie ponad 357 tys. m kw. nowych nawierzchni lotniskowych oraz przebudowę 156,5 tys. m. kw. starych.
26 czerwca 2013 roku zakończyła się trwająca od czerwca 2011 r. budowa nowej płyty postojowej z 15 stanowiskami o powierzchni ponad 110 tys. m². Zmodernizowano także drogi kołowania umożliwiające poruszanie się szerokokadłubowym samolotom wielkości Boeinga 747.
Od października 2013 r. do połowy kwietnia 2014 r. przewidziana była rozbudowa bagażowni. Wymieniony został cały system przesyłu bagażu ze stanowisk odprawy biletowo-bagażowej do bagażowni, której powierzchnia po zakończeniu rozbudowy wzrosła dwukrotnie. Zainstalowane były nowe taśmociągi i skanery do kontroli bagażu. Inwestycję zrealizował konsorcjum firm Hochtief Polska oraz Dimark SA.
Zakończono także budowę hali odbioru bagażu.
Nowa hala przylotów została wybudowana na zachód od terminalu pasażerskiego B wzdłuż zachodnich stanowisk płyty postojowej nr 1. Jest to jednokondygnacyjny obiekt o kubaturze ok. 48 300 metrów sześciennych, długości ok. 160 metrów i wysokości prawie 8 metrów. Bryła budowli architektonicznie nawiązuje do oddanej w czerwcu 2012 roku rozbudowanej części terminalu pasażerskiego A. Nowe powierzchnie w terminalach A i B uwolnione dzięki przeniesieniu do nowej hali obsługi wszystkich pasażerów przylatujących do Pyrzowic zostaną wykorzystane do powiększenia stref odlotów w wymienionych częściach terminali, co także wpłynie na wzrost komfortu obsługi pasażerów odlatujących. r.
Prowadząca również była przebudowa terminalu A (non-Schengen) polegająca na przekształceniu hali przylotów na halę odlotów, która zostanie połączona ze starą częścią. W wyniku przebudowy wielokrotnie wzrośnie powierzchnia hali odlotów.
Na czas przebudowy w terminalu A czynne są tylko stanowiska check-in, natomiast kontrola bezpieczeństwa zarówno pasażerów poruszających się w strefie Schengen, jak i lecących poza jej granice odbywa się w Terminalu B, którego infrastruktura została tymczasowo dostosowana do dwóch typów ruchu (Schengen i non-Schengen).
Zakończenie przebudowy planowane na wiosnę 2016.
13 marca 2017 roku rozpoczęto budowę wieży kontroli lotów o wysokości 46 metrów.
W 2021 roku zakończono przebudowę terminalu pasażerskiego B, dzięki jego modernizacji roczna przepustowość lotniska zwiększyła się z 6 mln pasażerów do 8 mln. Dzięki przebudowie terminalu B uzyskano dodatkowe 10 stanowisk nadania bagażu (check-in), 2 stanowiska kontroli bezpieczeństwa, a także dodatkowe 6 gate’ów umieszczonych na trzech zewnętrznych klatkach schodowych. Inną zmianą było przesunięcie fasady terminalu o 17 metrów, aby zrównać remontowany terminal z oddanym do użytku w 2015 roku terminalem C. Po modernizacji terminal zyskał wygląd podobny do pozostałych terminali A oraz C.

</doc>
<doc id="69257" url="https://pl.wikipedia.org/wiki?curid=69257" title="Dyskobolia Grodzisk Wielkopolski">
Dyskobolia Grodzisk Wielkopolski

Dyskobolia Grodzisk Wielkopolski – polski klub piłkarski z siedzibą w Grodzisku Wielkopolskim. W sezonie 2022/2023 występuje w V lidze, gr. wielkopolskiej II.
Sezony Dyskobolii na szczeblach I, II i III ligi.
Uwagi:

</doc>
<doc id="69258" url="https://pl.wikipedia.org/wiki?curid=69258" title="PDS">
PDS



</doc>
<doc id="69261" url="https://pl.wikipedia.org/wiki?curid=69261" title="SdPl">
SdPl



</doc>
<doc id="69262" url="https://pl.wikipedia.org/wiki?curid=69262" title="PLL Lot">
PLL Lot



</doc>
<doc id="69264" url="https://pl.wikipedia.org/wiki?curid=69264" title="Champs-Élysées">
Champs-Élysées



</doc>
<doc id="69267" url="https://pl.wikipedia.org/wiki?curid=69267" title="Dunaújváros">
Dunaújváros

Dunaújváros () – miasto na prawach komitatu na Węgrzech, na prawym brzegu Dunaju. Powierzchnia miasta wynosi 52,67 km² natomiast liczba mieszkańców 48,1 tys. (I 2011).
W latach 1951–1961 nosiło nazwę Sztálinváros. W czasach rzymskich istniała w tym miejscu rzymska forteca Intercisa.
Gospodarka.
Jest to największy w kraju ośrodek hutniczy.

</doc>
<doc id="69268" url="https://pl.wikipedia.org/wiki?curid=69268" title="Szombathely">
Szombathely

Szombathely (, , , ) – miasto na zachodzie Węgier, nieopodal granicy z Austrią, siedziba władz komitatu Vas oraz powiatu Szombathely. Zajmuje powierzchnię 97,52  km² i w 2018 było zamieszkiwane przez 77 984 osoby (10. miejsce pod względem liczby mieszkańców na Węgrzech).
Historia.
W czasach starożytnych miejsce to stanowiło punkt na traktach handlowych. Przebiegała tędy jedna z nitek szlaku bursztynowego. Czynnik ten zadecydował o założeniu w czasach cesarza Klaudiusza osiedla pod nazwą Colonia Claudia Savaria. W 107 r. stało się ono stolicą świeżo powołanej prowincji Panonia Górna. W 456 r. Savaria padła ofiarą trzęsienia ziemi. Przypuszczalnie od XI w. miasto podporządkowane było biskupstwu Győr. Reforma administracji kościelnej wyniosła w 1777 r. Szombathely do rangi stolicy nowo utworzonego biskupstwa. W II połowie XIX w. miasto zostało ważnym węzłem kolejowym, w którym zbiegały się linie z Wiednia do Zagrzebia i z Budapesztu do Grazu. Miasto poniosło duże zniszczenia podczas II wojny światowej (bombardowania 4 marca 1945). Pod gruzami znalazła się większa część tkanki urbanistycznej (w tym barokowe zabytki). 
W mieście prawdopodobnie urodził się Marcin z Tours.
Kultura.
W mieście działa ("Weöres Sándor Színház").
Sport.
W mieście ma siedzibę klub piłkarski Szombathelyi Haladás, brązowy medalista ligi węgierskiej sezonu 2008/2009.

</doc>
<doc id="69273" url="https://pl.wikipedia.org/wiki?curid=69273" title="Heviz">
Heviz



</doc>
<doc id="69275" url="https://pl.wikipedia.org/wiki?curid=69275" title="Dunaujvaros">
Dunaujvaros



</doc>
<doc id="69276" url="https://pl.wikipedia.org/wiki?curid=69276" title="Aak">
Aak

Aak – płaskodenny statek, używany w żegludze transportowej po Renie (przede wszystkim do przewozu wina).

</doc>
<doc id="69277" url="https://pl.wikipedia.org/wiki?curid=69277" title="Mehmed Emin Ali Pasza">
Mehmed Emin Ali Pasza

Mehmed Emin Ali Pasza, (ur. 5 marca 1815 w Konstantynopolu, zm. 7 września 1871 tamże) – turecki dyplomata.
Początkowo w służbie zagranicznej, pracował przy poselstwach w Wiedniu, Petersburgu i Londynie. 
Piastował kilkukrotnie od 1846 urząd ministra spraw zagranicznych, i wielkiego wezyra. Na zmianę z Fuad Paszą prowadził politykę zagraniczną Turcji. Dzięki swoim oświeconym zasadom stał się rzetelnym i przezornym pośrednikiem pomiędzy żądaniami mocarstw europejskich a interesami Turcji. Gorący zwolennik reform państwa. W 1855 mianowany pełnomocnikiem na konferencję w Wiedniu, a po powrocie stamtąd wielkim wezyrem; na tym urzędzie ułożył prawa, określające swobody chrześcijan, zatwierdzone 18 lutego 1856. W r. 1856 reprezentował Turcję na kongresie paryskim, gdzie odznaczył się niepospolitą energią i przenikliwością. Po powrocie objął ponownie stanowisko wielkiego wezyra. 
W 1867 w czasie nieobecności sułtana sprawował regencję. Brał udział w uśmierzeniu powstania kreteńskiego w 1867-1868, nie dopuszczając do interwencji mocarstw europejskich i wybuchu zbrojnego konfliktu z Grecją. Wraz z Fuad Paszą przekształcił w 1868 turecką radę państwa w rodzaj ciała konstytucyjnego. W 1869 zmusił kedywa egipskiego do uznania władzy sułtańskiej.

</doc>
<doc id="69278" url="https://pl.wikipedia.org/wiki?curid=69278" title="Test Robinson">
Test Robinson

Test Robinson służy do oceny organoleptycznej wpływu materiałów opakowaniowych (podłoża, np. kartonu, farby, lakieru, kleju) na smak lub zapach substancji testowej. Najczęściej używana do testów jest czekolada, która jest środkiem spożywczym bardzo wrażliwym na zmiany sensoryczne. Test przeprowadza się według normy DIN 10955. 
Test Robinson smakowy: w szklanym naczyniu z utartą czekoladą umieszcza się badaną próbkę. Naczynie zostaje szczelnie zamknięte na 24 godziny. Po tym okresie następuje degustacja czekolady przez porównanie jej smaku ze świeżo utartą czekoladą. Przyjmowane jest następująca skala oceny zmiany smaku:
Test Robinson zapachowy: w szklanym naczyniu z utartą czekoladą umieszcza się badaną próbkę. Naczynie zostaje szczelnie zamknięte na 24 godziny. Po tym okresie następuje badanie czekolady przez porównanie jej zapachu ze świeżo utartą czekoladą. Przyjmowane jest następująca skala oceny zmiany zapachu:
Stosowanie odpowiednich materiałów opakowaniowych, tj. jak najmniej wpływających na zmianę smaku i zapachu ich zawartości, ma szczególne znaczenie w przemyśle spożywczym czy tytoniowym.

</doc>
<doc id="69279" url="https://pl.wikipedia.org/wiki?curid=69279" title="Visegrad">
Visegrad



</doc>
<doc id="69280" url="https://pl.wikipedia.org/wiki?curid=69280" title="Faranadola">
Faranadola



</doc>
<doc id="69281" url="https://pl.wikipedia.org/wiki?curid=69281" title="Pannonhalma">
Pannonhalma

Pannonhalma (, ) – miasto (prawie 3,9 tys. mieszkańców w styczniu 2011) na północnym zachodzie Węgier, w komitacie Győr-Moson-Sopron, ośrodek administracyjny powiatu Pannonhalma.
Historia.
Opactwo benedyktynów pod wezwaniem świętego Marcina, ufundowane przez księcia Gejzę w X wieku, poświęcone za panowania Stefana I w roku 1001. Szczególna pozycja klasztoru wynikała z faktu, że opat podlegał w sprawach kościelnych prymasowi Węgier, a nie lokalnemu biskupowi, natomiast w sprawach sądowych bezpośrednio królowi. W XV wieku przebudowane w stylu gotyckim, następnie w barokowym, ostatecznie zachowane w stylu klasycystycznym. W latach 1377-1379 funkcję opata sprawował w tym klasztorze książę gniewkowski Władysław Biały, będący przez jakiś czas pretendentem do polskiej korony. W skarbcu klasztornym znajduje się kielich Macieja Korwina, a w archiwum przechowywany jest najstarszy zabytek piśmiennictwa węgierskiego – akt erekcyjny opactwa w Tihany z roku 1055.
Zabytki.
Opactwo benedyktyńskie Pannonhalma oraz jego otoczenie zostało zapisane na listę światowego dziedzictwa UNESCO w 1996. 

</doc>
<doc id="69282" url="https://pl.wikipedia.org/wiki?curid=69282" title="Szekszárd">
Szekszárd

Szekszárd – miasto (ponad 33,7 tys. mieszkańców w I 2011 r.) na południu Węgier położone nad rzeką Sió. Stolica komitatu Tolna.
Tradycyjny ośrodek regionu winiarskiego. Muzea, kąpielisko, zabytkowe piwniczki i tłocznie win. Ślady osadnictwa celtyckiego (grobowce). Do połowy XIX wieku miasto leżało nad brzegiem Dunaju.
Historia.
Pierwsza wzmianka o mieście pojawiła się w 1015 roku. W 1061 roku zarządzeniem króla Beli I w miejscowości został założony klasztor benedyktyński. Pod koniec XV wieku Szekszárd był już znaczącym miastem, w którym odbywało się pięć dni targowych rocznie. W 1543 roku miał miejsce najazd turecki, podczas którego zniszczony został klasztor; miejscowość opustoszała i utraciła dotychczasowa pozycję. W XVIII wieku miasto ponownie przybrało na znaczeniu stając się siedzibą komitatu, a także otrzymało własny herb. W XIX wieku w Szekszárdzie powstało wiele ważnych budynków m.in.: ratusz, siedziba rady oraz kilka kościołów. W tym czasie miasto liczyło już około 14 tys. mieszkańców.
Współczesność.
W 1994 roku Szekszárd otrzymał status miasta na prawach powiatu. W miejscowości urodził się węgierski poeta Mihály Babits. W mieście znajduje się stacja kolejowa.

</doc>
<doc id="69283" url="https://pl.wikipedia.org/wiki?curid=69283" title="Szekszard">
Szekszard



</doc>
<doc id="69284" url="https://pl.wikipedia.org/wiki?curid=69284" title="Dwanaście Kroków AA">
Dwanaście Kroków AA



</doc>
<doc id="69285" url="https://pl.wikipedia.org/wiki?curid=69285" title="Siofok">
Siofok



</doc>
<doc id="69286" url="https://pl.wikipedia.org/wiki?curid=69286" title="Rigaudon">
Rigaudon

Rigaudon – taniec pochodzący z XVII wieku z Prowansji. Z czasem wszedł w skład suity barokowej.
Rigadeau pojawił się także w baletach Jeana-Baptiste Lully'ego, André Campry, Jeana-Philippe'a Rameau oraz w muzyce François Couperina.
Do rigaudon nawiązuje muzyka nowsza, m.in. "Suita "Z czasów Holberga"" Edvarda Griega oraz "Le Tombeau de Couperin" Maurice'a Ravela.

</doc>
<doc id="69287" url="https://pl.wikipedia.org/wiki?curid=69287" title="Siófok">
Siófok

Siófok – największe (ponad 24,3 tys. mieszkańców w styczniu 2011 r.) turystyczne miasto węgierskie, położone na południowym brzegu Balatonu.
Historia.
Nazwę, wymienianą po raz pierwszy w 1055, zawdzięcza rzeczce Sió, która w tym miejscu wpada do Balatonu. "Siófok" znaczy mniej więcej "śluza na Sió" (wybudowana w 1863). 17-kilometrowa plaża oraz rozbudowana baza turystyczna sprawia, iż w sezonie liczba mieszkańców wzrasta pięciokrotnie, a samo miasto często określane jest jako "letnia stolica Węgier".
Atrakcje turystyczne.
Największą atrakcję Siofok stanowią plaże, ciągnące się wzdłuż 17-kilometrowego brzegu. Jedną z nich jest Nagy Strand (Wielka Plaża), rozciągająca się obok przystani, na wschód od kanału Sio. Wzdłuż niej ciągnie się promenada Petofi i barwny jarmark wakacyjny. Po tej stronie, zwanej Aranypart (Złoty Brzeg) wznoszą się wielkie hotele. Na zachód od kanału, tam gdzie rozciąga się Ezustpart (Srebrny Brzeg), jest trochę spokojniej i bardziej kameralnie.
Miłośnikom operetki miasto znane jest z tego, że urodził się tutaj kompozytor Emmerich Kálmán.

</doc>
<doc id="69288" url="https://pl.wikipedia.org/wiki?curid=69288" title="Stefan Bastyr">
Stefan Bastyr

Stefan Bastyr (ur. 17 sierpnia 1890, zm. 6 sierpnia 1920) – kapitan pilot inżynier Wojska Polskiego, kawaler Orderu Virtuti Militari, wykonał pierwszy lot bojowy w niepodległej Polsce.
Życiorys.
Urodził się w Ulanowie (według danych austriackich w Oleśnie) w rodzinie Tomasza i Julii z Niemtusów. Ukończył Szkołę Realną w Tarnowie, po czym studia na Wydziale Budowy Maszyn Politechniki Lwowskiej. W 1913 brał udział w projekcie budowy samolotu ZASPL (Związku Awiatycznego Studentów Politechniki Lwowskiej). Projekt samolotu, opracowany przez inż. Władysława Kohmana-Floriańskiego, wzorowany był na francuskiej konstrukcji Farman IV. Prace nad budową samolotu przerwano z powodu użycia nieodpowiednich materiałów konstrukcyjnych.
Po wybuchu I wojny światowej w 1914 został powołany do c. i k. Armii. Walczył na froncie wschodnim. W drugiej połowie 1915 zgłosił się ochotniczo do służby w c. i k. lotnictwie i został skierowany do Szkoły Obserwatorów Lotniczych ("Flosch") w Wiener Neustadt, którą ukończył w styczniu 1916. Następnie służył jako oficer techniczny i obserwator na samolotach rozpoznawczych w eskadrach ("Fliegerkompagnie") Flik 10 (od 1 lutego 1916 do 12 października 1917 – front wschodni) i Flik 12D (od 21 grudnia 1917 do 4 kwietnia 1918 – front włoski). Po ukończeniu kursu pilotażu w Campoformido, służył jako pilot jednomiejscowych samolotów rozpoznawczych we Flik 37P (od 24 czerwca 1918 do października 1918 – front włoski). W tej ostatniej eskadrze obowiązki dowódcy pełnił por. rez. Stanisław Jasiński. Macierzystym oddziałem Bastyra był Pułk Artylerii Polowej Nr 27 (były Pułk Armat Polowych Nr 16). Na stopień podporucznika został mianowany ze starszeństwem z 1 stycznia 1916 w korpusie oficerów rezerwy artylerii polowej i górskiej.
W trakcie służby w lotnictwie austro-węgierskim wykonał około 100 lotów bojowych. Dokładna liczba jest niemożliwa do ustalenia ze względu na braki w dokumentacji z końcowego okresu wojny. Ostatni dokument, datowany 31 sierpnia 1918, określa jego łączną liczbę lotów bojowych na 98. Od 2 października 1918 przebywał na sześciotygodniowym urlopie, w związku z czym do ostatniej udokumentowanej liczby należy dodać (jeżeli były) loty bojowe wykonane we wrześniu 1918. Częstotliwość wykonywanych lotów we Flik 37P wskazuje, że może tutaj chodzić o 1 do 3 lotów bojowych.
Stoczył co najmniej 3 walki powietrzne z samolotami przeciwnika (4 czerwca 1916, 26 sierpnia 1916 i 25 listopada 1916). Odniósł co najmniej 1 zwycięstwo powietrzne – 4 czerwca 1916 podczas wykonywania swojego pierwszego lotu bojowego (dalekie rozpoznanie tyłów przeciwnika w rejonie Równe – Dubno) zmusił do lądowania, wraz z inną załogą Flik 10, rosyjski samolot rozpoznawczy typu Farman. Samolot przeciwnika lądował przymusowo ok. 35 km na południowy zachód od twierdzy Równe.
Stefan Bastyr ukończył wojnę w stopniu porucznika rezerwy ("Oberleutnant i.d.Res."). Jego karta osobowa (wystawiona na nazwisko Stephan Bastyř), jak również nieliczne inne dokumenty związane z jego działalnością w austro-węgierskich siłach powietrznych ("Luftfahrtruppe"), znajdują się w wiedeńskim Archiwum Państwowym
W październiku 1918 brał udział w opracowaniu planów opanowania lwowskiego lotniska Lewandówka. Gdy rozgorzały walki polsko-ukraińskie o Lwów, stanął na czele grupki polskich lotników przejmujących od wojskowych władz austriackich 2 listopada lotnisko Lewandówka (oprócz niego byli to obserwatorzy Janusz de Beaurain i Władysław Toruń, a 7 listopada do lotników lwowskich dołączył m.in. Stefan Stec). W ciągu następnych dni zabezpieczali oni lotnisko przed Ukraińcami i naprawiali kilka znajdujących się na nim samolotów. Por. Bastyr został mianowany komendantem lotniska przez Naczelnego Komendanta Obrony Lwowa Czesława Mączyńskiego, a następnie został dowódcą Lwowskiej Grupy Lotniczej.
5 listopada Stefan Bastyr wraz z obserwatorem de Beaurain wykonali pierwszy lot bojowy lotnictwa niepodległej Polski (jeszcze przed oficjalnie przyjmowanym dniem odzyskania niepodległości 11 listopada). Z samolotu Hansa-Brandenburg C.I obrzucili bombami po 15 kg i ostrzelali ukraińskich żołnierzy wycofujących się na stację Persenkówka po próbie ataku na Dworzec Główny we Lwowie. Według innych źródeł, był to samolot Oeffag C.II ze składu II eskadry lotniczej. Kolejny lot bojowy (drugi polskiego lotnictwa) Bastyr odbył tego samego dnia z obserwatorem Władysławem Toruniem, a następne od 7 listopada.
8 listopada Bastyr wykonał pierwszy lot ze Lwowa do Krakowa w celu zorganizowania odsieczy dla Lwowa, następnie wykonał jeszcze kilka lotów łącznikowych. Cały czas uczestniczył też w lotach bojowych w celu rozpoznania lub bombardowania ukraińskich pozycji (w listopadzie, do zakończenia walk w samym Lwowie, wykonał aż 28 lotów bojowych – najwięcej spośród lwowskich pilotów).
W toku dalszych działań wojennych przeciw Ukraińcom, a następnie (w 1920) przeciw bolszewikom, Bastyr awansowany do stopnia kapitana był dowódcą III Grupy Lotniczej, przekształconej następnie w 3 dywizjon lotniczy. Objął ponadto stanowisko szefa lotnictwa 6 Armii.
Stefan Bastyr zginął 6 sierpnia 1920 w katastrofie lotniczej na lotnisku Lewandówka pod Lwowem, lecąc myśliwcem Fokker D.VII. Przyczyna wypadku nie została w pełni wyjaśniona, lecz prawdopodobnie było nią zasłabnięcie przy sterach z powodu choroby serca, na którą cierpiał on od pewnego czasu. Został pochowany na Cmentarzu Obrońców Lwowa w kwaterze dowódców, poniżej katakumb. W okresie Ukraińskiej SRR w trakcie profanacji i zrównywania z ziemią Cmentarza Obrońców Lwowa Maria Tereszczakówna (polska działaczka społeczna) wraz z grupą kilku innych osób, w celu ratowania szczątków polskich bohaterów pochowanych na tym cmentarzu przeniosła kilka ciał zasłużonych Polaków (oprócz Stefana Bastyra m.in. gen. Tadeusza Jordan-Rozwadowskiego, gen. Wacława Iwaszkiewicza-Rudoszańskiego, dowódcy obrony Lwowa z 1918 Czesława Mączyńskiego, arcybiskupa lwowskiego Józefa Teodorowicza, ks. Gerarda Szmyda, pozostałych twórców polskiego lotnictwa: Stefana Steca i Władysława Torunia) w inne miejsce pochówków, które w wyniku śmierci bezpośrednich świadków i wcześniejszego braku zainteresowania polskich instytucji do dnia dzisiejszego pozostają nieznane (z wyjątkiem miejsca pochówku biskupa Teodorowicza i ks. Szmyda).

</doc>
<doc id="69289" url="https://pl.wikipedia.org/wiki?curid=69289" title="OpenTTD">
OpenTTD

OpenTTD – strategiczna gra czasu rzeczywistego o otwartym kodzie źródłowym będąca klonem gry komputerowej "Transport Tycoon Deluxe". Gra zawiera wszystkie opcje oryginału, a dodatkowo wprowadza szereg zmian w rozgrywce i dodatkach. Jednym z usprawnień jest tryb dla wielu graczy, mogących łączyć się poprzez sieć lokalną lub przez Internet.
Wiele dodatków oferowanych przez "OpenTTD" można znaleźć także w TTDPatch. Obie te produkcje dostępne są na licencji GNU General Public License, jednak "OpenTTD", w odróżnieniu od TTDPatch, nie wymaga do poprawnego działania oryginalnych plików graficznych i dźwiękowych "Transport Tycoon Deluxe".
Historia.
Gra "Transport Tycoon" została wydana w roku 1994, zaś w 1995 do sprzedaży trafiła wersja rozszerzona – "Transport Tycoon Deluxe". Gra zdobyła dużą popularność, lecz posiadała błędy w mechanice rozgrywki i ograniczenia techniczne wynikające z możliwości ówczesnych komputerów. Ponadto, była napisana w asemblerze na system operacyjny MS-DOS, co utrudniało jej przenoszenie na nowsze platformy. Pomimo tego, w 1996 roku Fish Technology Group wykonała konwersję dla systemu Windows 95, która została wydana przez MicroProse trzy lata później w "The Tycoon Collection" – nie dodano żadnych nowych funkcji, ale pojawiło się kilka nowych błędów.
Między 1996 a 1997 rokiem Josef Drexler rozpoczął prace nad TTDPatch – nieoficjalną łatką, która początkowo miała poprawiać najbardziej irytujące niedociągnięcia, lecz później została rozbudowana o szereg udoskonaleń. Chociaż TTDPatch rozszerzał rozgrywkę, wciąż był ściśle związany z pierwotną wersją gry, co znacznie ograniczało dalszy rozwój projektu.
W 2003 roku Ludvig Strigeus zaczął przepisywać grę "Transport Tycoon Deluxe" na język C metodami inżynierii wstecznej. Wersję 0.1 projektu nazwano "OpenTTD" i wydano 6 marca 2004. Spotkała się ona z pozytywnym przyjęciem i dołączeniem większej liczby programistów. W 2010 roku ukazała się wersja 1.0.0.
Począwszy od 1 kwietnia 2021 roku gra jest również dostępna na platformie dystrybucji cyfrowej Steam, a od 10 czerwca 2021 także na GOG.com.
Gra jest aktywnie rozwijana, z każdą wersją dodawane są nowe funkcje, pojawiają się ulepszenia oraz naprawiane są nowo znalezione błędy.
Rozgrywka.
W "OpenTTD" gracz wciela się w rolę przedsiębiorcy z branży transportowej. Jego zadaniem jest zbudowanie prężnie funkcjonującej spółki transportowej. Rozgrywka toczy się na planszy przedstawiającej pewną krainę. Można na niej znaleźć m.in. miasta, fabryki, kopalnie, które czekają na rozpoczęcie świadczenia dla nich usług przewozowych. Świadczenia te są podstawowym źródłem dochodu.
Ładunki i pasażerowie mogą być przewożeni czterema środkami transportu:
Każdy z tych środków ma pewne zalety oraz wady. Przykładowo, ciężarówki i autobusy są tanie w budowie i bez trudu mogą poruszać się po ulicach miast, lecz mają ograniczoną prędkość i małą ładowność. Natomiast pociągi mogą być bardzo pojemne i poruszają się szybciej (w późniejszych latach mogą być nawet 4-krotnie szybsze od pojazdów drogowych), ale wymagają czasochłonnej i kosztownej budowy infrastruktury.
Świat gry dynamicznie reaguje na poczynania gracza. Fabryki leżące na uboczu głównych szlaków transportowych bankrutują, inne zwiększają produkcję, zaś uruchomienie przewozów pasażerskich umożliwia rozwój miastom. Działalności przedsiębiorstw przyglądają się także władze miejskie, które są negatywnie nastawione do niszczenia środowiska, dużych zmian w ukształtowaniu terenu, wyburzania budynków pod nowe linie kolejowe i drogi czy dużego hałasu z pobliskiego lotniska. W przypadku, gdy gracz zbyt bardzo zaingeruje w ich otoczenie, władze miasta mogą zabronić budowy stacji i terminali pasażerskich na swoim terenie.
W początkowych latach gry dodatkowym przeciwnikiem gracza są ograniczone fundusze oraz kiepski tabor kolejowy. Dlatego konieczne jest szybkie odkrycie dochodowych połączeń, spłacenie przy ich pomocy pożyczek oraz dalsze inwestycje celem pomnożenia zysków. Z biegiem czasu i pojawianiem się nowych technologii, gracz zyskuje dostęp do szybszych i pojemniejszych pojazdów. Przedsiębiorstwo może czasem dostać ofertę przetestowania prototypów nowych pojazdów, które za kilka lub kilkanaście miesięcy trafią na rynek. Przyjąwszy taką ofertę, można być o krok do przodu przed konkurencją, ale trzeba liczyć się z tym, że pojazdy te mogą być mniej niezawodne.
Porównanie z Transport Tycoon Deluxe.
Usprawnienia rozgrywki.
"OpenTTD" zawiera wszystkie możliwości oryginalnego "Transport Tycoon Deluxe", a także wiele dodatkowych usprawnień, w tym:
Tryb gry wieloosobowej.
Tryb wieloosobowy różni się od trybu dla jednego gracza kilkoma aspektami:
"OpenTTD" jest zaopatrzony w wyszukiwarkę serwerów, dlatego też do gry przez Internet nie są potrzebne dodatkowe programy.
Grafika i dźwięki.
Grafika w grze jest 8-bitowa. Do wersji 0.7.5 włącznie "OpenTTD" wymagał do poprawnego działania oryginalnych plików graficznych i dźwiękowych "Transport Tycoon Deluxe". Od wersji 1.0.0, dzięki projektom: OpenGFX (grafika), OpenSFX (dźwięk) i OpenMSX (muzyka), gra stała się w pełni niezależna od pierwowzoru, choć wciąż pozostaje możliwość skorzystania z oryginalnych plików.
Silnik gry jest również zdolny do renderowania 32-bitowej grafiki 2D. Istnieje kilka 32-bitowych pakietów NewGRF stworzonych przez społeczność, którymi można zastąpić domyślne 8-bitowe.

</doc>
<doc id="69290" url="https://pl.wikipedia.org/wiki?curid=69290" title="Tekst jawny">
Tekst jawny

Tekst jawny (lub inaczej tekst otwarty) – wiadomość, która nie została jeszcze zaszyfrowana (lub została odszyfrowana).

</doc>
<doc id="69291" url="https://pl.wikipedia.org/wiki?curid=69291" title="Szyfrogram">
Szyfrogram



</doc>
<doc id="69292" url="https://pl.wikipedia.org/wiki?curid=69292" title="International Data Encryption Algorithm">
International Data Encryption Algorithm

International Data Encryption Algorithm ("ang. IDEA") – szyfr blokowy, stworzony przez Xueji'a Lai oraz Jamesa Masseya w 1990, operujący na 64-bitowych blokach wiadomości i wykorzystujący do szyfrowania 128-bitowy klucz. Początkowo szyfr nazywał się "Proposed Encryption Standard" (PES), jednak po odkryciu kryptoanalizy różnicowej został poprawiony i przemianowany na "Improved Proposed Encryption Standard" (IPES). Ostateczna nazwa algorytmu została przyjęta w 1992.
Szyfr został zaprojektowany w ramach kontraktu z Hasler Foundation, która stała się częścią Ascom-Tech AG. Początkowo szyfr był objęty patentem w wielu krajach i udostępniony do darmowego użytku tylko w celach niekomercyjnych. Patenty wygasły w latach 2010─2011 i obecnie szyfr może być swobodnie używany w dowolnych celach.
Opis algorytmu.
"IDEA" wykorzystuje ten sam algorytm do procesu szyfrowania i deszyfrowania wiadomości. Tekst jawny szyfrowany jest z wykorzystaniem mieszania oraz rozpraszania. Operacje mieszania wykorzystywane w szyfrze to:
IDEA była używana we wczesnych wersjach PGP, gdzie została dodana, gdy oryginalny szyfr użyty w PGP 1.0 ─ BassOmatic ─ okazał się niewystarczająco bezpieczny. Jest dostępna jako opcjonalny algorytm w OpenPGP.

</doc>
<doc id="69293" url="https://pl.wikipedia.org/wiki?curid=69293" title="Lokaut">
Lokaut

Lokaut (z ang. "lockout") – stałe lub czasowe zamknięcie całości lub części zakładu pracy (niedopuszczenie pracowników do pracy). Lokaut może być również zastosowany w odpowiedzi na strajk lub w celu jego zapobieżenia. Lokaut najczęściej stosowany jest w okresach kryzysu.
Wyróżniane są dwa podstawowe rodzaje lokautu: ofensywny (prewencyjny) i defensywny. Celem pierwszego jest zapobieżenie zapowiedzianemu strajkowi, drugi stosowany jest przez pracodawcę w odpowiedzi na nielegalny strajk, który powoduje nadmierne lub rażące straty, gdy w czasie strajku dochodzi do dewastacji mienia pracodawcy.
Termin lokaut występował w polskich publikacjach już w okresie II Rzeczypospolitej. W Polsce kwestia lokautu nie jest uregulowana prawnie.

</doc>
<doc id="69296" url="https://pl.wikipedia.org/wiki?curid=69296" title="Klucz prywatny">
Klucz prywatny



</doc>
<doc id="69297" url="https://pl.wikipedia.org/wiki?curid=69297" title="Klucz publiczny">
Klucz publiczny



</doc>
<doc id="69298" url="https://pl.wikipedia.org/wiki?curid=69298" title="Open Transport Tycoon">
Open Transport Tycoon



</doc>
<doc id="69301" url="https://pl.wikipedia.org/wiki?curid=69301" title="SKL-RNP">
SKL-RNP



</doc>
<doc id="69303" url="https://pl.wikipedia.org/wiki?curid=69303" title="ZChN">
ZChN



</doc>
<doc id="69305" url="https://pl.wikipedia.org/wiki?curid=69305" title="Nieciągłość Moho">
Nieciągłość Moho



</doc>
<doc id="69306" url="https://pl.wikipedia.org/wiki?curid=69306" title="Trubadurzy (zespół muzyczny)">
Trubadurzy (zespół muzyczny)

Trubadurzy – polski zespół rhythm and bluesowy.
W klasycznym okresie swojej twórczości, między 1968 a 1976 rokiem, grupa wytworzyła charakterystyczne brzmienie łączące rock and rolla ze stylistyką wschodniosłowiańskiej muzyki ludowej. Na fuzji tej oparte są największe przeboje Trubadurów, takie jak "Po co ja za tobą biegam", "Znamy się tylko z widzenia" czy "Ej, Sobótka, Sobótka". Pierwsze albumy grupy zawierają również utwory utrzymane w konwencji art rocka ("Będziesz ty"), rocka psychodelicznego ("Pejzaż i dziewczyna"), funk rocka ("Zaufaj sercu"), a nawet rozbudowanego instrumentalnie rocka progresywnego ("Alma Ata"). Razem ze Skaldami oraz Czerwonymi Gitarami, Trubadurzy stawiani są wśród najważniejszych grup bigbitowych.
Został założony pod koniec 1963 w Łodzi. W 1965 zespół odniósł pierwszy poważny sukces na festiwalu w Opolu, gdzie otrzymał nagrodę za debiut.
Historia Trubadurów.
Lata 60..
Inicjatorem powstania zespołu był Sławomir Kowalewski, który chciał sformować supergrupę bigbeatową w Łodzi. Zespół założył w 1963 z Krzysztofem Krawczykiem, z którym występował na akademiach szkolnych. Podczas wakacji w Mielnie zaprosili do współpracy gitarzystów: Jerzego Krzemińskiego i Bogdana Borkowskiego. Po ich powrocie z wyjazdu do formacji dołączył wokalista i perkusista Marian Lichtman. W tym składzie zaczęli odbywać próby w Łódzkim Domu Kultury w Łodzi, a regularne występy rozpoczęli w Estradzie Łódzkiej w 1964 i od tego momentu liczona jest data powstania zespołu. Tworząc zespół, zainspirowali się brytyjską grupą The Beatles. Nazwę zespołu — początkowo brzmiącą The Troubadours – wymyślił Bogdan Borkowski. W 1965 zagrali koncert w Hali Sportowej w Łodzi przed 12-tysięczną publicznością. W tym samym roku do formacji na krótko dołączyła Sława Mikołajczyk, z którą za wykonanie utworu „Ondraszku, Ondraszku” zdobyli nagrodę za debiut na 3. Krajowym Festiwalu Piosenki Polskiej w Opolu. Byli, obok Czerwonych Gitar, jednym z najbardziej popularnych polskich zespołów bigbitowych i łączących elementy rocka z polską muzyką ludową. W 1967, po odejściu Jerzego Krzemińskiego i Bogdana Borkowskiego do zespołu No To Co, także Krawczyk, Mikołajczyk i Lichtman odeszli do eksperymentalnego zespołu Andrzeja Bajkowskiego Izomorf’67, z którym nagrali singiel „Nie dowieźli dzisiaj mleka”.
Po kilku miesiącach przerwy Trubadurzy wznowili działalność w składzie: Krawczyk, Lichtman i Kowalewski, do których dołączył Ryszard Poznakowski jako nowy lider i kierownik zespołu. W tym składzie odbywali próby w klubie studenckim „Pod Siódemkami” w Łodzi. Zmienili także styl ubierania się na scenę, a charakterystyczne stroje — inspirowane mundurami trubadurów i muszkieterów – zaprojektował dla nich Szymon Kobyliński. Po zdobyciu lokalnej popularności ich kariera się rozwinęła. Wylansowali wiele przebojów, m.in. „Kasia”, „Znamy się tylko z widzenia”, „Krajobrazy”, „Słoneczniki-kwiaty”, „Byłaś tu”, „Kim jesteś”, „Ej, Sobótka, Sobótka”, „Cóż wiemy o miłości” i „Przyjedź mamo na przysięgę”. Wystąpili m.in. na festiwalach w Opolu, Sopocie, Zielonej Górze i Kołobrzegu oraz na koncertach za granicą, m.in. w Związku Radzieckim, Szwecji, Jugosławii, Bułgarii, Mongolii i Wietnamie. Zdobyli też wiele nagród i wyróżnień, m.in. nagrodę na festiwalu w Opolu za debiut i piosenkę „Przyjedź mamo na przysięgę”. Zagrali także w dwóch filmach Andrzeja Wajdy: "Wszystko na sprzedaż" (1968) i "Polowanie na muchy" (1969). W latach 60. wydali dwie płyty: "Krajobrazy" (1968) i "Ej, sobótka, sobótka" (1969), które uzyskały złote płyty za wysoką sprzedaż w Polsce. Oba wydawnictwa ugruntowały ich pozycję wśród „wielkiej czwórki polskiego rocka” przełomu lat 60. i 70. Pod koniec 1969 z zespołu odszedł Ryszard Poznakowski, a jego miejsce zajęła wokalistka, pianistka i flecistka Halina Żytkowiak, z którą wylansowali przebój „Wiera, Wiera, czarne oczy miałaś”.
Lata 70. i 80..
Na początku lat 70. wydali płyty: "Kochana" (1970) i "Zaufaj sercu" (1971), za których sprzedaż uzyskali kolejne w karierze złote płyty. Kiedy w 1972 do zespołu powrócił Ryszard Poznakowski, Trubadurzy w tym momencie stali się autentyczną supergrupą, co szybko potwierdzili pierwszymi nagraniami, m.in. hitem „Będziesz ty” śpiewanym przez Krawczyka i Żytkowiak. W tym samym roku wyjechali do Monachium jako ambasadorowie polskiej kultury podczas IO 1972. Ponadto przez cały rok grali koncerty po Polsce, czasem nawet po kilka dziennie. W 1973 wydali album pt. "Będziesz ty", za który uzyskali kolejną złotą płytę w karierze. Po wyjeździe Lichtmana do Danii i rozpoczęciu solowej kariery przez Krawczyka zespół się rozpadł. Po jakimś czasie formacja wznowiła działalność, a nowym solistą Trubadurów został Janusz Hryniewicz. Na początku 1976 Krawczyk na krótko powrócił do Trubadurów i nagrał z nimi płytę "Znowu razem", za którą zyskali status złotej płyty. Odbyli także trasę koncertową po Polsce, po której Krawczyk definitywnie odszedł z zespołu.
W latach 80. Trubadurów próbowali reanimować Kowalewski i Poznakowski, w składzie m.in. z Elżbietą Jagiełło, znaną z występów w grupie Pro Contra. Poza wylansowaniem utworu „Dżingis Chan” nie udało się jednak wskrzesić grupy.
Lata 90..
Powodzenie przyniósł dopiero 1993 rok, kiedy to grupa powróciła z nowymi wykonaniami przebojów z lat 60. i 70. wydanymi na płycie "Złote przeboje". Ten come-back udał się w składzie z Poznakowskim, Kowalewskim, Lichtmanem i Piotrem Kuźniakiem, który udanie zastąpił Krawczyka.
W 1994 zespół nagrał piosenkę „Gorąca krew” do serialu "Fitness Club". W 1998 ukazała się płyta grupy "Zagrajmy rock and rolla jeszcze raz". Rok wcześniej wydana została płyta "Trubadurzy śpiewają piosenki Sławomira Kowalewskiego", natomiast w 1999 ukazał się krążek "Trubadurzy śpiewają Lichtmana".
Najpopularniejsze piosenki stworzone przez członków zespołu powstałe w latach 90. to: „Najpiękniejsza z róż”, „Muzyka nocą”, „Moje rodzinne miasteczko”, „Dla Ciebie nie znaczy nic”, „Taki jazz”, „Mariana samba”, a także „Zagrajmy rock and rolla jeszcze raz”.
2000–2010.
W 2004 członkowie zespołu zostali odznaczeni przez Prezydenta RP Aleksandra Kwaśniewskiego Złotym Krzyżem Zasługi.
Przed wyborami prezydenckimi oraz wyborami parlamentarnymi w 2005 Trubadurzy w składzie: Marian Lichtman, Sławomir Kowalewski, Piotr Kuźniak i Jacek Malanowski zaangażowali się w kampanię wyborczą Samoobrony RP, nagrywając m.in. piosenkę „Polskę trzeba zlepperować” stającą się hymnem wyborczym Samoobrony RP, a także zapewniając oprawę muzyczną spotkaniom przedwyborczym tej partii, co spowodowało, że z zespołu odszedł Ryszard Poznakowski. Sławomir Kowalewski został także kandydatem Samoobrony RP w wyborach do Senatu (nie uzyskał mandatu).
W 2008 jeden z członków zespołu Marian Lichtman próbował nieudanie kariery solowej wydając płytę "Traces In The Sand". W grudniu 2008 Marian Lichtman i Sławomir Kowalewski stworzyli płytę "Imieniny" z premierowymi piosenkami. Wraz z nimi dwa utwory zaśpiewała Krystyna Giżowska.
W 2008 Trubadurzy nagrali premierową piosenkę „Nic nie wychodzi”, do której powstał również teledysk. W lipcu 2009 grupa wzięła udział w audycji „Rozmowy niedokończone” w TV Trwam i wystąpiła na antenie stacji z minirecitalem. W noc sylwestrową 2009/2010 TV Trwam wyemitowała koncert, w którym obok nich wystąpili m.in. Bogdan Trojanek, Iwan Komarenko, Eleni, Krystyna Giżowska, tenor Bogusław Morka i zespół Happy End. W tym samym czasie zespół na żywo brał udział w sylwestrowej „Gwiezdnej Odysei” w Łodzi, którą transmitowały TVP2 i TVP Polonia. W styczniu 2010 zespół nagrał piosenkę „W zimowy wieczór”, do której powstał także teledysk. W tym nagrali jeszcze wraz z Krzysztofem Krawczykiem i Krzysztofem Jerzym Krawczykiem utwór „Marynarze szos”, do którego nagrano również teledysk. W sierpniu 2010 grupa wystąpiła na koncercie wyemitowanym przez TV Trwam z Brodnicy. Obok znanych przebojów, można było usłyszeć nowe piosenki. Wraz z nimi wystąpiła także Krystyna Giżowska i zespół Wawele.
Do najbardziej znanych utworów zespołu tej dekady należą utwory: „Nic nie wychodzi”, „Moja fantazja”, „Mój rower”, „Pozostało to w nas”, „W zimowy wieczór”, „Marynarze szos”, „Bez Ciebie tak mi źle”.
2011–2019.
18 kwietnia 2011, na koncercie jubileuszowym Trubadurów, wojewoda łódzki Jolanta Chełmińska wręczyła członkom zespołu Srebrne Medale „Zasłużony Kulturze Gloria Artis” nadane przez ministra kultury i dziedzictwa narodowego.
26 września 2017 podczas wielkiego koncertu jubileuszowego w Teatrze Wielkim w Łodzi wicepremier, minister kultury i dziedzictwa narodowego Piotr Gliński wręczył im odznaczenia resortowe (Krzysztof Krawczyk i Ryszard Poznakowski otrzymali Złote Medale, a Piotr Kuźniak i Marian Lichtman Srebrne Medale „Zasłużony Kulturze Gloria Artis”, natomiast Jacek Malanowski otrzymał odznakę honorową „Zasłużony dla Kultury Polskiej”).

</doc>
<doc id="69310" url="https://pl.wikipedia.org/wiki?curid=69310" title="Benzen">
Benzen

Benzen – organiczny związek chemiczny z grupy arenów. Jest to najprostszy karbocykliczny, obojętny węglowodór aromatyczny. Jego nieorganicznym analogiem jest borazyna.
Budowa cząsteczki.
Struktura Kekulégo.
Problem budowy benzenu interesował chemików już od chwili wyodrębnienia tego związku. W 1865 r. niemiecki chemik Friedrich August Kekulé wysunął hipotezę, że benzen jest cykloheksatrienem o sześcioczłonowym pierścieniu, w którym pomiędzy atomami węgla na przemian występują wiązania pojedyncze i podwójne:
Teoria rezonansu chemicznego.
Struktura Kekulégo nie tłumaczyła jednak dlaczego benzen i inne związki aromatyczne nie posiadają właściwości charakterystycznych dla węglowodorów nienasyconych, mimo 6 elektronów π w pierścieniu (sekstet elektronowy). Ponadto w miarę gromadzenia się materiału eksperymentalnego okazywało się, że wszystkie wiązania w pierścieniu benzenowym są równocenne. Na podstawie badań spektroskopowych ustalono, że cząsteczka benzenu w istocie stanowi pierścień złożony z sześciu atomów węgla połączonych równocennymi wiązaniami o długości 1,39 Å, czyli pośredniej pomiędzy długością wiązania pojedynczego (1,54 Å) i podwójnego (1,34 Å). Struktury uśrednionej nie można zobrazować klasycznymi wiązaniami pojedynczymi i podwójnymi, można jednak przedstawić graniczne struktury rezonansowe:
Mechanika kwantowa.
Zagadnienie płaskiej budowy pierścienia benzenowego dobrze tłumaczy kwantowomechaniczna metoda orbitali molekularnych. Przyjmuje się hybrydyzację sp² (kąty pomiędzy wiązaniami i wynoszą 120°) dla atomów węgla. Zhybrydyzowane orbitale tworzą wiązania σ i . Pozostałe orbitale p atomów węgla (o osiach prostopadłych do płaszczyzny cząsteczki) tworzą zdelokalizowane wiązania π. W efekcie 6 elektronów π nie jest przypisane ani do żadnego z atomów węgla, ani do żadnego wiązania węgiel-węgiel, lecz znajduje się w dwóch chmurach nad i pod płaszczyzną pierścienia, których kształt jest zbliżony do torusa:
Otrzymywanie.
Skala przemysłowa.
Do czasów II wojny światowej główną metodą otrzymywania benzenu była ekstrakcja ze smoły pogazowej (produkt uboczny w przemyśle koksowniczym i gazowniczym). W latach 50. XX wieku wzrosło zapotrzebowanie na benzen, głównie ze strony przemysłu tworzyw sztucznych i konieczna stała się jego produkcja na wielką skalę z ropy naftowej.
Obecnie, oprócz ekstrakcji ze smoły pogazowej, stosuje się następujące metody otrzymywania benzenu:
Właściwości.
Właściwości fizyczne.
W temperaturze pokojowej benzen jest bezbarwną cieczą o charakterystycznym, ostrym zapachu. Bardzo słabo rozpuszcza się w wodzie, natomiast lepiej w rozpuszczalnikach organicznych. Sam jest dobrym rozpuszczalnikiem dla wosków, tłuszczów, naftalenu i innych niepolarnych związków chemicznych.
Właściwości chemiczne.
Pali się kopcącym płomieniem, a jego ciepło spalania wynosi 9470 kcal/kg.
Benzen jest związkiem trwałym chemicznie, w przeciwieństwie do alkenów nie ulega łatwo reakcji addycji. Stosunkowo łatwo natomiast zachodzi substytucja elektrofilowa do pierścienia aromatycznego. Przykładem może być reakcja alkilowania i acylowania, katalizowana kwasami Lewisa, nazywana reakcją Friedla-Craftsa.
Właściwości biologiczne.
W większych ilościach benzen jest toksyczny. LD50 (szczur, doustnie) wynosi 930 mg/kg, LC50 (szczur, inhalacja) – 10 000 ppm przez 7 h. Ma silne właściwości rakotwórcze. Po spożyciu powoduje podrażnienie śluzówki żołądka, mdłości i wymioty. Przy pochłonięciu większych ilości powoduje bóle głowy, drgawki i zgon.
Zastosowanie.
Benzen jest jednym z najważniejszych rozpuszczalników, jak i substratów wielu związków w syntezie organicznej, służy m.in. do produkcji tworzyw sztucznych, włókien syntetycznych, barwników, leków, detergentów, pestycydów, a także do otrzymywania aniliny, fenolu i acetonu (metoda kumenowa) oraz bezwodnika maleinowego.
Sam benzen jest ze względu na swoje właściwości toksyczne i rakotwórcze rzadko używany. Był niegdyś masowo stosowany jako rozpuszczalnik dla wielu reakcji prowadzonych w skali przemysłowej – obecnie jednak zastępuje się go innymi rozpuszczalnikami, o ile tylko istnieje taka możliwość.
Historia.
Benzen został po raz pierwszy wyodrębniony przez Michaela Faradaya w 1825 r. ze sprężonego gazu świetlnego będącego oleistą pozostałością zbierającą się na dnie londyńskich gazowych lamp ulicznych. W 1845 inny angielski chemik, Charles Mansfield, pracując pod kierunkiem Augusta Wilhelma von Hofmanna, wyodrębnił go ze smoły węglowej. Cztery lata później Mansfield rozpoczął produkcję benzenu na skalę przemysłową bazując na tej metodzie. Nazwę „benzen” (benzol) zaproponował w 1843 r. niemiecki chemik Justus von Liebig.
Zagrożenia.
Benzen podejrzewany o toksyczność był już w 1900 roku. Powoduje on zarówno ostre, jak i przewlekłe zatrucia. Zazwyczaj do zatrucia dochodzi poprzez wdychanie par przez układ oddechowy, jednak możliwa jest również absorpcja przez skórę i wchłanianie wraz z pokarmem. Około 6,4 g/m³ powoduje ostre zatrucie w ciągu godziny inhalacji, zaś dawka 10-krotnie większa powoduje natychmiastowy zgon.
Ostre zatrucie benzenem charakteryzuje się podrażnieniem skóry, rumieniem, odczuciem palenia. Benzen oddziałuje na ośrodkowy układ nerwowy powodując senność, bóle i zawroty głowy, utratę przytomności, niewydolność układu oddechowego, a w rezultacie zgon. Charakterystycznymi objawami są też: krwawienia z błon śluzowych, szybki i płytki oddech, drżenie kończyn, zaburzenia rytmu serca. Przy zatruciu drogą pokarmową dołączają się także wymioty i drgawki.
Dużo częstsze są zatrucia przewlekłe. Pierwsze objawy są niespecyficzne, są to zmęczenie, ból głowy, utrata apetytu. Dokładniejsze badania wykazują nieprawidłowości w składzie biochemicznym krwi. Najczęściej dochodzi do obniżenia liczby białych ciałek krwi co powoduje spadek odporności i płytek krwi. Benzen również działa niszcząco na szpik kostny i może powodować białaczkę lub szpiczaka mnogiego.
Pary benzenu po dostaniu się do płuc absorbowane są przez krew, z której w dużym stopniu wchłaniane są przez tkanki tłuszczowe.
Niemetabolizowany benzen wydalany jest przez płuca. Metabolizm benzenu zachodzi przede wszystkim w wątrobie. Najpierw benzen ulega utlenieniu w wyniku działania enzymów cytochromu P-450 do oksepiny, która jest utrzymywany w stanie równowagi dynamicznej z epoksybenzenem. Epoksybenzen może ulec uwodnieniu w wyniku działania enzymu hydrolazy epoksydowej dając benzeno-"trans"-dihydro-1,2-diol, następnie związek ten pod wpływem enzymu dehydrogenazy dihydrodiolowej przekształcany jest w katechol. Oksepina może również reagować poprzez otwarcie pierścienia, dając jako produkt aldehyd ("E","E")-mukonowy i kwas ("E","E")-mukonowy.
Niektóre metabolity są odpowiedzialne za działanie toksyczne benzenu. Na przykład główne działanie kancerogenne wykazują kwasy mukonowe powstające jako metabolity.

</doc>
<doc id="69311" url="https://pl.wikipedia.org/wiki?curid=69311" title="Kod lotniska ICAO">
Kod lotniska ICAO

Kod lotniska ICAO – powszechnie używana nazwa czteroliterowego tzw. wskaźnika lokalizacji (ang. "Location Indicator"), stanowiącego element dużego systemu adresowego używanego przez służby ruchu lotniczego, linie lotnicze itp. w tak zwanej stałej sieci łączności lotniczej (AFTN). Zostały one wprowadzone przez Organizację Międzynarodowego Lotnictwa Cywilnego ("International Civil Aviation Organization", ICAO).
Wskaźników lokalizacji ICAO używają kontrolerzy ruchu lotniczego, różnorodne służby ruchu lotniczego oraz służby żeglugi powietrznej, m.in. do planowania lotów oraz – generalnie adresowania różnorodnych depesz bądź wskazywania miejsca, w którym obowiązuje jakieś ograniczenie. Wskaźniki lokalizacji ICAO różnią się od kodów lotniskowych IATA.
Na przykład w tak zwanych indywidualnych planach lotów (FPL), wskaźniki lokalizacji ICAO są stosowane do określenia lotniska startu, lotniska lądowania i lotniska lub lotnisk zapasowych oraz rejonów informacji powietrznej (FIR), przez które statek powietrzny zamierza przelatywać. W depeszach NOTAM i SNOWTAM wskaźnik lokalizacji wskazuje na konkretne miejsce (najczęściej lotnisko) lub FIR, w którym obowiązuje jakieś ograniczenie.
W połączeniu z trzyliterowymi oznaczeniami kodowymi linii lotniczych, zawartymi w ICAO Doc 8585 wskaźniki lokalizacji ICAO tworzą system adresowy używany do adresowania depesz lotniczych przesyłanych siecią stałej łączności lotniczej (AFTN). Na przykład:
wskaźnik lokalizacji lotniska Warszawa/Okęcie = EPWA
oznacznik Biura Odpraw Załóg = ZPZ
litera uzupełniająca = X (standardowo)
Aby zatem zaadresować depeszę do Biura Odpraw Załóg lotniska Warszawa/Okęcie, wystarczy w sieci AFTN wpisać adres EPWAZPZX.
Wbrew powszechnie przyjętemu mniemaniu, wskaźniki lokalizacji ICAO (zawarte w dokumencie ICAO Doc 7910) nie są stosowane wyłącznie do oznaczania lotnisk – w przedmowie dokumentu ICAO Doc 7910 wyraźnie jest napisane, że wskaźniki zawarte w tym dokumencie identyfikują stacje lotnicze, czyli dowolne miejsce na ziemi, w którym zostanie zainstalowany i uruchomiony terminal sieci AFTN. Ponadto ICAO pozwala na przypisywanie wskaźników lokalizacji miejscom, w którym w danej chwili nie ma terminala AFTN; muszą być one tylko odpowiednio oznaczone w wykazie wskaźników lokalizacji, jako miejsca, do których nie można przesyłać depesz.
Inaczej niż w przypadku kodów IATA, wskaźniki lokalizacji ICAO mają strukturę regionalną. Pierwsza litera oznacza część świata według podziału stworzonego przez ICAO. Drugą literą oznaczone są państwa lub regiony administracyjne w tej części świata. Ostatnie dwie litery identyfikują daną stację lotniczą.
Oznaczenia części świata.
A = Antarktyda (AT) i Południowo-Zachodni Pacyfik (W-py Salomona, Nauru, Papua-NG)
B = Grenlandia i Islandia oraz Kosowo
C = Kanada
D = Afryka Północno-Zachodnia
E = Europa Północna
F = Afryka Południowa i Środkowa
G = Afryka Zachodnia, Wyspy Kanaryjskie
H = Afryka Wschodnia
I =
J =
K = Kontynentalne Stany Zjednoczone
L = Europa Południowa
M = Ameryka Środkowa i Karaiby
N = Południowy Pacyfik
O = Bliski Wschód
P = Hawaje (PH), Alaska (PA) i Północny Pacyfik
Q = zarezerwowane dla radiotelegrafii
R = Azja Wschodnia
S = Ameryka Południowa
T = Karaiby
U = Kraje byłego ZSRR
V = Azja Południowa
W = Azja Południowo-Wschodnia
X =
Y = Australia
Z = (d.) Socjalistyczne państwa Azji wschodniej – Chińska Republika Ludowa, Korea Północna (ZK), Mongolia (ZM)

</doc>
<doc id="69312" url="https://pl.wikipedia.org/wiki?curid=69312" title="Liczba przestrzenna">
Liczba przestrzenna

Liczba przestrzenna – wartość pozwalającą wyznaczyć kształt cząsteczki korzystając z metody VSEPR. Równa jest ona liczbie wiązań z ligandami i wolnych par elektronowych dookoła atomu centralnego cząsteczki. Wiązania wielokrotne i wolne elektrony liczy się jako pojedyncze wiązanie.

</doc>
<doc id="69313" url="https://pl.wikipedia.org/wiki?curid=69313" title="Piotr Niestierow">
Piotr Niestierow

Piotr Nikołajewicz Niestierow, (ur. w Niżnym Nowgorodzie, zm. koło Żółkwi) – rosyjski lotnik z okresu początków lotnictwa, pionier akrobacji lotniczej. Zginął, dokonując pierwszego taranowania samolotu w powietrzu.
Piotr Niestierow urodził się w rodzinie oficera. W wieku 10 lat wstąpił do korpusu kadetów, następnie po ukończeniu wojskowej szkoły artyleryjskiej w 1905, służył w artylerii. Został także wówczas pilotem balonowym. W 1912 roku ukończył kurs pilotażu w Petersburgu i Warszawie i od 1913 służył w 3 kompanii lotniczej 11 Oddziału Lotniczego. Wkrótce stał się znanym pilotem. 9 września 1913 jako pierwszy na świecie wykonał pętlę samolotem Nieuport (ta figura akrobacji stała się jednak bardziej znana dopiero po wykonaniu jej przez Adolphe Pegoud we Francji kilka dni później, niezależnie od Niestierowa). 24 maja 1914 dokonał rekordowego przelotu na trasie Kijów-Petersburg.
W chwili wybuchu I wojny światowej Niestierow, w stopniu sztabskapitana, był dowódcą 11 Oddziału Lotniczego, który walczył w ramach rosyjskiego Frontu Południowo-Zachodniego, atakującego w głąb austriackiej Galicji. Lotnictwo wojskowe na początku wojny wykonywało przeważnie zadania rozpoznawcze, w mniejszym stopniu – uderzenia bombowe, natomiast nie było jeszcze w tym okresie wypracowanych sposobów walki powietrznej. Samoloty na ogół nie były nawet uzbrojone, a jedyną bronią jaką dysponowali piloci były zwykłe pistolety lub karabiny, brane na wypadek spotkania samolotu wroga. Niestierow wykonał w tych warunkach ponad 20 lotów bojowych, w tym podczas operacji zdobycia stolicy Galicji, Lwowa. Po opanowaniu tego miasta, na początku września jego oddział przebazowano na lotnisko w pobliskiej Żółkwi.
8 września 1914 Niestierow wystartował z zamiarem zniszczenia lub odpędzenia austriackiego samolotu rozpoznawczego Albatros B.II, pojawiającego się od kilku dni nad siedzibą sztabu armii w Żółkwi. Leciał nieuzbrojonym, małym jednopłatowcem Morane-Saulnier G. Nie mając broni, Niestierow staranował nieprzyjacielski samolot. Prawdopodobnie zamierzał uderzyć w górny płat samolotu wroga od góry podwoziem swojego samolotu, lecz w rzeczywistości uderzył go śmigłem. Na skutek uszkodzeń, oba samoloty uległy rozbiciu około 10 km od Żółkwi, śmierć poniósł Niestierow i dwuosobowa załoga austriacka, w skład której wchodził obserwator baron por. Friedrich von Rosenthal oraz pilot kpr. Franz Malina z 11 Kompanii Lotniczej (Flik 11). Był to pierwszy taran lotniczy i zarazem pierwsza walka lotnicza na świecie.
W latach 1951–1991 Żółkiew nosiła na jego cześć nazwę Niestierow.
W 1994 został upamiętniony poprzez ustanowienie Medalu Niesterowa, przyznawanego żołnierzom Sił Powietrznych oraz personelowi lotniczemu lotnictwa cywilnego Federacji Rosyjskiej, którzy wykazali się odwagą okazaną podczas obrony Rosji, podczas pełnienia służby bojowej i cywilnej.

</doc>
<doc id="69314" url="https://pl.wikipedia.org/wiki?curid=69314" title="Truwerzy">
Truwerzy

Truwerzy (fr. trouvère) – średniowieczni artyści wywodzący się zarówno ze stanu szlacheckiego jak i mieszczańskiego. Kontynuowali oni sztukę trubadurów. Działali od drugiej połowy XII wieku na terenie północnej Francji. 
Byli głównie muzykami, ale także poetami. Do gatunków uprawianych przez nich należały między innymi ballady, ronda oraz virelai. Tworzyli tak zwaną śpiewogrę. Wykonywali swoje utwory przy akompaniamencie prostych instrumentów, takich jak szałamaja czy lutnia. Tematyka ich dzieł była zróżnicowana, obejmowała zarówno tematykę miłosną (Adam de la Halle - "Le jeu de Robin et de Marion"), jak i wojenną. 
Do najbardziej znanych truwerów należeli: król Anglii Ryszard Lwie Serce, Tybald IV, Adam de la Halle oraz Chrétien de Troyes. Do naszych czasów dochowało się około 800 utworów zawartych w tzw. "chansonniers". Truwerzy do poezji lirycznej dołączyli jeszcze pieśni rycerskie, takie jak np. Opowieść o Lancelocie.
Poezję trubadurów i truwerów rozpowszechniali oni sami lub też wędrowni śpiewacy zwani minstrelami.

</doc>
<doc id="69315" url="https://pl.wikipedia.org/wiki?curid=69315" title="Atom centralny">
Atom centralny

Atom centralny – w chemii koordynacyjnej – atom wchodzący w skład związku chemicznego, wokół którego skoordynowane są inne atomy lub ich grupy zwane ligandami. Inna nazwa to centrum koordynacji.
W związkach kompleksowych atomami centralnymi są zazwyczaj metale lub metaloidy. Mogą to być zarówno pierwiastki grup głównych jak i pobocznych.
Przykłady:
Istnieją także związki, w których wyróżnia się więcej niż jedno centrum koordynacji. Związki takie nazywane są wielordzeniowymi. Z kolei związki w których centrum koordynacji jest kilka atomów tworzących rodzaj klatki, nazywa się kompleksami klasterowymi.
W chemii organicznej atom centralny jest często utożsamiany z centrum chiralności cząsteczki, którym najczęściej jest atom węgla z czterema różnymi podstawnikami.

</doc>
<doc id="69317" url="https://pl.wikipedia.org/wiki?curid=69317" title="Minnesingerzy">
Minnesingerzy

Minnesingerzy lub Minnesängerzy – średniowieczni, niemieccy, arystokratyczni poeci liryczni i muzycy XII-XIV w. Piewcy miłości i piękna, którzy wykonywali sami swe ballady i pieśni, tworzone pod wpływem francuskich trubadurów. Prowadzili wędrowny tryb życia. 
Do najbardziej znanych minnesingerów należeli: Walther von der Vogelweide, Tannhäuser, Wolfram von Eschenbach, Herman Munch, Heinrich von Meißen zw. "Frauenlob", Heinrich von Pressela (identyfikowany z Henrykiem Probusem). Ich pieśni zwane minnesang nawiązywały do francuskich ballad. Z minnesingerów wywodzili się późniejsi meistersingerzy.
Wiersze minnesingerów w przekładzie na polski zawiera antologia: "Minnesang. Niemiecka średniowieczna pieśń miłosna", przeł. i opr. Andrzej Lam (1997).

</doc>
<doc id="69319" url="https://pl.wikipedia.org/wiki?curid=69319" title="Taniec kołowy">
Taniec kołowy

Taniec kołowy – jedna z najstarszych form tańca grupowego. Wywodzi się z tańców rytualnych i religijnych, ma charakter celebracyjny.
Jest bardzo prosty i występuje prawie we wszystkich kulturach. Tańczony jest w kole, poruszającym się zgodnie ze wskazówkami zegara, bądź w przeciwnym kierunku. Tancerze najczęściej stoją zwróceni twarzą w stronę centrum koła, ich ustawienie jest zazwyczaj przypadkowe. Czasami tylko stoją obok siebie, innym razem trzymają się za ręce, biodra, lub ramiona.
Taniec kołowy występuje często w tańcach plemiennych związanych z kultami płodności, astralnymi, kultem zmarłych, tańcami wojennymi, a także w tańcach ludowych wywodzących się z nich.
W formach bardziej złożonych mogą występować dwa koła, wewnętrzne i zewnętrzne, czasami poruszają się w tym samym kierunku innym razem w przeciwnych.
Do tańców kołowych zalicza się m.in.: carole i kolo.

</doc>
<doc id="69320" url="https://pl.wikipedia.org/wiki?curid=69320" title="Szyfrowanie asymetryczne">
Szyfrowanie asymetryczne



</doc>
<doc id="69322" url="https://pl.wikipedia.org/wiki?curid=69322" title="OpenPGP">
OpenPGP

OpenPGP to standard definiujący kryptograficzne rozszerzenia e-maili – szyfrowanie i podpisy cyfrowe.
Standard został oparty na istniejącym programie PGP. Obecnie istnieje wiele innych implementacji, takich jak wolna GPG.
Standard jest zdefiniowany w .

</doc>
<doc id="69324" url="https://pl.wikipedia.org/wiki?curid=69324" title="Algorytm szybkiego potęgowania">
Algorytm szybkiego potęgowania

Algorytm szybkiego potęgowania – metoda pozwalająca na szybkie obliczenie potęgi o wykładniku naturalnym. Metoda ta wykorzystuje pośrednio dwójkową reprezentację wykładnika potęgi, a jej złożoność, wyrażona jako liczba wykonywanych mnożeń, wynosi formula_1 gdzie formula_2 oznacza wykładnik obliczanej potęgi.
Szybkie podnoszenie do potęgi w praktyce stosuje się do obliczania reszty z dzielenia potęgi przez ustaloną liczbę. Używa się go np. w algorytmach szyfru RSA.
Wprowadzenie.
Potęgowanie definiuje się za pomocą mnożenia
co daje łącznie formula_4 mnożeń.
Dla dużego formula_5 liczba wymaganych operacji może być bardzo duża. Jeśli formula_5 ma formula_7 cyfr, liczba operacji byłaby wykładnicza wobec formula_8
Algorytm.
Algorytm szybkiego potęgowania jest konsekwencją obserwacji, że aby obliczyć wartość formula_9 wystarczy znać formula_10 (formula_11 oznacza część całkowitą), a następnie wykonać jedno lub dwa mnożenia. Np. aby obliczyć formula_12 wystarczy znać wartość formula_13 a następnie policzyć formula_14 i wynik wynosi formula_15 W ten sposób, aby wykonać jeden krok algorytmu, czyli przejść od formula_16 do formula_17 wystarczy wykonać 2 mnożenia zamiast 88, jak wynikałoby to z przytoczonej wyżej definicji.
Pseudokod.
Z powyższych obserwacji można uzyskać rekurencyjną funkcję szybkiego obliczania wartości formula_18
 funkcja potęga("x", "n")
 jeżeli "n" = 0
 zwróć 1
 jeżeli "n" jest nieparzysta
 zwróć x · potęga("x", "n" - 1)
 w przeciwnym przypadku
 a = potęga("x", "n"/2)
 zwróć "a"2
Po optymalizacji można otrzymać następującą postać:
 funkcja potęga("x", "n")
 jeżeli "n" = 0
 zwróć 1
 jeżeli "n" jest nieparzysta
 zwróć x · (potęga("x", ("n" - 1)/2))2
 zwróć (potęga("x", "n"/2))2
Ten sam algorytm w wersji iteracyjnej wygląda następująco:
 "w":= 1
 dla "a" = "m" do 1 // m - ilość miejsc binarnych liczby n
 "c" = "a"-ta cyfra binarna liczby "n"
 jeżeli "c" = 0
 "w":= "w" · "w"
 jeżeli "c" = 1
 "w":= "w" · "w" · "x"
po zakończeniu powyższego algorytmu w zmiennej formula_19 jest pamiętana formula_2-ta potęga liczby formula_21

</doc>
<doc id="69325" url="https://pl.wikipedia.org/wiki?curid=69325" title="Sieć zaufania">
Sieć zaufania

Sieć zaufania (ang. "web of trust") - zdecentralizowana metoda uwierzytelniania osób, w której nie ma hierarchicznej struktury organizacji uwierzytelniających, a zaufanie do poszczególnych certyfikatów jest sumą podpisów złożonych przez innych uczestników sieci.
Każdy uczestnik sieci podpisuje klucze osób, które osobiście zweryfikował. Podpis stanowi poświadczenie, że osoba podpisująca jest przekonana o autentyczności klucza oraz tym, że faktycznie należy on do osoby, która deklaruje że jest jego właścicielem.
Jeśli ktoś z uczestników sieci chce sprawdzić, czy pewien klucz rzeczywiście należy do danej osoby, próbuje ułożyć łańcuch zaufania w postaci: "Ja zweryfikowałem, że X to X i podpisałem jego klucz KX, X zweryfikował, że Y to Y i podpisał jego klucz KY, itd., Z zweryfikował, że sprawdzany klucz rzeczywiście należy do tej osoby."
Zastosowanie.
Na sieci zaufania opiera się OpenPGP.
CAcert oraz Thawte również wykorzystują model sieci zaufania do weryfikacji tożsamości swoich użytkowników. Sieć Thawte została zamknięta w listopadzie 2009.
Linki zewnętrzne.
Wyszukiwarki kluczy publicznych:

</doc>
<doc id="69332" url="https://pl.wikipedia.org/wiki?curid=69332" title="Obojczyk (zbroja)">
Obojczyk (zbroja)

Obojczyk – element zbroi płytowej chroniący szyję i barki oraz niekiedy górną część piersi i kark. 
Historia.
Obojczyk pojawił się ok. XV w. i stosowany był pierwotnie w pełnej zbroi płytowej, a następnie w półzbroi, jako osłona szczeliny powstającej między napierśnikiem a hełmem. Od XVII w. zaczęto nosić go jako samodzielną osłonę na skórzanym kolecie, co wiązało się z powiększeniem jego rozmiarów. Ostatecznie uległ degradacji przekształcając się w ryngraf (rodzaj ozdobnego naszyjnika).
Obojczyk był popularnie stosowany również w średniowiecznej Polsce. Od XVII w. stał się elementem zbroi husarskiej oraz używano go jako samodzielną osłonę w formacjach lekkiej jazdy.
Budowa.
Obojczyk przybierał zróżnicowane formy, najczęściej występując w postaci dwóch metalowych płyt spinanych na ramionach. Niekiedy część chroniąca szyję przybierała formę folgowanego elastycznego kołnierza. W rozbudowanej wersji wyposażony w wysoki podbródek stanowił uzupełnienie niektórych typów hełmów otwartych osłaniając dolną część twarzy (np. w przypadku salady czy kapalinu). Natomiast w niektórych typach hełmów zamkniętych (np. turniejowych), funkcję obojczyka pełniła przedłużona w dół część dzwonu hełmu.

</doc>
<doc id="69337" url="https://pl.wikipedia.org/wiki?curid=69337" title="Abaddon">
Abaddon



</doc>
<doc id="69338" url="https://pl.wikipedia.org/wiki?curid=69338" title="Abaddon (postać biblijna)">
Abaddon (postać biblijna)

Abaddon ( – niszczyciel, , ) – pierwotnie inna nazwa szeolu, następnie anioł zagłady opisany w Apokalipsie św. Jana (9,11), który jako anioł przepaści wyłania się z otchłani i niesie cierpienie tym, którzy nie mają pieczęci Boga na czołach. Także anioł czeluści (otchłani) w ogóle.
Abaddon jest księciem rządzącym siódmą hierarchią demonów, którzy rządzą mocami zła, niezgody, wojny i zniszczenia.
Abaddon w Starym Testamencie.
W Starym Testamencie i innych pismach żydowskich nazwy „abaddon” używa się najczęściej na określenie świata podziemnego – otchłani piekielnej. Nazwa ta jest stosowana zamiennie do nazwy szeol, choć rzadziej (zob. Job 26:6; Prz 15:11; 28:8). Według niektórych rabinów jest to najgłębsze miejsce w piekle.
W innych kontekstach starotestamentowych nazwy „abaddon” używa się na określenie grobu (Ps 87:12), podziemia (Job 31:12), a wyjątkowo nawet jako imię personifikowanej śmierci (Job 28:22).
Według biblisty Romana Zająca w apokryficznej "Księdze starożytności biblijnych Pseudo-Filona", również jest mowa o „abaddonie” jako o miejscu (szeolu, piekle), a nie o osobie – dopiero w Nowym Testamencie słowo pojawia się w charakterze imienia.
Abaddon w Apokalipsie św. Jana.
Abaddon występuje w Apokalipsie św. Jana tylko raz (Ap 9:11), w wizji piątej trąby, jako król szarańczy i władca czeluści, z dodatkiem greckiego odpowiednika "Apollyon" - greckiego boga zarazy i zniszczenia.
Ap 9:1-12 BP
Abaddon w okultyzmie.
W okultyzmie Abaddon jest aniołem zła. Jacques Collin de Plancy, autor "Słownika wiedzy tajemnej", utożsamia go nawet z Samaelem.
Abaddon w wyznaniu Świadków Jehowy.
Świadkowie Jehowy uważają, że w Objawieniu 9:11 „Abaddon” to imię „anioła otchłani”. Odpowiadające mu greckie imię Apollion znaczy „niszczyciel”. W XIX w. uznawano ten werset za proroctwo odnoszące się do określonej osoby, np. do cesarza Wespazjana, Mahometa, a nawet Napoleona, przy czym aniołowi temu na ogół przypisywano szatańskie pochodzenie. Warto jednak zauważyć, że w Objawieniu 20:1-3 anioł posiadający „klucz od otchłani” zstępuje z nieba jako przedstawiciel Boga. Nie popiera Szatana – wiąże go i wtrąca do otchłani. W komentarzu do Objawienia 9:11 "The Interpreter’s Bible" zaznacza: „Abaddon nie jest aniołem szatańskim, lecz Bożym, i dokonuje dzieła zagłady na polecenie Boże”. W Pismach Hebrajskich słowo ʼawaddòn jest zestawiane z Szeolem i śmiercią. W Objawieniu 1:18 Chrystus Jezus oznajmia: „Żyję na wieki wieków i mam klucze śmierci i Hadesu”. O jego władzy nad otchłanią świadczy werset z Łukasza 8:31. A w Hebrajczyków 2:14 wskazano na jego moc niszczycielską; Jezus użyje jej m.in. wobec Szatana, gdyż jak powiedziano, miał udział we krwi i ciele po to, aby „przez swą śmierć unicestwić tego, który ma środki do powodowania śmierci, to jest Diabła”. Objawienie 19:11-16 jednoznacznie przedstawia Jezusa jako Niszczyciela i Wykonawcę Wyroków działającego z upoważnienia Bożego.

</doc>
<doc id="69339" url="https://pl.wikipedia.org/wiki?curid=69339" title="Demantoid">
Demantoid

Demantoid – minerał z gromady krzemianów, zaliczany do grupy granatów (gemmologiczna odmiana andradytu). Minerał bardzo rzadki.
Nazwa pochodzi od niderlandzkiego "demant" – diament, co ma wskazywać na znaczne podobieństwo ogni kamienia oszlifowanego do diamentu.
Charakterystyka.
Właściwości.
Tworzy kryształy o postaci dwunastościanu regularnego. Występuje w formie skupień zbitych, ziarnistych oraz naskorupień. Jest kruchy, przezroczysty. Niektóre okazy odbijają światło silniej niż diamenty.
Występowanie.
Występuje zazwyczaj w skałach metamorficznych i w ultrazasadowych skałach magmowych. Stanowi składnik wielu osadów aluwialnych (piasków i żwirów).
Miejsca występowania:

</doc>
<doc id="69340" url="https://pl.wikipedia.org/wiki?curid=69340" title="PDP-7">
PDP-7

PDP-7 – minikomputer wyprodukowany w Digital Equipment Corporation. Ukazał się na rynku w roku 1965, kosztował wtedy około 72000 dolarów. Jak na tamte czasy posiadał dużą moc obliczeniową i był stosunkowo tani. PDP-7 ma architekturę 18-bitową.
W 1969 r. Ken Thompson i Dennis Ritchie napisali w asemblerze pierwszego Uniksa na komputery PDP-7. 
Obecnie w Oslo znajduje się projekt, w którym uczestniczą w pełni sprawne tego typu komputery.

</doc>
<doc id="69341" url="https://pl.wikipedia.org/wiki?curid=69341" title="Abaddon (zespół muzyczny)">
Abaddon (zespół muzyczny)

Abaddon – polski zespół grający hardcore punk.
Historia.
1982–1987.
Grupa powstała w 1982 w Bydgoszczy, założona przez: wokalistę „Wolfa”, gitarzystę Bernarda „Benka” Szarafińskiego, basistę Tomasza „Lutka” Frosta i perkusistę Tomasza „Perełkę” Dorna. Zespół początkowo używał nazwy „Partyzantka Miejska”. Szerszej publiczności zaprezentował się (już jako Abaddon) podczas festiwalu w Jarocinie w 1983 roku. Niedługo potem doszło do zmiany wokalisty: „Wolfa” zastąpił dotychczasowy menedżer zespołu Waldek „Kiki” Jędyczowski. W tym składzie Abaddon grał do 1987, występując m.in. w kolejnych edycjach Jarocina (1984–1985) i „Róbrege”. W 1985 na poltonowskiej składance "Fala" pojawił się utwór „Kto?”. W tym czasie na jednym ze swoich koncertów muzycy poznali Petera Barbarića, dziennikarza jugosłowiańskiej gazety „Mladina”. Barbarić zaprosił zespół do Jugosławii na występy. Na przełomie wiosny i lata Abaddon zagrał tam minitrasę, składającą się z sześciu koncertów w różnych miastach (dwa razy w Lublanie, raz w Zagrzebiu, Belgradzie i w Izoli). Honoraria za występy członkowie zespołu przeznaczyli na nagranie materiału w lublańskim studiu. Nagrany album zatytułowany "Wet za wet" ukazał się w 1986 nakładem francuskiego wydawnictwa New Wave Records. W Polsce płyta została wydana dopiero w 1991 roku, tymczasem na składance "Jak punk to punk" pojawiły się dwa utwory z tej sesji („Wet za wet” i „Kto?”). W 1987 wskutek rozłamu w zespole nastąpił jego koniec. Tomasz Dorn kontynuował granie od 1989 roku w zespole Variété, natomiast Tomasz Frost w latach 1998–2001 był menedżerem toruńskiego zespołu Rejestracja.
2001–2005.
W 2001 Waldek „Kiki” Jędyczowski i Tomasz Dorn reaktywowali Abaddona z nowymi muzykami: Robertem „Zwierzakiem” Dembczyńskim (gitara) i Władkiem Reflingiem (gitara basowa). Pierwszy koncert po kilkunastoletniej zagrali 1 czerwca w bydgoskim klubie „Wiatraczek”. Później były koncerty w całej Polsce (m.in. z Dezerterem), a także w Berlinie i w Wiedniu. W sierpniu 2003 roku zespół zagrał mini–trasę po Stanach Zjednoczonych występując m.in. w nowojorskim klubie „CBGB”. W 2004 ukazał się drugi album Abaddona zatytułowany "Godzina krzywd". W kwietniu 2005 roku muzycy ponownie zawiesili działalność.

</doc>
<doc id="69342" url="https://pl.wikipedia.org/wiki?curid=69342" title="Melanit">
Melanit

Melanit (nazwa pochodzi od greckiego słowa "melanos" – czarny) – kamień szlachetny, gemmologiczna odmiana andradytu (granatu).
Charakterystyka.
Właściwości.
Tworzy izomeryczne kryształy w postaci dwunastościanu rombowego lub dwudziestoczterościanu deltoidowego bądź wzajemnych kombinacji. Często występuje w postaci skupień zbitych, ziarnistych i naskorupień.
Zawiera do 5% tlenku tytanu.
Występowanie.
Melanit występuje zazwyczaj w alkalicznych skałach magmowych, najczęściej w syenitach nefelinowych i niektórych lawach. Jest minerałem bardzo rzadkim.
Miejsca występowania: pochodzi z Włoch – Frascati k. Rzymu, w lawach Wezuwiusza, na Elbie, Norwegia – Arendal, Niemcy – Kaisersthl, Reiden, Eifel, Francja, USA, Kanada, Kazachstan.
Zastosowanie.
Melanit jest poszukiwanym kamieniem kolekcjonerskim.
Ze względu na kolor w jubilerstwie był używany do wyrobu biżuterii żałobnej. Z powodu ciemnej lub czarnej barwy zwany jest niekiedy „czarnym granatem”. Materiał o wartości gemmologicznej jest pozyskiwany głównie we Włoszech i Francji.

</doc>
<doc id="69343" url="https://pl.wikipedia.org/wiki?curid=69343" title="Psycholog">
Psycholog

Psycholog (w odniesieniu do kobiet stosuje się powszechnie formę ta psycholog, chociaż poprawna językowo jest także forma feminatywu psycholożka) – osoba posiadająca właściwe kwalifikacje, potwierdzone wymaganymi dokumentami, do udzielania świadczeń psychologicznych polegających w szczególności na: diagnozie psychologicznej, opiniowaniu, orzekaniu, psychoterapii (po ukończeniu studiów podyplomowych w tym zakresie) oraz na udzielaniu pomocy psychologicznej.
Kształcenie w zakresie psychologii w Polsce.
Zgodnie z polskim prawem psychologiem może być tylko osoba, która ukończyła jednolite studia magisterskie (wyjątek od deklaracji bolońskiej) na kierunku psychologia.
Ponadto psycholog może odbyć specjalizację zawodową (w psychologii klinicznej, psychoterapii dzieci i młodzieży lub psychoseksuologii). Psycholog może również odbyć 4-letnie szkolenie w zakresie psychoterapii i uzyskać kwalifikacje psychoterapeuty. Zasady wykonywania zawodu psychologa reguluje ustawa z dnia 8 czerwca 2001 r. o zawodzie psychologa i samorządzie zawodowym psychologów ().
Uczelnie prowadzące studia psychologiczne to:
Działalność zawodowa.
Działalność zawodowa psychologa obejmuje liczne dziedziny życia publicznego, m.in. oświatę (psychologia wychowawcza), medycynę (psychologia kliniczna, psychologia rozwoju człowieka, psychologia zdrowia), współzawodnictwo sportowe (psychologia sportu), wymiar sprawiedliwości i organy ścigania (psychologia sądowa), organizacje (doradztwo personalne), głównie zakłady pracy (psychologia pracy i organizacji), reklamę i marketing (psychologia reklamy) oraz prywatnego (psychoterapia).

</doc>
<doc id="69344" url="https://pl.wikipedia.org/wiki?curid=69344" title="Psychoterapeuta">
Psychoterapeuta

Psychoterapeuta – osoba posiadająca odpowiednie umiejętności, wykształcenie, a w niektórych krajach także uprawnienia do prowadzenia psychoterapii.
W Polsce obecnie zawód psychoterapeuty nie jest zawodem regulowanym. Ustawa o zawodzie psychologa nie jest równoznaczna z regulacją zawodu psychoterapeutyhtt. Oznacza to, że nie ma uregulowanej sytuacji prawnej dotyczącej wymagań, które musi spełniać osoba nazywająca siebie psychoterapeutą. Podjęto próby uchwalenia ustawy o zawodzie psychoterapeuty, niemniej ostatecznie prace nad nią zarzucono. W przygotowaniu jest rozporządzenie mające uregulować specjalizację w zakresie psychoterapii. Proponowane rozwiązania są wzorowane na istniejących przepisach dotyczących specjalizacji w zakresie psychoterapii dzieci i młodzieży czy specjalizacji w zakresie psychoterapii uzależnień. Projekt rozporządzenia jest szeroko krytykowany przez środowisko psychoterapeutów w Polsce i reprezentujące ich organizacje, które postulują uchwalenie ustawy o zawodzie psychoterapeuty.
Wykonywanie zawodu psychoterapeuty za granicą odbywa się według zasad obowiązujących w danym kraju. Obecnie zawód psychoterapeuty jest regulowany w 21 państwach członkowski Unii Europejskiej.
Obecnie leczenie psychoterapeutyczne jest finansowane przez NFZ w formie leczenie stacjonarnego lub ambulatoryjnego, zarówno indywidualnego, jak i grupowego. Ze względu na brak uchwalonej ustawy powstały pozaustawowe kryteria, które musi spełniać osoba, by mogła zajmować się psychoterapią – jest to minimum ukończenie 2 lat szkolenia psychoterapeutycznego oraz praca pod superwizją osoby posiadającej certyfikat superwizora psychoterapii.

</doc>
<doc id="69346" url="https://pl.wikipedia.org/wiki?curid=69346" title="Vancouver (BC)">
Vancouver (BC)



</doc>
<doc id="69352" url="https://pl.wikipedia.org/wiki?curid=69352" title="Symbole kanadyjskiego terytorium Yukon">
Symbole kanadyjskiego terytorium Yukon



</doc>
<doc id="69357" url="https://pl.wikipedia.org/wiki?curid=69357" title="Abaton">
Abaton

Abaton (z gr. a- 'nie', bainein 'iść') – termin architektoniczny o kilku znaczeniach:

</doc>
<doc id="69358" url="https://pl.wikipedia.org/wiki?curid=69358" title="Dystrykt Yukon">
Dystrykt Yukon



</doc>
<doc id="69361" url="https://pl.wikipedia.org/wiki?curid=69361" title="Szawuot">
Szawuot

Szawuot (hebr. שבועות = "Tygodnie"; jid. "Szwues") – żydowskie Święto Tygodni (hebr. "Chag ha-Szawuot"), zwane też Świętem Żniw lub Świętem Zbiorów (hebr. "Chag ha-Kacir" dosł.: „koniec żniw”), Pięćdziesiątnicą (przez greckojęzycznych żydów określane jako: Πεντηκοστή; "Pentékosté" = "Ḥag Ḥamishshim Yom"), Żydowskimi Zielonymi Świątkami lub Świętem Pierwszych Owoców (lub: Pierwocin; hebr. "Jom" [Chag] "ha-Bikurim") jest jednym z trzech świąt pielgrzymich judaizmu. Obchodzone jest szóstego dnia miesiąca siwan – w pięćdziesiątym dniu po święcie Pesach, na koniec „liczenia omeru”, a w diasporze także przez dzień następny. Szawuot jest uważane za święto kończące obchody Pesach i z tego powodu Talmud i Miszna określają je nazwą "Aceret" (hebr.: Świąteczne Zgromadzenie).
Szawuot w Biblii.
W opisach biblijnych święto miało charakter rolniczy, określało dzień początku zbiorów pszenicy. Rozpoczęcie żniw w Palestynie wyznaczało święto Pesach i rozpoczynano je wówczas od zbioru jęczmienia. Żniwa trwały siedem tygodni i były okresem radości (por. Jer 24; Iz 2), a kończyły się zbiorem najpóźniej dojrzewającego zboża (pszenicy) w Szawuot. Dlatego w tym dniu, oprócz codziennej ofiary z pokarmów i z płynów, składano w ofierze dwa bochenki chleba ("leḥem tenufah" – chleby kołysania), upieczone na zakwasie, z dwóch dziesiątych efy świeżej mąki pszenicznej pochodzącej z nowych zbiorów (Kpł 23,17) oraz – zalecaną przez Księgę Liczb (Lb, 28,26–31) – ofiarę przebłagalną w postaci dwóch młodych cielców, barana, kozła oraz siedmiu jednorocznych jagniąt. Księga Kapłańska (Kpł 23,18–19) zalecała nieco inny skład ofiary całopalnej: siedem baranków, dwa barany i jednego cielca, a także ofiarę przebłagalną z koźlęcia i ofiarę biesiadną z dwóch jednorocznych baranków. Praca w tym dniu była zakazana, a Szawuot było jednym z trzech świąt, podczas których mężczyźni wykonywali rytualny taniec wokół ołtarza.
Talmud.
W okresie talmudycznym ukształtowało się upamiętnianie podczas Szawuot nadania Tory Mojżeszowi na górze Synaj. Dlatego nazywane było także Zman mattan Toratejnu (hebr. = "Czas nadania naszej Tory"). Z tego powodu w rzeczonym dniu w synagogach uroczyście odczytywany jest Dekalog, a także średniowieczny poemat Akdamut i Księga Rut.
Tradycja.
Współczesne obchody święta Szawuot są poprzedzane przez "Trzy dni ograniczenia" ("Szloszet jemej ha-hagbala"), które stanowią czas przygotowań do samego święta i pamiątkę nakazanego przez Boga odpowiedniego przygotowania się Żydów do przyjęcia nadanego im Prawa. Obchody święta Szawuot niezmiennie są wiązane ze starożytnymi obyczajami rolniczymi oraz upamiętnieniem nadania Tory. Podczas święta synagogi i domy są przystrajane na zielono – zielenią, kwiatami oraz gałązkami. Część ortodoksyjnych Żydów całą noc spędza na studiowaniu Tory ("Tikkun Leil Szawuot"), aby być przygotowanym na jej ponowne przyjęcie. Zwyczaj ten wprowadził w XVI wieku rabin aszkenazyjski, znawca i komentator halachy i Talmudu – Salomon ben Jechiel Luria.
Z Szawuot nie są związane szczególne micwy wynikające z Tory. Święto jest oparte na tradycji, lecz znaczna część zwyczajów funkcjonuje w judaizmie na równi z prawami religijnymi. Tradycje odnoszące się do obchodów Szawuot symbolicznie grupuje akronim „acharit” (= ostatni), który utworzony został z pierwszych liter nazw kolejnych zwyczajów:
Żydzi świętujący Szawuot w Jerozolimie kończą nocne studiowanie Tory przejściem nad ranem pod Mur Zachodni. Stanowi to nawiązanie do pielgrzymiego charakteru święta.
Tradycyjne pokarmy świąteczne to dania z sera i mleka (na przykład serniki, naleśniki, pierogi z serem), ale także specjalne bochenki z nowego zboża. W średniowieczu w niektórych kahałach podczas Szawuot rozpoczynano nauczanie trzyletnich dzieci w chederze. Judaizm reformowany wprowadził zwyczaj dokonywania konfirmacji dziewcząt podczas tego święta. Szawuot był tradycyjnym dniem organizowania ślubów, które w okresie między Pesach a Szawuot ("„w czasie liczenia omeru”") były zabronione.

</doc>
<doc id="69364" url="https://pl.wikipedia.org/wiki?curid=69364" title="Thomas Woodrow Wilson">
Thomas Woodrow Wilson



</doc>
<doc id="69367" url="https://pl.wikipedia.org/wiki?curid=69367" title="Park Wilsona w Poznaniu">
Park Wilsona w Poznaniu

Park Wilsona w Poznaniu – zabytkowy park w Poznaniu, na Łazarzu, na obszarze jednostki pomocniczej Osiedle Św. Łazarz, do 1925 funkcjonujący jako Ogród Botaniczny. 
Zajmuje powierzchnię 7,2 ha, a jego początki sięgają 1834 roku, kiedy to teren dzisiejszego parku wykupiło Towarzystwo do Upiększania Miasta i Jego Okolic, zakładając tu szkółkę drzew, którymi obsadzano miejskie ulice i place. W 1902 Towarzystwo przekazało szkółkę miastu i udostępniono ją publiczności. Powstał tu pierwszy w Poznaniu ogród botaniczny (urządzanie parku zakończono w 1904 według projektu Hermana Kube). Na terenie parku w 1910 wzniesiono palmiarnię (wzniesiono ją w ramach Wystawy Wschodnioniemieckiej Przemysłu, Rzemiosła i Rolnictwa). Po wojnie, w 1926, park otrzymał jako patrona prezydenta USA Thomasa Woodrow Wilsona, który pod wpływem Ignacego Jana Paderewskiego przyczynił się do odzyskania przez Polskę niepodległości w 1919 r. W końcu czerwca 1927 powstał komitet budowy planetarium, które miało powstać na skraju założenia, u zbiegu ulic Orzeszkowej i Śniadeckich. W 1928 park został włączony w tereny PeWuKi; powstała wówczas parkowa fontanna. 4 lipca 1931 stanął tu pomnik prezydenta ufundowany przez Ignacego Jana Paderewskiego, który odsłoniła wdowa po prezydencie, prezydent RP Ignacy Mościcki, oraz prezydent Poznania Cyryl Ratajski. Autorem rzeźby był Gutzon Borglum - autor twarzy Jerzego Waszyngtona wyrzeźbionej w zboczu góry Rushmore. Pomnik zniszczyli Niemcy.
4 marca 1945, kilka dni po zakończeniu walk o Poznań, odbył się w parku (w obiektach Studium Wychowania Fizycznego) pierwszy w mieście publiczny koncert muzyczny po II wojnie światowej (udział wzięli m.in. Stefan Stuligrosz, Wiktor Buchwald i Wanda Falkówna).
Po wojnie, w 1951 park przemianowano na park Marcina Kasprzaka, a na miejscu pomnika Wilsona, w 1963 stanął pomnik rewolucjonisty. W 1990 park wrócił do przedwojennej nazwy, a postać Marcina Kasprzaka zastąpiło w 1994 popiersie prezydenta Wilsona wyrzeźbione przez Zofię Trzcińską-Kamińską. Pomnik działacza trafił do Czołowa, wsi między Kórnikiem a Rogalinem, gdzie Marcin Kasprzak się urodził. W Parku stoi również murowana muszla koncertowa z 1936, a także odlana w 1891 zgodnie z projektem J. Pfhula rzeźba Perseusza i Andromedy. Była ona podarkiem dla miasta od cesarzowej Wiktorii z okazji jej wizyty w Poznaniu w 1888 r. Rzeźba była wówczas elementem odsłoniętej uroczyście 9 kwietnia 1891 r. fontanny na pl. Królewskim, dziś Cyryla Ratajskiego, a do Parku Wilsona przeniesiono ją w 1956. Park poddano rewitalizacji w latach 1993 i 1994 przywracając między innymi ogrodzenie i rzeźby z bramy wejściowej pochodzące sprzed 1929, autorstwa Edwarda Haupta. Na terenie parku znajdują się dwa drzewa pomniki przyrody: platan o obwodzie pnia 410 cm i wierzba o obwodzie 430 cm.
Park wpisany do rejestru zabytków, zamykany na noc. 

</doc>
<doc id="69369" url="https://pl.wikipedia.org/wiki?curid=69369" title="Birmingham Small Arms Company">
Birmingham Small Arms Company

Birmingham Small Arms Company (BSA) – brytyjskie przedsiębiorstwo zbrojeniowe i motoryzacyjne założone w 1861 przez czternastu rusznikarzy z Birmingham, w celu zaopatrzenia w broń brytyjskiego rządu podczas wojny krymskiej. Przedsiębiorstwo kontynuowało swoją działalność także po zakończeniu konfliktu, ale jego działalność rozgałęziła się na inne dziedziny; w 1880 roku rozpoczęto produkcję rowerów, a w 1903 zbudowano pierwszy eksperymentalny motocykl. Pierwszy prototyp samochodu został zbudowany w 1907 roku, a już w następnym roku przedsiębiorstwo sprzedało ich 150 sztuk. W 1909 roku oferowano kilka rodzajów motocykli, a w 1910 BSA zakupione zostało przez przedsiębiorstwo British Daimler Company, aby produkowało silniki do ich samochodów.
Podczas I wojny światowej BSA powróciła do produkcji broni i bardzo rozszerzyła swoją działalność. BSA była producentem karabinów i karabinów maszynowych Lewis, ale także amunicji, motocykli i innych pojazdów bojowych. W 1920 BSA zakupiła aktywa przedsiębiorstwa Airco, które przez bardzo krótki czas produkowało samoloty.
W czasie II wojny światowej BSA posiadała 67 zakładów produkcyjnych i osiągała duże korzyści z kontraktów na zakup broni i amunicji, poza tym wyprodukowała także 126 000 motocykli M20.
Powojenna BSA kontynuowała swoją ekspansję na rynku produkcji metalowej. Grupa BSA zakupiła przedsiębiorstwo Triumph, przekształcając je w największego producenta motocykli na świecie.
Przedsiębiorstwo produkowała samochody w latach 1907-1915, 1921-1926, 1932-1939 i 1960. Daimler pod własną nazwą produkował samochody dla BSA w latach 1910–1915 i 1915–1960. Samochody Lanchester także były produkowane z części pochodzących od BSA. W latach 1930-1939 BSA produkowała samochody pod własną marką. W 1960 Daimler został odsprzedany przedsiębiorstwu Jaguar.
Grupa BSA dobrze prosperowała w latach pięćdziesiątych ale w 1965 konkurencja z Japonii i Niemiec podkopała pozycję BSA na rynku. W 1972 BSA chyliła się już ku upadkowi i została wchłonięta przez Manganese Bronze w ramach planu ratunkowego zainicjowanego przez ministerstwo przemysłu, a prawie cały jej majątek został sprzedany. Produkcja motocykli była dużym wyzwaniem dla BSA - plany uratowania oraz połączenia Nortona, BSA i Triumpha nie powiodły się ze względu na protesty pracowników w związku z czym fabryki Nortona i BSA zostały zamknięte, podczas gdy Triumph bronił się przed upadłością jeszcze cztery lata. Jedynym przedsiębiorstwem które przetrwało był NVT Motorcycles. Prawa do znaku i marki zostały sprzedane a następnie zmieniono tę nazwę na BSA Company.
W 1991 BSA Company połączyła się z Andover Norton International Ltd., w celu sformowania nowej Grupy BSA produkującej głównie części do istniejących motocykli. W grudniu 1994 grupa BSA została przejęta przez Colquhouna i Jacksona i utworzono nowe przedsiębiorstwo pod firmą BSA Regal Group.
Nowe przedsiębiorstwo z siedzibą w Southampton, produkuje motocykle w limitowanych wersjach oraz w stylu retro.

</doc>
<doc id="69372" url="https://pl.wikipedia.org/wiki?curid=69372" title="Dzieje imion w Polsce">
Dzieje imion w Polsce

Dzieje imion w Polsce
Czasy najdawniejsze – imiona rodzime (słowiańskie).
Przed pojawieniem się na ziemiach polskich chrześcijaństwa używano tysięcy rodzimych imion, z których większość zaginęła bez śladu. Były to imiona słowiańskie, bądź stworzone przez Słowian, bądź przejęte przez nich w przeszłości od innych ludów, bądź wywodzące się jeszcze z czasów wspólnoty indoeuropejskiej.
Najprawdopodobniej pierwsze imiona były to, tzw. imiona odapelatywne, czyli wywodzące się od nazw pospolitych. Imiona te w sposób pośredni lub bezpośredni, określały cechy zewnętrzne lub wewnętrzne człowieka, który je nosił. Miały one charakter przezwiskowy i mogły występować obok prawdziwych imion. Mogły odnosić się do:
Od przełomu XII i XIV wieku imiona odapelatywne zaczynają występować już normalnie obok imion zwykłych, a tym samym zaczynają pełnić funkcję nazwiska.
Jedynie część dawnych imion została zapisana w dokumentach i dzięki temu zachowana do naszych czasów. Jednym z najważniejszych źródeł, dzięki któremu można zapoznać się z bogactwem dawnych imion słowiańskich jest "Bulla gnieźnieńska" z 1136 roku wystawiona przez papieża Innocentego II na prośbę Jakuba ze Żnina, arcybiskupa gnieźnieńskiego. Papież wyliczył w niej posiadłości arcybiskupa, m.in. wsie oraz chłopów w nich mieszkających. Dokument zawiera ponad 300 imion posiadaczy, chłopów, koniuchów, łagiewników (wytwórców łagwi, czyli naczyń drewnianych), a także piwowarów, cieśli i rycerzy.
Wedle bulli do arcybiskupstwa gnieźnieńskiego należała:
Dalej można przeczytać:
Bulla wylicza następnie ludzi pełniących powinności dla arcybiskupstwa:
Drugą kategorię imion stanowiły, tzw. imiona dwuczłonowe. Wiele z tych imion np. Wrocisław wywodzi się jeszcze z języka prasłowiańskiego, część przetrwała do dzisiejszych czasów. Cechą charakterystyczną imion dwuczłonowych było to, że:
Niektóre dwuczłonowe imiona słowiańskie mieli prawo nosić prawdopodobnie wyłącznie członkowie panujących dynastii (np. imię Bolesław dopiero w XV wieku po raz pierwszy użyte zostało przez osoby nienależące do rodu książęcego). Chłopi nosili zwykle imiona jednoczłonowe, czego dobitnym przykładem jest powyższa bulla.
Imiona dynastii piastowskiej, takie jak Mieszko, Lstek, Bolesław, Kazimierz, Władysław, także Siemowit, Siemomysł, zaliczały się do imion agnacyjnych, czyli dziedziczonych po mieczu, lub kognacyjnych, czyli dziedziczonych po kądzieli. Siemowit występował wśród Piastów mazowieckich do XV wieku; Siemomysł, podobnie jak Siemowit, był imieniem charakterystycznym dla Piastów mazowieckich. Mieszko to imię agnacyjne, a ostatnim jego nosicielem wśród Piastów był Mieszko bytomski, biskup nitrzański i weszpremski. Lestek (pierwotnie: Lstek) w XIII i XIV wieku stał się imieniem charakterystycznym dla książąt śląskich. Imię Bolesław zostało zapożyczone od Przemyślidów poprzez dziedziczenie po linii żeńskiej (imię kognacyjne). Ostatnim jego piastowskim przedstawicielem był Piast mazowiecki, Bolesław V, książę warszawski (XV w.). Pierwszym Kazimierzem wśród Piastów był Kazimierz Odnowiciel, syn Mieszka II i Rychezy; ostatnim – Kazimierz II, książę cieszyński, zm. w 1528 roku. Imię to było także nadawane w dynastii Jagiellonów. Władysław pojawił się wśród Piastów wraz z narodzinami Władysława I Hermana, syna Kazimierza I Odnowiciela i Dobroniegi Marii; ostatnim Piastem o tym imieniu był Władysław zatorski, z linii książąt cieszyńskich i oświęcimskich, zmarły pod koniec XV wieku.
Imiona męskie zdrabniano przy użyciu przyrostków "-’ec" (np. Bogumilec), "-ek" (Bohdanek), "-a" (Zbyluta, Przedpełka), "-ka" (stosowanego także do imion żeńskich; przykłady na użycie w stosunku do mężczyzn to m.in. Bogdanka, Boguradka, Niemirka, Samborka), a także "-jь" (te ostatnie w nazwach miejscowych mają funkcję dzierżawczą; przykłady to Chwaliboż, Faliboż, Unieboż, Blizborz, Raciborz, Kazimirz, Wszeborz, Sławomirz, Spyćmierz, Sieciesz, Wojciesz, prawdopodobnie Domaradz, Bogwiedz) i "-ja" (Niemirza, Bogwidza, prawdopodobnie Sieciesza).
Pojawienie się imion chrześcijańskich i odwrót od imion rodzimych.
Wraz z nastaniem chrześcijaństwa imiona rodzime zaczęły być stopniowo wypierane przez imiona chrześcijańskie:
W wielu przypadkach imię chrześcijańskie pełniło funkcję imienia chrzestnego, podczas gdy równolegle funkcjonowało imię słowiańskie. Zjawisko dwuimienności występowało zwyczajowo np. w dynastii piastowskiej – np. Kazimierz Odnowiciel nosił drugie imię Karol. XI-wieczny biskup krakowski Suła nosił drugie imię Lambert.
Imiona te pochodziły często z Biblii, zarówno ze Starego Testamentu (np. Dawid, Adam, Ewa, Daniel) jak i, przede wszystkim, z Nowego Testamentu, skąd brano cieszące się od tego czasu olbrzymią popularnością imiona apostołów i ewangelistów (np. Piotr, Jan, Jakub, Mateusz, Szymon). Drugim głównym źródłem imion chrześcijańskich były (i pozostają nadal) imiona świętych męczenników i wyznawców okresu starochrześcijańskiego (do V wieku), takie jak Aleksy, Grzegorz, Klemens, Cecylia, Urszula, Krystyna oraz imiona świętych średniowiecza: założycieli wielkich zakonów (np. Dominik, Franciszek, Klara, Róża), opatów (np. Bernard, Gertruda), zakonników i zakonnic (np. Egbert, Hildegarda), pustelników (np. Arnulf, Benedykt), biskupów (np. Adalbert, Otto) oraz członków dynastii panującej (np. Karol, Jolanta).
Imiona niesłowiańskie trafiały do polszczyzny za pośrednictwem średniowiecznych języków liturgicznych i kancelaryjnych: łaciny (używanego na Zachodzie Europy, także w Polsce) i greki (używanego na Wschodzie Europy), stąd imiona zapisywano w formie łacińskiej (lub zlatynizowanej) i greckiej (lub zgrecyzowanej). Niektóre imiona dotarły też do Polski za pośrednictwem języka staro-cerkiewno-słowiańskiego, będącego językiem liturgicznym chrześcijan obrządku słowiańskiego.
O ostatecznej formie imienia w Polsce decydowały też silne wpływy języków państw sąsiednich (szczególnie czeskiego i niemieckiego, na pograniczu wschodnim także ruskich) oraz zmiany zachodzące w średniowieczu w polszczyźnie. Niekiedy to samo imię zapożyczano za pośrednictwem różnych źródeł stąd różne jego formy funkcjonujące niekiedy do dzisiaj, np. grecki "Stephanos" został najpierw zaadaptowany do języka polskiego jako Szczepan (za pośrednictwem języka czeskiego) oraz później jako Stefan (za pośrednictwem łaciny).
Obce imiona ulegały daleko idącemu przetworzeniu i spolszczeniu, powstawały więc formy takie jak Bień (od Benedykta), Pach, Pasz, Pasek, Paszek (od Pawła), Bończa (od Bonifacego), Idzi (od Egidiusza), Pietrek, Pietrzyk, Piotrusz, Piech lub Pioch (od Piotra), Jaracz (od Horacego), Jarosz (od Hieronima), Kuba lub Jakusz (od Jakuba), Tworzyjan (od Floriana), Jaksa (od Jakuba), Jaktor (od Hektora), Larysz (od Hilarego). Niektóre zdrobnienia mogły powstawać zarówno od imion rodzimych jak obcych (np. Grzymek od Grzymisława lub Peregrinusa, Jacz od Jaczemira lub Jakuba czy Hiacynta). "Andreas" został wcześniej spolszczony jako Jędrzej, następnie jako Andrzej. Niekiedy także powstawały nowe imiona powstałe z imion obcych, do których do dodano końcówkę -"sław" (np. Janisław, Gwisław, Biedrzysław, Iwosław, Markusław).
Czasami tłumaczono obce imiona na język polski (np. Feliksa na Szczęsnego) lub identyfikowano imiona słowiańskie z łacińskimi lub greckimi (np. Lasotę z Sylwestrem, Żegotę z Ignacym).
Już w okresie staropolskim spotyka się nieliczne osoby noszące imiona bohaterów z mitologii i literatury, przede wszystkim greckiej (np. Hektor, Ajaks), ale też rzymskiej (np. Horacy), celtyckiej (np. Tristan), niemieckiej (np. Ernest, Zygfryd) czy poematów cyklu karolińskiego (np. Oliwer).
Na skutek decyzji soboru trydenckiego, który się odbył w 1563 roku, biskupi katoliccy zabronili nadawać imiona, które nie byłyby imionami świętych. Katolicy mogli odtąd wybierać imiona wyłącznie z kalendarza chrześcijańskiego, gdzie z imion słowiańskich były używane przede wszystkim imiona Czesław, Kazimierz, Ludmiła, Stanisław, Wacław, Wojciech i Władysław. Jako chrześcijańskie nadawano też niektóre dawne słowiańskie imiona teoforyczne (np. Bogdan, Bogumił, Bogusław). Inne imiona słowiańskie były używane jedynie przez protestantów lub niekiedy przez szlachtę (np. Dobrogost, Zbigniew).
Zmiany charakterystyczne dla późniejszych okresów.
Główny kanon imion w Polsce począwszy od XVI wieku ulegał już stosunkowo niewielkim zmianom. W XVII i XVIII wieku doszły nowe imiona świętych (np. Ksawery, Alojzy, Teresa). W okresie oświecenia zaczęły pojawiać się na większą skalę imiona świeckie, szczególnie imiona zapożyczone z tradycji literackiej, np. Oskar, Malwina (oba pochodzące z tzw. "pieśni Osjana") czy Delfina. Także późniejsze niektóre imiona literackie były nadawane dzieciom (przykładem są Mickiewiczowska Grażyna i Telimena oraz Sienkiewiczowska Danuta i Ligia).
Pod koniec XVIII, a zwłaszcza w XIX wieku, ponownie zaczęto się interesować rodzimymi imionami, wyszukiwać je ze starych ksiąg, niekiedy odtwarzać (mniej lub bardziej umiejętnie) i tworzyć nowe imiona na wzór dawnych słowiańskich (np. Lechosław czy Wieńczysław). W XIX wieku księża katoliccy, którzy wcześniej ze względów religijnych zwalczali stare imiona słowiańskie, zaczęli je teraz ze względów patriotycznych (zachowanie polskości w okresie zaborów) propagować. Dla wskrzeszenia imion staropolskich, które uległy zapomnieniu, zasługi położył szczególnie T. Wojewódzki, który anonimowo ogłosił w „Przewodniku Warszawskim” za rok 1827 ułożony przez siebie kalendarz, powtórzony w 1829 r. pt. "Imiona słowiańskie dla swej osobliwości zebrane i porządkiem miesięcy i dni ułożone". Odczytując imiona ze źródeł, poczynił on liczne błędy, które utrwaliły się w niektórych przypadkach na długie lata. Imiona słowiańskie zostały wpisane do kalendarzy, umieszczane w dziełach literackich i po wiekach nieobecności znowu były często nadawane dzieciom (np. Ludomir, Bolesław, Mścisław, Bronisław, Miłosław, Dobiesław, Dobrosław i ich żeńskie odpowiedniki). Także w XX wieku niektóre imiona słowiańskie cieszyły się dużą popularnością (np. Wiesław, Zdzisław, Zbigniew, Przemysław, Radosław, Jarosław, Mirosław, Sławomir i ich żeńskie formy).
Imię Jezus, podobnie jak w innych krajach (wyjątkami są Hiszpania oraz kraje latynoskie) nie było nigdy nadawane ze względu na wielki szacunek do Chrystusa. Z tego samego powodu imię Maria było nadawane w dawnych wiekach sporadycznie, zastępowano je, bardzo popularnymi w niektórych okresach, imionami Marianna i Maryna. Imię Maria zaczęto nadawać częściej dopiero od czasów reformacji, ale nadawali je niemal wyłącznie protestanci. Jeszcze w połowie XIX wieku niektórzy bardziej konserwatywni księża katoliccy odmawiali chrzczenia dziewczynek tym imieniem, jednak od tego czasu imię to szybko zyskało wielką popularność.
Wiek XX charakteryzował się dużym napływem nowych imion zapożyczanych za pośrednictwem języków zachodnich, głównie angielskiego, francuskiego i niemieckiego. Pojawiły się liczne zapożyczenia nowych form imion istniejących już od dawna w polszczyźnie. Przykładowo obok imienia Joanna (istniejącego też w nowszej formie Janina) pojawiły się też francuska, być może zapośredniczona przez język rosyjski Żanna czy Żaneta zapisywane także m.in. jako Żanette, Żanet, Żanete, Jeanette itp. Te ostatnie formy jako sprzeczne z prawem polskim są piętnowane przez Radę Języka Polskiego a urzędy stanu cywilnego odmawiają często ich rejestracji. Od lat 70. XX wieku popularność takich imion jak Brajan, Kewin, Denis, Nikola czy Dżesika (imię zapisywane w najróżniejszych wariantach) bierze się w znacznym stopniu z mediów, szczególnie telewizji, upowszechniającej kulturę krajów zachodnich.
Obecnie wciąż tworzone są nowe formy imion słowiańskich, które jednak są używane sporadycznie. Imiona popularne kilkadziesiąt lat temu są coraz rzadziej nadawane, a pojawiają się w ich miejsce imiona niegdyś nienotowane w Polsce lub rzadko spotykane (np. Milena, Krzesimir, Miłosz, Mieszko, Dobromir czy Sambor). Dotyczy to także innych imion, które w jednym okresie doświadczają wielkiej fali popularności, a w innym zostają zapomniane na jakiś czas (kilkadziesiąt, a nawet więcej lat), dopóki znowu nie stają się modne. Typowym przykładem takiego imienia jest Jakub: imię niezmiernie popularne w średniowieczu, później nadawane coraz rzadziej, w XIX wieku niemal wyłącznie przez ludność wiejską i żydowską, także w XX nie cieszące się popularnością aż do lat 70. tego stulecia, zaś na przełomie XX i XXI wieku należące do najczęściej nadawanych imion w Polsce. Również imię Mikołaj było w późnym średniowieczu i w czasach nowożytnych jednym z najpopularniejszych imion męskich w Polsce, w XIX wieku i w pierwszej połowie XX wieku było nadawane niemal wyłącznie przez ludność prawosławną (zwłaszcza na Tarnopolszczyźnie, ziemi lwowskiej i wschodniej Lubelszczyźnie), pod koniec XX wieku stało się ponownie jednym z najczęściej nadawanych imion.
Począwszy od drugiej połowy XX wieku mody imiennicze w Polsce stały się coraz wyraźniejsze, imiona coraz szybciej zyskują popularność i coraz szybciej ją tracą. Do wyjątków należą imiona takie jak Anna, cieszące się wysoką popularnością przez wszystkie lata. Częściej w charakterze imion oficjalnie nadawanych występują zdrobnienia, np. Kuba (od Jakuba), Bartosz (od Bartłomieja), Roma (od Romany), Iza (od Izabeli).

</doc>
<doc id="69374" url="https://pl.wikipedia.org/wiki?curid=69374" title="Ścier">
Ścier

Ścier drzewny (miazga drzewna) – masa włóknista otrzymywana poprzez rozwłóknianie drewna, półprodukt do produkcji papieru. Otrzymywany jest z tzw. papierówki, drewna uzyskiwanego specjalnie na użytek przemysłu papierniczego. Włókno drzewne uzyskuje się poprzez proces rozwłókniania mechanicznego lub chemicznego. Do produkcji ścieru wykorzystuje się rozmaite gatunki drzew, w strefie klimatu umiarkowanego np. sosny, świerki i jodły; w klimacie cieplejszym - eukaliptusy. W Polsce wykorzystywane jest głównie drewno sosnowe i świerkowe. Drewno świerkowe i jodłowe jest mniej korzystne jako surowiec dla masy włóknistej ze względu na zawartość specyficznych komórek żywicznych, wyższe koszty upraw i obróbki.
Ścier wykorzystywany jest do wyrobu wielu rodzajów papieru (w tym książkowego i gazetowego). Obecnie większość papieru produkowana jest z wykorzystaniem ścieru, w wyniku czego jest on mniej trwały od papieru produkowanego w oparciu o XIX-wieczne technologie wykorzystujące recycling starych ubrań i innych szmacianych odpadów.
Urządzenia do rozwłókniania surowca drzewnego.
Do produkcji ścieru drzewnego tradycyjną mechaniczną metodą rozwłókniania stosowane są ścieraki łańcuchowe. W metodzie chemicznej otrzymywania ścieru wykorzystuje się rafinery. Obie metody wytwarzania ścieru mogą być łączone.

</doc>
<doc id="69380" url="https://pl.wikipedia.org/wiki?curid=69380" title="Stronnictwo Pracy">
Stronnictwo Pracy

Stronnictwo Pracy (SP) – polska chadecka partia polityczna działająca w II RP, na emigracji (od 1939 do 1990) oraz w pierwszych latach Polski Ludowej (1945–1950).
Historia.
Stronnictwo Pracy powstało 10 października 1937 w wyniku połączenia Polskiego Stronnictwa Chrześcijańskiej Demokracji, Narodowej Partii Robotniczej i Związku Hallerczyków). Na powstanie Stronnictwa Pracy istotny wpływ wywarła uprzednia działalność Frontu Morges. Początkowo występowało ono przeciw sanacji. Pierwszym prezesem partii został Wojciech Korfanty, a przewodniczącym rady naczelnej Józef Haller. Najsilniejsze struktury SP miało na Śląsku i na Pomorzu. W czasie II wojny światowej SP (krypt. "Romb") wchodziło w skład rządów RP na uchodźstwie. Trzej politycy stronnictwa pełnili funkcję Delegata Rządu na Kraj: Cyryl Ratajski (1940–1942), Jan Jankowski (1943–1945) i Jerzy Braun (1945). W lutym 1943 w jej skład weszła Federacja Organizacji Narodowo-Katolickich „Unia” (jej członkiem był m.in. Karol Wojtyła), a w marcu 1944 Związek Odrodzenia Narodowego. 
Po II wojnie światowej, w oparciu o porozumienia jałtańskie, partia wznowiła oficjalną działalność w kraju poprzez połączenie konspiracyjnego SP i związanego z Polską Partią Robotniczą Stronnictwa Zrywu Narodowego (SZN powstało w wyniku rozłamu w SP na przełomie lat 1942 i 1943). Była reprezentowana w TRJN, Krajowej Radzie Narodowej i lokalnych radach narodowych, a także w administracji państwowej. W latach 1945–1946 partia była członkiem powstałej w 1944 z inspiracji PPR Komisji Porozumiewawczej Stronnictw Demokratycznych. Wobec infiltrowania przez agentów UB Zarząd Główny Stronnictwa Pracy 18 lipca 1946 postanowił zawiesić działalność partii (przy czym rok później rozpoczęły się aresztowania i procesy członków Stronnictwa), jednak część SP uległa wobec komunistów działała w Polsce do 1950, gdy niecałe tysiąc (z jej ówczesnych 17 tys.) członków wraz z prezesem Tadeuszem Michejdą wstąpiło do Stronnictwa Demokratycznego.
Stronnictwo reprezentowane na emigracji przez nieliczną grupę członków działało jako tzw. niezależne Stronnictwo Pracy. Czołowym jego działaczem był Hugon Hanke, który od 1952 był też informatorem bezpieki w strukturach emigracji londyńskiej, agentem Departamentu I Ministerstwa Bezpieczeństwa Publicznego o pseudonimie "Ważny". 8 sierpnia 1955 został premierem Rządu RP na uchodźstwie i 8 września 1955 wrócił do PRL, co wywołało skandal na emigracji. Drugim szefem rządu na uchodźstwie z ramienia SP był pełniący ten urząd od 20 lipca 1970 do 13 lipca 1972 Zygmunt Muchniewski.
12 lutego 1989 Stronnictwo Pracy zostało reaktywowane w kraju (początkowo pod nazwą „Chrześcijańsko-Demokratyczne Stronnictwo Pracy”, od 2000 po połączeniu z Koalicją Ludowo-Niepodległościową funkcjonuje jako SP).
Program.
Program Stronnictwa Pracy był typowo chrześcijańsko-demokratyczny. W kwestii spojrzenia na człowieka ugrupowanie odrzucało zarówno totalitaryzm, jak i skrajny liberalizm jako prowadzące odpowiednio do niewoli i anarchii. Opowiadało się za wizją chrześcijańską jako traktującą człowieka z szacunkiem, obdarzonego rozumem i wolną wolą, będącego więc wolnym i odpowiedzialnym za swoje czyny. Podkreślało historyczną rolę chrześcijaństwa jako „potężnego czynnika dziejotwórczego Polski”, kształtującego psychikę i obyczaje pokoleń oraz polską kulturę. Rolę państwa określało jako służebną narodowi, a nie jako cel sam w sobie. Popierało ustrój demokratyczny jako najlepszą drogę do realizacji dobra powszechnego. Krytykowało liberalny kapitalizm, który służy jedynie zyskowi, a nie liczy się ze sprawiedliwością, godnością ludzką oraz dobrem powszechnym. Uznawało jednak za podstawę gospodarki własność prywatną. Próbowało niejako pogodzić gospodarkę planową z elementami wolnorynkowymi.

</doc>
<doc id="69381" url="https://pl.wikipedia.org/wiki?curid=69381" title="TZN Xenna">
TZN Xenna

TZN Xenna – polski zespół punkrockowy.
Historia.
1981–1983.
Powstał w sierpniu 1981 roku w Warszawie z inicjatywy wokalisty Krzysztofa „Zygzaka” Chojnackiego, gitarzysty Marka „Markusa” Kucharskiego, perkusisty Tomasza „Gogo Szulca” Kożuchowskiego i basisty Piotra „Czombego” Dubiela, którego wkrótce zastąpił Jacek „Sydney” Zientała (Dubiel został gitarzystą Deutera). Początkowo zespół używał nazwy "Kamash And The Ekers". Próby odbywały się w Domu Kultury „Skarpa”, w którym 9 września 1981 muzycy zagrali swój pierwszy koncert. W listopadzie TZN Xenna wzięła udział w II Festiwalu Nowej Fali w Toruniu, nie odnosząc tam jednak większego sukcesu. Jesienią 1982 zespół zagrał trasę „Rock Galicja” wraz z Dezerterem i Deuterem w południowej części Polski występując m.in. w Rzeszowie i Krośnie. W sierpniu wygrał eliminacje na festiwalu „Open Rock” w krakowskiej „Rotundzie” występując m.in. u boku grup: Turbo i Stalowy Bagaż, który umożliwił mu występ na festiwalu w Jarocinie. Muzycy jednak zrezygnowali z tej możliwości określając to miejsce mianem „festiwalu milicyjnego” (nigdy tam nie wystąpili). W tym czasie grupa pojawiła się w reportażu Telewizji Polskiej dotyczącym subkultur („Sposób na życie” Ewy Skurczyńskiej), a także w programie o polskich punkach zrealizowanym przez zachodnioniemiecką stację ARD. Jesienią miejsce „Markusa”, który został wcielony do LWP zajął Andrzej „Falkonetti” Kuszpyt, z którym TZN Xenna zagrała koncert w Sali Kongresowej. W 1983 „Zygzak” został usunięty z zespołu, a obowiązki wokalisty przejął „Falkonetti”. Niewiele później muzycy przerwali działalność. „Gogo Szulc” odszedł do zespołu Tilt, natomiast „Sydney” w drugiej połowie lat 80. nawiązał krótką współpracę z Robertem Gawlińskim (wówczas ex–Madame) w jego zespole The Didet Bidet (zmarł w 1996 – Gawliński dedykował mu później swój utwór „Sid i Nancy").
1984–1987.
W 1984 roku TZN Xenna została reaktywowana przez: „Zygzaka”, „Markusa”, „Falkonettiego” (gitara basowa) i nowego perkusistę Dariusza „Dynię” Dynowskiego. W tym składzie zespół wystąpił w październiku w warszawskim klubie „Stodoła” grając obok Siekiery i amerykańskiej grupy Youth Brigade. W następnym roku muzycy wystąpili m.in. na festiwalu „Róbrege”, oraz nagrali w tonpressowskim studiu cztery utwory: „Dzieci z brudnej ulicy”, Ciemny pokój”, „Gazety mówią” i „Nasz świat”. Dwa pierwsze zostały wydane na singlu „Dzieci z brudnej ulicy”, natomiast dwa kolejne pojawiły się nieco później na składance "Jak punk to punk". W 1986 do zespołu dołączył Robert „Mionek” Micorek – drugi gitarzysta. W pięcioosobowym składzie TZN Xenna grała koncerty do połowy 1987 roku, kiedy to muzycy postanowili zakończyć działalność. „Zygzak” później kontynuował granie w zespołach Lumpers i The Klaszcz. Wystąpił gościnnie na płytach: "Zdrada" (1996) zespołu Farben Lehre (śpiewając w utworze „Gazety mówią”), oraz na koncertowym albumie Armii "Koncert na XX-lecie" (wykonując utwór „To moja zemsta”). Dynowski w latach 2000–2003 był perkusistą grupy Deuter.
Od 2011.
2 lipca 2011 TZN Xenna w składzie: „Zygzak”, „Dynia”, „Tele Kesur” (gitara) oraz „Klaus” (gitara basowa) zagrał ponad godzinny koncert w ramach II edycji festiwalu "Rock na Bagnie" w Strękowej Górze. Rok 2011 zakończył się wydaniem drugiej po „Dzieciach z brudnej ulicy”, 7"EP pod nazwą „Tzn Xenna 1981–2011”. W kwietniu 2012 roku zespół wszedł do studia i zarejestrował materiał na trzecią płytę krótkogrającą pt. „Ścierwo”.
W 2012 roku zespół po raz pierwszy w swojej historii wystąpił na Jarocin Rock Festiwal. W dniu 01.09.2012 w Berlinie zespół zagrał pierwszy, zagraniczny koncert w historii. 18.11.2012 ukazała się pierwsza w historii zespołu płyta studyjna. „Dziewczyny w pogo”.

</doc>
<doc id="69382" url="https://pl.wikipedia.org/wiki?curid=69382" title="Minor Threat">
Minor Threat

Minor Threat – amerykański zespół grający hardcore/punk.
Historia.
Zespół został założony przez byłych muzyków The Teen Idles: basistę Iana MacKaye'a i perkusistę Jeffa Nelsona. MacKaye porzucił gitarę basową i został wokalistą. Składu dopełnili gitarzysta Lyle Preslar i basista Brian Baker. Zespół zadebiutował w grudniu 1980 roku otwierając koncert Bad Brains.
W 1981 roku zespół wydał swoje pierwsze single: "Minor Threat" i "In My Eyes". Udał się również na tournée po wschodniej części USA. Piosenka "Straight Edge" (z pierwszego singla) rozsławiła filozofię "straight edge", nawołującą do racjonalnego myślenia i nienadużywania alkoholu. To było coś nowego w muzyce rockowej. Z czasem ruch "straight edge" zaczął zyskiwać coraz więcej zwolenników. Pojawiły się również nowe zespoły z tego nurtu takie jak: SS Decontrol czy 7 Seconds. Z kolei piosenka "Guilty of Being White" doprowadziła do oskarżeń zespołu o rasizm, ale MacKaye twierdził, że źle zinterpretowano jego słowa. W wywiadzie opublikowanym w książce Stevena Blusha "American Hardcore: A Tribal History", MacKaye stwierdził, że został obrażony przez tych, którzy doszukiwali się w jego tekstach rasizmu. Kiedy zespół nagrał płytę "Out Of Step", MacKaye wstawił na nią krótkie przemówienie dotyczące słów piosenki "Out Of Step": "Don`t drink, don`t smoke, don`t fuck" mówiąc, że: "This is not a set of rules...". Stało się to po tym, jak zaczęły się zdarzać wypadki ciężkich pobić osób, które miały w ręku puszkę piwa (szczególną brutalnością wykazywali się fani zespołu SS Decontrol). Minor Threat nie tolerowali takiej postawy. Sam Ian MacKaye wielokrotnie powtarzał w wywiadach, że straight edge nie oznacza, by nie pić piwa ("it doesn't mean never drink a beer..."), negując dosłowne interpretowanie słów piosenki, jednocześnie tłumacząc, że chodzi raczej o nieszkodzenie sobie i świadome postępowanie.
Zespół rozpadł się w 1983 roku wskutek nieporozumień między muzykami na tle artystycznym. Swój ostatni koncert zagrał 23 września 1983 u boku zespołów: Trouble Funk i Big Boys.
MacKaye kontynuował karierę w zespołach: Embrace (utworzony z byłymi muzykami The Faith) i od 1987 roku w Fugazi. Brian Baker grał m.in. w Dag Nasty. Aktualnie jest członkiem Bad Religion. Lyle Preslar występował z Glennem Danzigiem. Jeff Nelson jest obecnie grafikiem, zaangażował się także w politykę.

</doc>
<doc id="69383" url="https://pl.wikipedia.org/wiki?curid=69383" title="Tadeusz Kuntze">
Tadeusz Kuntze

Tadeusz Kuntze, także "Tadeusz Konicz", "Taddeo Pollacco" (ur. 20 kwietnia 1727 w Zielonej Górze, zm. 8 maja 1793 w Rzymie) – polski malarz.
Jeden z sześciorga dzieci Gotfryda Kuntzego i Anny Marii Sambler.
Jeden z najwybitniejszych polskich malarzy XVIII wieku. Był nadwornym artystą biskupa Stanisława Załuskiego, studiował w Krakowie i Rzymie. Większość swojego życia spędził we Włoszech, gdzie identyfikowano go z krajem rodzinnym nazywając Taddeo Pollacco. Pierwszym i najpopularniejszym wątkiem jego twórczości było malarstwo religijne. Obrazy i freski Kuntzego wypełniają liczne ołtarze, zdobią ściany i sklepienia świątyń Krakowa, Kocka, Warszawy (m.in. obraz Nawiedzenia w wielkim ołtarzu kościoła Wizytek), Wojnicza i Rzymu.
W 2012 roku do Polski sprowadzono odnaleziony w prywatnych zbiorach włoskich "Śmierć Priama", przedstawiający scenę napadu i zabicia króla Troi Priama. "Śmierć Priama" nabył Zamek Królewski na Wawelu – Państwowe Zbiory Sztuki, przy wsparciu Ministerstwa Kultury i Dziedzictwa Narodowego.
Galeria poświęcona artyście znajduje się w Muzeum Ziemi Lubuskiej w Zielonej Górze (wystawa stała).

</doc>
<doc id="69386" url="https://pl.wikipedia.org/wiki?curid=69386" title="Postać inżynierska">
Postać inżynierska



</doc>
<doc id="69388" url="https://pl.wikipedia.org/wiki?curid=69388" title="Zajezdnia tramwajowa przy ulicy Gajowej w Poznaniu">
Zajezdnia tramwajowa przy ulicy Gajowej w Poznaniu

Zajezdnia tramwajowa przy ul. Gajowej w Poznaniu – najstarsza i działająca do 28 grudnia 2010 zajezdnia tramwajowa w Poznaniu, stanowiąca zabytek architektury przemysłowej. 
Historia.
Początkowo zajezdnia zajmowała działkę na narożniku ul. Gajowej i ul. Sienkiewicza i składały się na nią wozownia na 20 wagonów, stajnia na 80 koni, kuźnia z podkowalnią oraz budynek mieszkalny dla inspektora zakładowego, latryna i pompa. Po likwidacji dworca kolejowego na Jeżycach część terenu wykupiło w 1886 roku Poznańskie Towarzystwo Kolei Konnej. W 1890 roku teren zajezdni powiększono, a w latach 1897-1898, gdy elektryfikowano poznańskie tramwaje w zajezdni wybudowano halę dla wozów i mniejszą dla doczep, a także warsztaty w których remontowano tramwaje oraz (prawdopodobnie) postawiono szachulcowy budynek na rogu Gajowej i Sienkiewicza, przedsiębiorstwo zmieniło również nazwę, na Poznańską Kolej Elektryczną. W 1903 roku przebudowano torowisko od ul. Gajowej, oraz dobudowano trzecia halę. Rok później oddano do użytku budynek dyrekcji oraz nowe warsztaty. W 1908 dodano baterię akumulatorów szczytowych, które zasilały trakcję. W 1913 zajezdnia znacznie się powiększyła. Połączono wszystkie istniejące hale, powstała nowa kuźnia, a stara została przerobiona na pomieszczenie w którym zorganizowano odlewnię. Cały kompleks został natomiast wyposażony w centralne ogrzewanie i doprowadzenie ciepłej wody. Powiększono również budynek administracji z 1903 roku.
W 1924 w związku z przejściem sieci miejskiej na prąd zmienny w zajezdni pojawił się rtęciowy prostownik. W 1925 dodano kolejne warsztaty rozbudowując do obecnej długości główną halę oraz dodano wyjazd z torami od ul. Zwierzynieckiej. W 1927, gdy w Poznaniu wprowadzono komunikację autobusową w zajezdni powstał garaż na 16 maszyn. W latach 1928-1929 powstał nowy garaż na 36 autobusów, a stary stał się garażem dla mniejszych samochodów. Powstała również kolejna odlewnia. Po zakupie kolejnej parceli w 1936 zajezdnia osiągnęła swoją dzisiejszą wielkość czyli kwartał między ulicami Zwierzyniecką, Kraszewskiego, Sienkiewicza i Gajową, poza drobnym fragmentem na narożniku Zwierzynieckiej i Gajowej. W tym samym roku po kolejnej przebudowie hala główna osiągnęła ostateczne rozmiary, oraz dodano budynek z garażem i zapleczem socjalnym dla pracowników. Zmodernizowano również układ torowisk rozbierając ostatni budynek dworca kolejowego.
Wojna oszczędziła zajezdnię, która nadal była rozbudowywana aż do 1962 roku, kiedy to dyrekcja MPK przeniosła się na ul. Głogowską. Kolejne zajezdnie powstające na obrzeżach znacznie już rozbudowanej sieci tramwajowej sprawiły, że obiekt przy ul. Gajowej stawał się coraz bardziej jedynie zakładem remontowym. W 1956, podczas powstania poznańskiego, robotnicy warsztatów tramwajowych jednomyślnie poparli demonstrantów. Zablokować wyjście na ulice próbował dyrektor MPK, którego wrzucono do kanału montażowego i oblano oliwą. 
Obecnie zajezdnia nie funkcjonuje, po 130 latach od jej uruchomienia. W dniu 28 grudnia 2010 o godzinie 6:47 wyjechał ostatni liniowy wagon, Beijnes 3G o numerze taborowym 805.

</doc>
<doc id="69395" url="https://pl.wikipedia.org/wiki?curid=69395" title="Ol49">
Ol49

Ol49 – oznaczenie parowozu osobowego budowanego w latach 1951–1954 w Fabryce Lokomotyw im. F. Dzierżyńskiego w Chrzanowie. Wyprodukowano 112 sztuk dla PKP i 4 sztuki na eksport do Korei Północnej.
Lokomotywy parowe tej serii przeznaczone były do obsługi pociągów osobowych i lekkich pociągów pospiesznych. Miały zastąpić przedwojenne parowozy Ok1 i Ok22. Jest to najmłodszy wyprodukowany w Polsce parowóz pasażerski – pierwszy wyjechał z fabryki w grudniu 1951.
Są wyposażone w duży zapas wody (25 tys. litrów) i węgla (12 ton). Prędkość maksymalna „oelki” to 100 km/h. Kilka sztuk z parowozowni Olsztyn i Toruń przerobiono z opalania węglem na opalanie mazutem.
Do dziś zachowało się 38 sztuk parowozów Ol49, większość z nich to tylko „zimne” eksponaty lub pomniki techniki. Jeszcze w latach 90. XX w. stacjonowały m.in. w Żaganiu, Przeworsku, Sierpcu i Jarocinie.
Od dawna słynie z nich Parowozownia Wolsztyn. Utrzymuje się tutaj czynne parowozy Ol49-59 i Ol49-69 ex. Ol49-99, oba z wydłużonymi okresami międzynaprawczymi. Naprawa rewizyjna parowozu Ol49-59 trwała od końca 2017 do maja 2018. Od 15 grudnia 2013 do 31 marca 2014 obieg parowozowy kursował pomiędzy Lesznem a Wolsztynem w planie pociągów osobowych Kolei Wielkopolskich. 15 maja 2017 został wznowiony ruch lokomotyw parowych na linii ze Zbąszynka do Leszna i z Wolsztyna do Poznania. Po naprawie czynny jest Ol49-69.
W Chabówce sprawny do maja 2007 był parowóz Ol49-100. Parowóz został odstawiony z powodu przekroczonego terminu rewizji kotła.
Z Belgii do Polski wrócił parowóz Ol49-12, który przechodzi rewizję kotła.
Cechy trakcyjne.
Masa napędna Ol49 była zdecydowanie większa niż TKt48, „oelki” nie dysponowały więc tak dobrym przyśpieszeniem jak „tekatka”. Natomiast przy prędkości ustalonej, po rozpędzeniu, mogły prowadzić składy o masie do 300 ton ze swoją maksymalną prędkością konstrukcyjną. Bieg ich był spokojny, na dobrym torze do prędkości maksymalnej 100 km/h. Wydajność kotła była dobrze dobrana dla mocy maszyny parowej, nie obserwowało się zjawiska wyczerpania kotła. Niektóre „oelki” miały suwaki Trofimowa z rozsuwnymi tarczami, co wymagało innego sterowania podczas jazdy niż przy rozrządzie klasycznym (suwakach klasycznych). Prowadzenie ciężkich składów lub trudny profil linii wymagały zwiększenia napełniania cylindrów, z czym wiązało się zwiększone zapotrzebowanie na parę, co zwiększało wysiłek fizyczny załogi parowozu z uwagi na ręczne zarzucanie węgla na ruszt. Podczas jazdy tendrem naprzód prędkość konstrukcyjna była ograniczona do 50 km/h.
Właściwości trakcyjne.
Maksymalna siła wynosi 12 500 kG. Opalany lepszym gatunkiem węgla Ol49 mógł ciągnąć na torze poziomym składy osobowe (wag. 4-osiowe) o masie 400 ton z prędkością 100 km/h, lub 905 ton – 80 km/h. Na wzniesieniach 14‰ skład 155-tonowy osiągał 70 km/h. W porównaniu do lokomotyw spalinowych (np. SP42) miała lepsze osiągi i właściwości trakcyjne.

</doc>
<doc id="69396" url="https://pl.wikipedia.org/wiki?curid=69396" title="ZKŻ Zielona Góra">
ZKŻ Zielona Góra

ZKŻ Zielona Góra – polski klub żużlowy z Zielonej Góry. 7-krotny drużynowy mistrz Polski.
Drużyna prowadzona przez klub występuje w lidze pod nazwą "Enea Falubaz Zielona Góra".
Historia.
Sekcja motocyklowa powstała w 1946 roku i przez pierwsze kilka miesięcy należała do Milicyjnego Klubu Sportowego. Pierwsze zawody żużlowe odbyły się 20 października 1946 roku i rywalizowano w zawodach z podziałem na klasy od 100cm³ do ponad 350 cm³. Zawody rozgrywano na bieżni stadionu przy ulicy Wrocławskiej, a długość okrążenia wynosiła 450 m. Na początku 1947 roku żużlowcy i motocykliści przeszli pod skrzydła Motoklubu Unii Poznań, tworząc w Zielonej Górze filię tego klubu. W latach 1946-1954 w Zielonej Górze istniała sekcja motocyklowa, której zawodnicy startowali w wyścigach żużlowych lub motocyklowych, drużyna Unii, a później Stali Zielona Góra, rywalizowała w Poznańskiej Lidze Okręgowej. Najsłynniejszym zawodnikiem zielonogórskiej drużyny był wówczas Jerzy Błoch. Niestety problemy sprzętowe, jak i brak prawdziwego stadionu żużlowego sprawiły, iż na kilka lat sport żużlowy zniknął z mapy miasta.
Budowa stadionu się przeciągała, jednak w LPŻ-cie znaleźli się ludzie, którzy nie tylko postanowili utworzyć sekcję żużlową, ale również dokończyć budowę stadionu. Tym sposobem na wiosnę 1957 roku ukończono budowę toru żużlowego, a drużyna pod nazwą LPŻ Zielona Góra zainaugurowała występy w rozgrywkach III ligi. W 1960 roku LPŻ walczy już w II lidze.
W 1961 roku klub zmienia nazwę na Zgrzeblarki i od tego czasu patronat nad drużyną żużlową przejmuje Lubuska Fabryka Zgrzeblarek Bawełnianych. Pierwszy awans do I ligi drużyna uzyskuje w sezonie 1964, lecz przygoda z najwyższą klasą rozgrywkową trwała zaledwie dwa lata. Na początku lat 70. drużyną Zgrzeblarek Zielona Góra odnosi pierwsze sukcesy – jest to czas kolejnej zmiany nazwy, w sezonie 1973 zespół występuje pod nazwą "Falubaz". W sezonie tym drużyna zdobywa brązowy medal drużynowych mistrzostw Polski, jednak przez kolejne cztery lata drużyna balansuje między I ligą, a II ligą. Początkowo nazwa "Falubaz" nie przypadła do gustu kibicom, jednak w dniu dzisiejszym jest to najpopularniejsze określenie klubu żużlowego z Zielonej Góry. Zespół Falubazu największe sukcesy odniósł w latach 80., zdobywając 3 tytuły DMP w sezonach 1981, 1982 i 1985, a zawodnicy Falubazu zdobyli liczne trofea w zawodach par i indywidualnie.
W 1991 roku klub przejmuje zielonogórski biznesmen Zbigniew Morawski. Klub pod nową nazwą pochodzącą od nazwiska właściciela „Morawski Speedway Team” już w pierwszym sezonie zdobywa mistrzostwo Polski, a na stadionie w Zielonej Górze odbywają się niezwykle ciekawe imprezy, m.in. rewanż za finał mistrzostwa świata par na żużlu oraz mecz drużynowych mistrzów swoich krajów – Morawskiego i brytyjskiego Wolverhampton.
Czasy świetności nie trwały jednak długo, główny sponsor nie był w stanie udźwignąć kosztów prowadzenia klubu żużlowego i w 1994 spadł z I ligi. W następnym roku klub przystąpił do rozgrywek II ligi z zupełnie innym zarządem oraz z nową nazwą – Zielonogórski Klub Żużlowy. Do skrótu „ZKŻ” w przeciągu następnych 15 lat dodawano nazwy sponsorów, m.in. Polmos-Beram, Polmos, Quick-Mix, Kronopol. W latach 1995-2007 klub z Zielonej Góry balansował pomiędzy pierwszą a drugą ligą, spadając i awansując. Dopiero w 2008 roku ZKŻ powrócił do ligowej czołówki zdobywając brązowy medal drużynowych mistrzostw Polski.
W 2009 roku do nazwy drużyny powrócił historyczny człon – "Falubaz". W tym samym sezonie żużlowcy z Zielonej Góry wywalczyli tytuł mistrzów Polski w drużynie i w parach.
W 2010 roku klub pomimo słabego początku sezonu (cztery porażki w pierwszych czterech meczach sezonu), awansował do finału drużynowych mistrzostw Polski, gdzie przegrał z Unią Leszno.
W roku 2011 sponsorem ZKŻ została firma Stelmet, a klub zgłosił do rozgrywek drużynę pod nazwą "Stelmet Falubaz Zielona Góra". Sezon 2011 sportowo dla drużyny był znakomity, gdyż zawodnicy pod wodzą trenera Marka Cieślaka wywalczyli po raz szósty w historii klubu tytuł drużynowego mistrza Polski, rewanżując się tym samym Unii Leszno za porażkę w finale z poprzedniego roku.
W 2012 roku klub zajął w rozgrywkach ligowych czwarte miejsce, ulegając w dwumeczu o brązowe medale Unibaksowi Toruń. 
Sezon 2013 był 36. sezonem startów Falubazu w najwyższej klasie rozgrywkowej, który okazał się udanym w końcowym rozrachunku, gdyż ekipa trenera Rafała Dobruckiego zdobyła siódme w historii klubu drużynowe mistrzostwo Polski pokonując w niespotykany sposób toruński Unibax (w dwumeczu 83:46 - ekipa Unibaksu zrezygnowała z rywalizacji w rewanżowym meczu finału i sędzia przyznał walkower 40:0 dla Falubazu, w pierwszym meczu na Motoarenie w Toruniu padł wynik 46:43 dla Unibaksu).
W roku 2014 sponsorem tytularnym ZKŻ została firma SPAR, a klub zgłosił do rozgrywek drużynę pod nazwą "SPAR Falubaz Zielona Góra".
W dniu 25 września 2016 Ekantor.pl Falubaz Zielona Góra zdobył brązowy medal drużynowych mistrzostw Polski pokonując w dwumeczu Betard Spartę Wrocław.
W roku 2021 sponsorem tytularnym ZKŻ została firma Marwis.pl, a klub zgłosił do rozgrywek drużynę pod nazwą "Marwis.pl Falubaz Zielona Góra". W tym sezonie po ponad 15 latach Falubaz spadł do I ligi.
Zespół w sezonie 2022 startował w I lidze pod nazwą "Stelmet Falubaz Zielona Góra". 
Od sezonu 2023 zespół nosi nazwę "Enea Falubaz Zielona Góra".
Stadion.
Stadion klubu znajduje się przy drodze wylotowej na Wrocław. Stadion może pomieścić 15 tysięcy widzów. Nawierzchnia toru jest sjenitowa, długość wynosi 340,25 m. Od 4 maja 2006 roku stadion jest wyposażony w dmuchane bandy.
Wybudowany już został nowy budynek klubowy (w tym nowa trybuna dla VIP-ów), gdzie przeniesiono siedzibę klubu z ul.Dworcowej. Wymieniana na krzesełka jest część ławek na stadionie. Tor na łukach został poszerzony. Zakończono budowę oświetlenia. Zmodernizowane zostały kasy i ogrodzenie.
Na rok 2008 miasto Zielona Góra przyznało 3 mln złotych na kolejne etapy rozbudowy. Zamontowany został telebim oraz elektroniczne kasy, dokończony dolny parking dla kibiców, uruchomione wejścia od strony ul. Wrocławskiej i zamontowane krzesełka na drugim łuku.
Na początku listopada 2009 miasto Zielona Góra przeznaczyło 11 mln złotych na przebudowę pierwszego łuku stadionu, co ma rozpocząć gruntowną przebudowę całego obiektu. Pierwszy łuk został ukończony wiosną 2010, a zimą 2011 roku przeprowadzona została zmiana geometrii i nawierzchni toru oraz podwyższenie wysokości łuków.
Osiągnięcia.
Krajowe.
Poniższe zestawienia obejmują osiągnięcia klubu oraz indywidualne osiągnięcia zawodników reprezentujących klub w rozgrywkach pod egidą PZM, GKSŻ oraz Ekstraligi.
Mistrzostwa Polski.
Drużynowe mistrzostwa Polski
Drużynowe mistrzostwa Polski juniorów
Mistrzostwa Polski par klubowych
Młodzieżowe mistrzostwa Polski par klubowych
Indywidualne mistrzostwa Polski
Młodzieżowe indywidualne mistrzostwa Polski
Pozostałe.
Drużynowy Puchar Polski
Indywidualny Puchar Polski
Złoty Kask
Srebrny Kask
Brązowy Kask
Liga Juniorów
Indywidualne mistrzostwa Ligi Juniorów
Indywidualne międzynarodowe mistrzostwa Ekstraligi
Międzynarodowe.
Poniższe zestawienia obejmują osiągnięcia klubu oraz indywidualne osiągnięcia zawodników krajowych na arenie międzynarodowej, a także w barwach reprezentacji Polski, w rozgrywkach pod egidą FIM oraz FIM Europe.
Mistrzostwa świata.
Drużynowe mistrzostwa świata
Drużynowe mistrzostwa świata juniorów
Mistrzostwa świata par
Indywidualne mistrzostwa świata
Indywidualne mistrzostwa świata juniorów
Mistrzostwa Europy.
Drużynowe mistrzostwa Europy juniorów
Mistrzostwa Europy par
Indywidualne mistrzostwa Europy
Indywidualne mistrzostwa Europy juniorów
Pozostałe.
World Speedway League
Klubowy Puchar Europy
World Games

</doc>
<doc id="69398" url="https://pl.wikipedia.org/wiki?curid=69398" title="FSO">
FSO



</doc>
<doc id="69401" url="https://pl.wikipedia.org/wiki?curid=69401" title="Strzała">
Strzała

Strzała – pocisk przeznaczony do wystrzeliwania z łuku.
Strzała w łucznictwie tarczowym.
Budowa:
Takie strzały są wytwarzane w różnym parametrze twardości, twardość strzały dobiera się do łuku – jest to niezbędne do uzyskania "czystego" lotu strzały.
Strzały dzieli się ze względu na materiał z którego wykonano promień na:
Wiodącymi producentami strzał na świecie są:
Strzała w łucznictwie tradycyjnym.
Od sportowych, strzały tradycyjne różnią się przede wszystkim zastosowanymi materiałami. W łucznictwie tradycyjnym do wyrobu strzał wykorzystuje się surowce naturalnego pochodzenia (drewniane promienie, pióra). Używane są głównie w ruchu rekonstrukcyjnym, ponieważ cechują się mniejszą celnością i większymi kosztami użytkowania. W takich strzałach funkcję nasadki pełni osadka, czyli rowek w drewnie dostosowany do grubości cięciwy w łuku. Strzała wykonana według wzorców historycznych powinna mieć lotki przywiązane do promienia naturalną nicią. Na potrzeby rekonstrukcji stosowane są groty kute, cięższe od toczonych, które mogą być wbijane w promień (trzpieniowe) lub nań nakładane (tulejowe).
W japońskim łucznictwie, choć używa się również materiałów jak aluminium czy włókno węglowe do promieni, plastik do nasadek i pióra pospolitych ptaków: gęsi czy indyków, dalej w użyciu są strzały z materiałów tradycyjnych: z bambusowymi promieniami, również bambusowymi lub rogowymi nasadkami, zaś lotki wykonane są z piór orłów czy jastrzębi.

</doc>
<doc id="69416" url="https://pl.wikipedia.org/wiki?curid=69416" title="Jacob Aall">
Jacob Aall

Jacob Aall (ur. 27 lipca 1773 w Porsgrunn, zm. 4 sierpnia 1844 w Arendal) – norweski pisarz, polityk i uczony.
Rozwijał działalność w dziedzinie polityki, teologii, górnictwa (przedsiębiorstwo rodzinne), badania i zbierania ojczystych podań ludowych. W 1814 r. był deputowanym do norweskiego zgromadzenia narodowego, wydawał pismo polityczne „Nutid og Fortid” („Teraz i dawniej”).
Opublikował: "Erindringer som Bidrag til Norges Histoire fra 1800–1815" – przyczynek do dziejów rozwoju konstytucji norweskiej.

</doc>
<doc id="69417" url="https://pl.wikipedia.org/wiki?curid=69417" title="Trockizm">
Trockizm

Trockizm – jeden z nurtów komunizmu oparty na poglądach Lwa Trockiego. Trockizm powstał w ZSRR w toku sporu o taktykę partii bolszewickiej i światowego ruchu komunistycznego po śmierci Włodzimierza Lenina.
Definicja trockizmu.
Amerykański trockista James Patrick Cannon, w wydanej w 1942 roku „Historii amerykańskiego trockizmu” pisał, „trockizm nie jest nową doktryną, ruchem, ale renowacją, odrodzeniem prawdziwego marksizmu, który był postulowany w czasie rewolucji rosyjskiej i w pierwszych dniach Międzynarodówki Komunistycznej”.
Według Lwa Trockiego jego myśl polityczną można odróżnić od innych teorii marksistowskich poprzez pięć kluczowych elementów:
Na scenie politycznej marksizmu trockiści uważani są za lewicę. Trockiści w okresie zimnej wojny popierali dążenia demokratyczne w ZSRR, przeciwstawiali się również mocarstwom imperialistycznym i opowiadali się za rozprzestrzenieniem rewolucji w całej Europie i Azji.
Założenia trockizmu.
Podstawowym założeniem teorii trockistowskiej jest teoria permanentnej rewolucji, która stanowi przedstawienie punktu widzenia Trockiego na proces przemian społecznych. Idea ta ma nawiązywać do Marksa i Engelsa. W praktyce teoria została ukształtowana w głównej mierze przez Aleksandra Helphanda (Parvusa). Tę ideę zarysowali Marks i Engels w napisanym w 1850 roku "Apelu Komitetu Centralnego do Związku Komunistów". Według marksowskiej teorii robotnicy muszą przejąć inicjatywę rewolucyjną z rąk burżuazji. Tak więc walka przeciwko strukturom feudalnym miała przeistoczyć się w walkę z burżuazją i strukturami feudalnymi, w wyniku tej walki, proletariat wymusić miał najpierw realizację celów demokratycznych, a następnie socjalistycznych. Teoretycy marksizmu nie rozwijali jednak tej teorii.
Tezy permanentnej rewolucji ponownie rozwijane były w Rosji w czasie rewolucji lat 1905–1907. Elementy teorii wykorzystane zostały przez Lenina w koncepcji przerastania rewolucji burżuazyjno-demokratycznej w socjalistyczną. Według Włodzimierza Lenina walki rewolucyjne muszą być kierowane przez proletariuszy, którzy muszą stać się jedynymi walczącymi o demokratyzm, stopniowo wzbogacając postulaty o motywy socjalistyczne. Lenin uważał, że klasa robotnicza odniesie sukces po sojuszu z chłopstwem. Trocki uważał, że robotnicy wprawdzie powinni współpracować z chłopami, ci drudzy jednak powinni być odsunięci od rządów. Nie przewidywał więc rządu koalicyjnego, rząd według myśli Trockiego ma być rządem, w którym większość stanowią robotnicy. Trocki odrzucał burżuazyjny etap rewolucji ujęty w leninizmie. Korzystając z doktryny Trockiego; odrzucającej współpracę robotników z innymi grupami ludzi pracy, późniejsi trockiści odrzucali politykę frontów ludowych.
W 1906 roku Trocki uznał, że rewolucja może się udać jedynie w skali globalnej. Działania rewolucji w jednym kraju miały stać się czynnikiem wpływającym na rewolucje w innych państwach. Choć Marks odrzucał przeprowadzenie rewolucji w jednym kraju, Lenin stworzył tezę, zgodnie z którą rewolucja mogła się odbyć z wziętym z osobna kraju kapitalistycznym. Początkowo były to jedynie różnice zdań, gdyż zarówno Lenin i Trocki uważali, że rewolucja rosyjska otworzy drogę do światowej rewolucji. W latach 20. ZSRR stał się jedynym państwem rządzonym przez partię komunistyczną (oprócz Mongolii), doprowadziło to do realizacji przez rząd doktryny „socjalizmu w jednym kraju”. Teza ta została formalnie poparta w czasie XIV Konferencji w kwietniu 1925 i XIV Zjeździe w grudniu tego samego roku. Trocki pozostawał w opozycji do tych decyzji, jego zdaniem w państwie na tyle zacofanym co Rosja niemożliwa jest przebudowa kraju. Trocki uważał, że warunkiem zwycięstwa komunizmu jest pomoc ekonomiczna i militarna, którą będą prowadzić między sobą radzieckie „Stany Zjednoczone Europy”, dlatego też rewolucja miała być rozszerzana przez ZSRR na sąsiadujące z nim państwa. Polityka ta wcześniej określana była jako „eksport rewolucji”, choć Trocki jako opozycjonista odrzucał to pojęcie.
Lew Trocki uważał, że ZSRR zdominowane zostało przez biurokratów. Twierdził również, że budowa uprzemysłowionego państwa na zasadach takich jak współzawodnictwo, bodźce materialne, działanie prawa wartości – stanowi odejście od idei rewolucji październikowej. Alternatywą miała być „militaryzacja pracy”, tzn. organizacja gospodarki na wzór armii i narzucenie wszystkim pracownikom wojskowej dyscypliny z wszystkimi jej konsekwencjami („armie pracy”). Objęcie całej gospodarki jednolitym planem musiało wiązać się z konsekwentną likwidacją prywatnej własności, a więc przede wszystkim z kolektywizacją rolnictwa. Zdając sobie sprawę, że realizacja tego programu napotka opór społeczny, Trocki nie ukrywał, że musi zostać on złamany przy pomocy rewolucyjnego terroru.
Formowanie się ruchu.
Lew Trocki własną frakcję wewnątrz partii bolszewickiej zawiązał na początku 1918 roku. Wcześniej Trocki związany był z mienszewikami, razem z grupą internacjonalistów przeszedł do ugrupowania bolszewickiego w 1917 roku. Lew Trocki nie związał się ze skrajnie lewicową frakcją radzieckich komunistów zwaną lewicowymi komunistami, postulowali oni kategoryczne zawarcie pokoju, Trocki natomiast postulował hasło „Ani wojny, ani pokoju”. Jako uczestnik delegacji w Brześciu wbrew dyrektywie Lenina, poinformował władze niemieckie o tym że rząd Rosji Radzieckiej nie podpisze z Niemcami traktatu pokojowego na stawianych przez nich warunkach. Jednocześnie jednak zakończy działania zbrojne i zdemobilizuje wojsko. Lew Trocki uważał, że decyzja taka doprowadzi do radykalizacji środowisk robotniczych Europy Zachodniej. W 1920 roku po raz kolejny Trocki sprzeciwił się ówczesnemu kierownictwu, wystąpił z pomysłem reorganizacji Rosji według której związki zawodowe miały zostać zmienione w organy państwa zarządzające produkcją. Koncepcję Trockiego dotyczącą związków, skrytykował Lenin, doprowadziło to do tarć frakcyjnych wewnątrz partii. X Zjazd partii komunistycznej z 1921 roku odrzucił koncepcję Trockiego oraz zakazał polityki frakcyjności. Trocki początkowo dostosował się do uchwały Zjazdu choć w 1923 roku gdy Lenin był już chory, jego frakcja przyjęła rolę opozycji wewnątrz partii. Idee zwolenników Trockiego zebrane zostały w dziele "Nowy kurs". W tym czasie frakcja trockistów przyjęła postulat nie jak to dotychczas miało miejsce; krytyki tylko elementów polityki partii, lecz zasadniczą krytykę kształtu partii. "Nowym Kursem" Trockiego miało być reformowanie partii – zdemokratyzowanie partii, aktywizacja członków, wprowadzenie krytyki czy walka z biurokracją.
Po śmierci Lenina, na 13. Zjeździe partii komunistycznej, który odbył się w maju 1924 roku, odczytano testament Lenina. Jego treść nie spodobała się Stalinowi, Lenin bowiem skrytykował Stalina. Komitet Centralny bolszewików mimo to pozwolił mu dalej pełnić urząd sekretarza generalnego partii. Prostalinowska decyzja Komitetu wymierzona była w trockistów. Lew Trocki krytykował stalinowską politykę „budowy socjalizmu w jednym kraju” i cały system ZSRR, który według niego zahamował proces rewolucji. Zwolennicy Trockiego z pozycji skrajnej lewicy krytykowali ZSRR i władzę partii. W listopadzie 1927 roku, KC partii wydalił z partii Trockiego i jego zwolenników. W 1929 roku Trocki wydalony został z terenów ZSRR oraz pozbawiony obywatelstwa.
Od 1929 do 1933 przebywał w Turcji, we Francji od 1933 do 1935, w Norwegii od 1935 do 1937, a na końcu swego życia w Meksyku. Przebywając na wygnaniu, kontynuował swoją działalność. W 1936 wydał pracę "Zdradzona rewolucja". W 1938 utworzył IV Międzynarodówkę grupującą zwolenników orientacji trockistowskiej. Rewolucjonista zamordowany został na emigracji w Meksyku w 1940 roku przez Ramóna Mercadera agenta NKWD.
IV Międzynarodówka.
Geneza.
Trocki od początku bycia dysydentem podjął się próby utworzenia ruchu politycznego. Trocki jako jeden z przywódców rewolucji bolszewickiej i konsekwentny antystalinista występował przeciwko kierownictwu III Międzynarodówki. Udało mu się pozyskać działaczy wywodzących się z różnych środowisk politycznych, część związana była niegdyś z Kominternem. Często usuwano ich z partii komunistycznej w czasie walk frakcyjnych. Wśród działaczy tych znaleźli się James Patrick Cannon, były członek Komunistycznej Partii USA; Maurice Spektor, były członek Komunistycznej Partii Kanady; Pierre Frank, były członek Francuskiej Partii Komunistycznej i Boris Sovarine jeden ze współzałożycieli PCF. Kolejną grupę wywodzili radykałowie z łona partii socjaldemokratycznych, Daniel Guerin; reprezentant lewicowej frakcji w SFIO i Marceau Pivert. Ze środowiska anarchosyndykalistów do Trockiego zbliżyli się Alfred Rosmer i Pierre Monatte. Trocki poparty został także przez niektórych intelektualistów, tj. socjolog James Burnham i Pierre Naville. Do środowiska trockistowskiego dołączyły też osoby niezwiązane do tej pory z polityką, np. Raymond Molinier.
Pod względem ideowym część działaczy kierowała się poglądami lewicowo-radykalnymi który nie zmieściły się w obrębie kominternowskiego ruchu komunistycznego, przy czym ważna była tu postawa antyradziecka. Część działaczy wysuwała antyradzieckość i sprzeciw wobec Kominternu na plan pierwszy. Punktem odniesienia zjednoczenia różnych grup była rewolucja socjalistyczna, wywodząca się z teorii permanentnej rewolucji, związana przy tym z walką z partiami Kominternu i ZSRR. Lew Trocki publikował swoje pisma w prasie zachodniej m.in. „New York Times”, „Daily Express” czy „Saturday Evening Post”. Dążył do utworzenia jednego ośrodka kierowniczego w ruchu komunistycznym. Początkowo nie był przychylny tworzeniu nowej międzynarodówki komunistycznej, lecz uważał, że poprzez zwolenników jego tendencji uda mu się osiągnąć większość wewnątrz III Międzynarodówki. Frakcja Lwa Trockiego nazywana była „lewicową opozycją”. W kwietniu 1930 roku zorganizowano konferencję która w założeniu przygotować miała kongres założycielski Lewicowej Opozycji. Zwolennicy tendencji utworzyli prowizoryczny sekretariat, rozpoczęto wydawanie „Biuletynu opozycji”. W artykule wstępnym napisano o tym że celem Lewicowej Opozycji jest odrodzenie Międzynarodówki Komunistycznej na bazie leninizmu.
Lewicowa Opozycja sformułowała jedenaście warunków przystąpienia do grupy. Były to m.in. – uznanie permanentnego (międzynarodowego) charakteru rewolucji; rozróżnianie w obozie komunistycznym trzech kierunków: marksistowskiego, centrowego oraz prawicowego; potępienie państwa radzieckiego; odrzucenie teorii socjalizmu w jednym kraju. Opozycja nie osiągnęła swoich celów, jej członkowie wydalani byli z partii komunistycznych. Po porażce Trocki zmienił strategię i postanowił utworzyć nową międzynarodówkę opozycyjną względem III Międzynarodówki. Bezpośrednim impulsem miało być przejęcie w 1933 roku władzy przez nazistów w Niemczech, zdaniem Trockiego, dopuszczenie do władzy nazistów było świadectwem śmierci partii komunistycznych które nie umiały powstrzymać nazistów.
Opozycja.
Nowy ruch pozostawał jednak osłabiony a zwolennicy trockizmu, podzieleni. Brak poparcia wśród społeczeństwa, w tym robotników, doprowadził do tego, że trockiści postanowili odłożyć na później utworzenie międzynarodówki i kontynuować działalność jako Opozycja. Strategia trockistów działała w dwóch kierunkach, z jednej strony głoszono, że procesy zachodzące w ZSRR po śmierci Lenina, to zdrada rewolucji, uznano socjalistyczny charakter produkcji w ZSRR, jednak odrzucono nadbudowę, trockiści uważali że należy obalić system ZSRR i zastąpić go innym rodzajem rządów, odpowiedzialna miała być za to rosyjska sekcja IV Międzynarodówki. Stalinowskie władze ZSRR zarzucały trockistom szereg dywersji, m.in. morderstwo Siergieja Kirowa, jednego z liderów bolszewickich, posądzono też ich o kilka aktów sabotażowych. O akcjach dywersyjnych w ZSRR przekonanych było również wiele partii komunistycznych. Walka z trockizmem w okresie kultu jednostki była pretekstem do represji wielu niewinnych osób i często oskarżenie o trockizm służyło jako uzasadnienie represji.
Drugim z elementów strategii opozycji była krytyka partii komunistycznych skupionych w Kominternie. Lew Trocki uważał, że po 1924 roku Komintern był wykorzystywany przez Stalina do polityki wewnętrznej, przy rezygnacji z „rewolucyjnego z posłannictwa”. W krajach kapitalistycznych sekcje Kominternu miały zdaniem Trockiego, być podporządkowane polityce Stalina. Komintern miał chronić ZSRR przed inwazją z zewnątrz, rezygnując przy tym z kierowania ruchem rewolucyjnym. Pierre Frank stwierdził, że Komintern stał się grupą nacisku na środowiska polityczne całego kapitalistycznego świata. Trocki zaatakował VI Kongres Międzynarodówki Komunistycznej, na którym wystąpiły tendencje sekciarskie w trakcie której uznano socjaldemokrację za "socjalfaszyzm", Trocki krytykował politykę izolacjonizmu i agresywną politykę wobec socjaldemokracji. Trockiści pozostawali w opozycji do Kominternu również po zmianie taktyki po przejęciu władzy przez Hitlera w Niemczech. Trockiści przeciwstawiali się polityce frontu ludowego, polityki współpracy partii komunistycznych z innymi ugrupowaniami antyfaszystowskimi. Trockiści uznali że mogą poprzeć rządy jedynie natury rewolucyjnej.
Trockiści nie zdobyli szerokiego poparcia w społeczeństwach, partie trockistowskie liczyły po kilkuset działaczy, często pozostawały skłócone. Duże wpływy trockiści zdobyli w Stanach Zjednoczonych oraz w Hiszpanii. W USA założona została Socjalistyczna Partia Robotnicza kierowana przez Jamesa Cannona. Liczyła ona od 800 do 2500 działaczy oraz posiadała wpływy w związkach zawodowych. Dla porównania partie komunistyczne dzięki polityce frontów ludowych w 1939 roku liczyły w państwach europejskich (poza ZSRR) 500 tysięcy członków.
Działalność Międzynarodówki.
3 września 1938 roku w czasie konferencji w Perigny pod Paryżem, powołano IV Międzynarodówkę, do której weszły ugrupowania trockistowskie z poszczególnych państw. W zjeździe uczestniczyło 21 osób z 11 państw. Część uczestników konferencji nie była przekonana co do pomysłu powołania organizacji, uważali że nie ma sensu tworzyć takiej organizacji jeśli jej poszczególne sekcje liczą po kilkadziesiąt ludzi. Sam Trocki nie wziął udziału w konferencji. W czasie jej trwania przyjęto dokument jego autorstwa "Agonia kapitalizmu i zadania IV Międzynarodówki. Program przejścia". Postulaty zawarte w dokumencie stały się podstawą ruchu trockistów. W dokumencie stwierdzono, że we wszystkich rozwiniętych państwach kapitalistycznych nastąpiła już zdolność do przeprowadzenia rewolucji a kapitalizm znajduje się u kresu możliwości, przeszkodą dla tego celu miała być postawa kręgów robotniczych, w tym komunistów. Partie komunistyczne uznawane były przez trockistów za konserwatora systemu kapitalistycznego.
Trockiści uzgodnili na konferencji że należy kontynuować strategię entryzmu, czyli wchodzenia trockistów do już działających organizacji robotniczych i zbliżyć je od wewnątrz do trockizmu. Trocki strategię tą zaproponował w 1930 roku a zdecydowano się na wchodzenie głównie do partii socjaldemokratycznych.
W okresie trwania II wojny światowej trockiści ulegli osłabieniu. Szczególnie przyczyniła się do tego postawa ruchu który uważał, że wojna jest zewnętrzną wojną kapitalizmu a trockiści powinni zachować w czasie jego trwania niezależność. Trockiści uważali że ruch oporu powinien być kierowany przeciwko okupantowi, ale i własnej burżuazji. Komitet Komunistów Internacjonalistów powołany we Francji w 1943 roku uważał, że walka narodowa osłabia walkę klasową. Po zakończeniu wojny próbowano ożywić struktury IV Międzynarodówki. W 1948 roku powołano II Kongres światowy IV Międzynarodówki na której powołano nowy organ grupy, Międzynarodowy Sekretariat. Nowym sekretarzem IV Międzynarodówki został Grek z pochodzenia, Michel Pablo. Przyjęto statut międzynarodówki. W 1951 roku Michel Pablo wydał pracę "Dokąd idziemy?" w którym podał rewizji część elementów idei trockistowskiej. Pablo przyznał, że ówczesny świat podzielony jest między państwa kapitalistyczne a socjalistyczne (stalinowskie). W odróżnieniu od Trockiego, Pablo uznał, że ZSRR skupiło wokół siebie większość sił rewolucyjnych i odgrywa dużą rolę w procesie rewolucji. Z powodu przeświadczenia o dużej roli ZSRR, zalecał on działania dotychczasowych grup trockistowskich, sceptycznie odnosił się do powoływania nowych grup o takim profilu.
Michel Pablo skupił się na rozwijaniu ruchu trockistowskiego wewnątrz już istniejących struktur ruchu robotniczego. Stonował nieco politykę względem ZSRR i tezy dotyczące prognoz nastąpienia rewolucji, mówiąc o tym, że proces wypierania kapitalizmu przez socjalizm może trwać przez kilka pokoleń. Jego tezy poparte zostały przez wielu liderów trockistowskich m.in. Pierre Franka, Belga Ernesta Mandela, Włocha Livio Maintana. Z krytyką Pablo wystąpili działacze amerykańskiej Socjalistycznej Partii Robotniczej i ich lider James Cannon. W 1953 roku partia wydała "List otwarty" do zwolenników trockizmu w którym zarzucili Michelowi Pablo i zwolennikom jego tez, rewizjonizm. Zwolennicy Cannona uznali że Pablo akceptował stalinowską biurokrację za główną siłę ruchu rewolucyjnego. List zaprezentował linię ortodoksyjną, według tej linii ruch trockistowskich powinien powołać partie rewolucyjne a główną przeszkodą trockistów jest stalinizm a podstawowym celem IV Międzynarodówki powinna być walka ze stalinistami. List zwolenników Cannona wezwał do wydalenia z kierownictwa Międzynarodówki zwolenników tez Michela Pablo.
Trockiści niebędący zwolennikami Pablo powołali w 1953 roku nowy ośrodek kierowniczy IV Międzynarodówki. W 1953 sekcje angielska, jedna z dwóch francuskich, szwedzka i nowozelandzka, powołały Międzynarodowy Komitet. Najważniejszymi działaczami grupy był Brytyjczyk Gerald Healy i Pierre Lambert. Od 1953 w Międzynarodówce nastąpił rozłam w wyniku którego działały dwa aspirujące do miana kierownictwa ośrodki: Sekretariat i Komitet Międzynarodowy. Sekretariat podjął politykę bardziej reformistyczną, uznał, że taktyka ataku frontalnego skazuje trockistów na izolację.
Trockizm współczesny.
Frakcje i rozłamy w latach 50. i 60..
Stopniowo wróciła koncepcja budowy partii trockistowskich. Nową bazę ruchu stanowić miały ruchy narodowowyzwoleńcze, a sam ruch coraz częściej akcentował się na kraje trzeciego świata. Teza ta przyjęta została przez Sekretariat Międzynarodowy i niektórych z członków Komitetu, w tym Socjalistyczną Partię Robotniczą z USA. Dzięki temu skłóconym sekcjom udało się osiągnąć możliwość wzajemnej współpracy. Po wzajemnych ustępstwach i rozmowach w 1963 roku powołano kongres zjednoczeniowy, „reunifikacyjny”, w miejsce Międzynarodowego Sekretariatu powołany został Zjednoczony Sekretariat, który miał stać się jedynym ośrodkiem ruchu trockistowskiego. Re-unifikacja doprowadziła jednak do rozłamu ze strony grup, które nie uznały nowego programu, m.in. Socjalistyczna Liga Pracy i część Międzynarodowej Organizacji Komunistycznej, Lamberta. Tak więc Sekretariat i Komitet nie połączyły się w całości w Zjednoczony Sekretariat. Inicjatorem nowego rozłamu stał się Michel Pablo, którego poparło 15% uczestników kongresu zjednoczeniowego. Michel Pablo i jego zwolennicy zerwali ze Zjednoczonym Sekretariatem, a sam lider wyjechał do Algierii, gdzie w latach 1964–1965, był doradcą Ben Belliego.
Zwolennicy Michela Pablo skupili się wokół „Pod Sztandarem Socjalizmu”, które początkowo pełniło rolę Organu Afrykańskiej Komisji IV Międzynarodówki, a następnie Organu Marksistowsko-Rewolucyjnej Tendencji IV Międzynarodówki. Zwolennicy tendencji postulowali walkę ze skostniałymi elementami trockizmu.
Zjednoczony Sekretariat nie poparty został też przez trockistów z Ameryki Południowej. Zarzucili oni organizacji europocentryzm. Latynoamerykańscy działacze zorganizowali Latynoamerykański Sekretariat IV Międzynarodówki, na czele organizacji stał Argentyńczyk Juan Posadas. Frakcja przybrała program utworzenia wraz z partią Baas i Komunistyczną Partią Chin, międzynarodówki „antyeuropejskiej”. Grupa działała głównie w Ameryce Południowej, ale jej zwolennicy znaleźli się także w niektórych krajach Europy.
Próby zreformowania trockizmu podjęły się kręgi Zjednoczonego Sekretariatu, który kontynuował reformy rozpoczęte w 1951. Pojawił się nowy prąd zwany neotrockizmem, pozostający w konflikcie z trockizmem ortodoksyjnym. Trockiści domagali się „deradykalizacji klasy robotniczej” i konieczności nawiązania połączeń z ruchami powstańczymi w państwach trzeciego świata.
Od końca lat 60..
Wzrost konfliktu społecznego pod koniec lat 60. doprowadził do zmiany tej polityki, trockiści ponownie przyjęli tezy o walce klasowej w państwach kapitalistycznych i potencjale klasy robotniczej. Zjednoczony Sekretariat uznał, że należy budować masowe partie robotnicze. Obecna działalność IV Międzynarodówki dzieliła się na kilka ośrodków, w 1972 roku doszło do kolejnego rozłamu wewnątrz Komitetu Międzynarodowego, tym razem między Pierre’em Lambertem a Geraldem Healym. Działalność IV Międzynarodówki niezależnie od powstania tendencji neotrockistowskich, od końca lat 60., pozostawała kontynuacją linii Lwa Trockiego z "Programu przejścia", zakładającego opanowanie ruchu robotniczego i wyeliminowanie partii komunistycznych.
Europa Zachodnia.
We Włoszech trockizm nie zdobył szerszego poparcia. Komunistyczna Grupa Rewolucyjna stanowiła oficjalną sekcję IV Międzynarodówki Zjednoczonego Sekretariatu. Elementy trockizmu występowały w organizacji Lotta Continua, trockiści wewnątrz grupy utworzyli odrębną grupę pod nazwą Autonomia Robotnicza i nawiązali współpracę z Komunistyczną Grupą Rewolucyjną.
We Francji wszyscy trockiści popierający Zjednoczony Sekretariat przystąpili do Ligi Komunistycznej. Na czele Ligi stali Pierre Frank i Alain Krivine. Przewodniczącym partii został Krivine. Liga Komunistyczna odgrywała dość znaczącą rolę w IV Międzynarodówce a oficjalnie pełniła funkcję francuskiej sekcji Międzynarodówki, wielu działaczy Ligi Komunistycznej zasiliło kadry Zjednoczonego Sekretariatu. Pismo Zjednoczonego Sekretariatu pod nazwą „Quatrieme Internationale” wydawane jest w Paryżu a jego redaktorem był Pierre Frank. Liga Komunistyczna powstała w wyniku połączenia w 1969 roku kilku mniejszych grup trockistowskich, w okresie tym trockizm francuski przybrał na znaczeniu. Liga Komunistyczna wydawała tygodnik „Rouge”, w 1972 roku według trockistów komórki grupy działały w 270 przedsiębiorstwach. Liga została rozwiązana w 1973 roku przez rząd Francji, jej działacze powołali nową partię pod nazwą Rewolucyjna Liga Komunistyczna, jednocząc się z partią Walka Robotnicza. Rewolucyjna Liga Komunistyczna istniała do 2009 roku gdy na jej miejsce powołano Nową Partię Antykapitalistyczną. Zjednoczenie obu partii nie zlikwidowało podziałów istniejących w ruchu. Trockiści francuscy popierający politykę Międzynarodowego Komitetu powołali odrębną Internacjonalistyczną Organizację Komunistyczną z Pierre Lambertem na czele, oprócz tej grup istnieje kilka mniejszych organizacji. Rewolucyjna Liga Robotnicza w wyborach municypalnych z 1977 wystartowała razem z Komunistyczną Organizacją Pracowników. Liga Komunistyczna w 1972 roku liczyła pięć tysięcy członków. Działała głównie wśród studentów a mniej licznie w fabrykach Renaulta. We Francji, w 2002 roku, 10% wyborców zagłosowało na partie określające się jako trockistowskie.
W Portugalii ugrupowania skrajnej lewicy narodziły się po rewolucji goździków z 1974 roku, która obaliła prawicową dyktaturę. Grupy skrajnej lewicy powstały na gruncie krytyki partii komunistycznej za zbytnie umiarkowanie jej kierownictwa. W 1975 roku działała jedna grupa reprezentująca IV Międzynarodówkę. Większość grup skrajnej lewicy odrzucało ideologiczne referencje.
W Niemczech Zachodnich działały dwie grupy trockistów o statusie sekcji IV Międzynarodówki. Według rządu w 1976 roku w RFN istniało 10 organizacji o profilu trockistowskim. Łączna liczba ugrupowań skrajnie lewicowych (maoistowskich, anarchistycznych i nowolewicowych) wynosiła aż 124 grupy. Zjednoczyć je miało Biuro Socjalistyczne, powołane w 1969 roku przez profesora Oskara Negta. Biuro miało zostać „centrum nowej socjalistycznej lewicy” i utworzyć „niezależny ruch socjalistyczny”. Pozycja na scenie politycznej określana była jako „gdzieś między socjaldemokracją a trockizmem”.
W Wielkiej Brytanii skrajna lewica zdominowana została przez trockistów. W Londynie znajduje się Międzynarodowy Komitet IV Międzynarodówki, przedstawicielstwo nurtu ortodoksyjnego trockizmu. Jej politycznym reprezentantem w kraju jest Rewolucyjna Partia Robotnicza (do 1973 roku pod nazwą Socjalistyczna Liga Pracy), przywódca ruchu Gerry Heayly miał duże znaczenie w ruchu trockizmu ortodoksyjnego. Młodzieżówką partii jest organizacja Młodzi Socjaliści. Zjednoczony Sekretariat z kolei reprezentuje Międzynarodowa Grupa Marksistowska. Do pozostałych grup trockistowskich zalicza się Międzynarodowych Socjalistów, na czele z Tonnym Cliffem, odrzucają oni kierownictwa poszczególnych frakcji IV Międzynarodówki, posiadają oni własne wydawnictwo Socialist Reviev Publication także inne grupy trockistowskie mają własne periodyki i wydawnictwa. Trockiści brytyjscy związani byli z Partią Pracy, w jej szeregach ukształtowała się Socjalistyczna Liga Pracy i Młodzi Socjaliści. W Partii działa Rewolucyjna Liga Socjalistyczna posiadająca własne pismo „Militant”. Nieoficjalnym organem skrajnej lewicy Partii Pracy jest pismo „New Left Reviev” organizujące dyskusje na temat filozofii m.in. Lwa Trockiego. Do Rewolucyjnej Partii Robotniczej w 1974 roku należało od 1500 do 2000 ludzi, a do Międzynarodowych Socjalistów około 3500.
Stany Zjednoczone.
W USA główną rolę w ruchu trockistowskim odgrywa Socjalistyczna Partia Robotnicza będąca zarazem najstarszą na świecie grupą trockistowską. Założona została wraz z powstaniem IV Międzynarodówki, w 1938 roku. Do 1960 roku przewodniczącym SWP był James Cannon zaangażowany w trockizm od czasu gdy w 1928 wydalony został z Komunistycznej Partii USA. Socjalistyczna Partia Robotnicza w 1953 roku doprowadziła do rozłamu w Międzynarodówce w rezultacie jej działacze odgrywali dużą rolę w nowo powstałym Komitecie Międzynarodowym. W latach 50., 60., zbliżyła się do Sekretariatu Międzynarodowego, przyczyniając się do zorganizowania w 1963 roku Kongresu Zjednoczeniowego. Następnie partia weszła do Zjednoczonego Sekretariatu, została przez to zaatakowana przez trockistów ortodoksyjnych głównie z brytyjskiej Socjalistycznej Ligi Pracy.
Wewnątrz Socjalistycznej Partii Robotniczej doszło do kilku rozłamów powstały w ich wyniku trzy neotrockistowskie organizacje; Liga Robotnicza, Światowa Partia Robotnicza oraz Liga Spartakusa. Socjalistyczna Partia Robotnicza na początku lat 70. liczyła około 1000 ludzi.
Azja.
W Japonii trockiści powołali Rewolucyjną Ligę Komunistyczną na arenie międzynarodowej związaną ze Zjednoczonym Sekretariatem.
Na Sri Lance trockiści opanowali kierownictwo założonej w 1935 roku Partii Równości Społecznej. Partia komunistyczna modelu sowieckiego powstała dopiero w 1943 roku. Przypadek Sri Lanki był jedynym w historii ruchu robotniczego, kiedy to ruch trockistowski narodził się przed powstaniem partii kominternowskich. Partia w odróżnieniu od wielu ugrupowań trockistowskich, przerodziła się w ruch działający realistycznie. Na początku lat 60. trockiści podjęli się współpracy z komunistami a później z Cejlońską Partią Wolności. W 1968 roku Partia Równości Społecznej, komuniści i Cejlońska Partia Wolności podpisały porozumienie na mocy którego powstał blok Zjednoczony Front. W 1970 roku partie skupione w bloku odniosły parlamentarne zwycięstwo, tworząc wspólny rząd koalicyjny. Udział organizacji trockistowskiej w rządzie wywołał spór na łamach światowego ruchu trockistowskiego. Partia Sprawiedliwości Społecznej została usunięta z IV Międzynarodówki w roku 1964, czyli jeszcze przed objęciem władzy. Rządy partii wprowadziły wiele reform w duchu postępowym, ale zostały na krótko przerwane przez skrajnie lewicowe ugrupowanie Ludowy Front Wyzwolenia, który w 1971 roku zorganizował powstanie przeciw rządowi. Rządowi udało się zdławić rebelię, jednak przegrał on wybory w 1977 roku, a władzę przejęła prawica. Trockiści w opozycji znaleźli się już w 1975 roku.
W latach 30. wietnamskim ruchem trockistowskim przewodził Ta Thu Thau. Trockizm był wówczas widoczny na politycznej scenie Wietnamu, szczególnie w Sajgonie.
Ameryka Południowa.
To właśnie Ameryka Południowa stała się ostatnim miejscem działalności Lwa Trockiego. Współcześnie w Ameryce Łacińskiej przewagę na skrajnej lewicy mają tendencję trockistowskie. W Argentynie działa Rewolucyjna Partia Robotnicza należąca do Zjednoczonego Sekretariatu, zachowuje ona jednak odrębne od Sekretariatu poglądy szczególnie na temat walki zbrojnej. Partia Robotnicza w latach istnienia wojskowej dyktatury powołała własne oddziały zbrojne, tzw. Ludową Armię Rewolucyjną. Na skutek taktyki walki zbrojnej w 1973 roku w partii doszło do rozłamu, przeciwni taktyce guerilli i walce zbrojnej działacze utworzyli Rewolucyjną Ligę Komunistyczną. Grupa rozłamowa uważała, że kluczem do masowego powstania jest praca pośród robotników.
Z IV Międzynarodówką identyfikuje się również Trockistowska Partia Pracy. Jej liderem, a zarazem twórcą Latynoamerykańskiego Sekretariatu IV Międzynarodówki jest Juan Posadas. Powołana przez grupę organizacja międzynarodowa nie dała rady wypchnąć z kontynentu Zjednoczonego Sekretariatu który uzyskał na kontynencie przewagę. Partia jest przeciwna koncepcjom guerilli, nie wyklucza również możliwości porozumienia z rządzącymi.
W Brazylii największą organizacją trockistów (a zarazem skrajnej lewicy) jest Rewolucyjna Partia Robotnicza, jest jedną z najstarszych na świecie grup trockistowskich. W sąsiednim Urugwaju wpływy trockizmu zauważalne były w lewicowej partyzantce Ruchu Wyzwolenia Narodowego Tupamaros.
W Chile w 1963 roku narodził się Ruch Rewolucyjnej Lewicy. Za czasów rządów prezydenta Salvadora Allende, ruch znajdował się w opozycji, określając partie tworzące Front Jedności Ludowej jako reformistyczne. Wojskowy zamach stanu z 1973 roku i dojście do dyktatorskiej władzy Augusto Pinocheta doprowadziło do rozbicia ruchu. Działacze trockistowscy tak jak cała lewica poddani zostali przez reżim represjom. Działacze Ruchu którym udało się przeżyć rozpoczęli współpracę z Jednością Ludową. W okresie istnienia junty wojskowej działacze Ruchu przekształcili organizację w grupę partyzancką.
W Boliwii w latach 40. i 50. działała Rewolucyjna Partia Robotnicza, wraz z innymi ugrupowaniami odgrywała ona dużą rolę w okresie Boliwijskiej Rewolucji Narodowej.
W Wenezueli w okresie prezydentury Hugo Cháveza, Ministrem Władzy Ludowej ds. Pracy i Ubezpieczeń Społecznych był określający się jako trockista José Ramón Rivero.
Współczesne organizacje trockistowskie.
Niedługo po śmierci Trockiego w roku 1940, światowy ruch trockistowski podzielił się. Obecnie najważniejsze ośrodki trockizmu to:
Do niszowych międzynarodowych organizacji trockistowskich zalicza się m.in.
Trockiści wchodzą również w skład najróżniejszych bloków antykapitalistycznych w wielu państwach europejskich, jak Włochy, Dania, Portugalia.
We Francji istnieją trzy znaczące partie polityczne odwołujące się do trockizmu: Ligue communiste révolutionnaire (obecnie znana jako "Nowa Partia Antykapitalistyczna", z Alainem Krivinem i Olivierem Besancenotem), Lutte Ouvrière (z Arlette Laguiller), oraz Parti des travailleurs (z Danielem Glucksteinem).

</doc>
<doc id="69420" url="https://pl.wikipedia.org/wiki?curid=69420" title="Nuncjatura apostolska">
Nuncjatura apostolska

Nuncjatura apostolska – siedziba przedstawicielstwa (ambasada) Stolicy Apostolskiej reprezentująca w osobie nuncjusza interesy tego podmiotu. 
Zakres obowiązków nuncjusza określają:

</doc>
<doc id="69424" url="https://pl.wikipedia.org/wiki?curid=69424" title="Piotr (apostoł)">
Piotr (apostoł)



</doc>
<doc id="69429" url="https://pl.wikipedia.org/wiki?curid=69429" title="Adam de la Halle">
Adam de la Halle

Adam de la Halle, także: "Adam le Bossu" (Adam Garbus), "Adam d’Arras" (ur. między 1245 a 1250 w Arras, zm. między 1285 a 1288 w Neapolu lub po 1306 w Anglii) – francuski poeta, kompozytor i truwer.
Studiował w klasztorze cystersów w Vaucelles (diecezja Cambrai). W latach 1260–1262 przebywał w Douai. Po powrocie do Arras w 1262 poślubił Maroie, o której wspomina wielokrotnie w swoich utworach. Parę lat później rozpoczął studia na uniwersytecie w Paryżu, gdzie uzyskał tytuł maîitre ès arts. Został członkiem "Confrérie des jongluers" (Bractwa żonglerów) w Arras, gdzie został wystawiony jego "Jeu d'Adam ou de la Feuollée". W 1271 został minestrelem na dworze Roberta II hrabiego d’Artois. Podróżując z dworem zwiedził Egipt, Palestynę, Syrię i Włochy. Później w latach 1283-85 przebywał na dworze króla Sycylii Karola I d’Anjou.

</doc>
<doc id="69430" url="https://pl.wikipedia.org/wiki?curid=69430" title="Vancouver (wyspa)">
Vancouver (wyspa)

Vancouver (ang. "Vancouver Island", fr. "Île de Vancouver") – wyspa w Kanadzie, w prowincji Kolumbia Brytyjska, na Oceanie Spokojnym. Jest oddzielona od stałego lądu Ameryki Północnej cieśninami Georgia, Queen Charlotte, Johnstone i Juana de Fuca. Powierzchnia 31 284 km², długość 460 km, szerokość 50–80 km. Najwyższym szczytem wyspy jest Golden Hinde (2197 m n.p.m.).
Wyspę zamieszkuje około 710 tys. mieszkańców (2008). Z tego około połowa mieszka w Regionie Centralnym z miastem Victoria, które jest stolicą Kolumbii Brytyjskiej. Drugim co do wielkości miastem wyspy jest Nanaimo.
Wyspę z lądem stałym łączy sieć połączeń promowych operowanych przez BC Ferry Corporation, jedną z największych kompanii promowych na świecie.
Historia.
Z badań archeologicznych wynika, że Indianie mieszkali na wyspie co najmniej przez ostatnie kilka tysięcy lat. Na początku XIX wieku na wyspie żyło około 15 tys. Indian. Z powodu chorób liczba ich zmalała do 5,6 tys. w 1881 i pozostała na tym poziomie do wczesnych lat 50. Do lat 90. XX wieku ich liczba ponownie wzrosła do ponad 15 tys., czyli do około 3 proc. ludności wyspy. Indianie są podzieleni na 44 „narody” (szczepy) rozlokowane w 271 indiańskich rezerwatach.
Pierwszymi Europejczykami, którzy ujrzeli wyspę, byli prawdopodobnie marynarze z ekspedycji Francisa Drake’a. Drake mógł natknąć się na wyspę, płynąc na północ wzdłuż wybrzeża Ameryki Północnej, w trakcie swojej wyprawy dookoła świata w latach (1577–1580).
Odkrywcy i kupcy Hiszpanii, Rosji, Francji, Wielkiej Brytanii i Ameryki zaczęli zapuszczać się na wody północno-wschodniego Pacyfiku w XVIII wieku. Wielka Brytania stopniowo wyparła innych konkurentów przez działalność swoich kompanii handlowych, obecność brytyjskiej floty i udane negocjacje w Europie. Największym konkurentem Wielkiej Brytanii była tu Hiszpania, której udało się utrzymać na wyspie przez kilka lat osadę Fort San Miguel. Była to jedyna osada hiszpańska na terenie obecnej Kanady.
W 1778 wyspę odwiedziła trzecia ekspedycja Jamesa Cooka. Uczestnikiem tej ekspedycji był George Vancouver, który w latach 1792–1794 dowodził kolejną ekspedycją, mającą za zadanie badanie wybrzeża Ameryki Północnej od Kalifornii do Alaski. Ekspedycja opłynęła wyspę, sporządziła dokładne mapy hydrograficzne, przeprowadziła profesjonalne pomiary topograficzne wyspy i opisała cały region. Właśnie od nazwiska dowódcy tej ekspedycji pochodzi nazwa wyspy.
Dopiero w 1843 r. brytyjska Kompania Zatoki Hudsona założyła pierwszą brytyjską osadę o nazwie Fort Victoria. W 1846 r. traktat oregoński, wytyczający granice między terytoriami należącymi do Wielkiej Brytanii i USA, ostatecznie oddał wyspę w brytyjskie posiadanie. Na wyspie oficjalnie utworzono kolonię brytyjską w 1849 r. Kolonia utrzymała swoją samodzielność do 1866 roku, kiedy zjednoczono ją z Kolumbią Brytyjską na stałym lądzie. Od 1871 r. Wyspa Vancouver jest częścią Kanady.

</doc>
<doc id="69432" url="https://pl.wikipedia.org/wiki?curid=69432" title="Oprogramowanie szpiegujące">
Oprogramowanie szpiegujące

Oprogramowanie szpiegujące () – szkodliwe oprogramowanie, którego celem jest gromadzenie informacji o użytkowniku, a także ich przesyłanie bez jego wiedzy innym osobom. Programy te mogą również wyświetlać reklamy lub rozsyłać niechcianą pocztę elektroniczną.
Do takich informacji należą:
Do najbardziej znanych programów tego typu należą Aureate, Cydoor, Gator, Promulgate, SaveNow.
Oprogramowanie takie zaliczane jest do kategorii złośliwego. Funkcjonuje ono niemal wyłącznie w środowisku Microsoft Windows. Do jego wykrywania, usuwania i zwalczania służą różne skanery antyszpiegowskie, w tym:
Oprogramowanie szpiegujące jest rozpowszechniane przy wykorzystaniu nieświadomości samych użytkowników poprzez scam. 

</doc>
<doc id="69435" url="https://pl.wikipedia.org/wiki?curid=69435" title="Tadeusz Kuntze-Konicz">
Tadeusz Kuntze-Konicz



</doc>
<doc id="69437" url="https://pl.wikipedia.org/wiki?curid=69437" title="Tadeusz Konicz">
Tadeusz Konicz



</doc>
<doc id="69446" url="https://pl.wikipedia.org/wiki?curid=69446" title="Ludzie">
Ludzie



</doc>
<doc id="69447" url="https://pl.wikipedia.org/wiki?curid=69447" title="Bitwa pod Parajtakene.">
Bitwa pod Parajtakene.



</doc>
<doc id="69448" url="https://pl.wikipedia.org/wiki?curid=69448" title="Antygonos I Kyklops">
Antygonos I Kyklops



</doc>
<doc id="69454" url="https://pl.wikipedia.org/wiki?curid=69454" title="Loco">
Loco

Loco (łac. miejsce) - formuła handlowa stosowana w Polsce i krajach sąsiednich (np. Niemcy) oznaczająca, że sprzedający wydaje towar przewoźnikowi podstawionemu przez kupującego w wyznaczonym miejscu - najczęściej magazynie sprzedającego. Obecnie w Incoterms 2010 bliskim odpowiednikiem formuły Loco jest formuła EXW (ang. Ex Works - z zakładu) oznaczająca, że sprzedający wydaje towar przewoźnikowi we wskazanym przez siebie miejscu - najczęściej magazyn sprzedającego, pokrywając koszty wydania towaru.
Terminy Franco / Loco.
Formuła handlowa Loco jest powszechnie mylona z formułą Franco. Poprawne użycie obu formuł ilustruje następujący przykład:
Kupujący nabywa materiały budowlane w składzie budowlanym. Miejscem przeznaczenia towaru jest plac budowy.

</doc>
<doc id="69455" url="https://pl.wikipedia.org/wiki?curid=69455" title="Kościół św. Karola Boromeusza w Wiedniu">
Kościół św. Karola Boromeusza w Wiedniu

Kościół św. Karola Boromeusza (niem. "Karlskirche") w Wiedniu – jedna z najsłynniejszych barokowych budowli Europy. Kościół wzniesiono na cześć św. Karola Boromeusza, arcybiskupa Mediolanu z czasów epidemii dżumy w 1576.
Historia.
Świątynia została ufundowana przez Karola VI w 1713 po ostatniej z wielu epidemii dżumy, które nawiedziły Wiedeń. W konkursie na projekt budowli udział wzięli: Johann Bernhard Fischer von Erlach, Johann Lucas von Hildebrandt i Galli Bibbiena. Wygrał von Erlach, według planów którego prowadzono budowę od 1716. Architekt nie doczekał jej końca w 1737, gdyż zmarł 14 lat wcześniej.
Architektura.
Kościół wzniesiono na planie elipsy połączonej z krzyżem greckim. W centrum fasady, na osi z kopułą, umieszczono portyk, flankowany przez dwie kolumny (dzwonnice) pokryte spiralnie biegnącymi płaskorzeźbami. Fasada posiada również dwie skrajne wieże. W efekcie stanowi połączenie elementów klasycznych (portyk, kolumny nawiązujące do kolumny Trajana i kolumny Antonina Piusa) oraz barokowych.

</doc>
<doc id="69457" url="https://pl.wikipedia.org/wiki?curid=69457" title="Anus">
Anus



</doc>
<doc id="69460" url="https://pl.wikipedia.org/wiki?curid=69460" title="Analingus">
Analingus



</doc>
<doc id="69461" url="https://pl.wikipedia.org/wiki?curid=69461" title="Anilingus">
Anilingus

Anilingus – aktywność seksualna polegająca na kontakcie pomiędzy odbytem jednej osoby a ustami i językiem drugiej. Anilingus jest zatem jednocześnie formą seksu analnego i seksu oralnego. Potocznie określany często jako rimming od kolokwializmu pochodzenia angielskiego. Często tej formie pieszczot towarzyszy również stymulacja krocza. Jest to praktyka seksualna występująca u par wszystkich orientacji seksualnych. Zależnie od kontekstu w jakim się odbywa, anilingus może być źródłem satysfakcji seksualnej lub seksualnego upokorzenia.
Technika.
Istnieje szereg technik stymulacji odbytu, od całowania, przez lizanie, po wsuwanie i wysuwanie języka z odbytu. Wzajemny anilingus może być uprawiany w pozycji 69.
Kwestie zdrowotne.
Występuje ryzyko zakażenia wirusami: żółtaczki zakaźnej (HAV, HBV, HCV), HSV-1, pierwotniakami (pełzakowica, lamblioza), grzybami, bakteriami (w tym Helicobacter pylori), a także pasożytami. Stwierdzono zwiększone ryzyko zakażenia wirusem HBV w wyniku wykonywania anilingus, ale nie wirusem HCV. Ryzyko zakażenia HIV nie jest duże, natomiast znacznie zwiększa się przy mechanicznych uszkodzeniach odbytu i odbytnicy.
Kontakt ust z genitaliami tuż po ich kontakcie z odbytem stwarza ryzyko przeniesienia bakterii pałeczki okrężnicy do cewki moczowej prowadząc do infekcji układu moczowego.
Częsty anilingus z przypadkowymi partnerami zwiększa ryzyko zakażenia. Osoby zakażone, od których można się zarazić podczas tej praktyki seksualnej, mogą sprawiać wrażenie zdrowych. W kale mogą się znajdować pasożyty, jeśli zakażona osoba spożywała zawierające je mięso. HAV pojawia się w kale tylko wtedy, jeśli spożywane było zakażone jedzenie. HCV spotyka się rzadko, choć zakażenie jest możliwe, jeśli kał lub odbyt są zanieczyszczone krwią.
Anilingus wiąże się ze zwiększonym ryzykiem zakażenia wirusem HPV wysokiego ryzyka; ryzyko to jest większe niż w przypadku kontaktów oralno-genitalnych.
Ryzyko zakażenia chorobami przenoszonymi płciowo zwiększa się, gdy partner otrzymujący pieszczoty ma rany lub pęknięcia w okolicach genitaliów lub jeśli partner wykonujący anilingus ma rany czy pęknięcia w ustach lub krwawiące dziąsła. Mycie zębów, używanie nici dentystycznych lub jedzenie chrupiących pokarmów krótko przed uprawianiem seksu w ten sposób także zwiększają ryzyko zakażenia, ponieważ wszystkie te aktywności mogą wytworzyć małe ranki na wargach, policzkach i podniebieniu. Te ranki, nawet jeśli są mikroskopijne, zwiększają ryzyko zakażenia chorobami wenerycznymi. Taki kontakt może też prowadzić do zakażenia bakteriami i wirusami powszechnie występującymi w rejonie genitaliów i odbytu.
Zapobieganie.
Z powodu zagrożenia zakażeniami zaleca się używanie koferdamu podczas uprawiania anilingus z partnerem, o którym nie wiadomo, czy jest zakażony. Niektórzy decydują się na anilingus dopiero po lewatywie, która wymywa większość kału z odbytu. Lewatywa nie usuwa jednak wszystkich bakterii.

</doc>
<doc id="69477" url="https://pl.wikipedia.org/wiki?curid=69477" title="Antygon I">
Antygon I



</doc>
<doc id="69478" url="https://pl.wikipedia.org/wiki?curid=69478" title="Filip III Arridajos">
Filip III Arridajos



</doc>
<doc id="69481" url="https://pl.wikipedia.org/wiki?curid=69481" title="Danburyt">
Danburyt

Danburyt – nazwa minerału jest związana z miejscem występowania – Danbury w Connecticut, USA; gdzie został odkryty w 1839 r. w zmetamorfizowanych dolomitach.
Należy do minerałów bardzo rzadkich.
Charakterystyka.
Właściwości.
Tworzy słupkowe kryształy przyjmujące postać wielościennego słupa, klinowato zakończonego rombową bipiramidą.Na ścianach kryształów widoczne jest nieraz poprzeczne prążkowanie. Występuje też w skupieniach zbitych i ziarnistych.
Jest kruchy, najczęściej bezbarwny.
Występowanie.
Występuje w utworach wykazujących bezpośredni lub pośredni związek z działalnościa magmową. Jest spotykany w pegmatytach, niekiedy występuje w żyłach kruszcowych.
Miejsca występowania: oprócz USA – Danbury /Conecticut/ oraz Russel, występuje również w Meksyku – rejon Baja i California, Birmie – Mogok, Japonii – Obira, Kyusziu.
Także: Rosja – Dalniegorsk, Szwajcaria -Piz Vallatscha, Grison, Włochy – dolina Aosty, Viterbo, Czechy – Maglovec, Madagaskar.
Zastosowanie.
Ma znaczenie naukowe oraz kolekcjonerskie. Największe wykształcone kryształy pochodzą z Rosji (bezbarwne o długości powyżej 20 cm). oraz z Madagaskaru (żółtobrunatne, o dł. około 10 cm).
Danburyt, ze względu na stosunkowo dużą twardość i słabą łupliwość doskonale nadaje się do wyrobu biżuterii. Starannie oszlifowane kamienie, mimo niewielkiej dyspersji, mogą być bardzo efektowne. Nadaje się im najczęściej szlif fasetkowy zarówno brylantowy jak i schodkowy.
Największy danburyt pochodzi z Birmy, ma żółtą barwę i masę 138,6 ct. Waga przeciętnych kamieni nie przekracza 10 ct.

</doc>
<doc id="69487" url="https://pl.wikipedia.org/wiki?curid=69487" title="Wiorsta">
Wiorsta

Wiorsta ( "wierstá", lm. "wiórsty") – dawna (niemetryczna) rosyjska miara długości. Wielkość tej jednostki miary była zróżnicowana, zależała bowiem od długości sążnia. Prawo Imperium Rosyjskiego ustanowiło system miar w 1835 i wiorsta (liczona jako 500 sążni) stanowiła równowartość 1,0668 km. Wiorsta była stosowana także na części ziem polskich – w Królestwie Polskim ("Kongresówce") od 1849 do wprowadzenia systemu metrycznego w 1918. 7 wiorst, czyli 7146 metrów, stanowiło 1 milę polską ("mila 7-wiorstowa"). „” Michała Arcta (1916) określał wielkość wiorsty jako 1064,5 metra.
Rosyjskie mapy wykonywane były w skali dopasowanej do wiorst:
Wzdłuż dróg Kongresówki ustawiano drewniane słupy wiorstowe, które zostały wprowadzone „Postanowieniem Namiestnika Królestwa z 28 września 1825 o za­prowadzeniu słupów werstowych przy wszystkich traktach poczto­wych”. Dokument określał, że na każdym słupie „"wyrażona być powinna na tablicy liczba wierst między jedną a drugą stacją, a na dole liczba wierst całego traktu, rachując od Warszawy do głównego jakiego punktu. Pod tablicą ma być wypisane miasto lub wieś, na którego gruncie słup się znajduje. Wszystkie napisy mają być wyrażo­ne na polu białym kolorem czarnym, a na polu czarnym kolorem białym"”. Z kolei oznaczenia setkowe i mostowe wyko­nywano z kamienia, w formie lekko obrobionych prostopadłościanów. Odpowiednie oznaczenie miało być nanoszone czarną farbą na białej apli. W zależności od rodzaju znaku, apla była owalna lub prostokątna. Postanowienie zostało jednak szybko (w dwa dni) zmienione postanowieniem Rady Administracyjnej, która zdecydowała „o przemalowaniu na ko­lory w państwie rosyjskim używane: słupów, szlaba­nów, latarń i celbud”. Oznaczenia drogowe – także te stare – miały, w terminie do końca 1834 roku, zostać przemalowane na kolorystykę trójbarwną, w kolorach: czarnym, pomarańczowym i białym na ukośnych pasach. Po dziesięciu latach namiestnik nakazał, by drogowskazy uzupełnić o napisy w języku rosyjskim. W 1843 warszawski inżynier Wilhelm Kolberg przygotował projekt nowego wzorca słupów wiorstowych. Projekt zakładał wykonanie całej konstrukcji z lanego że­laza, ze spiralnym szlakiem na trzonie słupa, co wykluczało jego różnobarwne malowanie. Projekt utrzymywał wcześniejszą zasadę orientowania słupa względem najbliższych stacji pocztowych, wyrażona w liczbie wiorst zapisanych na płaszczyznach zwieńczenia znaku. Na ośmiobocznym cokole słupa przewidziano płaszczyzny do zapisania wartości określających dystans jaki dzielił słup od początku i końca traktu. Rozwiązanie zostało zaakceptowane przez cesarza i prawdopodobnie było przewidziane do wdrożenia na terenie całego Imperium. Wprowadzanie zmian rozpoczęło się od oznaczeń rozbudowywanych szlaków Królestwa Polskiego. W 1845 i 1846 wprowadzono kolejne korekty – podbudowa, budowana na planie kwadratu, miała lekko spiętrzoną formę, a zwieńczenie było odpowiednio wymodelowane, by oznaczyć kierunek traktu. Najprawdopodobniej taka forma słupa obowiązywała aż do odzyskania niepodległości przez Polskę.

</doc>
<doc id="69488" url="https://pl.wikipedia.org/wiki?curid=69488" title="Akrobacja zespołowa RW-4">
Akrobacja zespołowa RW-4

Akrobacja zespołowa RW-4 to sportowa konkurencja spadochronowa polegająca na zespołowym wykonywaniu skoków z opóźnionym otwarciem spadochronu i wykonania w trakcie swobodnego spadania jak największej liczby kolejnych figur akrobatycznych.
Zespół składa się z czterech skoczków wykonujących akrobacje oraz kamerzysty, który również jest zawodnikiem. Może się on składać się z zawodników tej samej, jak i obojga płci. Wykonują skok z wysokości 3050 m i ich czas pracy wynosi 35 sekund. Tylko z powodów meteorologicznych podczas zawodów wysokość wyskoku może być obniżona do 2150 metrów (7000 stóp). W tym wypadku czas pracy wynosi 20 sekund. Zadaniem zespołu jest zbudowanie jak największej liczby kolejnych figur z wcześniej ustalonej sekwencji w wyznaczonym czasie pracy. Na każdą kolejkę skoków losuje się sekwencję złożoną z figur i bloków zawartych w dołączonej puli figur. Każdorazowo zespół odpowiada za jasne zaprezentowanie budowanych figur, przejść i separacji, przez czytelne nagranie video. Z tego właśnie powodu, zespół w swoim składzie musi posiadać kamerzystę. Według regulaminu kamerzystą może być tylko jeden zawodnik, jednak może on posiadać więcej niż jedną kamerę. Obecnie wymagane jest nagranie w systemie cyfrowego zapisu w formacie PAL (digital PAL). 
Zespół otrzymuje punkt za każdą zaliczoną figurę z sekwencji. 
Podstawowe pojęcia występujące w akrobacji zespołowej:

</doc>
<doc id="69491" url="https://pl.wikipedia.org/wiki?curid=69491" title="Teodozjusz I">
Teodozjusz I



</doc>
<doc id="69492" url="https://pl.wikipedia.org/wiki?curid=69492" title="Daimler">
Daimler



</doc>
<doc id="69503" url="https://pl.wikipedia.org/wiki?curid=69503" title="Grodziec">
Grodziec



</doc>
<doc id="69506" url="https://pl.wikipedia.org/wiki?curid=69506" title="Stare Zoo w Poznaniu">
Stare Zoo w Poznaniu

Stare Zoo w Poznaniu (dawniej: "Zwierzyniec") – ogród zoologiczny założony w 1871 w Poznaniu, na Jeżycach, druga tego typu placówka w Polsce po Wrocławiu oraz jeden z najstarszych ogrodów na świecie. Zajmuje obszar 5,24 ha.
Wraz z Nowym Zoo tworzy integralną całość pod nazwą Ogród Zoologiczny w Poznaniu, zarządzanym przez jedną dyrekcję – od 10 stycznia 2016 dyrektorem ogrodu jest Ewa Zgrabczyńska.
Jako jedyny działa bez przerwy i zmian przeznaczenia od dnia założenia, wobec czego może być uznany za najstarszy działający bez przerwy polski ogród zoologiczny.
Zabytkowe budowle poznańskiego Starego Zoo.
Ogród jako przykład zabudowy wiwaryjnej został wpisany do rejestru zabytków.
Historia.
Początki ogrodu.
Początki ogrodu sięgają lat 70. XIX wieku. Po wybudowaniu dworca Kolei Stargardzko-Poznańskiej, w ogrodzie restauracji dworcowej zbierało się grono jej stałych bywalców, by pograć w kręgle. W 1871 grupa postanowiła uczcić pięćdziesiąte urodziny prezesa kółka kręglarskiego w niecodzienny sposób – umówili się, że każdy z nich ofiaruje solenizantowi jakieś zwierzę. Powstał wówczas na podwórzu przydworcowej restauracji niewielki zwierzyniec, w którym udało się zebrać: kozę, owcę, minaturową świnię, kota, królika, wiewiórkę, gęś, kaczkę, kurę, pawia, a także zakupioną od wędrownych Romów małpę oraz tresowanego niedźwiedzia.
Menażeria cieszyła się dużym zainteresowaniem oraz szybko się powiększała, gdyż mieszkańcy Poznania wzbogacali ją nowymi darami. Koszt utrzymania i wykarmienia zwierząt pokrywano z wprowadzonych opłat za wstęp oraz dobrowolnych datków. W 1873 utrzymanie menażerii pochłaniało coraz większe pieniądze, wobec czego w 1874 zawiązało się "Towarzystwo Akcyjne Ogród Zoologiczny" (wydano 500 akcji, po 15 marek, które nie znalazły jednak nabywców). W 1875 utworzono "Stowarzyszenie Ogród Zoologiczny", którego zarząd, składał się odtąd stale z 15 członków, wśród których byli m.in.: lekarz Franciszek Chłapowski, budowniczy Ludwik Frankiewicz i nauczyciel Stanisław Zieliński. Pod koniec 1878 zoo otrzymało od władz miejskich pięcoletnią subwencję w wysokości 300 marek rocznie.
Robert Jaeckel (1883–1907).
W 1883 wszystkie kompetencje zarządu "Stowarzyszenia" przejął Robert Jaeckel (1851–1907), właściwy organizator ogrodu, które za jego czasów przechodziło okres rozkwitu. Za jego kadencji wybudowano grotę oraz zwieńczoną kopułą z półksiężycem słoniarnię. Dbano przede wszystkim o bogatą i starannie pielęgnowaną oprawę zieleni, czemu sprzyjała duża liczba starych drzew. Jaeckel celem zwiększenia popularności ogrodu, zabiegał o organizowanie na jego terenie rozmaitych imprez i koncertów. W 1895 sprowadzono do zoo słonia indyjskiego.
Robert Jaeckel zmarł przedwcześnie w maju 1907 (pomnik upamiętniający zasługi pierwszego dyrektora Ogrodu Zoologicznego w Poznaniu, dłuta wybitnego rzeźbiarza berlińskiego Augusta Gaula, odsłonięto w 1910).
Lata 1907–1919.
W połowie 1907 ogród posiadał około 900 zwierząt z przeszło 400 gatunków; "Stowarzyszenie Ogród Zoologiczny" skupiało około 1600 członków, a roczna liczba odwiedzających wynosiła co najmniej 250 tys. osób. Poznański Ogród Zoologiczny należał wówczas do najbardziej prężnych w Europie Środkowej. Po śmierci Jaeckla liczba prezentowanych zwierząt zaczęła stopniowo maleć, a dalszy rozwój zoo ograniczał deficyt środków finansowych, powodowany niekorzystnym faktem, że już w tym czasie ogród został ze wszystkich stron otoczony ulicami i zwartą zabudową szybko rozrastającego się miasta. Warunki finansowe oraz malejąca liczba odwiedzających zmusiły "Zarząd" "Stowarzyszenia" do przekazania ogrodu w 1911 władzom miasta Poznania.
W 1913 zoo przejęło od cyrku Sarrassaniego, który zawitał do miasta, wielkiego słonia indyjskiego nazywanego „Małym Cohnem” (żył do 1924). W latach 1913–1914 dwukrotnie w poznańskim ogrodzie wystąpił z koncertem Johann Strauss. Wybuch I wojny światowej zatrzymał rozwój zoo, malała liczba zwierząt, niemal cały męski personel powołano do wojska (pozbawiając zoo fachowej obsługi), a ówczesny dyrektor ogrodu Hans Laackmann wyjechał na front (gdzie poległ w kwietniu 1918).
Lata 1919–1945.
Po przejęciu zoo w 1919 przez władze polskie, ogród znajdował się w opłakanym stanie. Z bogatej niegdyś kolekcji zwierząt, ciężkie czasy wojenne przetrwały zaledwie 243 sztuki w 75 gatunkach, reszta padła ofiarą chorób, głodu i braku fachowej opieki. Wśród ocalałych zwierząt przetrwały m.in. dwa słonie indyjskie („Dora” i „Mały Cohn”), kondor, nielotne emu i rzadko prezentowany wówczas w ogrodach zoologicznych osioł nubijski. Stan budynków był fatalny, a oprawa zieleni została całkowicie zaniedbana.
W czerwcu 1919 stanowisko dyrektora Ogrodu Zoologicznego w Poznaniu objął dr Bolesław Cylkowski, który przeprowadził zoo przez trudne lata powojenne. Mimo iż w zdewastowanym ogrodzie, prezentowano skromną kolekcję zwierząt, liczba odwiedzających była duża (w 1920 zoo odwiedziło 275 tys. osób). W latach 1922–1924 poznańskie zoo pozyskało tygrysa bengalskiego, lamparty, szakale, hieny, jelenie aksis, tapira indyjskiego, niedźwiedzie polarne, lwy morskie oraz sprowadzoną z Meklemburgi i parę żubrów (przetransportowane do Białowieży w 1931). Dla podniesienia atrakcyjności ogrodu, dyrekcja zaprosiła latem 1928 słynną 70-osobową grupę artystyczną Johna Hagenbecka z Cejlonu. Widowisko noszące nazwę "Wieś cejlońska", miało charakter etnograficzno-zoologiczny – w skład grupy wchodzili Syngalezi i Hindusi, którzy przywieźli kilka słoni oraz stado zebu. W pokazach brali udział fakirzy, czarownicy, tancerki, połykacze ognia oraz zaklinacze węży, których kobry budziły największe zainteresowanie. W okresie 19 lipca – 1 sierpnia 1928 widowisko obejrzało 46 tys. osób. Rok później podczas odbywającej się w Poznaniu Powszechnej Wystawy Krajowej, ogród odwiedziło ponad 700 tys. osób. W późniejszych latach do zoo sprowadzono szympansa, kota złotego, hipopotama nilowego oraz gnu pręgowane.
Naloty bombowe podczas II wojny światowej, doprowadziły teren ogrodu do ruiny oraz śmierci większości zwierząt (końca wojny doczekało tylko 176 okazów), a zaplanowana przez okupantów w 1942 przeprowadzka Starego Zoo, do założonego tuż przed wojną Parku Jana Kasprowicza nie doszła do skutku.
Lata 1945–1999.
Najcenniejszymi ocalałymi okazami po zakończeniu wojny był hipopotam, wilki, jelenie oraz bizony. Do Poznania przetransportowano cenne zwierzęta przekazane z niewielkiego zwierzyńca w Lesznie oraz część ocalałych zwierząt z Ogrodu Zoologicznego we Wrocławiu m.in. hipopotama nilowego „Lorbasa” (w 1950 wrócił do Wrocławia), młodą żyrafę Baringo, kilka gatunków antylop, leniwca i flamingi. We wrześniu 1955 do ogrodu sprowadzono słonicę indyjską „Kingę”, która stała się ulubienicą zwiedzających (żyła w Starym Zoo do 2003). W latach 60. XX wieku przeprowadzono gruntowną modernizację ogrodu, powstał wówczas duży zespołowy wybieg zwierząt stepu i sawanny afrykańskiej z żyrafami, antylopami, zebrami i strusiami.
W 1974 otwarto w stuletnią rocznicę przekształcenia poznańskiego zwierzyńca w Ogród Zoologiczny, usytuowane na terenie leśnym Nowe Zoo. Lata 1980–1989 ze względu na sytuację gospodarczą nie sprzyjały dalszemu rozwojowi i przebudowie ogrodu. W lipcu 1985 w Starym Zoo urodził się gibon siamang „Jurand"”" – pierwszy w Polsce przypadek urodzenia poczętego w niewoli gibona. 
Od 2000.
Z racji małej przestrzeni i wyznaczonych standardów hodowlanych większość dużych zwierząt takich jak małpy człekokształtne czy duże drapieżniki opuściła teren ogrodu. Od 2009 teren zabytkowego Starego Zoo jest udostępniany jako ogólnodostępny park. W 2012 otwarto Pawilon Zwierząt Zmiennocieplnych w którym prezentowane są gady, płazy i ryby w tym zagrożone wyginięciem warany z Komodo (wejście odpłatne). W 2020 w wyniku negatywnej oceny Europejskiego Stowarzyszenia Ogrodów Zoologicznych i Akwariów (EAZA), poznański Ogród Zoologiczny został zdegradowany do członka tymczasowego – w związku z tym, utracił także członkostwo w ogólnoświatowej federacji WAZA. W 2021 w Starym Zoo otwarto pawilon dla żółwi lądowych i wodnych – budynek powstał w ramach poznańskiego budżetu obywatelskiego.
Współczesność.
Park.
Od 1 lipca 2009 decyzją władz miasta Poznania, zabytkowe Stare Zoo stało się ogólnodostępnym parkiem do którego wstęp jest bezpłatny.
Zwierzęta.
Na terenie Starego Zoo prezentowane są gatunki zwierząt udomowionych takich jak: kuce szetlandzkie, owce bretońskie (najmniejsza rasa owiec na świecie), owce kameruńskie, kozy, osły, kury zielononóżki i inne oraz niewielkie rozmiarami zwierzęta egzotyczne m.in.: mundżaki chińskie, korońce plamoczube, turako ostroczube, nandu, skrzydłoszpony obrożne, lemury katta, lemury czerwonobrzuche, łabędzie czarne, dzioborożce trąbiące, argusy malajskie, koczkodany diana, gibony siamang, kapucynki czubate i talapoiny. W 2015 do Starego Zoo sprowadzono kilka nowych gatunków zwierząt, w kwietniu grupę ibisów szkarłatnych, w maju z Gdańska przywieziono trzy surykatki, które zamieszkały na specjalnie przygotowanym dla nich wybiegu, w grudniu w Zoo pojawiły się miniaturowe świnie zwisłobrzuche tzw. mikroświnki.
Pawilon Zwierząt Zmiennocieplnych.
W czerwcu 2012 udostępniono zwiedzającym Pawilon Zwierząt Zmiennocieplnych w którym prezentowane są gady, płazy i ryby w tym zagrożone wyginięciem warany z Komodo (wejście odpłatne). W 2015 w pawilonie pojawiły się nowe gatunki płazów, w lipcu drzewołazy paskowane, w grudniu mantelle złociste"."
Muzeum Historii Zoo i Lwa.
Od 2022 w starej lwiarni funkcjonuje Muzeum Historii Zoo i Lwa.

</doc>
<doc id="69510" url="https://pl.wikipedia.org/wiki?curid=69510" title="Franc.">
Franc.



</doc>
<doc id="69512" url="https://pl.wikipedia.org/wiki?curid=69512" title="Flaga Senegalu">
Flaga Senegalu

Kolory flagi Senegalu zostały wybrane w 1960. Ułożone są w formie trzech pionowych pasów. Zielony, żółty (złoty) i czerwony są kolorami panafrykańskimi używanymi również m.in. we flagach Etiopii, Mali i Ghany. Pięcioramienna gwiazda umieszczona w centralnej części flagi symbolizuje wolność i rozwój.
W związku z faktem, że nie ma prawnej, oficjalnej wykładni symboliki flagi, można również spotkać inne interpretacje symboli. Według jednej z interpretacji kolor zielony symbolizuje las, kolor żółty to kolor Sahelu, a kolor czerwony to kolor ognia.
Historia.
4 kwietnia 1959 powstała Federacja Mali, w skład której wszedł Senegal. Federacja uzyskała niepodległość 20 czerwca 1960, a następnie 20 sierpnia rozpadła się na dwa kraje: Senegal i Mali. Flaga federacji została wykorzystana przy tworzeniu flagi Senegalu. Symbol "kanagi" (talizman afrykański) zastąpiono zieloną gwiazdą.

</doc>
<doc id="69513" url="https://pl.wikipedia.org/wiki?curid=69513" title="Kazimierz Górski">
Kazimierz Górski

Kazimierz Klaudiusz Górski (ur. 2 marca 1921 we Lwowie, zm. 23 maja 2006 w Warszawie) – polski piłkarz grający na pozycji napastnika, reprezentant kraju, trener i działacz piłkarski.
Jako piłkarz dysponował świetnym dryblingiem. Ze względu na drobną sylwetkę i wdzięczne ruchy uzyskał przydomek „"Sarenka”". Jego styl gry porównywano do stylu gry napastnika Ruchu Chorzów i reprezentacji Polski – Ernesta Wilimowskiego, którego Górski uważał za swój wzór do naśladowania w tamtych czasach.
W latach 1966 i 1970–1976 był selekcjonerem reprezentacji Polski, którą doprowadził do triumfu na igrzyskach olimpijskich 1972 w Monachium oraz finału igrzysk olimpijskich 1976 w Montrealu, a także zajęcia 3. miejsca na mistrzostwach świata 1974 w Niemczech Zachodnich. Następnie prowadził kluby w Grecji, m.in. Panathinaikos AO i Olympiakos SFP – z obydwoma wywalczył mistrzostwo kraju. Od 1986 zasiadał we władzach PZPN, w latach 1991–1995 był jego prezesem. Ze względu na duże osiągnięcia z reprezentacją Polski nazywany jest „trenerem tysiąclecia”. W plebiscycie Piłki Nożnej został uznany najlepszym polskim trenerem XX wieku. Uhonorowany najwyższym odznaczeniem przyznawanym przez UEFA – "Rubinowym Orderem Zasługi" (Order of Merit in Ruby).
Życiorys.
Urodził się i wychował we lwowskiej dzielnicy Bogdanówka w rodzinie robotniczej na ulicy Gródeckiej 83. Jego ojciec, Maksymilian, pracował w warsztatach kolejowych, matka, Zofia, zajmowała się domem. Był najstarszym z siedmiorga rodzeństwa, miał dwóch braci: Jana (ur. 1928), Bolesława (ur. 1930) i cztery siostry: Jadwigę (ur. 1924), Helenę (ur. 1925), Annę (ur. 1926) i Łucję (ur. 1933). Przed wojną ukończył technikum mechaniczne. Po zajęciu Lwowa przez Armię Radziecką pracował jako mechanik w spółdzielni pracy. W czasie okupacji niemieckiej pracował w warsztatach kolejowych. Po ponownym zajęciu przez Rosjan zgłosił się na ochotnika do wojska polskiego, zaś rodzina wyjechała do Szczecina. W 1944 służył w 8 Zapasowym Pułku Piechoty stacjonującym w Majdanku, a następnie w 1 Zapasowym Pułku Piechoty, z którym dotarł do Warszawy. W 1946 zakończył służbę wojskową i podjął pracę w izbie skarbowej. Pracował tam przez kilka miesięcy. Od 1951 zatrudniony był na etacie w Legii Warszawa.
W styczniu 1948 wziął ślub cywilny z warszawianką Marią Stefańczak (ur. 5 października 1919, zm. 22 kwietnia 2005), a w 1962 roku para wzięła ślub kościelny. Mieli dwójkę dzieci: syna Dariusza (ur. 1953, fotoreporter, związany m.in. z tygodnikiem „Piłka Nożna“) oraz córkę Urszulę (ur. 1956, trenerka łyżwiarstwa figurowego, zamieszkała w Grecji).
Kariera piłkarska.
Karierę piłkarską rozpoczął w 1935 w RKS Lwów, w którym zadebiutował w seniorskich rozgrywkach w 1937 (w meczu z Junakiem Drohobycz) i występował do 1939. Następnie reprezentował barwy Spartaka Lwów (1939–1941), Dynama Lwów (1944). W 1945 został zawodnikiem Legii, w barwach której rywalizował w sezonie 1946/1947 w eliminacjach międzyokręgowych i krajowych o wejście do I ligi. W drugiej fazie eliminacji rozegrał osiem spotkań i zdobył dziewięć goli.
W 1946 w meczu z reprezentacją MO odniósł ciężką kontuzję, po której długo dochodził do zdrowia. 14 marca 1948 zadebiutował w ekstraklasie w wygranym 3:1 meczu u siebie z Polonią Bytom, a 11 kwietnia 1948 w wygranym 2:1 meczu u siebie z Wartą Poznań strzelił swoją pierwszą bramkę. Ostatni mecz ligowy rozegrał 9 sierpnia 1953 w zremisowanym 1:1 meczu wyjazdowym z Lechem Poznań, w którym w 65. minucie zmienił Andrzeja Cehelika. Łącznie rozegrał 81 meczów ligowych, w których strzelił 34 gole.
Kariera reprezentacyjna.
W reprezentacji Polski rozegrał jeden mecz, 26 czerwca 1948 w Kopenhadze. Polski zespół pod wodzą selekcjonera Zygmunta Alfusa rozegrał mecz towarzyski z reprezentacją Danii, który zakończył się porażką "Biało-Czerwonych" 0:8, a Górski w 34. minucie został zmieniony przez Józefa Kohuta.
Kariera trenerska.
Górski ukończył kurs trenerski w Wyższej Szkole Wychowania Fizycznego w Krakowie w 1952, a później studia w Akademii Wychowania Fizycznego we Wrocławiu w 1980. Jeszcze jako aktywny zawodnik prowadził rezerwy Legii. W latach 1952–1953 był instruktorem na wakacyjnych centralnych obozach juniorów. W 1953 został asystentem pierwszego trenera Legii, Wacława Kuchara. W 1954 został samodzielnym trenerem Marymontu Warszawa. Następnie w latach 1955–1959 trenował reprezentację Polski U-19. W latach 1959 oraz 1960–1962 kierował Legią, z którą zdobył wicemistrzostwo Polski (1960) oraz zajął 3. miejsce w ekstraklasie (1961). W latach 1961-1962 był trenerskim konsultantem w Stali Kraśnik. Potem był trenerem Lublinianki (1963–1964), Gwardii Warszawa (1964–1966), reprezentacji młodzieżowej do lat 23 (1966–1970) oraz w 1973 roku ŁKS Łódź. W latach 1957–1970 wielokrotnie współpracował z selekcjonerami reprezentacji A. W 1970 roku został konsultantem w Motorze Lublin.
Trener reprezentacji.
Kazimierz Górski w 1966 wraz z Klemensem Nowakiem i Antonim Brzeżańczykiem współprowadził jako trener reprezentację Polski w trzech meczach: towarzyskim z NRD (0:2) oraz Luksemburgiem (4:0) i Francją (1:2) w ramach eliminacji mistrzostw Europy 1968.
W grudniu 1970 został samodzielnym trenerem, zastępując na stanowisku Ryszarda Koncewicza. Decyzja o powierzeniu prowadzenia reprezentacji Polski Górskiemu była dla wielu zaskoczeniem. Jako trener kadry zadebiutował 5 maja 1971 w Lozannie w wygranym 4:2 meczu towarzyskim ze Szwajcarią. Reprezentacja pod wodzą Górskiego osiągnęła największe sukcesy w swojej historii: triumf w turnieju olimpijskim 1972 w Monachium po zwycięstwie w finale 2:1 z Węgrami oraz 3. miejsce na mistrzostwach świata 1974 w Niemczech po zwycięstwie w decydującym meczu 1:0 z Brazylią. Drużyna Górskiego dwukrotnie rywalizowała również w eliminacjach do ME (1972, 1976), nie udało jej się jednak awansować do turnieju finałowego. W 1976 Polska sięgnęła po srebrny medal na turnieju olimpijskim 1976 w Montrealu, co uznano w kraju za porażkę, a Górski po igrzyskach podał się do dymisji. Łącznie w latach 1966–1976 prowadził reprezentację Polski w 72 oficjalnych meczach (41 zwycięstw, 14 remisów, 17 porażek, bramki 138–66).
Kariera w Grecji.
Po zakończeniu pracy z reprezentacją Górski wyjechał do Grecji trenować kluby tamtejszej ligi: Panathinaikos AO (1976–1978: mistrzostwo Grecji 1977, Puchar Grecji 1977, Puchar Bałkanów 1977), AGS Kastoria (1978–1980: Puchar Grecji 1980), Olympiakos SFP (1980–1981: mistrzostwo Grecji 1980 i 1981, Puchar Grecji 1981). W 1981 wrócił do Polski, by w latach 1981–1982 trenować po raz trzeci Legię Warszawa, po czym znów wyjechał do Grecji trenować Olympiakos (mistrzostwo 1983) oraz Ethnikos Pireus (1983–1985). W sezonie 1985/1986 był ponownie zatrudniony w Panathinaikosie (wg różnych źródeł jako pierwszy szkoleniowiec, asystent, dyrektor techniczny bądź doradca prezesa; zespół zdobył wtedy mistrzostwo i puchar).
Działacz PZPN.
Po zakończeniu kariery trenerskiej Górski wrócił do Polski; od 1986 zasiadał we władzach PZPN. W latach 1987–1991 był wiceprezesem, a w latach 1991–1995 prezesem federacji. Od 1976 był członkiem honorowym, a od 3 lipca 1995 honorowym prezesem PZPN.
Epizody polityczne.
W 1991 bezskutecznie ubiegał się o mandat senatora w wyborach parlamentarnych 1991 z ramienia Zjednoczenia Chrześcijańsko-Narodowego. Również bez skutku kandydował w wyborach parlamentarnych 1993 do Sejmu z listy Samoobrony RP jako członek Polskiej Partii Przyjaciół Piwa.
Telewizja.
W programie "Za chwilę dalszy ciąg programu" przedstawiał cykl „Księga przysłów polskich”. W 2006 roku komentował spotkania piłkarskie.
Śmierć i pogrzeb.
Górski zmarł 23 maja 2006 po długiej i ciężkiej chorobie nowotworowej w wieku 85 lat. 2 czerwca 2006 spoczął w Alei Zasłużonych na cmentarzu Wojskowym na Powązkach w Warszawie (A29-tuje-8). W pogrzebie Górskiego uczestniczyli m.in. prezydent Polski Lech Kaczyński, premier Polski Kazimierz Marcinkiewicz, prezydent FIFA Joseph Blatter. Mszę pogrzebową odprawił prymas Polski kard. Józef Glemp. Charakterystycznym elementem nagrobka jest wykonana z brązu kula ziemska z nazwami najważniejszych dla niego miejsc (Lwów, Warszawa, Wembley, Monachium, Ateny). 
Jego pamięć uczczono oficjalną minutą ciszy przed rozpoczęciem mistrzostw świata 2006 w Niemczech.

</doc>
<doc id="69516" url="https://pl.wikipedia.org/wiki?curid=69516" title="Wielożeństwo">
Wielożeństwo



</doc>
<doc id="69521" url="https://pl.wikipedia.org/wiki?curid=69521" title="Gzichów">
Gzichów

Gzichów – dzielnica Będzina położona we wschodniej części miasta, na prawym brzegu Czarnej Przemszy, u zachodniego podnóża Góry Zamkowej. Leży pomiędzy dzielnicami: Grodziec (od zachodu i północy), Łagisza (od północnego wschodu), Stary Będzin (od południa) oraz Małobądz od południa. Wraz z Brzozowicą i osiedlem Zamkowym zajmuje 563 ha powierzchni i liczy ok. 7,5 tys. mieszkańców.
Zabudowa Gzichowa składa się głównie z powojennego budownictwa mieszkaniowego (bloki czteropiętrowe) oraz domków jednorodzinnych.
W rozwoju historycznym wyodrębniły się następujące części dzielnicy: Brzozowica, a współcześnie: osiedle Zamkowe oraz powstające osiedle domków jednorodzinnych, nazywane „Namiarkowym” (przy ul. Namiarkowej i sąsiednich – pomiędzy ulicami: Wolności i Gzichowską oraz Lasem Grodzieckim).
Osiedle Zamkowe.
We wschodniej części Gzichowa i na granicy z Grodźcem na obszarze dawnego gospodarstwa rolnego w latach 80. powstało duże osiedle mieszkaniowe nazwane Zamkowym, z dominującymi budynkami czterokondygnacyjnymi. Uchodziło za jedno z najładniejszych w kraju. Projektantem był mgr inż. arch. Ryszard Duda. Około połowy bloków mieszkalnych wybudowało Jasielskie Przedsiębiorstwo Budowlane (stąd ulica Jasielska). Osiedle Zamkowe jest obecnie traktowane jako osobna dzielnica, mieszkańcy podzielili osiedle według etapów budowy na Zamkowe „Górne” (najstarsze), (nieco młodsze) „Dolne” i wykańczane na początku lat 90 „Nowe”.
Pod koniec maja 2010 r. na Górce Gzichowskiej, pomiędzy szkołą a kościołem, specjalnie powołana spółka TBS Centrum (udziałowcy: Gmina Będzin i CPR-Inwestor S.A.) na działce o powierzchni 3192 m kw. podjęła budowę trzykondygnacyjnego (z antresolami) apartamentowca pn. „Zamkowe ogrody” (33 mieszkania o łącznej powierzchni 2523,84 m kw. z balkonami-tarasami) z podziemnym parkingiem. Projekt zespołu mieszkalnego powstał w Pracowni Projektowej AIM Arkadiusza Miśkiewicza z Siemianowic Śląskich (29 czerwca 2009 r. wygrał konkurs architektoniczny).
Brzozowica.
Brzozowica stanowi północno-wschodnią część dzielnicy Gzichów i położona jest na prawym brzegu Czarnej Przemszy. W skład Będzina weszła wraz z Gzichowem w 1915 r. Obecnie zabudowana jest głównie parterowymi domkami jednorodzinnymi. Przy ul. Siemońskiej powstaje małe osiedle mieszkaniowe z budynkami wielokondygnacyjnymi. W południowej części nad Czarną Przemszą znajduje się lasek (park) 'Małpi Gaj'.
Historia.
Gzichów powstał przed 1637 r. na gruncie należącym do wsi Małobądz. Początkowo w źródłach kościelnych traktowany był jako część Małobądza (1665, 1721). Impulsem do rozwoju miejscowości stał zakup Gzichowa wraz z Małobądzem w 1645 r. przez rodzinę Mieroszewskich herbu Ślepowron. Gzichów wraz z folwarkami: Małobądz, Ostra Górka, Pogoń, Pole, Sosnowiec, osadami arendarskimi (przy karczmach): Olszową, Zieloną oraz osadą leśną Brzezawice tworzył dobra należące pod koniec XVII w. do szlachcica z Małobądza, Jana Mieroszewskiego (Miroszowskiego) (syn Wojciecha z Mieroszowic, zm. 1647), tytułującego się starostą grodzkim i sędzią ziemskim Księstwa Siewierskiego. Był żonaty z Benigną Esterą baronówną Welczek. Po jego śmierci w 1702 r. dobra te odziedziczył urodzony w Małobądzu syn Kazimierz (1680-1750), tytularny chorąży Księstwa Siewierskiego. On to rozpoczyna w Gzichowie budowę dworu (pałacu) (ukończony prawdopodobnie w 1718 r. - taka data jest wyryta na rzeźbie parkowej). M. Kantor-Mirski sugeruje, że wcześniej stał tutaj modrzewiowy dworek, co nie jest poświadczone w źródłach historycznych. Według legendy z dawnego dworu drewnianego o głębokich i sklepionych piwnicach prowadził do zamku będzińskiego podziemny chodnik, który biegł pod dnem Przemszy i kończył się wylotem w lochach baszty zamkowej.
W XVII w. na terenie wsi powstał młyn nad rzeczką Łagiszką o nazwie Brzezowica (w 1681 r. poświadczony młynarz Szczepan).
W 1750 r. Gzichów odziedziczył Stanisław Mieroszewski (1727–1803), kapitan wojsk koronnych, ostatni starosta będziński, ożeniony z Magdaleną hr. von Schamb (Szamb) (1737–1794), a następnie ich jedyny żyjący syn – Józef Mieroszewski z Zagórza (zm. 1833; szambelan króla Stanisława Augusta). Natomiast jego córka Ludwika (zm. 1825) (znana z legendy gzichowskiej jako "Błękitna Ludwika") wniosła Gzichów w posagu do rodziny Siemieńskich, wychodząc za mąż za hr. Wincentego Siemieńskiego de Siemienice herbu Leszczyc (zm. 1858). Małżeństwo nie pozostawiło potomka.
W 1788 r. wieś posiadała już 30 domów i 235 mieszkańców, 2 młyny, tartak (nad stawem zw. Brzozawica na rzece Łagiszka), browar i karczmę. W 1791 r. Gzichów liczył 36 domów, a zamieszkiwało go 237 osób (w tym 5 szlachty, z czego dwie osoby we dworze). W samym dworze mieszkało wówczas 10 osób - Stanisław Mieroszewski z małżonką Magdaleną oraz 8 służących (2 mężczyzn i 6 kobiet). W 1792 r. wieś posiada 35 zabudowań, w tym dwór, 2 młyny, browar, 28 chałup o 1 gospodarstwie, 3 bez ogrodu i gruntu. W 1852 r. miała 43 domy i 347 mieszkańców (w tym 11 Żydów w trzech domach).
2 lata po śmierci Wincentego Siemieńskiego, 6 grudnia 1860 (kontrakt sprzedaży) jego bratanek, Jacek Siemieński (1826–12 X 1872) sprzedał dobra gzichowskie Romanii z Rutkowskich h. Pobóg Mycielskiej (4 VII 1831–2 II 1879), żonie Feliksa Teodozjusza Józefa hr. Mycielskiego h. Dołęga (29 V 1827–2 II 1887). Już w 1864 r. dobra (1961 morgów) nabył znany przemysłowiec górnośląski Christian Gustaw von Kramsta – właściciel kilku hut cynku oraz kopalń galmanu i węgla. Po jego śmierci 13 grudnia 1869 r. majątek odziedziczyli dwaj synowie i córka, którzy w 1883 r. utworzyli Gwarectwo von Kramsta. Ponieważ nie miało ono odpowiednich funduszy na utrzymanie swych licznych zakładów przemysłowych, wraz z posiadłościami ziemskimi sprzedali je w 1891 r. spółce akcyjnej utworzonej w 1888 r. – Towarzystwu Kopalń i Zakładów Hutniczych Sosnowieckich.
W 1867 r. po utworzeniu powiatu będzińskiego Gzichów stał się siedzibą gminy Gzichów, obejmującej część Sosnowca (na prawym brzegu Czarnej Przemszy wraz z większością obecnego centrum), Czeladź, Grodziec, Sarnów i Preczów. Podczas I wojny światowej w 1915 r. Niemcy przyłączyli Gzichów do Będzina.
W 1879 r. na prawym brzegu Czarnej Przemszy założono browar Gambrinus, zlikwidowany w 1971, a wyburzony w 1973 r.

</doc>
<doc id="69523" url="https://pl.wikipedia.org/wiki?curid=69523" title="Sigur Rós">
Sigur Rós

Sigur Rós (pol. "róża zwycięstwa"; ) – islandzki zespół założony w 1994 w Reykjavíku, grający szeroko pojętą muzykę rockową. Zespół znany jest z wyróżniającego się, falsetowego głosu wokalisty oraz gry smyczkiem na gitarze elektrycznej.
Historia.
"Von" (1997) i "Von brigði" (1998).
Grupa została założona w sierpniu 1994 roku w Reykjavíku, stolicy Islandii, przez Jóna Þór Birgissona (gitara i wokal), Georga Hólma (gitara basowa) i Ágústa Ævara Gunnarssona (perkusja). Nazwa "Sigur Rós" (pol. "róża zwycięstwa") stanowi grę słów, ponieważ nie jest to forma gramatycznie poprawna. Pochodzi ona od imienia siostry jednego z członków zespołu, Sigurrós, która obchodzi urodziny tego samego dnia, w którym powstał zespół. Niedługo potem zespół podpisał kontrakt z lokalną wytwórnią Smekkleysa, w której wydali swój pierwszy album "Von" (pol. "nadzieja") w 1997 oraz, rok później, kolekcję remiksów "Von brigði". Nazwa drugiego albumu także jest grą słów: "vonbrigði" oznacza po islandzku "rozczarowanie", a "von brigði" można przetłumaczyć jako "zmianę nadziei" lub "wariacje nt. nadziei". W 1998 do zespołu dołączył Kjartan Sveinsson, grający na keyboardzie. Jest on jedynym członkiem grupy legitymującym się formalnym wykształceniem muzycznym.
"Ágætis byrjun" (1999).
Wydany w 1999 roku album "Ágætis byrjun" (pol. "dobry początek") odniósł sukces przynosząc zespołowi międzynarodową sławę. W Islandii osiągnęła status platynowej płyty. Popularność Sigur Rós wzrosła, a sam zespół grał m.in. z Radiohead. Utwory zespołu pojawiały się w ścieżce dźwiękowej filmów i seriali telewizyjnych, takich jak "Vanilla Sky" , "24 godziny" oraz "" i "V" .
Po sukcesie płyty pierwszy perkusista zespołu Ágúst Ævar Gunnarsson odszedł z zespołu, by zająć się grafiką. Zastąpił go Orri Páll Dýrason.
"( )" (2002).
W 2002 roku światło dzienne ujrzał album "( )". Początkowo wszystkie utwory były niezatytułowane, jednak później zespół udostępnił na swojej stronie internetowej ich tytuły. Utwory z "( )" zaśpiewane są w sztucznym języku Vonlenska (pol. "język nadziei").
W październiku 2003 roku Sigur Rós podjął współpracę z Radiohead celem zrealizowania ścieżki dźwiękowej do baletu Merce'a Cunninghama, "Split Sides". W marcu 2004 roku zespół wydał EP "Ba Ba Ti Ki Di Do" zawierające trzy skomponowane w tym celu utwory.
W październiku 2004 roku w Wielkiej Brytanii oraz Stanach Zjednoczonych pojawiła się reedycja "Von".
"Takk…" (2005).
We wrześniu 2005 roku ukazała się płyta "Takk..." (pol. "dziękuję"). Singel Hoppípolla z tegoż albumu został użyty m.in. jako tło zwiastunów serii programów popularnonaukowych BBC, "Planet Earth".
W kolejnym roku (7 lipca 2006) odbył się pierwszy występ zespołu w Polsce na festiwalu muzycznym Heineken Open'er Festival w Gdyni.
"Með suð í eyrum við spilum endalaust" (2008).
Piąty album formacji "Með suð í eyrum við spilum endalaust" (pol. "z brzęczeniem w uszach gramy bez końca") pojawił się na rynku w czerwcu 2008 roku.
W tym samym roku, 20 sierpnia, Sigur Rós po raz drugi zawitał do Polski, dając koncert w amfiteatrze w warszawskim parku Sowińskiego
"Valtari" (2012).
Szósta płyta zespołu "Valtari" (pol. "walec") ukazała się w maju 2012 roku. Sigur Rós ponownie przyjechał do Polski, aby dać dwa koncerty na festiwalu Sacrum Profanum.
"Kveikur" (2013).
Premiera siódmego albumu o tytule "Kveikur" (pol. knot) miała miejsce w czerwcu 2013 roku. Jest to pierwszy album, który został zrealizowany bez Kjartana Sveinssona. W 2016 roku zespół po raz kolejny wystąpił w Polsce, na festiwalu Open'er Festival w Gdyni.

</doc>
<doc id="69525" url="https://pl.wikipedia.org/wiki?curid=69525" title="Jaroslav Heyrovsky">
Jaroslav Heyrovsky



</doc>
<doc id="69526" url="https://pl.wikipedia.org/wiki?curid=69526" title="Jarosław (województwo podkarpackie)">
Jarosław (województwo podkarpackie)

Jarosław – miasto w Polsce, w województwie podkarpackim, siedziba powiatu jarosławskiego oraz gminy wiejskiej Jarosław, położone nad Sanem, na pograniczu dwóch krain geograficznych: Doliny Dolnego Sanu i Podgórza Rzeszowskiego. W średniowieczu miasto na styku wschodniej Małopolski i Rusi Halickiej.
Leży w historycznej ziemi przemyskiej. Prywatne miasto szlacheckie lokowane w 1375 roku położone było w XVI wieku w województwie ruskim. Jarosław uzyskał prawo składu w 1443 roku.
Według austriackiego spisu ludności z 1900 w 1640 budynkach w Jarosławiu na obszarze 2617 hektarów mieszkało 22 660 osoby, z czego 12 228 (54%) było katolikami, 5703 (25,2%) wyznawcami judaizmu, 4457 (19,7%) grekokatolikami, a 270 (1,2%) innej religii lub wyznania, 19 269 (85%) było polsko-, 1448 (6,4%) ukraińsko-, 893 (3,9%) niemiecko-, a 208 (0,9%) innojęzycznymi.
Od 23 grudnia 1920 r. do 18 sierpnia 1945 r. znajdowało się na terenie województwa lwowskiego. Od 1945 do 1974 wchodziło w skład województwa rzeszowskiego. W latach 1975–1998 miasto administracyjnie należało do województwa przemyskiego.
Struktura powierzchni.
Według danych z roku 2002 Jarosław ma obszar 34,61 km², w tym:
Miasto stanowi 3,35% powierzchni powiatu.
Ochrona środowiska.
Według raportu Światowej Organizacji Zdrowia w 2016 roku Jarosław został sklasyfikowany jako 47. najbardziej zanieczyszczone miasto Unii Europejskiej.
Historia.
Najstarsze ślady pobytu człowieka w regionie jarosławskim sięgają neolitu. Już w tych odległych czasach rejon Podgórza oraz dolina Sanu były pokryte siecią osad. Świadczą o tym liczne ślady w postaci odnalezionych cmentarzysk, ceramiki, narzędzi, broni. W czasach przedpiastowskich ziemie te zamieszkiwało plemię Lędzian. Po ziemie Lędzian sięgali na przemian władcy Czech, Polski i Rusi Halickiej. Tereny te razem z resztą Grodów Czerwieńskich wchodziły w skład Państwa Mieszka I. W roku 981 zostały opanowane przez Włodzimierza I Wielkiego, księcia staroruskiego, następnie odzyskane w roku 1018 przez Bolesława I Chrobrego, a w roku 1031 przejęte przez księcia kijowskiego Jarosława I Mądrego. Według dawnej tradycji już wtedy książę Jarosław założył tu gród, jednak najstarsze źródła pisane znajdujemy dopiero w roku 1152. Zapiski w kronice staroruskiej określają miasto jako gród warowny, należący do księcia halicko-włodzimierskiego. W roku 1340 zgodnie z testamentem piastowskiego księcia Bolesława Jerzego II, będącego po kądzieli potomkiem Jarosława Mądrego, księstwo Halickie wraz z Jarosławiem zajęte zostało przez Kazimierza Wielkiego. Udokumentowana lokacja miasta na prawie niemieckim zw. prawem magdeburskim przez namiestnika Rusi Halickiej Władysława Opolczyka nastąpiła 7 lipca 1375.
Zarządcy Jarosławia.
W 1387 królowa Jadwiga podarowała Jarosław Janowi z Tarnowa herbu Leliwa. W rękach Tarnowskich pozostawał Jarosław prawie do końca XIV w. Jan Tarnowski, właściciel: Tarnowa, Jarosławia, Przeworska i Wielowsi oraz przyległych kluczy, podzielił swój majątek pomiędzy dwóch synów Jana i Spytka. Spytek I przyjmując nazwisko Jarosławski herbu „Leliwa”, otrzymuje Jarosław oraz Bełżec, a jego syn Rafał przejmuje Przeworsk. Najbardziej znaną, postacią w XV związaną z tym grodem był Rafał Tarnowski (zm. 1441) (XIV wiek – 1441) polski szlachcic herbu Leliwa, syn Spytka I Jarosławskiego i Sandochny ze Zgłobienia, który był właścicielem Jarosławia i Przeworska oraz kasztelanem wojnickim i starostą lwowskim przed 1440 r. Spytek III Jarosławski zarządca Jarosławia, przed 1481 r. był w związku z Jadwigą z Warzyszyna, z którą miał dwie córki: Annę Jarosławską i Magdalenę. Potem nastąpił syn Anny Jarosławskiej-Tarnowskiej herbu Leliwa i Jana Odrowąża, późniejszego wojewody ruskiego Stanisław Odrowąż, co sprawiło, że Jarosław przejęli Odrowążowie. W końcu XVI w. jedyną właścicielką była Zofia ze Sprowy Odrowąż Kostkowa – córka Stanisława Odrowąża (prawnuczka Spytka III), wdowa po Janie Krzysztofie Tarnowskim. Jej drugi mąż, Jan Kostka po poślubieniu właściciel Jarosławia prowadził poważną działalność budowlaną, m.in. rozbudował zamek w Jarosławiu i postawił murowany pałac w Pełkiniach (1575-1580?). Ich córka księżna Anna Ostrogska z Kostków (1575-1635) herbu Dąbrowa sprowadziła do Jarosławia benedyktynki. Była także fundatorką bursy przy kolegium. Gdy w wieku 19 lat wyszła za mąż za Aleksandra Ostrogskiego, zamieszkała z mężem na zamku w Jarosławiu. W 1606 wykupiła od swojej siostry Katarzyny Sieniawskiej drugą część Jarosławia. 24 maja 1636 po śmierci Anny Ostrogskiej dobra jarosławskie przypadły jej córkom Katarzynie Zamoyskiej oraz Annie Alojzie Chodkiewicz, a także wnukom Aleksandrowi Michałowi i Konstantemu Lubomirskim (synom Zofii Ostrogskiej, najstarszej córki Anny, która zmarła w 1622 r.). Faktyczną opiekę nad miastem sprawowała hetmanowa Chodkiewiczowa.
Potem kolejno właścicielami miasta byli Sieniawscy, Zamojscy, Wiśniowieccy, Koniecpolscy, Sobiescy, Sieniawscy, Sanguszkowie i Czartoryscy. Właścicielem Jarosławia był też m.in. August Aleksander Czartoryski Z rąk Czartoryskich miasto wykupiło się w drugiej połowie XIX w.
Miasto kupców i jarmarków.
Jarosław, położony na skrzyżowaniu szlaków handlowych ze Śląska na Ruś i z Gdańska na Węgry, a także nad dogodną drogą wodną, jaką był San, miał korzystne warunki rozwoju. Przyczynił się do tego także status miasta prywatnego, którego właściciele zabiegali o prawa i przywileje kupieckie. Znaczącym ośrodkiem handlowym i rzemieślniczym był już na początku XV w. W roku 1501 otrzymał prawo składu, co zmuszało przejeżdżających kupców do zatrzymania się i wystawienia swoich towarów. 1464 rok to pierwsza znana data pojawienia się Żydów w Jarosławiu. Największy rozkwit miasta przypada na XVI i XVII wiek. Odbywające się tu jarmarki należały do największych w kraju, a nawet w Europie (podobno w XVI w. najbliższy większy jarmark odbywał się we Frankfurcie n. Menem). W czasie jarmarków odbywały się sesje Sejmu Czterech Ziem, który był przedstawicielstwem Żydów z Korony.
W roku 1632 Szymon Starowolski w dziele "Polonia": zanotował „Następnie idzie Łańcut (...) i Rzeszów (...); mleka tu i płócien lnianych wielka jest zwykle obfitość, ponieważ wioski na całym tym obszarze zamieszkują potomkowie niemieckiego plemienia, wzięci na jakiejś wojnie przez Kazimierza Wielkiego, króla Polski, lub sprowadzeni z Saksonii, z dziećmi i żonami, aż w te okolice. Ci przeto o bydło i uprawę lnu troszczą się wielce i w porze jarmarków tak do innych okolicznych miast wymieniane towary zwożą na sprzedaż, jak przede wszystkim do Rzeszowa i Jarosławia” (zob. Głuchoniemcy).
26 sierpnia 1625 roku „miasto w czasie jarmarku zgorzało przez co kupcy tu bawiący stracili do 10 milionów złotych, straciły jarmarki i miasto swoją wziętość”.
O rozmiarze jarmarku jarosławskiego świadczy liczba przybywających w mieście osób. Liczba ta wynosiła 30 tysięcy, przy liczbie stałych mieszkańców 3 tysiące. Nieliczni z nich zmieścili się w samym mieście, większość nocowała w podmiejskich domostwach lub w namiotach i wozach. Cena za wynajęcie jednej izby w mieście na okres jarmarku (ok. 1 miesiąc) wynosiła 100–160 zł. W tym czasie roczny czynsz z trzypiętrowej kamienicy we Lwowie przy Rynku wynosił 330 zł, a w bocznej ulicy 150 zł. Wynajem lokali był dla kamieniczników źródłem znaczących zysków. Okres jarmarku był dobrym czasem również dla jarosławskich rzemieślników: piekarzy, rzeźników, piwowarów, krawców, szewców, kowali, stelmachów i innych, a także dla biedoty miejskiej. Jarmarki odbywały się trzy razy w roku. Ten największy odbywał się w święto Wniebowzięcia, pozostałe w Popielec i na św. Andrzeja. Tradycje kupieckie przetrwały w Jarosławiu do dziś.
Jarosław w czasie wojen.
Bitwa pod Jarosławiem – stoczona 17 sierpnia 1245 nad Sanem, koło Jarosławia, pomiędzy wojskami księcia halicko-wołyńskiego Daniela I Romanowicza, Konrada I mazowieckiego i Mendoga a wojskami wielkiego księcia kijowskiego Rościsława I Mścisławowicza, wspomaganymi przez wojska polskie Bolesława V Wstydliwego i posiłki węgierskie króla Beli IV. Wojska Rościsława i Bolesława Wstydliwego zostały pokonane.
Książę Aleksander Ostrogski (1571–1603) herbu Ostrogski, wojewoda wołyński (1593) wyswobodził Jarosław z rąk Tatarów atakując na Sośnicę. Po naleganiu księżnej Anny uwolnił tatarskich jeńców i przyznał im ziemię. Potomność nadała mu przydomek „Wspaniałomyślny książę”
Armia szwedzka w czasie potopu 11 marca 1656 dotarła pod Jarosław i rozpędziła broniące przepraw chorągwie Jerzego Lubomirskiego, i zajęła miasto. Nagle przybyła spod Lwowa dywizja regimentarza Stefana Czarnieckiego. Czarniecki dopadł pod Jarosławiem i zniszczył podjazd szwedzki, złożony z kilkuset rajtarów. Następnie uderzył na Roberta Douglasa, który szedł na pomoc oddziałom pułkownika Petera Hammerskjölda, bezskutecznie usiłującym zdobyć Przemyśl. Douglas jednak w porę dowiedział się o zbliżającym się Czarnieckim i wycofał do Jarosławia. Żołnierze Douglasa uciekali w takim pośpiechu, że podczas przeprawy przez zamarznięty San wskutek załamania się lodu zginęło kilkudziesięciu żołnierzy szwedzkich.
Po napaści na Jarosław i dokonanym przez szwedzkie wojska rabunków, gwałtów i podpaleń, Karol XII wysłał do lwowian rozkaz, aby wojsku szwedzkiemu dostarczali piwo i mąkę przez całych 10 tygodni. Jednak lwowianie odmówili i mimo obrony 6 września 1704 r. zostali pokonani.
Generał-major Tadeusz Rozwadowski, dowódca XII Brygady Artylerii, powstrzymał kontrnatarcie Rosjan. Podczas bitwy, podobnie jak w Bitwie pod Gorlicami, zastosował innowacyjną "ruchomą zasłonę ogniową". Taktyka ta polega na ostrzale artylerii postępującym tuż przed atakującą piechotą. Metoda ta bardzo szybko weszła na trwałe do niemieckiego regulaminu walki, jako tzw. "Feuerwalze", a do francuskiego jako "barrage roulant" i zastąpiła stosowane wcześniej wielogodzinne ostrzeliwanie pozycji wroga, po których następował pochłaniający liczne ofiary szturm wojsk. Działania te oraz spotkanie z cesarzem Wilhelmem II pod Jarosławiem opisał szerzej w swych wspomnieniach.
W drugiej połowie 1942 roku grupa bojowa Gwardii Ludowej zabrała z magazynu niemieckiego w koszarach przy ul. Kościuszki 15 tys. sztuk amunicji, 64 granaty, pistolet maszynowy i 3 pistolety. Ta sama grupa zlikwidowała 28 listopada 1943 roku członka Sonderdienstu.
Do miasta wkroczyły oddziały 1 Gwardyjskiej Armii Pancernej i 13 Armii 1 Frontu Ukraińskiego. 27 lipca 1949 roku na ul. Rynek odsłonięto Pomnik Zwycięstwa ku czci żołnierzy radzieckich, którzy oswobodzili miasto.
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obóz pracy nr 107 powstał w Jarosławiu.
Współczesny Jarosław.
Okres po 1945 r. to czas rozwoju i uprzemysławiania miasta, które administracyjnie zyskało miano powiatu. Rozbudowano stare zakłady przemysłowe (Zakłady Mięsne, Zakłady Przemysłu Cukierniczego), powstały też nowe, w tym Zakłady Przemysłu Dziewiarskiego „Jarlan” (w upadłości) oraz Owens-Illinois Polska o. w Jarosławiu (Huta Szkła Jarosław).
Miasto obejmuje powierzchnię 34,46 km² i liczy blisko 40 tysięcy mieszkańców. Na jego terenie działa ponad 4000 podmiotów gospodarczych, zatrudniających łącznie ponad 16 000 osób.
Jarosław jest prężnym ośrodkiem kulturalnym. Rokrocznie w mieście odbywa się szereg imprez.
Demografia.
Dane z 31 grudnia 2010:
Liczba ludności Jarosławia na tle najważniejszych miast obecnego województwa podkarpackiego w okresie 1810-2002
Zabytki.
23 marca 2009 decyzją rady miasta został utworzony park kulturowy obejmujący swoim zasięgiem stare miasto, Opactwo Sióstr Benedyktynek wraz z fortyfikacjami oraz zespół kościelno-klasztorny oo. Dominikanów. Następnym działanie władz miasta będzie uznanie chronionego obszaru za pomnik historii. Centrum Jarosławia posiada historyczną zabudowę z licznymi kamienicami, kościołami i klasztorami. Na terenie miasta znajduje się kilkadziesiąt budynków wpisanych do rejestru zabytków.
Gospodarka.
Na terenie miasta znajdują się tereny Specjalnej Strefy Ekonomicznej Euro-Park Mielec.
Transport.
Transport drogowy.
Autostrada:
Drogi krajowe:
Drogi wojewódzkie:
Transport autobusowy.
Komunikacja miejska obsługiwana jest przez Miejski Zakład Komunikacji w Jarosławiu, natomiast obsługę transportową powiatów jarosławskiego, przeworskiego i lubaczowskiego zapewnia Przedsiębiorstwo Komunikacji Samochodowej Jarosław SA, powstałe w l. 1950–1951, usamodzielnione w 1990 i przekształcone w spółkę akcyjną w 2000; od 2010 stanowiące własność powiatu jarosławskiego. Należący do przedsiębiorstwa Dworzec PKS w Jarosławiu powstał w 1977 roku.
Transport kolejowy.
Jarosław uzyskał połączenie kolejowe w 1860 roku, w ramach kolei galicyjskiej im. Karola Ludwika Kraków – Lwów (obecna linia kolejowa nr 91). W 1884 roku otwarto drugą linię kolejową z Jarosławia do Sokala. Obecny gmach dworca kolejowego i autobusowego pochodzi z 1977 roku.
Lądowisko.
Około 20 km na wschód od miasta funkcjonuje prywatne lądowisko Laszki.
Bezpieczeństwo i porządek publiczny.
Policja.
Główną instytucją w zakresie bezpieczeństwa i porządku publicznego w Jarosławiu jest Komenda Powiatowa Policji.
Działalność merytoryczną prowadzi w oparciu o Ustawę z dnia 6 kwietnia 1990 r. o Policji, podejmując działania ukierunkowane między innymi na: prewencję społeczną o szerokim zasięgu edukacji, patologie społeczne: alkoholizm, niedostosowanie społeczne i demoralizację dzieci i młodzieży, przemoc domową, bezpieczeństwo na drogach i w innych miejscach publicznych.
Straż miejska.
Jarosław posiada również Straż Miejską, której podstawowym zadaniem jest ochrona spokoju i porządku w miejscach publicznych na terenie miasta.
Wojsko.
W garnizonie jarosławskim stacjonuje 14 Dywizjon Artylerii Samobieżnej im. gen. bryg. Wacława Wieczorkiewicza i 21 Dywizjon Artylerii Przeciwlotniczej.
Mieści się tu również Wojskowa Komenda Uzupełnień w Jarosławiu.
Ochrona przeciwpożarowa.
Miasto jest siedzibą Komendy Powiatowej Państwowej Straży Pożarnej i podlega obszarowi działania Jednostki Ratowniczo-Gaśniczej Państwowej Straży Pożarnej w Jarosławiu, wchodzącej w skład Krajowego Systemu Ratowniczo-Gaśniczego.
Ochrona sanitarna.
Powiatowa Stacja Sanitarno-Epidemiologiczna w Jarosławiu sprawuje bieżący i zapobiegawczy nadzór sanitarny, prowadząc działalność zapobiegawczą i przeciwepidemiczną w zakresie chorób zakaźnych i innych powodowanych warunkami środowiska.
Oświata.
Gimnazja.
Gimnazja istniejące przed 31.08.2019:
Media.
W roku 2008 w Jarosławiu powstało lokalne radio Twoje Radio Jarosław nadające na częstotliwości 1062 MW. „Twoje Radio Jarosław” nadaje informacje z Jarosławia. Radio nadaje z PWSTE w Jarosławiu (Państwowa Wyższa Szkoła Techniczno-Ekonomiczna im. ks. Bronisława Markiewicza w Jarosławiu) i ma nadajnik na kominie Zakładów Mięsnych w Jarosławiu.
Uczniowie I LO im. Mikołaja Kopernika w Jarosławiu prowadzą młodzieżowy portal www.YouthVoice.pl poświęcony miastu Jarosław.
W Jarosławiu działało przez ponad 10 lat Radio Fara, nadające początkowo z Kościoła NMP Królowej Polski, a później przeniesione do Opactwa Benedyktynek. Radio w chwili obecnej ma siedzibę w Przemyślu i nadaje na częstotliwości 98,2 FM (w Jarosławiu jest słabo słyszalne). W Jarosławiu działa tylko studio Radia Fara, mieszczące się w Opactwie Benedyktynek.
W Jarosławiu działa telewizja Azart, która także nadaje informacje z Jarosławia. W 2012 roku w Jarosławiu powstały dwie telewizje internetowe: niezależna POD24 (www.pod24.info) oraz TWOJA TV (www.twojatv.info).
Od lat 90. XX wieku w Jarosławiu działa Gazeta Jarosławska, tygodnik zawierający informacje z Jarosławia, Przeworska, powiatu jarosławskiego oraz powiatu przeworskiego.
Urząd Miasta Jarosławia wydaje bezpłatny Biuletyn. Jest to gazeta z informacjami z Jarosławia.
Niektóre kościoły w Jarosławiu wydają gazetki parafialne. Kościół NMP Królowej Polski wydaje także miesięcznik „Ave Maria”.
Niektóre szkoły w Jarosławiu wydają gazetki szkolne.
Sport.
Miasto leży na trasie jednego z etapów Międzynarodowego Wyścigu Kolarskiego „Solidarności” i Olimpijczyków
Wspólnoty wyznaniowe.
Na terenie Jarosławia działalność religijną prowadzą następujące Kościoły i związki wyznaniowe:
Polityka.
Honorowa Nagroda Burmistrza miasta Jarosławia.
„Honorowa Nagroda Burmistrza miasta Jarosławia” przyznawana od 7 grudnia 1994 roku z inicjatywy ówczesnego burmistrza miasta Jerzego Matusza.

</doc>
<doc id="69527" url="https://pl.wikipedia.org/wiki?curid=69527" title="Jan Bosko">
Jan Bosko

Jan Melchior Bosko (ur. 16 sierpnia 1815 w Becchi, zm. 31 stycznia 1888 w Turynie) – duchowny włoski, prezbiter, założyciel zgromadzenia salezjanów i współzałożyciel zgromadzenia salezjanek oraz Stowarzyszenia Salezjanów Współpracowników, twórca Rodziny Salezjańskiej, święty Kościoła katolickiego. Nazywany jest „Ojcem i Nauczycielem Młodzieży”.
Życiorys.
Dzieciństwo.
Choć autobiografia świętego, "„Wspomnienia Oratorium”," wskazuje jako datę jego urodzenia dzień 15 sierpnia, w księgach i rocznikach państwowych figuruje on konsekwentnie pod datą urodzenia 16 sierpnia 1815 roku.
Jan Bosko w wieku dwóch lat i pięciu miesięcy stracił ojca, Franciszka, i od tej pory wychowywała go tylko matka, Małgorzata Occhiena. Miał dwóch starszych braci, Józefa i Antoniego. Antoni pochodził z pierwszego małżeństwa ojca. Jan mieszkał w małej rolniczej wiosce. Żył w czasach, w których w jego rodzinnym Piemoncie (obecnie część Włoch) dokonywały się przemiany polityczne: m.in. zjednoczenie Włoch w granicach zbliżonych do obecnych. Był linoskoczkiem, iluzjonistą i opowiadał świetne przypowieści, których przychodzili słuchać zarówno jego koledzy, jak i dorośli. Organizował spotkania dla swoich kolegów z modlitwą, tzw. „kazaniem”, czyli powtórzeniem kazania z niedzielnej mszy św. i występem w roli linoskoczka, co miało miejsce w tej kolejności. W wieku 9 lat miał proroczy sen – śniło mu się, że zostanie pomocnikiem Chrystusa, co zrozumiał dopiero później. Miał doskonałą pamięć – potrafił powtórzyć w całości kazanie usłyszane w kościele czy też idealnie powtórzyć słowa nauczyciela na lekcji.
Nauka.
Na przełomie roku 1824/1825 rozpoczął naukę – początkowo u mieszkańców wsi, później u księdza Lacqua w Capriglio. 26 marca 1826 roku przyjął Pierwszą Komunię Świętą w kościele parafialnym w Castelnuovo. W lutym 1827 roku musiał opuścić dom, gdyż jego brat Antoni wywoływał awantury ze względu na jego naukę – uważał, że nie była ona Jankowi potrzebna. Znalazł zatrudnienie jako chłopiec stajenny u rodziny Moglia. W listopadzie 1829 roku wrócił do domu. Od tej pory uczył się u księdza Calosso, który mieszkał w Morialdo. W listopadzie 1830 roku ksiądz zmarł. Jan ponownie podjął naukę w grudniu 1831 roku w szkole powszechnej księcia Emanuela Virano w Castelnuovo. Zmiana nauczyciela, na dobrze znanego księdza Moglia, spowodowała, że Jan Bosko postanowił pójść w listopadzie 1831 roku do szkoły w Chieri. Nauczył się szyć, robić likiery, był szewcem oraz sprzedawał w kawiarni.
Seminarium.
18 kwietnia 1834 roku Jan Bosko spełniał wszystkie warunki i mógł zostać przyjęty do zakonu franciszkańskiego. Był na to zdecydowany, jednak pewien sen zmienił jego zdanie na ten temat. Poradził się księdza Cafasso, który zasugerował mu, by został klerykiem. W seminarium spotkał Alojzego Comollo, którego uznał za wzorowego kleryka. Umówili się, że ten, który umrze pierwszy, przyjdzie w nocy do drugiego i powie czy jest zbawiony. Pierwszy umarł, po chorobie, Alojzy, który odwiedził seminarium i powiedział Jankowi, że jest w Królestwie Niebieskim. Sytuacja ta jest bardzo często wspominana. Św. Jan Bosko posługę kapłańską rozpoczyna 5 czerwca 1841 roku.
Kapłaństwo.
Swoją posługę kapłańską wykonywał przede wszystkim wśród więźniów i chorych. Dzień 8 grudnia 1841 roku (Święto Niepokalanego Poczęcia Najświętszej Maryi Panny) uznaje się za początek jego apostolstwa wśród młodzieży i Oratorium. Pomagał chłopcom znajdować pracę, a także zabierał ich na wycieczki i organizował zabawy. Odprawiał dla nich msze św. i nabożeństwa oraz spowiadał. 12 października 1844 r. ksiądz Bosko otworzył swoje pierwsze oratorium dla młodzieży, które znajdowało się na Valdocco, na przedmieściach Turynu. Było to miejsce zabawy i nauki, które z czasem zostało rozbudowywane. Siedziba oratorium była wielokrotnie przenoszona, aż 5 kwietnia 1846 roku wreszcie znaleziono stałe miejsce w małej szopie należącej do Franciszka Pinardiego, od którego odkupiono później cały dom (19 lutego 1851 roku). Kolejne oratorium otwarto 8 grudnia 1847 roku. W 1852 roku Bosko zbudował kościół dla swoich podopiecznych, a rok później rozbudowano oratorium. Później otworzył dla swoich wychowanków zakłady pracy, a całe dzieło rozrastało się w szybkim tempie przez następne lata. W pracy św. Janowi Bosko pomagał św. Józef Cafasso, a później także mama ks. Bosko – Małgorzata Occhiena. Wychowankami Oratorium byli m.in. św. Dominik Savio, bł. Michał Rua i Jan Cagliero.
Założenie zgromadzeń.
W dniu 26 stycznia 1854 roku ksiądz Bosko zapowiedział utworzenie Towarzystwa Świętego Franciszka Salezego. Nazwa została wzięta od św. Franciszka Salezego – biskupa i doktora Kościoła, którego kult polecił Janowi Bosko ks. Cafasso. Rok później 25 marca zostało ono oficjalnie założone, a pierwszym salezjaninem został Michał Rua, późniejszy następca Jana Bosko. 11 listopada 1872 roku Bosko założył Zgromadzenie Córek Maryi Wspomożycielki Wiernych. Dwa lata później Zgromadzenie wysłało pierwszych misjonarzy do Ameryki. W międzyczasie w całej Europie powstawały kolejne domy salezjańskie. Jan Bosko był też twórcą Rodziny Salezjańskiej. Rodzina Salezjańska św. Jana Bosko jest zjednoczeniem wspólnot, instytutów zakonnych i świeckich oraz grup apostolskich, które żyją tym samym duchem salezjańskim i pełnią podobną funkcję ewangelizacji i pracy z młodzieżą.
Ostatnie lata życia i początki zgromadzenia.
Ks. Jan Bosko umarł 31 stycznia 1888 roku o świcie. Umierając, ks. Jan Bosko zostawił zakon umocniony i posiadający 65 domów. Pierwszym następcą św. Jana Bosko został Michał Rua. Na misjach kardynałem został ks. Jan Cagliero. Do Polski salezjanie przybyli 10 lat po śmierci założyciela, a salezjanki – 24 lata później.
Zaangażowanie polityczne.
Ksiądz Bosko zawsze omijał sprawy polityczne. Kiedy nie było to konieczne – nie wypowiadał się na tematy polityczne. Mimo przemian politycznych we Włoszech był bezstronny. W sprawach politycznych mówił tylko o tym, co dotyczy Kościoła, wiary chrześcijańskiej i wartości. Mówił, że jego polityką jest Ojcze Nasz.
Zaangażowanie społeczne.
Ksiądz Bosko żył w czasach przemian społecznych i technologicznych we Włoszech. W czasach jego życia miały miejsce przemiany polityczne, a ludzie dążyli do demokracji i konstytucyjnej formy rządów. W tych czasach bardzo często młodzież pracowała po 12-15 godzin dziennie, często w bardzo ciężkich warunkach. Niektórzy tracili pracę po powstaniu fabryk, w których zatrudniano mniej ludzi. Jan Bosko zajmował się właśnie młodzieżą opuszczoną i potrzebującą, która często zamiast uczyć się, pracowała w nieludzkich warunkach – nie było ustalonych godzin pracy, umów o pracę, pracodawcy nie dbali o bezpieczeństwo swoich pracowników, a czas pracy nie pozwalał na rozpoczęcie podstawowej nauki.
Kult Maryjny.
Św. Jan Bosko odnowił kult Maryi Wspomożycielki Wiernych. Na Valdocco wybudowano też dla uczniów ks. Bosko kościół pod Jej wezwaniem. Ten kult rozszerzał się później, czego przykładem są salezjanki – Córki Maryi Wspomożycielki Wiernych. Dzisiaj liczne parafie salezjańskie mają wezwanie MB Wspomożenia Wiernych. W niektórych miejscach mają też miejsca cuda za wstawiennictwem Maryi Wspomożycielki np. w Rumi, gdzie na obraz w tamtejszej parafii zostały nałożone korony biskupie, a koronacji tej dokonał ówczesny arcybiskup metropolita gdański – Sławoj Leszek Głódź.
System wychowawczy.
Jan Bosko wprowadził w swoich domach system prewencyjny. Opiera się on w całości na rozumie, religii i miłości wychowawczej; natomiast zakazuje wszelkiego rodzaju kar cielesnych. Wprowadza zasadę, że wychowawca stara się być dla wychowanka przyjacielem, a nie osobą, która go nadzoruje i wymierza odpowiednie kary.
Relikwie.
Ciało świętego zostało początkowo pochowane w kościele Instytutu Salezjańskiego w Valsalice, w Turynie. Potem relikwie świętego złożono na stałe w szklanym sarkofagu, który do dziś znajduje się nad bocznym ołtarzem w bazylice Maryi Wspomożycieli Wiernych w Turynie. Relikwiarz zawiera prawą dłoń świętego i wykonany jest z aluminium, brązu i kryształu, waży ponad pół tony; ma dwa i pół metra długości, półtora – wysokości i metr szerokości. Wewnątrz za szkłem spoczywa naturalnej wielkości figura św. Jana Bosko ubrana w sutannę i ornat.
Patronat, dzień obchodów, ikonografia, sanktuaria.
Jest patronem m.in. młodzieży, uczniów i studentów. W dniu 15 sierpnia 2013 św. Jan Bosko został patronem miasta Oświęcim, a także od 27 stycznia 2019 jest patronem miasta Rumi.
W ikonografii święty przedstawiany jest przy łóżku chorego w szpitalu lub prowadzący dwóch uśmiechniętych, patrzących na niego chłopców.
Jego wspomnienie liturgiczne w Kościele katolickim obchodzone jest w "dies natalis" (31 stycznia).
 obecne są na całym świecie. Spotkać je można przede wszystkim na terenach pracy salezjanów, salezjanek, grup Rodziny Salezjańskiej.
Patron Podwórkowych Kół Różańcowych Dzieci, a także Światowych Dni Młodzieży 2023.
Beatyfikacja i kanonizacja.
Święty Jan Bosko został beatyfikowany 2 czerwca 1929 i kanonizowany 1 kwietnia 1934 przez Piusa XI. Kanonizowany został w dzień Wielkanocy, który to dzień sprawił, że „Rzym był naprawdę salezjański”.

</doc>
<doc id="69528" url="https://pl.wikipedia.org/wiki?curid=69528" title="Ágætis byrjun">
Ágætis byrjun

Ágætis byrjun (isl. "Dobry początek") – drugi studyjny album islandzkiej grupy Sigur Rós, wydany w Islandii w 1999 roku. Album był pierwszym sukcesem komercyjnym i krytycznym zespołu. Jest to platynowa płyta na Islandii.
Krążek dostał swój tytuł, gdy zespół odegrał utwór tytułowy przyjacielowi – ogłosił on, że jest to "dobry początek".
"Svefn-g-englar" oraz "Ný batterí" zostały wydane jako single, odpowiednio 4 października 1999 i 20 marca 2000. To ten pierwszy zwrócił uwagę w Wielkiej Brytanii na płytę i zespół. Po niespodziewanym sukcesie singla, płyta została wydana w Wielkiej Brytanii w 2000 r.
Stylistycznie, płyta w znacznym stopniu porzuciła dream popowe klimaty debiutu "Von", zamieniając je na słynne później dźwięki smyczkowanej gitary i wiele warstw dźwięku. Niespotykana dotąd szerokość i ekspresywność muzyki powodowała, że niektórzy recenzenci określali ją jako "lodowcową".
"Svefn-g-englar" oraz "Viðrar vel til loftárása" doczekały się teledysków, przy czym ten drugi spowodował nieco kontrowersji, jako że przedstawia dwóch chłopców całujących się po zwycięskim meczu piłki nożnej. (Rolę jednego z chłopców zagrała dziewczynka.)
Album składa się z 10 utworów, z których niektóre występują w ukrytej postaci w innych. I tak pierwszy, niezatytułowany utwór zawiera części utworu tytułowego puszczane od tyłu do początku, zaś ostatni utwór, "Avalon", zawiera sekcję fugi z "Starálfur" spowolnioną czterokrotnie. "Olsen Olsen" jest śpiewany w wymyślonym języku zwanym "Vonlenska" (isl. "język nadziei"), który występuje we wszystkich utworach z kolejnej płyty zespołu, "( )".
Lista utworów.
Źródło.

</doc>
<doc id="69532" url="https://pl.wikipedia.org/wiki?curid=69532" title="Józef Szujski">
Józef Szujski

Józef (Jerzy Karol) Szujski (ur. 16 czerwca 1835 w Tarnowie, zm. 7 lutego 1883 w Krakowie) – polski historyk, jeden z krakowskich stańczyków, publicysta, poeta, prozaik. Współzałożyciel „Przeglądu Polskiego”. Pierwszy sekretarz generalny Akademii Umiejętności w Krakowie.
Życiorys.
Pochodził z niezamożnej, starej szlachty z kniaziowskim tytułem. Był nieślubnym dzieckiem Karoliny Szujskiej. Jego ojcem był Edward Langie, powstaniec i konspirator, który jesienią 1834 ukrywał się w majątku Szujskich. Józef, wychowywany przez matkę, część swego dzieciństwa spędził w Zbyszycach nad Dunajcem – majątku swego wuja Piotra. W 1846 przeniósł się wraz z matką do Tarnowa, gdzie rozpoczął naukę w gimnazjum, – przygotowywał się do pracy w austriackiej administracji. Po sześciu latach nauki przeniósł się do gimnazjum św. Anny w Krakowie. Po zdaniu egzaminów maturalnych, zapisał się na Wydział Filozoficzny Uniwersytetu Jagiellońskiego, jednak po pierwszym semestrze (prawdopodobnie pod presją matki) przeniósł się na Wydział Prawniczy.
Pod koniec 1857 zaczął uczęszczać na spotkania patriotycznego stowarzyszenia młodzieży krakowskiej, które odbywały się w pracowni rzeźbiarskiej P. Filippiego. W 1858 wyjechał na studia do Wiednia, by uzyskać kwalifikację nauczycielską. Wrócił jednak do Krakowa po pierwszym semestrze, a próba skontaktowania się z przyjaciółmi z pracowni Filippiego skończyła się objęciem go nadzorem policyjnym, który nie pozwalał na objęcie żadnej rządowej posady.
W 1861 poślubił Joannę Jełowicką i osiadł w rodzinnym majątku – Kurdwanowie. W Krakowie mieszkał także przy ul. Krupniczej 26 w domu, który należał do Mateusza Rogowskiego (dziada Stanisława Wyspiańskiego).
W 1867 otrzymał mandat do galicyjskiego Sejmu Krajowego, gdzie zasiadał przez trzy kadencje. Następnie wybrano go na delegata do Izby Poselskiej austriackiej Rady Państwa. W uznaniu zasług cesarz ustanowił go dożywotnim członkiem Izby Panów parlamentu.
Był współtwórcą krakowskiej szkoły historycznej, która badała przyczyny narodowych niepowodzeń Polaków. Jeden z aktywnych krakowskich konserwatystów – stańczyków. W latach 1865–1883 był członkiem honorowym Poznańskiego Towarzystwa Przyjaciół Nauk.
Zmarł nie skończywszy 48 lat. Został pochowany na Cmentarzu Rakowickim w Krakowie, w grobowcu rodzinnym, w pasie 47.
Upamiętnienie.
Szujski był przyjacielem Jana Matejki, który uwiecznił go na obrazie "Hołd Pruski" jako wychowawcę królewicza Zygmunta Augusta. 1 czerwca 1886 w Tarnowie, przed budynkiem gimnazjum, gdzie uczył się, odsłonięto jego pomnik. Imię Szujskiego nosi sala nr 56 w Collegium Novum UJ, gdzie 6 listopada 1939 Niemcy, podczas akcji określanej w polskiej literaturze historycznej jako Sonderaktion Krakau, aresztowali profesorów Uniwersytetu i Akademii Górniczej przybyłych na inaugurację roku akademickiego.
Linki zewnętrzne.
Dzieła: 

</doc>
<doc id="69533" url="https://pl.wikipedia.org/wiki?curid=69533" title="Dolina">
Dolina

Dolina, dolina rzeczna – wklęsła forma terenu o wydłużonym kształcie i wyraźnie wykształconym dnie, otoczona z dwóch stron wzniesieniami, najczęściej powstała w wyniku działalności rzek (erozji i akumulacji rzecznej) lub lodowców.
Profile dolin.
Profil podłużny i poprzeczny doliny kształtuje:
Miejsce, w którym rzeka kończy swój bieg, nosi nazwę podstawy erozyjnej.
Profil podłużny doliny ma zwykle kształt linii krzywej, opadającej stromiej w górnym biegu, a coraz łagodniej w dolnym i kończącej się prawie poziomo przy podstawie erozyjnej. Jeżeli rzeka przepływa przez obszary zbudowane ze skał o różnej odporności – profil ten może ulec pewnym zakłóceniom dając różne załamania spadku. Załamania te powstają też w wyniku obniżenia się poziomu podstawy erozyjnej.
W przypadku, gdy w trakcie rozwoju doliny zmieniał się poziom podstawy erozyjnej, w zboczach doliny powstają terasy. Są to formy złożone z powierzchni na przemian płaskich i stromych, opadające schodkowo ku rzece. U wylotów dolin o znacznym spadku, wybiegających na teren płaski lub lekko tylko nachylony, tworzą się stożki napływowe, złożone z osadów rzecznych.
Podział dolin.
Rozróżniamy doliny:
Klasyfikacja dolin.
Ze względu na położenie osi doliny w stosunku do zalegania warstw skalnych wyróżniamy:

</doc>
<doc id="69535" url="https://pl.wikipedia.org/wiki?curid=69535" title="Hannes Trinkl">
Hannes Trinkl

Hannes Trinkl (ur. 1 lutego 1968 w Steyr) – austriacki narciarz alpejski, mistrz świata i brązowy medalista olimpijski.
Kariera.
Pierwsze punkty w zawodach Pucharu Świata Hannes Trinkl wywalczył 7 grudnia 1991 roku w Val d’Isère, zajmując 25. miejsce w biegu zjazdowym. Na podium po raz pierwszy stanął 15 marca 1993 roku w Sierra Nevada, zajmując w zjeździe trzecie miejsce. W zawodach tych wyprzedzili go jedynie jego rodak Armin Assinger i Daniel Mahrer ze Szwajcarii. Dziewięć miesięcy później, 22 grudnia 1993 roku w Lech odniósł swoje pierwsze zwycięstwo w zawodach tego cyklu, wygrywając supergiganta. Łącznie Trinkl w ciągu całej kariery 25 razy stawał na podium, odnosząc przy tym jeszcze pięć zwycięstw, wszystkie w zjeździe: 29 grudnia 1993 roku w Bormio, 4 marca 1994 roku w Aspen, 4 grudnia 1999 roku w Lake Louise, 15 marca 2000 roku w Bormio i 2 marca 2002 roku w Kvitfjell. Najlepsze wyniki Austriak osiągał w sezonie 1993/1994, który ukończył na piątym miejscu w klasyfikacji generalnej i drugim w klasyfikacji zjazdu. Wśród zjazdowców lepszy okazał się tylko reprezentant Luksemburga Marc Girardelli, a trzeci był kolejny Austriak, Patrick Ortlieb. Trinkl był też czwarty w klasyfikacji zjazdu w sezonach 2000/2001 i 2001/2002 oraz piąty w sezonach 2001/2002 i 2002/2003.
W 1993 roku wystartował na mistrzostwach świata w Morioce, zajmując dwunaste miejsce w zjeździe. Rok później w tej samej konkurencji zajął szóste miejsce podczas igrzysk olimpijskich w Lillehammer, a na mistrzostwach świata w Sierra Nevada w 1996 roku był dziewiąty. Pierwszy medal zdobył na igrzyskach olimpijskich w nagano, gdzie w swej koronnej konkurencji zajął trzecie miejsce. W zawodach tych lepsi okazali się jedynie Francuz Jean-Luc Crétier oraz Lasse Kjus z Norwegii. Największy sukces osiągnął jednak na mistrzostwach świata w St. Anton w 2001 roku, gdzie w zjeździe sięgnął po zwycięstwo. Wyprzedził tam bezpośrednio rodaka, Hermanna Maiera i Niemca Floriana Eckerta. Brał także udział w rozgrywanych dwa lata później mistrzostwach świata w Sankt Moritz, jednak zajął dopiero 31. miejsce.
W lipcu 2004 roku ogłosił zakończenie kariery sportowej. W 1998 roku otrzymał Odznakę Honorową za Zasługi dla Republiki Austrii.
Po zakończeniu kariery był między innymi wiceprezydentem Austriackiej Federacji Narciarskiej. Od 2014 roku jest dyrektorem zawodów Pucharu Świata w konkurencjach szybkościowych. Trasa narciarska w Hinterstoder została nazwana jego imieniem - "Hannes-Trinkl-Weltcupstrecke".

</doc>
<doc id="69536" url="https://pl.wikipedia.org/wiki?curid=69536" title="Aar">
Aar



</doc>
<doc id="69537" url="https://pl.wikipedia.org/wiki?curid=69537" title="Kobza">
Kobza

Kobza – dawny instrument strunowy, chordofon szarpany, w różnych odmianach popularny na Ukrainie, w Mołdawii, Rumunii i na Węgrzech, a niegdyś również w Polsce. Tradycyjnie kobza zbudowana była z wypukłego korpusu z bardzo krótką szyjką, wykonanego z jednego kawałka drewna, z naciągniętymi na nim kilkoma strunami (od 2 do 12). W zależności od wersji wywodziła się z Bukowiny lub dawnej Grecji. Kobza była ulubionym instrumentem ukraińskich Kozaków, a kobziarze otoczeni powszechnym szacunkiem.
W Polsce często kobzą błędnie nazywane są dudy (błąd wynika ze zbieżności nazwy – dudy podhalańskie noszą nazwę "koza").

</doc>
<doc id="69538" url="https://pl.wikipedia.org/wiki?curid=69538" title="Baza erozyjna">
Baza erozyjna

Baza erozyjna (podstawa erozyjna) - poziom ujścia cieku, będący granicą pogłębiania jego doliny. Jest to więc najniższy poziom, do którego w danym obszarze sięgają procesy erozji rzecznej. Baza erozyjna na danym obszarze może zmieniać się z czasem wraz ze zmianą położenia ujścia cieku. 

</doc>
<doc id="69539" url="https://pl.wikipedia.org/wiki?curid=69539" title="Hans Aanrud">
Hans Aanrud

Hans Aanrud (ur. 3 września 1863, zm. 11 stycznia 1953) – norweski pisarz, autor sielskich nowel, opisów przyrody norweskiej i kilku dramatów. Napisał m.in. powieść "Fortaellinger" (1905, 2 t.) opisującą życie chłopskie. Wydanie zbiorowe dzieł w latach 1914–1915.

</doc>
<doc id="69541" url="https://pl.wikipedia.org/wiki?curid=69541" title="Kolo">
Kolo

Kolo (inne nazwy: choro, oro) to taniec ludowy wywodzący się z antycznych tańców kołowych. Pochodzi z Serbii, popularny jest nadal i na całym Półwyspie Bałkańskim. Wykonywany jest w formie koła. 
Kolo jest zaliczane do najstarszych tańców słowiańskich.

</doc>
<doc id="69542" url="https://pl.wikipedia.org/wiki?curid=69542" title="Aarberg">
Aarberg

Aarberg – miasto i gmina (niem. "Einwohnergemeinde") w Szwajcarii, w kantonie Berno, w regionie administracyjnym Seeland, siedziba administracyjna okręgu Seeland. Położone na skale nad rzeką Aare, 455 m n.p.m.
Demografia.
W Aarbergu mieszka 4 626 osób. W 2020 roku 12,7% populacji gminy stanowiły osoby urodzone poza Szwajcarią.
Transport.
Przez teren miasta przebiegają drogi główne nr 22, nr 235 i nr 236.

</doc>
<doc id="69544" url="https://pl.wikipedia.org/wiki?curid=69544" title="Podstawa erozyjna">
Podstawa erozyjna



</doc>
<doc id="69545" url="https://pl.wikipedia.org/wiki?curid=69545" title="Loure">
Loure

Loure (wym. "lur") to francuski taniec dworski, w metrum 3/4 lub 6/4, pochodzący z XVII w.
Wykonywany w tempie wolnym. Nazwa tańca wywodzi się od nazwy ludowego instrumentu z XVI-wiecznej Francji, podobnego do dud, przy którego akompaniamencie taniec był wykonywany.
W formie stylizowanej taniec występował jako jedna z części w suicie barokowej. Najbardziej znanym jest "Loure" z V "Suity francuskiej" J.S. Bacha.
Źródło: Jerzy Habela, "Słowniczek muzyczny", PWM, Warszawa 1988

</doc>
<doc id="69546" url="https://pl.wikipedia.org/wiki?curid=69546" title="Mokele-mbembe">
Mokele-mbembe



</doc>
<doc id="69549" url="https://pl.wikipedia.org/wiki?curid=69549" title="Tetraetyloołów">
Tetraetyloołów

Tetraetyloołów ("czteroetylek ołowiu"), (C2H5)4Pb, Et4Pb – metaloorganiczny związek chemiczny, połączenie atomu ołowiu z 4 grupami etylowymi. Stosowany głównie jako środek przeciwstukowy do benzyn.
Szkodliwość.
Czteroetylek ołowiu jest silnie toksyczny, działa na ośrodkowy układ nerwowy (jest neurotoksyną). Zdarzały się zatrucia śmiertelne u ludzi przy czyszczeniu zbiorników na etylinę czy po oblaniu czteroetylkiem ołowiu.
Wchłaniany przez skórę, drogi oddechowe i przez przewód pokarmowy. Objawy
zatrucia czteroetylkiem ołowiu różnią się od objawów zatrucia jonowymi związkami
ołowiu lub parami ołowiu.
Zastosowanie.
Tetraetyloołów, ze względu na działanie antydetonacyjne (antystukowe), był stosowany jako środek przeciwstukowy do benzyn, zwanych etylinami. Dodawało się go w postaci tzw. płynu etylowego, który zawierał ok. 60% Et4Pb poprawiający ich liczbę oktanową. Działanie antystukowe tetraetyloołowiu opiera się na jego rozkładzie pod wpływem temperatur panujących w silniku na ołów i rodniki etylowe:
Powstałe rodniki etylowe łączą się z rodnikami węglowodorowymi powstającymi przed zapaleniem paliwa przez iskrę ze świecy i uniemożliwiają reakcję łańcuchową powodującą przedwczesną detonację benzyny (tzw. stukanie).
Ponieważ przy rozkładzie tetraetylku ołowiu w silnikach oprócz wolnego ołowiu powstają także jego nielotne związki (np. PbO), które osadzają się w cylindrach, do etylizowanych benzyn dodaje się pewne ilości 1,2-dibromoetanu lub 1,2-dichloroetanu. Dzięki temu czteroetyloołów przekształca się podczas spalania w lotny PbBr2 lub PbCl2.
Otrzymywanie.
Tetraetyloołów otrzymuje się poprzez działanie chloroetanem (chlorkiem etylu) na stop ołowiu z sodem, najkorzystniej w stosunku molowym 1:1 (masowo: 90% Pb, 10% Na):
Produkt oddziela się od pozostałości nieorganicznych przez destylację z parą wodną. Pozostały ołów przeprowadza się z powrotem w stop z sodem.
Historia.
Ze względu na wysoką toksyczność i masową produkcję do I wojny światowej był uznawany za potencjalny bojowy środek trujący. Własności antystukowe tetraetyloołowiu zostały odkryte w 1921 r. przez Thomasa Midgleya pracującego pod kierunkiem Charlesa Ketteringa w General Motors Research. Z powodu jego toksyczności wielu naukowców badających jego właściwości (w tym Midgley) zachorowało, a niektórzy zmarli. Amerykański geochemik Clair Patterson przypadkowo odkrył zanieczyszczenie atmosfery ołowiem podczas ustalania wieku Ziemi. Kiedy mierzył zawartość ołowiu z rozpadu uranu w bardzo starych skałach, wyniki zakłócało zanieczyszczenie ołowiu ze środowiska. Badając próbki lodowe Patterson odkrył gwałtowny wzrost poziomu atmosferycznego ołowiu w XX wieku po wprowadzeniu tetraetylołowiu jako dodatku do benzyny. Ze względu na toksyczne właściwości etylizowana benzyna została w niektórych krajach (np. USA w latach 1976–1986) wycofana z użycia. Badania przeprowadzone w 1994 r. wykazały, że w latach 1976–1991 zawartość ołowiu we krwi mieszkańców USA obniżyła się o 78%.
Czteroetylek ołowiu był dodawany do benzyn w ilości maksymalnie 1,5 g/l, w celu zwiększania ich liczby oktanowej. W USA i Kanadzie etyliny zostały całkowicie wycofane z użycia już w połowie lat 80. W Unii Europejskiej od 1982 do 2005 r. wolno było stosować etyliny zawierające nie więcej niż 0,15 g tetraetyloołowiu w 1 litrze paliwa. Od 15 stycznia 2005 w krajach Unii Europejskiej nie wolno sprzedawać etyliny. Została ona zastąpiona paliwami, w których rolę dodatku antystukowego spełniają sole litu. W USA i Kanadzie stosowano w latach 80. XX w. paliwa, w których rolę dodatku antystukowego spełniał MMT ([Mn(η5-Me-Cp)(CO)3]), który jednak również jest toksyczny i ma negatywny wpływ na środowisko naturalne. W 2021 Algieria, jako ostatnie państwo na świecie, zakończyła sprzedaż benzyny z dodatkiem tetraetyloołowiu.
W Polsce etylizowana benzyna była stosowana w motoryzacji do marca 2005. Obecnie jej stosowanie w samochodach jest już zabronione, silniki benzynowe w nowo produkowanych pojazdach dostosowane są obecnie do benzyny bezołowiowej i wyposażone w katalizatory (ewentualne użycie w takich pojazdach etyliny powoduje nieodwracalne zatrucie katalizatora). Zarówno w Polsce, jak również na świecie związki ołowiu nadal stosowane są w paliwach lotniczych (Avgas). Typowa benzyna lotnicza (100LL) nie może zawierać więcej niż 0,56 grama czteroetylku ołowiu na litr.

</doc>
<doc id="69550" url="https://pl.wikipedia.org/wiki?curid=69550" title="Agetis Byrjun">
Agetis Byrjun



</doc>
<doc id="69551" url="https://pl.wikipedia.org/wiki?curid=69551" title="( )">
( )

( ) – trzeci album wydany przez islandzką grupę Sigur Rós. Płyta została wydana w roku 2002 (zob. 2002 w muzyce). Nie ma on oficjalnego tytułu i zawiera osiem oficjalnie niezatytułowanych utworów. Płyta podzielona jest na dwie części – pierwsze cztery utwory są bardziej lekkie i optymistyczne, zaś ostatnie cztery raczej melancholijne. Dwie połowy albumu oddzielone są trzydziestosześciosekundową przerwą.
Wszystkie utwory zostały stworzone podczas trasy koncertowej "Ágætis byrjun" i były grane na żywo zanim pojawiły się na płycie. Podczas jednej z przerw w trasie zespół nagrał płytę w swoim studiu. Da się zauważyć pewne różnice między oryginalnymi wersjami a tymi ze studia.
Teksty piosenek są śpiewane w wymyślonym przez zespół języku zwanym "Vonlenska" (isl. "język nadziei"). Nie jest to prawdziwy język, jako że brak w nim gramatyki, aczkolwiek sylaby są tak zestawione, że brzmią jak prawdziwe wyrazy. Wiele powtarzających się "fraz" brzmi do złudzenia jak frazy w języku angielskim, np. "you sold", "you sigh so long", "you sat alone". Nie jest do końca jasne, czy efekt jest celowy. Do płyty CD dołączona była książeczka zawierająca dwanaście czystych stron, a słuchacze zachęcani byli do wymyślania własnych znaczeń do słów.
Pierwszy utwór z albumu został wydany jako singel oraz zilustrowany teledyskiem w reżyserii włosko-kanadyjskiej realizatorki Florii Sigismondi. Klip został wydany w lutym 2003 r. i przedstawia dzieci bawiące się podczas zimy nuklearnej pod ochroną groźnie wyglądających masek przeciwgazowych. MTV ogłosiła klip najlepszym teledyskiem 2003 r. podczas ceremonii Europejskich Nagród Muzycznych.
Ostatni utwór jest piosenką bardzo dramatyczną, bardzo daleką od nieoficjalnego tytułu "piosenka popowa". Zaczyna się powoli, prawie jak we śnie, rozpoznawalnym riffem gitarowym, ale po kilku minutach nadchodzi intensywny finał. Jest to najczęstszy zamykacz koncertów grupy. Często podczas koncertu scena jest zasłaniana białą kurtyną, zza której widać jedynie tańczące światła i cienie muzyków.
Na całym świecie sprzedano ponad pół miliona kopii "( )".
Lista utworów.
Pomimo że oficjalnie utwory są niezatytułowane, członkowie zespołu nadali im nieoficjalne tytuły robocze, aby móc się do nich odnosić w prostszy sposób niż "niezatytułowana numer 1".

</doc>
<doc id="69552" url="https://pl.wikipedia.org/wiki?curid=69552" title="LC50">
LC50



</doc>
<doc id="69557" url="https://pl.wikipedia.org/wiki?curid=69557" title="Rabka">
Rabka



</doc>
<doc id="69558" url="https://pl.wikipedia.org/wiki?curid=69558" title="Aarburg">
Aarburg

Aarburg (gsw. "Arbig"; fr. "Aarbourg") – miasto i gmina (niem. "Einwohnergemeinde") w Szwajcarii, w kantonie Argowia, w okręgu Zofingen. Liczy 8 577 mieszkańców (31 grudnia 2020). Leży w przełomie rzeki Aare przez dolną dolinę rzeki Wigger, w miejscu, w którym zbiegają się najważniejsze linie komunikacyjne Szwajcarii. 
Historia.
W XIX wieku węzeł kolejowy, centrum handlu winem i znaczny ośrodek przemysłu bawełnianego. W 1888 r. miejscowość liczyła 2,8 tys. mieszkańców. W okresie międzywojennym XX wieku w starej twierdzy powstał ośrodek dla nieletnich przestępców.

</doc>
<doc id="69560" url="https://pl.wikipedia.org/wiki?curid=69560" title="Wieżyca (Pojezierze Kaszubskie)">
Wieżyca (Pojezierze Kaszubskie)

Wieżyca (kaszb. "Wieżëca", niem. "Turmberg" lub "Thurmberg") – najwyższe wzgórze pasma morenowych Wzgórz Szymbarskich o wysokości 328,7 m n.p.m., położone w woj. pomorskim, w powiecie kartuskim, w gminie Stężyca.
Najwyższe wzniesienie polskich pojezierzy oraz całego Niżu Polskiego (pomijając sztucznie usypaną Górę Kamieńską o wysokości 406 m n.p.m.).
Wierzchołek jest porośnięty lasem bukowym. Około 30 m na południe od szczytu wzgórza (kilka metrów niżej niż szczyt) usadowiono Kaszubską Wieżę Widokową im. Jana Pawła II (najwybitniejsza z jej trzech platform widokowych znajduje się na poziomie 30 m powyżej gruntu — około 350 m n.p.m.). Obecna stalowa konstrukcja zastąpiła starą, zbudowaną w czasach PRL drewnianą, która nie wytrzymała próby czasu, a usadowiona była na faktycznym szczycie wzniesienia — jej fundamenty można oglądać do dziś (r. 2020).
Przez szczyt prowadzi turystyczny Szlak Wzgórz Szymbarskich.
Wybitność Wieżycy względem obszaru na zachód od Bydgoszczy wynosi 272 m.
Na Wieżycy znajduje się stok narciarski i wyciąg. W bezpośrednim sąsiedztwie Wieżycy przebiega ostatni odcinek Drogi Kaszubskiej.
Ze względu na wysokość nad poziomem morza okolice szczytu Wieżyca są popularnym miejscem uprawiania narciarstwa biegowego. Lasy leśnictwa Drozdowo należą do najdłużej utrzymujących pokrywę śnieżną w regionie.
Ok. 1,5 km na południowy zachód leży wieś Szymbark, a 1,3 km na wschód wieś Rybaki.
Szczyt Wieżycy wraz z wybranymi stokami jest od 1962 roku objęty krajobrazowym rezerwatem przyrody „Szczyt Wieżyca na Pojezierzu Kaszubskim” o powierzchni 26,47 ha. Ochronie podlega głównie buczyna kwaśna.

</doc>
<doc id="69561" url="https://pl.wikipedia.org/wiki?curid=69561" title="Kociewie">
Kociewie

Kociewie – region etnograficzno-kulturowy na Pomorzu Gdańskim, położony na zachodnim brzegu Wisły w dorzeczu Wdy i Wierzycy, obejmujący wschodnią część Borów Tucholskich. W przybliżeniu Kociewie zajmuje obszar obecnych powiatów starogardzkiego, tczewskiego i północnej części świeckiego, zamieszkany przez ok. 350 tys. mieszkańców. Część mieszkańców regionu posługuje się gwarami kociewskimi.
Położenie.
Granice Kociewia wytyczać można z różnych punktów widzenia. Najpopularniejszymi perspektywami, z których opisuje się to zagadnienie, to spojrzenia: geograficzne, językowe i administracyjne. Geograficzne granice Kociewia wykreślił Jerzy Szukalski, który w publikacji „Krajobrazy Kociewia” pisał, że jest to region geograficzno-etnograficzny leżący na lewym brzegu dolnej Wisły w dorzeczu czterech jej dopływów: Wda, Mątawa, Wierzyca oraz Motława. Jego granice były w większości dość naturalne: od wschodu Wisła, od zachodu główny kompleks Borów Tucholskich. Kociewski krajobraz tworzy Pojezierze Starogardzkie, część równiny Borów Tucholskich, Równiny Świeckiej oraz lewobrzeżna część Doliny Kwidzyńskiej, przechodzącej w Żuławy Wiślane.
Językowe granice Kociewia wytyczył Kazimierz Nitsch na podstawie swoich badań terenowych z początków XX wieku. Zaś granice administracyjne zazwyczaj utożsamia się dziś z terenem powiatów tczewskiego, starogardzkiego (w województwie pomorskim) oraz świeckiego (w kujawsko-pomorskim).
Najpopularniejsza jest dziś perspektywa językowa, bo do niej odwołuje się większość opisów regionu. Według niej granice Kociewia wyglądają następująco:
Granicą borowiacko-kociewską jest dawna puszcza na północ i zachód od Śliwic i Osówka aż po rzekę Wdę. Pomiędzy tymi dwiema starymi wsiami a odległą o ponad 20 km Wdą, gdzie dopiero znajdowały się osady dzisiejszego Kociewia, znajdował się teren niezamieszkany. Dopiero w ciągu XVII stulecia osadnicy od terenu borowiackiego i od Wdy z terenu Kociewia zaczęli tę część borów zaludniać.
Fale osadnicze borowiackie i kociewskie nachodziły na siebie gdzieś w rejonie wówczas powstałych Osiecznej i Ocypla.
Spośród Kociewiaków wyróżniano następujące grupy etniczne:
Większość tych grup odnotowywana była jednak incydentalnie, przy okazji badań Kociewia w pierwszej połowie XX wieku. Niektóre nazwy, jak Samburczycy, były od razu uznawane za przypadkowe (o czym pisała „odkrywczyni” tej nazwy prof. Zofia Stamirowska). Dziś poza określeniem „Lasacy”, pozostałe nazwy nie funkcjonują.
Historia.
Pierwszy zapis nazwy w formie "Gociewie" pochodzi z 10 lutego 1807 r. z meldunku ppłk. Hurtiga do generała Jana Henryka Dąbrowskiego. Kolejne znane zapisy mają już formę Kociewie (Florian Ceynowa, Oskar Kolberg) – odnotowuje się je od lat sześćdziesiątych XIX wieku. Historycy nie mają jednoznacznej opinii w sprawie historii regionu jako takiego. Jan Powierski początków odrębności Kociewia szukał w okresie nowożytnym, z czym współgrał głos językoznawców, szukających korzeni gwary kociewskiej w XVI wieku. Jednak Gerard Labuda widział w Kociewiu dziedzictwo podziałów plemiennych z wczesnego średniowiecza. W XII i XIII wiecznych księstwach świeckim i lubiszewskim (tczewskim) dostrzegał przejaw wcześniejszej odrębności plemiennej względem reszty Pomorza Gdańskiego zamieszkałego przez przodków dzisiejszych Kaszubów. Jego poglądy wspierać mogą odkrycia archeologów w Kałdusie pod Chełmnem, który zdaje się być ważnym ośrodkiem z czasów pierwszych Piastów obejmującym nie tylko Ziemię Chełmińską, ale i większą część dzisiejszego Kociewia. Zdaje się nie budzić wątpliwości fakt, że znaczna część dzisiejszego Kociewia tworzy wyrazisty region także pod względem historycznym, choć dzisiejsza nazwa ma znacznie młodszą metrykę.
Sejmik Województwa Pomorskiego, chcąc podkreślić potrzebę zachowania i rozwoju wielokulturowego bogactwa Pomorza, ustanowił rok 2005 Rokiem Kociewskim.
W 2007 r. po raz pierwszy ogłoszono 10 lutego jako Światowy Dzień Kociewia.
Kultura.
Od 1995 co 5 lat na Kociewiu odbywają się Kongresy Kociewskie, na których spotykają się samorządowcy oraz regionaliści, aby dyskutować o sprawach związanych z regionem.
Turystyka.
Kociewskie Trasy Rowerowe to projekt realizowany od kilku lat przez Lokalną Organizację Turystyczną „Kociewie” przy wsparciu Lokalnych Grup Działania „Wstęga Kociewia” i „Chata Kociewia”, a także lokalnych samorządów. Na Kociewskie Trasy Rowerowe składa się ponad 400 kilometrów oznakowanych szlaków, łączących miasta Kociewia – Tczew, Starogard Gdański, Pelplin, Czarną Wodę, Gniew, Skórcz, Nowe i Świecie.
Hymn Kociewski.
7 marca 2003 r. ustanowiono herb i hymn Kociewia, którego słowa są autorstwa ks. Bernarda Sychty:

</doc>
<doc id="69562" url="https://pl.wikipedia.org/wiki?curid=69562" title="Andreas Khol">
Andreas Khol

Andreas Khol (ur. 14 lipca 1941 w Bergen auf Rügen) – austriacki polityk i prawnik, długoletni parlamentarzysta, działacz Austriackiej Partii Ludowej, przewodniczący Rady Narodowej XXII kadencji, kandydat w wyborach prezydenckich.
Życiorys.
Studiował prawo na Uniwersytecie w Innsbrucku, które ukończył w 1963. W 1969 habilitował się na Uniwersytecie Wiedeńskim. Był pracownikiem naukowo-dydaktycznym uniwersytetów w Innsbrucku i Wiedniu. Pracował także w administracji sądu konstytucyjnego i w sekretariacie Rady Europy.
Wieloletni działacz Austriackiej Partii Ludowej (ÖVP). Był dyrektorem akademii politycznej (Politische Akademie der ÖVP) od 1974 do 1992, a następnie do 1994 jej wiceprezydentem. Od 1983 do 2006 przez siedem kadencji sprawował z ramienia ludowców mandat posła do Rady Narodowej. W latach 1994–1999 i 2000–2002 był przewodniczącym klubu poselskiego ÖVP.
Od 29 października 1999 do 8 lutego 2000 sprawował funkcję trzeciego wiceprzewodniczącego Rady Narodowej, zaś od 20 grudnia 2002 do 30 października 2006 był przewodniczącym tej izby. W związku ze śmiercią prezydenta Thomasa Klestila na dwa dni przed upływem kadencji Andreas Khol od 6 do 8 lipca, wraz z dwoma zastępcami, pełnił obowiązki prezydenta Austrii. W 2005 został przewodniczącym afiliowanego przy ÖVP Austriackiego Związku Seniorów; kierował tą organizacją do 2016.
W 2016 został ogłoszony kandydatem Austriackiej Partii Ludowej w wyborach prezydenckich. Przegrał w pierwszej turze głosowania z 24 kwietnia 2016, otrzymując około 11% głosów.

</doc>
<doc id="69563" url="https://pl.wikipedia.org/wiki?curid=69563" title="Historia Brazylii">
Historia Brazylii

Okres przedkolonialny.
Niewiele wiadomo o kulturach Indian zamieszkujących tereny obecnej Brazylii tysiące lat przed przybyciem Europejczyków. Były to głównie plemiona Tupi-Guarani, Arawaków i Karaibów, które utrzymywały się z rybołówstwa, myślistwa, zbieractwa i uprawy roli.
W odróżnieniu od oddzielonych Andami cywilizacji z zachodniego wybrzeża Ameryki Południowej Indianie ze wschodniego wybrzeża i interioru nigdy nie wykształcili materialnego piśmiennictwa, ani monumentalnej architektury. Były to przede wszystkim plemiona o charakterze na poły koczowniczym, w odróżnieniu od osiadłych, rolniczych cywilizacji andyjskich.
Okres kolonialny.
Brazylia została odkryta 22 kwietnia 1500 roku przez portugalskiego żeglarza Pedro Álvares Cabrala, który nazwał nowo odkryty ląd Terra de Vera Cruz (Ziemia Prawdziwego Krzyża), przemianowany wkrótce na Santa Cruz (Święty Krzyż). Pierwszą ziemią, którą zobaczyli z morza, były wzgórza Monte Pascoal, a miejsce, gdzie zeszli na ląd, nazywa się obecnie Porto Seguro („bezpieczny port”) i znajduje się w stanie Bahia. Zgłosił on pretensje korony portugalskiej do odkrytych terenów na mocy traktatu z Tordesillas z roku 1494, który dzielił Nowy Świat pomiędzy Hiszpanię i Portugalię.
Pierwszymi białymi, którzy zostali przymusowo osiedleni, byli dwaj skazańcy pozostawieni przez Cabrala, aby umacniać kontakty z tubylcami przez mieszanie ras, co było portugalską praktyką tamtych czasów. Już w 1501 roku przybyli pierwsi portugalscy osadnicy. Część z nich to poszukująca lepszego losu biedota, ale prym wiodła szlachta, która otrzymywała w uznaniu zasług duże połacie na terenie nowej kolonii ("capitanias"). Wiele z tych olbrzymich posiadłości to obszary obecnych brazylijskich stanów. W 1532 powstała pierwsza kolonia São Vicente. W 1554 kraj został podzielony na 15 dziedzicznych kapitanii, które później zostały jednostkami administracyjnymi. W pierwszym stuleciu kolonizacja przebiegała powoli i miała znamiona systemu feudalnego.
Obecna nazwa kraju pojawiła się około 1512 roku (wypierając w drugiej połowie XVI w. prawie całkowicie Santa Cruz), gdy coraz większe zyski zaczęto czerpać z eksploatacji rdzenia drzewa "Caesalpinia echinata" i "C. brasiliensis", które zawierało cenny czerwony barwnik (brazylina), wykorzystywany w tkactwie. Do wyrębu drzew potrzebna była siła robocza, więc wykorzystywano niewolników spośród schwytanej ludności tubylczej. Rabunkowa gospodarka dość szybko doprowadziła do wyniszczenia "paubrasil" i ruiny utrzymującej się z tego ludności. W tym czasie zakładano pierwsze osiedla, a pierwsze z nich São Vicente powstało już w roku 1532. Inną dochodową działalnością w XVI i XVII wieku były plantacje trzciny cukrowej przywiezionej tu z Madery i Wysp Zielonego Przylądka, które powstawały masowo na wschodnim wybrzeżu. W związku z tym, wzrastało zapotrzebowanie na niewolniczą siłę roboczą. Indianie nie nadawali się do ciężkiej pracy i masowo ginęli, więc rozpoczęto sprowadzanie czarnoskórych niewolników z Afryki.
Od początku zaczęła się ewangelizacja kraju. Ważnym misjonarzem był św. Józef Anchieta, który wylądował w Brazylii w 1553.
W XVII wieku wraz z odkryciem w Brazylii złóż złota i diamentów pojawiły się zastępy zbrojnych awanturników, "bandeirantes", którzy trudnili się oprócz tego handlem indiańskimi niewolnikami. Pod koniec XVII wieku boom na cukier zaczął się kończyć i coraz bardziej nasilała się migracja ludności na zachód i południe Brazylii. Świadectwem przesunięcia centrum kolonialnego było przeniesienie stolicy z Salvadoru w stanie Bahia do Rio de Janeiro w 1763 roku.
W początkowym okresie historii kolonialnej Brazylii, Portugalczycy musieli się ścierać z próbującymi tworzyć własne osiedla Francuzami i Holendrami.
Część zbiegłych niewolników tworzyła na odległych od kolonialnej cywilizacji terenach własne osiedla zwane "quilombos". Pozwalały one na samowystarczalne przetrwanie dla setek zbiegłych niewolników i ich rodzin. Przeciw nim były organizowane wyprawy zbrojne, które zawsze napotykały zacięty opór, w niektórych przypadkach, udawało się go złamać dopiero po wykorzystaniu artylerii. Jednym z większych terytoriów uwolnionych niewolników było Quilombo dos Palmares na czele którego stał Zumbi.
W XVIII wieku nastąpił ponowny rozwój rolnictwa związany z wprowadzeniem uprawy bawełny. Dobre warunki oraz łatwa dostępność taniej, niewolniczej siły roboczej spowodowały szybki wzrost produkcji.
Pod wpływem zwycięskiej wojny o niepodległość w Ameryce Północnej, wybuchały nieudane powstania: 1789 w stanie Minas Gerais, 1794 w Rio de Janeiro, 1798 w stanie Bahia i 1801 w Pernambuco.
Unia realna.
W 1807 roku, uciekając przed wojskami Napoleona, które wyruszyły na Lizbonę, przybył do Brazylii razem z dworem portugalski książę regent, późniejszy Jan VI, z dynastii Bragança i objął rządy zamiast wicekróla. Rio de Janeiro stało się stolicą portugalskiego imperium. Król położył kres trwającemu 3 wieki monopolowi handlowemu Portugalii i zapoczątkował rozwój przemysłu. Założył pierwszą gazetę, bank, akademię wojskową i akademię marynarki wojennej, szkołę medyczną, teatr, bibliotekę, muzeum i obserwatorium astronomiczne.
W 1815 roku zniesiono statut kolonialny i ogłoszono Brazylię królestwem wchodzącym w skład unii realnej „Zjednoczone Królestwo Portugalii, Brazylii i Algarve”.
W 1817 wybuchło krótkotrwałe republikańskie powstanie w Pernambuco, stłumione przez siły monarchii portugalskiej.
W 1821 Jan VI powrócił do Lizbony zostawiając władzę swemu synowi Dom Pedro.
Cesarstwo.
W XIX wieku wprowadzono szerokie reformy gospodarcze.
W 1821 zwołane w Rio de Janeiro Zgromadzenie Narodowe uchwaliło oddzielenie Brazylii od Portugalii, a w 1822 powstało samodzielne od korony portugalskiej cesarstwo, kiedy to 12 października Dom Pedro przyjął tytuł cesarza. Na czele cesarstwa stanął dotychczasowy regent i dziedzic korony portugalskiej regent Pedro I, który po wyniszczającej wojnie z Argentyną w latach 1825–1828 i rozruchach w Rio de Janeiro abdykował na rzecz swego syna, Pedro II. W pierwszych dekadach cesarstwa rozpoczęła się uprawa kawy na szeroką skalę. Już w roku 1850 Brazylia dostarczała 45% produkcji światowej. Pedro II chociaż wprowadził wiele reform, to okres jego panowania był naznaczony licznymi wewnętrznymi buntami i konfliktami z sąsiadującymi państwami. W 1835 roku odbyła się rebelia niewolników o silnie islamskim charakterze. W latach 1864–1870 Brazylia wraz z Argentyną i Urugwajem prowadziła wojnę z Paragwajem. W jej wyniku Paragwaj stracił dużą część swojego terytorium na rzecz zwycięzców. Początkiem końca Cesarstwa była rewolta Manuela Deodora da Fonseki, przyniosła kres jego panowaniu, a następnie w 1889 ustanowiono republikę.
Zasiedlenie przez kolonistów terenów północnych i północno-zachodnich Amazonii zostało przyśpieszone przez zbieractwo kauczuku naturalnego. Brazylia miała przez szereg lat monopol na eksport tego produktu na rynki światowe. Dopiero wprowadzenie plantacji kauczukowych przez Anglików na Cejlonie, w Malezji i Indonezji, spowodowało kryzys brazylijskiej gospodarki kauczukowej.
Republika.
1889-1930.
Po zniesieniu niewolnictwa (1888) i proklamowaniu republiki federacyjnej (1889) zaczął wzrastać ruch imigracyjny z Europy i Azji. Do Brazylii przybywały miliony nowych obywateli, z czasem zmusiło to do wprowadzenia tzw. kwot imigracyjnych, ograniczający napływ ludności.
24 lutego 1891 parlament uchwalił nową konstytucję wzorowaną na ustawie zasadniczej USA. Brazylia została republiką federalną, z rozdziałem Kościoła od państwa. Jednak władza nadal pozostawała w rękach wielkich posiadaczy ziemskich.
1930-1945.
W latach 20. XX wieku rozpoczął się narastający kryzys gospodarczy, który został dodatkowo pogłębiony przez kryzys gospodarki światowej. W 1929 roku spadły ceny kawy co spowodowało załamanie gospodarki Brazylii. W 1930 r. młodzi oficerowie dokonali przewrotu określonego potem jako rewolucji, w rezultacie którego do władzy doszedł Getúlio Vargas, wcześniejszy gubernator stanu Rio Grande do Sul. Początkowo w latach 1930–1937 rządził jako konstytucyjny prezydent, a następnie aż do roku 1945 jako dyktator. Nowy rząd początkowo zobowiązał się do szybkiego oddania władzy, lecz zamiast tego zlikwidował kongres, zawiesił konstytucję a gubernatorów zastąpił własnymi zwolennikami. W latach 30. doszło do trzech prób obalenia wojskowego rządu. W 1932 roku odbyło się powstanie konstytucjonalistów, w 1935 roku odbyła się antyrządowa rebelia zorganizowana przez komunistów, która wykorzystana została do wprowadzenia przez Vargasa pełnej dyktatury i cenzury prasy. Ostatnią próbą zbrojnego obalenia rządu był pucz faszystowski w 1938 roku. Mimo faszyzacji kraju Brazylia nie podpisała francusko-brytyjskiego paktu nieinterwencji w okresie hiszpańskiej wojny domowej oraz przekazała republikanom 2 i pół miliona dolarów oraz pomoc materialną obejmującą 25 tysięcy karabinów. Do Brazylii przed terrorem nacjonalistów udało się uciec ponad 50 tys. osób, głównie uchodźcom, intelektualistom i sierotom wojennym. W okresie II wojny światowej Brazylia opowiedziała się po stronie aliantów i jako jedyne państwo Ameryki Południowej wysłała do Europy korpus ekspedycyjny. W dniu 28 stycznia 1942 r. zerwała z Niemcami stosunki dyplomatyczne, a 23 sierpnia 1942 wypowiedziała Niemcom wojnę. Pod wpływem wojny Vargas odrzucił wzorce faszyzujące i przyjął bardziej liberalną politykę. Po zwycięstwie aliantów w wojnie światowej, stał się kłopotliwy jako niedawny sojusznik światowych potęg i szybko został obalony w wojskowym puczu.
1945-1964.
W roku 1950 Vargas powrócił do władzy jako prezydent w rezultacie wyborczego zwycięstwa utworzonej przez niego Brazylijskiej Partii Pracy. W pierwszej fazie prezydentury wprowadził szereg postępowych reform a swoje rządy oparł na środowiskach lewicy. Pod naciskiem narodowców i lewicy prowadził politykę uprzemysłowienia kraju, rozwiązał problem państwowego monopolu naftowego „Petrobras”, ograniczył inwestycje obcego kapitału, wprowadził szereg prorobotniczych praw, zakończył działania rządu polegające na ingerencji w działanie związków zawodowych oraz przeprowadził rewizję płacy minimalnej. W 1952 roku zawarł układ militarny ze Stanami Zjednoczonymi Ameryki jednak zachował się neutralnie odmawiając wysłania wojsk brazylijskich do Korei. W ciągu drugiej kadencji kontynuował represje przeciwko ruchowi komunistycznemu. Stopniowo odchodził od postępowych reform tracąc poparcie społeczeństwa i lewicy zmuszony został do walki o wpływy w konserwatywnie nastawionym wojsku. Jego rządy napotkały na silną opozycję, pomimo starań Vargasa największą opozycję stanowiły kręgi wojskowe. Była to reakcja na szereg skandali, które wiązały się z członkami jego administracji. Cztery lata po objęciu władzy na skutek kryzysu politycznego i zmuszeniu go przez wojsko do oddania władzy popełnił samobójstwo.
W następnych latach prezydenturę objął kandydat socjaldemokratów Juscelino Kubitschek de Oliveira (1956-1961), który obiecał pięćdziesiąt lat postępu w ciągu pięciu lat. Rozpoczął ambitny plan pobudzenia i przebudowy brazylijskiej gospodarki. Było to związane z modernizacją kraju, czego najbardziej widocznym przykładem była zbudowana od podstaw nowa stolica Brazylii od 1960 roku – "Brasília". Kubitschek przyjął łagodną postawę wobec opozycji politycznej dzięki czemu mógł rządzić bez poważniejszych kryzysów. W okresie jego rządów sektor gospodarki i przemysłu znacznie wzrósł. Największym sukcesem rządu socjaldemokratów okazała się budowa nowej stolicy kraju, Brasílii oddanej do użytku w 1960 roku. Następcą Kubitscheka został Jânio Quadros, który podał się do dymisji w 1961 roku po krótszym niż rok urzędowaniu. Prezydenturę objął wiceprezydent João Goulart, który jako kandydat lewicy zobowiązał się do przeprowadzenia radykalnych reform społecznych. Zapowiedział przeprowadzenie reformy rolnej i nacjonalizację zagranicznych koncernów naftowych. Prezydent został obalony w kwietniu 1964 w zamachu stanu zorganizowanym z udziałem Stanów Zjednoczonych. Zamach zapoczątkował okres istnienia w Brazylii reżimu wojskowego.
1964-1985.
Nowy system miał być przejściowy, jednak szybko zmienił się w dyktaturę. Reżim szeroko stosował represje polityczne względem swoich przeciwników, w tym artystów i dziennikarzy. W opozycji przeciw rządom wojskowym doszło do powstania zbrojnych ruchów partyzanckich. Rząd Brazylii zobowiązał się w ramach operacji Kondor wyeliminować także opozycję na emigracji. W 1967 roku w regionie Goiás rozpoczęła się regularna rebelia zorganizowana przez maoistowską KPB. Trwała ona do 1972 roku. W większych miastach z kolei działalność rozpoczęły miejskie guerille w tym m.in. Armia Wyzwolenia Narodowego. Pomimo brutalności i metod zbliżonych do totalitaryzmu, system na początku lat 70. zdobył poparcie sporego grona Brazylijczyków ze względu na ówczesny boom gospodarczy. W 1973 r. Brazylia osiągnęła najwyższą na świecie stopę wzrostu dochodu narodowego w ciągu roku, który wyniósł 14%. W 1980 r. nadmiernie rozdmuchana gospodarka przeżyła załamanie, w wyniku którego stała się najbardziej zadłużonym krajem świata. Lata dyktatorskiej władzy skutecznie zniechęciły społeczeństwo. Mimo rozbicia wojsk partyzanckich, rząd kontynuował politykę represji (która wcześniej była argumentowana walką z rebelią). W obliczu narastającego kryzysu społecznego i serii porażek gospodarczych rządu generał Ernesto Geisel zgodził się na pewną liberalizację życia publicznego, w 1979 roku wprowadził on ustawę o amnestii która zapoczątkowała mozolny powrót do demokracji w okresie dekady lat 80.
1985-do dzisiaj.
W 1985 roku zaprowadzono ponownie rządy cywilne. Elektorat wybrał na prezydenta Tancredo Nevesa, który jednak zmarł przed przejęciem urzędu. Jego następcą został Jose Sarney. W roku 1989 w pierwszych od niemal 30 lat wolnych wyborach został wybrany na prezydenta Fernando Collor de Mello. We wrześniu 1992 roku wśród oskarżeń o korupcję, de Mello zrezygnował. Od 3 października 1994 roku funkcję prezydenta sprawował, były minister finansów, Fernando Henrique Cardoso, po reelekcji w 1998 przewodził krajowi w okresie powtarzających się kryzysów finansowych.
Zaskakująco duże dysproporcje w dystrybucji dochodu narodowego i nierozwiązane problemy społeczne spowodowały, że szerokie rzesze zubożałej ludności wybrały w 2003 roku kandydata lewicy jakim był Luiz Inácio Lula da Silva.

</doc>
<doc id="69564" url="https://pl.wikipedia.org/wiki?curid=69564" title="Apenrade">
Apenrade



</doc>
<doc id="69568" url="https://pl.wikipedia.org/wiki?curid=69568" title="Tolerancja immunologiczna">
Tolerancja immunologiczna

Tolerancja immunologiczna, immunotolerancja – brak reakcji układu odpornościowego na antygen. Należy podkreślić, że tolerancja odnosi się do konkretnego antygenu, a nie do bierności względem wszystkich dostępnych antygenów.
Szczególnym przypadkiem tolerancji immunologicznej jest autotolerancja (tolerancja naturalna), polegająca na tym, że układ odpornościowy danego organizmu (jednostki) nie reaguje na własne białka (szerzej: autoantygeny). Jeśli mechanizmy autotolerancji zawiodą, dochodzi do powstania choroby autoimmunizacyjnej.
Oprócz tolerancji naturalnej możemy też wyróżnić tolerancję indukowaną (sztuczną), którą uzyskuje się na skutek różnych działań prowadzących do modyfikacji działania układu odpornościowego na antygeny. Ma ona zastosowanie w terapii.
Najbardziej ogólnym mechanizmem osiągnięcia tolerancji, a przede wszystkim autotolerancji na dany antygen jest pozbycie się limfocytów, które mogą ten antygen rozpoznawać, albo też oddzielenie antygenu od takich limfocytów. Może to być osiągnięte jako skutek działania następujących procesów:
Powyższe cztery procesy dotyczą głównie autotolerancji, czyli mechanizmów nieaatakowania własnych antygenów ustroju. Są też inne mechanizmy tolerancji antygenów:
W rzeczywistości osiągnięcie tolerancji jest o wiele bardziej złożonym procesem, gdyż wymienione powyżej mechanizmy podlegają ścisłej regulacji i są zależne od wielu czynników.
Mechanizmy tolerancji można podzielić na dwie grupy:
Badania nad tolerancją mają duże znaczenie, gdyż sztuczne jej wywoływanie może przynieść rezultaty w postaci nowych metod terapeutycznych, zwłaszcza w transplantologii oraz w leczeniu chorób autoimmunizacyjnych i alergicznych.

</doc>
<doc id="69576" url="https://pl.wikipedia.org/wiki?curid=69576" title="Odra Wodzisław Śląski">
Odra Wodzisław Śląski

Odra Wodzisław Śląski – polski klub piłkarski z siedzibą w Wodzisławiu Śląskim, założony w 1922 roku. Odra przez wiele lat działała jako klub wielosekcyjny. Od 1996 do 2010 roku klub nieprzerwanie występował w ekstraklasie. Największym sukcesem w historii Odry było wywalczenie 3. miejsca w ekstraklasie w sezonie 1996/1997. Klub w sezonie 1996/1997 był także półfinalistą Pucharu Polski zaś w sezonie 2008/2009 finalistą Pucharu Ekstraklasy. Odra czterokrotnie była najlepszą drużyną piłkarską na Górnym Śląsku (1997, 2002, 2006, 2007). Odra zajmuje 24 miejsce w tabeli wszech czasów ekstraklasy.
Historia klubu.
Klub został założony w 1922 roku. Inauguracyjny mecz rozegrano na łące przy rzece Leśnicy, w miejscu gdzie obecnie znajduje się stadion, na którym gra Odra. Pierwszym prezesem klubu został Stanisław Kołacki. W okresie międzywojennym kilku wychowanków Odry grało w ekstraklasie (Alojzy Sitko, Karol Tatuś, Maksymilian Łuska, Witold Wilczek). Wybuch II wojny światowej przerwał działalność klubu. Po zakończeniu wojny w 1945 roku piłka nożna zaczęła się szybko odradzać. W tym też okresie tworzone były fuzje klubów działających w Wodzisławiu Śląskim i w 1948 roku powstał KS "Kolejarz", a jego pierwszym prezesem został Henryk Kłosok. Klub przystąpił do rozgrywek klasy A. W 1963 roku Kolejarz połączył się z "Górnikiem" Wilchwy i powstaje KS "Górnik" Wodzisław Śląski, który już w kolejnym sezonie awansuje do klasy okręgowej. W 1965 roku następuje kolejna zmiana nazwy na "GKS Wodzisław Śląski". W latach 1972-1975 drużyna występowała w III lidze, a później spadła do klasy okręgowej. W 1974 roku na wniosek Henryka Kłosoka wrócono do dawnej nazwy i od tego roku klub nazywał się GKS "ODRA" Wodzisław Śląski. Odra w sezonie 1975/1976 ponownie awansowała do III ligi, a w sezonie 1976/1977 awansowała do II ligi.
W sezonie 1995/1996 klub awansował do ekstraklasy, w której w sezonie 1996/1997 klub zajął 3. miejsce w tabeli końcowej tuż za Widzewem Łódź i Legią Warszawa oraz dotarła do półfinału Pucharu Polski, w którym uległa w późniejszemu triumfatorowi rozgrywek – Legii Warszawa. Klub grał w rozgrywkach Pucharu UEFA 1997/1998 oraz trzykrotnie w rozgrywkach Pucharu Intertoto (1997, 2003, 2004). Sezon 2001/2002 był jednym z najlepszych w historii gry Odry w ekstraklasie, gdyż po rundzie jesiennej klub został mistrzem jesieni. Po meczu z KSZO Ostrowiec Św. cała drużyna Odry, klęcząc na jednym kolanie, została pasowana przez trenera Ryszarda Wieczorka na "„Rycerzy jesieni”". W sezonie 2008/2009 klub dotarł do finału Pucharu Ekstraklasy, w którym przegrał ze Śląskiem Wrocław 0:1. Po fatalnej rundzie jesiennej w sezonie 2009/2010 władze klubu na rundę wiosenną zakupiły szereg renomowanych piłkarzy, a nowym trenerem został Marcin Brosz. Zdecydowanie lepsza postawa zespołu w rundzie wiosennej nie przyczyniła się jednak do utrzymania Odry w ekstraklasie, w której ostatni mecz Odra rozegrała dnia 15 maja 2010 roku na wyjeździe z Wisłą Kraków, który zakończył się remisem 1:1, jednak do utrzymania Odrze zabrakło tylko 1 punktu i tym samym po 14 latach drużyna spadła z ekstraklasy.
W sezonie 2010/2011 po rundzie jesiennej drużyna zajmowała miejsce w środku tabeli, jednak po rundzie wiosennej z powodu kłopotów finansowych po raz kolejny spadła tym razem do II ligi, jednak dnia 29 czerwca 2011 roku Komisja ds. Licencji Klubowych II Ligi z przyczyn formalnych nie rozpatrzyła wniosku klubu o grę w lidze. Klubowi nie przysługiwało odwołanie od tej decyzji co oznaczało, że Odra nie przystąpiła do rozgrywek II ligi w sezonie 2011/2012. Zadłużony klub został postawiony w stan upadłości, a nowy podmiot, występujący pod nazwą "Klub Piłkarski Odra 1922 Wodzisław", bazujący na tradycjach klubu Odra Wodzisław Śląski, wobec braku zgody Śląskiego Związku Piłki Nożnej na udział w wyższej klasie rozgrywkowej, został zgłoszony do rozgrywek C-klasy podokręgu Rybnik. Odbudowy klubu podjęli się kibice ze Stowarzyszenia Sympatyków Odry Wodzisław. Dnia 30 stycznia 2012 roku na walnym zebraniu stowarzyszenia klubu z Opolszczyzny – Startu Bogdanowice występującego w III lidze opolsko-śląskiej ze względu na problemy finansowe podjęto decyzję o przekazaniu licencji sekcji piłkarskiej klubu klubowi z Wodzisławia Śląskiego, dzięki czemu Odra od rundy wiosennej sezonu 2011/2012 występowała w III lidze opolsko-śląskiej na licencji Startu, równocześnie utrzymując zespół C–klasowy. Dnia 1 lipca 2012 roku Odra oficjalnie przejęła licencję na grę w III lidze jako APN Odra Wodzisław Śląski i występowała w grupie śląsko-opolskiej. Po spadku z III ligi w sezonie 2013/2014 zespół nie został dopuszczony do rozgrywek IV ligi w sezonie 2014/2015. Wiosną 2016 roku przyznano Odrze prawo występów w klasie okręgowej. Pod wodzą Ryszarda Wieczorka Odra Wodzisław awansowała do IV ligi w sezonie 2018/2019, a w sezonie 2020/2021 do III ligi.
Największe sukcesy.
Ekstraklasa:
I liga:
Puchar Polski:
Puchar Ligi, Puchar Ekstraklasy:
Sukcesy juniorskie:
Szczegóły spotkań.
Puchar Intertoto UEFA 1997.
1. runda – Grupa 9
Puchar UEFA 1997/1998.
Runda przedwstępna:
Runda wstępna
Puchar Intertoto UEFA 2003.
I runda
Puchar Intertoto UEFA 2004.
I runda
Stadion.
Stadion Odry mieści się przy ul. Bogumińskiej 8 i należy do Miejskiego Ośrodka Sportu i Rekreacji. Wejścia na stadion znajdują się od strony ul. Bogumińskiej i Czyżowickiej.
Mecze Odry w Ekstraklasie z najwyższą liczbą widzów:
Dnia 25 września 1996 roku obiekt gościł reprezentację Polski, kiedy ona rozegrała mecz towarzyski z reprezentacją Zjednoczonych Emiratów Arabskich (1:0 dla Polski). Mecz ten nie jest jednak uznawany przez PZPN za oficjalny. Ponadto na stadionie często rozgrywane są mecze reprezentacji młodzieżowych.
Trenerzy.
"Stan na 16 września 2018"
Strzelcy Odry w Ekstraklasie.
"Stan na 26 maja 2010"
Reprezentanci w barwach Odry.
"Uwzględniono zawodników, którzy rozegrali co najmniej w 1 oficjalnym meczu pierwszej reprezentacji seniorskiej Polski lub innego kraju."
Sympatycy.
Wśród sympatyków klubu można wymienić znane osobistości m.in. sportowców Antoniego Piechniczka, Tomasza Sikorę, Edwarda Sochę, Franciszka Smudę czy byłego ministra sportu Jacka Dębskiego. Z klubem sympatyzowali również obecni na 80. leciu Odry Klaudiusz Ševković czy Olaf Lubaszenko.
Sympatyków Odry Wodzisław Śląski można spotkać głównie w Wodzisławiu Śląskim oraz miejscowościach powiatu wodzisławskiego, rybnickiego, raciborskiego, głubczyckiego i cieszyńskiego a także w miastach: Radlinie, Rybniku, Żorach, Jastrzębiu-Zdroju, Raciborzu, Kietrzu, Baborowie, Głubczycach.

</doc>
<doc id="69578" url="https://pl.wikipedia.org/wiki?curid=69578" title="Odra Wodzisław">
Odra Wodzisław



</doc>
<doc id="69584" url="https://pl.wikipedia.org/wiki?curid=69584" title="GKS Katowice (piłka nożna)">
GKS Katowice (piłka nożna)

GKS Katowice – polski klub piłkarski z siedzibą w Katowicach. Uczestnik I ligi polskiej, drużyna rezerwowa – GKS II Katowice gra w okręgówce. W tabeli wszech czasów polskiej Ekstraklasy GKS Katowice zajmuje 12. miejsce. Od sezonu 2010/11 klubem zarządza spółka akcyjna.
Historia.
Założenie klubu.
Początki utworzenia GKS-u Katowice sięgają 1963 roku. Doszło wtedy do zawiązania komitetu założycielskiego GKS-u, powstałego w wyniku połączenia katowickich klubów: Górnik 20 Katowice, TKS Rapid-Orzeł Wełnowiec, KS Koszutka Katowice, Katowicki Klub Łyżwiarski, Katowicki Klub Sportowy Górnik, Górniczy Klub Żeglarski Szkwał oraz przedstawicieli trzydziestu dwóch instytucji i zakładów pracy z terenu Katowic. 5 listopada 1963 roku podjęto decyzję o utworzeniu klubu sportowego o nazwie Górniczy Klub Sportowy Katowice. Za oficjalne barwy klubowe uznano kolory żółto-zielono-czarne, a godłem stał się herb miasta Katowice. Uchwała została uprawomocniona 27 lutego 1964 roku, co uznaje się za formalną datę powstania klubu. GKS miał charakter wielosekcyjny i dysponował takimi sekcjami jak: sekcja hokejowa, zapaśnicza, saneczkarska, czy tenisa. Z katowickim klubem było związanych 44 olimpijczyków. Sportowcy GKS-u na letnich Igrzyskach Olimpijskich zdobyli 5 medali.
Lata 60. i 70..
GKS Katowice rozpoczął swój pierwszy sezon od występu w II lidze i już w tym sezonie uzyskał awans do najwyższej klasy rozgrywkowej. Od sezonu 1965/66 do 1970/71 klub występował w I lidze (do 2008 roku była to najwyższa klasa rozgrywkowa). W 1968 roku GKS Katowice wchłonął założony w 1922 roku klub Dąb Katowice. GKS Katowice grał w II lidze do sezonu 1977/78, po czym ponownie awansował do najwyższej klasy rozgrywkowej, w której występował przez kolejne dwa sezony.
Lata 80. i 90..
Lata 80. i 90. XX w. to najlepszy okres w historii klubu – w tym czasie GKS zdobył najwięcej trofeów i tytułów. Sezon 1980/81 i 1981/82 zespół spędził na zapleczu najwyższej klasy rozgrywkowej. Na pierwszy sukces drużyna czekała do sezonu 1984/85, kiedy dotarła do finału Pucharu Polski. Katowiccy piłkarze ulegli wtedy w rzutach karnych Widzewowi Łódź 1:3. Pierwsze trofeum klub zdobył w następnym sezonie. Na drodze do triumfu w Pucharze Polski stanął tym razem Górnik Zabrze, lecz GKS Katowice pokonał rywala 4:1 po hat-tricku Jana Furtoka. Po Puchar Polski katowicki klub sięgał jeszcze w sezonie 1990/91 i 1992/93, po zwycięstwa odpowiednio nad Legią Warszawa i Ruchem II Chorzów. Superpuchar Polski GKS Katowice zdobył natomiast w roku 1991 i 1995.
W latach 80. i 90. drużyna osiągała również swoje największe sukcesy w lidze. Tytuł Wicemistrza Polski GKS Katowice zdobywał czterokrotnie w 1988, 1989, 1992, 1994 roku. Tyle samo razy klub zajmował ostatnie miejsce na podium (1987, 1990, 1995, 2003). Drużynie nie udało się jednak uzyskać tytułu Mistrza Polski. Do wygrania ligi najbliżej GKS-owi było w sezonie 1993/94, kiedy to katowickiemu zespołowi zabrakło jednego punktu do pokonania zwycięskiej wtedy Legii Warszawa.
Europejskie puchary.
Do historii klubu przeszły także występy GKS-u na europejskich arenach. W sezonie 1970/71 katowicki zespół mierzył się w ramach Pucharu Miast Targowych z FC Barceloną. Pierwsze spotkanie na Stadionie Śląskim zakończyło się zwycięstwem hiszpańskiej drużyny 1:0. Na Camp Nou GKS prowadził 2:0 po trafieniach Nowoka i Rothera, jednak Barcelona zdołała odrobić straty i ostatecznie wygrała 3:2.
Największymi sukcesami klubu na europejskich arenach było dwukrotne dotarcie do 1/8 finału Pucharu Zdobywców Pucharu oraz awansowanie do 1/8 finału Pucharu UEFA. W sezonie 1986/87 GKS Katowice pokonał 3:0 i 1:0 Fram, natomiast w sezonie 1991/92 katowicki przeszedł do 1/8 finału Pucharu Zdobywców Pucharu dzięki lepszemu bilansowi goli od FC Motherwell. Do 1/8 finału Pucharu UEFA GKS dostał się w sezonie 1994/95 po wygranym dwumeczu z Girondins Bordeaux. W składzie francuskiej drużyny znajdywali się wtedy tacy piłkarze jak: Christophe Dugarry, Bixente Lizarazu czy Zinédine Zidane. Przy Bukowej katowicki klub zwyciężył 1:0, a na wyjeździe zremisował 1:1. W 1/8 finału Pucharu UEFA GKS musiał uznać jednak wyższość Bayeru 04 Leverkusen.
Lata 2000-2012.
Sezon 1999/2000 GKS spędził w drugiej lidze, lecz po tym sezonie zespół ponownie trafił do najwyższej klasy rozgrywkowej. W 2004 roku klub pogrążył się w problemach finansowych i nie otrzymał licencji na grę w drugiej lidze. Sezon 2005/06 GKS Katowice zmuszony był rozegrać na czwartym stopniu rozgrywkowym. Dwa kolejne sezonu kończyły się awansem i sezon 2007/08 GKS rozegrał już na drugim poziomie ligowym. Na kartach historii klubu zapisał się także projekt zmiany GKS-u na KP Katowice w 2012 roku, który miał występować w Ekstraklasie na licencji Polonii Warszawa. Stanowcze sprzeciwy kibiców klubu nie dopuściły jednak do realizacji projektu.
Sukcesy.
Krajowe:
Międzynarodowe:
Informacje ogólne.
Sztab szkoleniowy GKS-u Katowice.
Na podstawie oficjalnej strony internetowej.
Partnerzy klubu w ramach Klubu Biznesu.
GKS Katowice współpracuje z 19 partnerami w ramach Klubu Biznesu. W gronie partnerów Klubu znajdują się: Miasto Katowice, Nord Partner Sp. z o.o, SILPORT, Catapult, Przybylski, Drukarnia Raster, 3S, Contrakt, Piwniczanka, AUTO-ZIĘBA, AMH365SPORT (Hummel), WERON, Salveo, Balonolandia, portal WKATOWICACH.eu, Natan, Śląskie Centrum Wolności i Solidarności, Dom Aniołów Stróżów oraz Catering &amp; Events Trzesniewscy.
Zawodnicy.
Złota Jedenastka Wszech Czasów.
W roku 2014 GKS Katowice obchodził 50. rocznicę swojego istnienia. Z tej okazji 28 lutego 2014 roku w auli Akademii Muzycznej w Katowicach odbyła się gala, podczas której wybrano trenera 50-lecia oraz Złotą Jedenastkę Wszech Czasów. Uhonorowanym szkoleniowcem został Alojzy Łysko, a do Złotej Jedenastki Wszech Czasów wpisali się: Jan Furtok, Janusz Jojko, Marek Koniarek, Adam Kucz, Adam Ledwoń, Piotr Piekarczyk, Gerard Rother, Roman Szewczyk, Marek Świerczewski, Piotr Świerczewski oraz Mirosław Widuch.

</doc>
<doc id="69586" url="https://pl.wikipedia.org/wiki?curid=69586" title="Polonia Warszawa (piłka nożna)">
Polonia Warszawa (piłka nożna)

Polonia Warszawa – polski klub piłkarski, najstarszy istniejący klub piłkarski Warszawy. 2-krotny mistrz Polski, 3-krotny wicemistrz Polski, 2-krotny zdobywca Pucharu Polski, zdobywca Superpucharu Polski i Pucharu Ligi Polskiej.
Współzałożyciel Polskiego Związku Piłki Nożnej (1919) oraz Polskiej Ligi Piłki Nożnej (1927) (obecna Ekstraklasa).
Jest pierwszym Wicemistrzem w dziejach polskiego futbolu, pierwszym Mistrzem Polski po II wojnie światowej oraz pierwszym Mistrzem Polski pochodzącym z Warszawy.
W klasyfikacji medalowej Mistrzostw Polski zajmuje 12. miejsce, natomiast w tabeli wszech czasów Ekstraklasy 13. miejsce.
Zgodnie z regulaminem Ekstraklasy Polonia uprawniona jest do umieszczenia nad herbem białej gwiazdki symbolizującej wywalczenie dwóch Mistrzostw Polski.
Historia.
1911–1915. Powstanie klubu.
Początków klubu należy szukać w Warszawskim Kole Sportowym. Organizacja ta, skupiała większość ówczesnych szkolnych zespołów piłkarskich oraz osoby grające w piłkę nożną, a także uprawiających wiele innych dyscyplin sportowych. W jej zarządzie były tereny warszawskiej Agrykoli, jedno z niewielu miejsc, gdzie wówczas można było uprawiać sport. Koło Sportowe zarządzało sportem warszawskim we wcześniejszych latach i to ono wystawiało reprezentację Warszawy na mecze z przyjezdnymi drużynami oraz było nieformalnym inkubatorem dla najstarszych klubów warszawskich. W 1911 roku, istniejące w ramach WKS dwie drużyny gimnazjalne: Stella (Szkoła Konopczyńskiego) i Merkury (Szkoła Zgromadzenia Kupców) postanowiły połączyć siły. Stało się to za sprawą kapitana jeszcze innej drużyny – Korony (Szkoła Ziemi Mazowieckiej) Wacława Denhoffa-Czarnockiego, on też wymyślił nazwę (Polonia to łacińska nazwa Polski). W czasach zaboru rosyjskiego nadanie takiej nazwy drużynie było wyjątkowym aktem patriotyzmu i odwagi.
Pierwszy mecz Polonia zagrała z byłą drużyną Czarnockiego – Koroną. Spotkanie odbyło się na Agrykoli 19 listopada 1911 i zakończyło się wynikiem 4:3 dla Korony. Spotkanie to zostało potraktowane bardzo nieformalnie i do maja 1912 roku nie zarejestrowano oficjalnie nazwy drużyny w ramach WKS.
Maj 1912 roku jest podawany jako oficjalna data założenia klubu przez ich pierwszych graczy (Jan Gebethner, Janusz Mück i inni) w ich oświadczeniu złożonym w 1959 roku przed notariuszem. Ze względu na ostry zakaz władz carskich dotyczących tworzenia stowarzyszeń o większym zasięgu, nazwy Klub Sportowy użyto po raz pierwszy nie wcześniej niż w roku 1914.
Na początku zawodnicy grali w strojach w biało-czarne pasy i dopiero wiosną 1913 r. założyli czarne koszulki. Z tego powodu od lat 20. poloniści zaczęli być nazywani "Czarnymi Koszulami". Sprawa wyboru koloru ubrań zrodziła kilka teorii. Najbardziej „patriotyczna” mówi, że czarny kolor wybrano ze względu na żałobę po ojczyźnie, jednakże prawdopodobnie było inaczej. Odpowiedzialny za zdobycie koszulek Mück zdołał kupić tylko takie. Czarne barwy miały jeszcze jedną zaletę – ubrania nie brudziły się od grania na błotnistym boisku przy Agrykoli. Mecz odbył się 23 lutego 1913 roku a rywalem, tak jak poprzednio, była Korona, ale wynik – 4:0 dla Polonii – był już inny.
W 1915 roku Polonia Warszawa przekształca się formalnie w klub sportowy. Stało się to możliwe dzięki zajęciu Warszawy przez Niemców w trakcie I wojny światowej. Nowy zaborca zezwolił na działalność polskich organizacji sportowych. 8 X 1915 w mieszkaniu przy ul. Zgoda 12 z inicjatywy Tadeusza Gebethnera oraz Mariana Strzeleckiego i Stefana Pronaszki odbyło się zebranie założycielskie. Niektóre źródła podają tę datę jako rok powstania zespołu, jednak jest to błąd, gdyż zespół rozegrał pierwszy mecz jako Polonia w 1911. W tym czasie powstały nowe sekcje klubu, a piłkarze rozgrywali swoje mecze na jedynym wówczas w Warszawie boisku na Agrykoli.
1918–1939. Czasy międzywojenne.
29 kwietnia 1917 odbył się pierwszy mecz Polonia – Legia, w którym padł wynik 1:1. Legia była wtedy drużyną frontową, która przyjechała do Warszawy i tu rozgrywała mecze z miejscowymi klubami. Miesiąc później dwie drużyny znowu się spotkały – wynik był identyczny. Według Roberta Gawkowskiego i innych osób związanych z Polonią, drużyna legionowa wcale nie jest protoplastą Legii Warszawa, dlatego te spotkania nie są wliczane do statystyk tzw. „derby Warszawy”. W lipcu 1917 r. Polonia rozegrała swój pierwszy mecz z drużyną zagraniczną – węgierskim Magyar AC, który zakończył się wynikiem 1:5. W 1921 roku doszło do konfliktu w klubie, pomiędzy drużyną juniorów a kierownictwem sekcji piłkarskiej. Niezadowoleni juniorzy odeszli z Polonii i założyli nowy klub Warszawianka. Pomimo tego osłabienia, w pierwszych rozgrywkach o mistrzostwo Polski w 1921 Czarne Koszule zdobyły tytuł wicemistrza. Rozgrywki te odbyły się najpierw w lokalnych grupach, których mistrzowie awansowali na szczebel centralny. W grupie warszawskiej Polonia była najlepsza z imponującym dorobkiem bramkowym, 21 bramek zdobytych przy jednej straconej. W kolejnych latach od 1921 do 1926, czyli sześciokrotnie, Polonia także zdobywała mistrzostwo Warszawy. Wśród wyróżniających się piłkarzy w tamtym czasie byli bracia Stefan i Jan Loth oraz Artur Marczewski, którzy zostali powołani na pierwszy w historii międzynarodowy mecz piłkarski reprezentacji Polski.
W roku 1922 Polonia zatrudniła angielskiego trenera George’a Kimptona. Pod jego kierownictwem klub ponownie zdominował rozgrywki w Warszawie, pozostawiając w pobitym polu drużyny takie jak: Warszawianka, Korona oraz WKS. Po zakończeniu sezonu trener odszedł do Cracovii.
W 1923 roku zespół otrzymał od władz miasta teren pod budowę boiska. Na początku miało to być w Parku Skaryszewskim, następnie tereny w otoczeniu Cytadeli Warszawskiej, jednak ostatecznie Polonia otrzymała teren w pobliżu Dworca Gdańskiego. W rozgrywkach grupy warszawskiej Polonia ponownie była najlepsza, ale własną supremację nad lokalnymi rywalami Warszawianką i Legią (która wystąpiła wtedy po raz pierwszy w rozgrywkach pod obecną nazwą) udowodniła dopiero w ostatnim spotkaniu, pokonując Warszawiankę 7:1. W roku 1923 Polonia odniosła także prestiżowy sukces, pokonując po raz pierwszy w swej historii zespół zagraniczny, którym był silna węgierska drużyna Vasasok Sport Clubja, w stosunku 2:1.
Ponieważ PZPN zdecydował, że z powodu Igrzysk Olimpijskich 1924 nie odbędą się rozgrywki o tytuł Mistrza Polski, dlatego większość klubów skupiła się na rozgrywkach towarzyskich z zespołami zagranicznymi. Odbyły się jedynie rozgrywki na szczeblu lokalnym, które miały wyłonić Mistrza Polski w roku 1925. Ponownie zwycięską drużyną w tych rozgrywkach była Polonia, która została mistrzem Warszawy. 12 września 1924 roku Polonia wyjechała do Turcji na mecz z Galatasaray SK, z którym zremisowała 2:2. Poloniści grali również z zespołem z miasta Smyrna (obecnie Izmir), z którym wygrali 4:0 oraz z Alton Ordon, który rozgromiła 12:0 i Fenerbahçe SK, z którym jednak przegrała 3:4.
Wiosną 1925 roku dokończono rozgrywki mistrzowskie wśród drużyn które rozegrały mistrzostwa grupy A w 1924 roku. Drużyna Polonii nie pokonała tym razem drugiego szczebla eliminacji i musiała uznać wyższość Warty Poznań oraz TKS Toruń. Jesienią 1925 roku odbyły się po raz pierwszy rozgrywki o Puchar Polski. Była to jedyna edycja, która odbyła się przed wojną, a sama impreza spotkała się z chłodnym przyjęciem przez najlepsze drużyny z wielu regionów Polski. Polonia została pokonana przez drużynę Warszawianki 2:3 i odpadła z dalszych rozgrywek.
Ostatnie nieligowe mistrzostwa Polski w 1926 roku rozpoczęto od rozgrywek w grupie warszawskiej. Drużyna Polonii rywalizowała w nich z bardzo silną drużyną Warszawianki. Po zakończeniu wszystkich spotkań, nie wyłoniono zwycięzcy, a w meczu Polonii z Warszawianką padł remis 5:5. Po dogrywce, którą przerwano z powodu zapadającej ciemności i dokończono po dwóch tygodniach, Polonia była lepsza o jedną bramkę. Dokończenie meczu po dwóch tygodniach spowodowało protest Warszawianki, który nie został uwzględniony. Mistrzem Warszawy został Polonia i to ona awansowała do dalszego etapu rozgrywek w ramach mistrzostw Polski, a w efekcie zdobyła ponownie tytuł wicemistrza Polski. W grudniu 1926 roku większość polskich klubów, łącznie z Polonią Warszawa, zdecydowało o utworzeniu rozgrywek ligowych, które odbyły się po raz pierwszy w 1927 roku. Rozgrywki w 1927 roku w nowym systemie kołowym pokazały, że klub potrzebuje istotnych wzmocnień oraz regularnych treningów, a przede wszystkim dokończenia budowy własnego stadionu.
W 1928 roku Polonia przeniosła się na ul. Konwiktorską 6, gdzie ma swoją siedzibę do dzisiaj. Oficjalnego otwarcia stadionu dokonano 30 września 1928 r., jednakże pierwszy mecz odbył się już 15 sierpnia 1928 r., kiedy Polonia Warszawa pokonała drużynę Hasmonea Lwów 5:0. W klubie pojawił się także nowy trener z Czech František Koželuh, a w drużynie zadebiutował dziewiętnastoletni wówczas Władysław Szczepaniak, który w przyszłości stanie się symbolem klubu. Trener Kożeluch został zdymisjonowany po pierwszym sezonie, a klub pozostał bez trenera. W efekcie po pierwszej połowie sezonu drużyna zajmowała ostatnie miejsce w tabeli. Jedynym ratunkiem okazało się być zatrudnienie profesjonalnego trenera w połowie 1929 roku, a był nim były gracz Rapidu Wiedeń, Josef Steyskal. Ostatecznie drużyna zajęła 7. miejsce tych rozgrywkach. W tym samym roku w drużynie zadebiutował też szesnastoletni Zenon Pieniążek, kolejna zasłużona postać dla warszawskiego klubu. Piłkarzem Polonii Warszawa był też Feliks Konarski, autor słów słynnej pieśni Czerwone maki na Monte Cassino.
W latach trzydziestych, w dobie kryzysu, Polonia ponownie straciła trenera. Pomimo to w rozgrywkach w 1930 roku, piłkarze zajęli 4. miejsce w Lidze, tuż za drużyną Legii. W następnym roku było już gorzej i drużyna zakończyła sezon na 7. miejscu. W kolejnym sezonie klub doświadczył po raz pierwszy gorzkiego smaku degradacji z rozgrywek ligowych. Pomimo to, właśnie wtedy, gracz Czarnych Koszul Jerzy Bułanow, został wybrany przez Przegląd Sportowy najlepszym polskim piłkarzem. Pomimo degradacji, w klubie pozostali tacy zawodnicy jak: Bułanow, Szczepaniak czy Odrowąż. Dzięki temu w kolejnym sezonie Polonia wygrała rozgrywki w niższej klasie i ponownie znalazła się w gronie najlepszych klubów grających w Lidze w 1934 r. W tamtych rozgrywkach warszawski klub odniósł spektakularny sukces pokonując jako jedyna drużyna w Hajdukach Wielkich przyszłego mistrza kraju, drużynę Ruchu. Ostatecznie Polonia zajęła 9. miejsce w tych rozgrywkach. Kolejny sezon w roku 1935 stał się jednym z najgorszych w historii klubu. Drużyna zanotowała spadek z ligi i to w bardzo kiepskim stylu, gdyż w całym sezonie drużyna zdobyła zaledwie 8 punktów. W 1936 roku Polonia w dalszym ciągu grała bardzo słabo. Pomimo to, w jej szeregach nadal występowali wierni jej piłkarze, Bułanow i Szczepaniak. Ten drugi zagrał nawet na Igrzyskach Olimpijskich w 1936 roku, gdzie pełnił rolę kapitana polskiej reprezentacji, którą to funkcję przejął od Bułanowa, po zakończeniu przez niego kariery międzynarodowej.
W 1937 roku w rozgrywkach warszawskiej grupy A, Polonia Warszawa zdobyła wyraźną przewagę, pokonując między innymi ostatniego spadkowicza z Ligi, drużynę Legii Warszawa. W kolejnych fazach rozgrywek także okazała się bezkonkurencyjna i ponownie znalazła się w gronie najlepszych drużyn w Polsce w rozgrywkach ligowych w 1938 roku. Prezes Polonii Warszawa generał Kazimierz Sosnkowski postanowił tym razem zatrudnić w roli trenera Karola Kossoka. Ten były śląski piłkarz wprowadził nowoczesne metody treningowe w drużynie i być może dzięki temu klub zajął wysokie, jak na beniaminka, czwarte miejsce w rozgrywkach. Natomiast w 1939 Związek Polskich Związków Sportowych uznał Polonię za najlepszy polski klub sportowy z 1938 r. Warto zaznaczyć, że w jednym z najsłynniejszych meczów polskiej reprezentacji – pojedynku z Brazylią, podczas Mistrzostw Świata w 1938 roku, wystąpiło dwóch piłkarzy Polonii, Szczepaniak i Erwin Nyc.
W rozgrywkach z 1939 Polonia po kiepskim początku, ponownie pokonała jedną z najmocniejszych drużyn okresu przedwojennego, ówczesnego mistrza, Ruch Chorzów i to na wyjeździe. Liga nie została dokończona z powodu wybuchu II wojny światowej, a po rozegraniu 12 z 18 zaplanowanych meczów Polonia zajmowała 7. miejsce. Jeden z jej graczy Zenon Pieniążek był drugim wśród najskuteczniejszych zawodników z 16 zdobytymi bramkami. W przerwie letniej odbyły się szkolenia dla kadrowiczów poprowadzone przez legendarnego byłego zawodnika londyńskiego Arsenalu, Alexa Jamesa. 38-letni były piłkarz wystąpił gościnnie w jednym z ostatnich, przedwojennych, meczów piłkarzy Polonii Warszawa.
1939–1945. Okres II wojny światowej.
Po wybuchu wojny zawieszono rozgrywki ligowe. Część zawodników została powołana do służby wojskowej, kilku zginęło w trakcie kampanii wrześniowej. Po zajęciu kraju Niemcy zakazali Polakom uprawiania sportu. Organizowano jednak rozgrywki piłkarskie w warunkach konspiracyjnych, wyłaniano mistrzów okręgów. Piłkarze Polonii dwukrotnie, w 1942 i 1943 roku, sięgnęli po tytuł mistrza Warszawy.
Jednocześnie drużyna ponosiła dalszej straty: piłkarze i działacze ginęli w obozach koncentracyjnych, egzekucjach ulicznych, w Katyniu. Część piłkarzy brała udział w konspiracji. Kilku zginęło w czasie powstania warszawskiego. Areną tragicznych wydarzeń stał się również sam obiekt przy Konwiktorskiej. W czasie powstania warszawskiego, w nocy z 21 na 22 sierpnia 1944 roku oddziały powstańcze Batalionu Zośka, Batalionu Pięść i Batalionu Czata 49 wyprowadziły przez boisko Polonii uderzenie w stronę Dworca Gdańskiego. Atak nie powiódł się, a życie straciło w nim 12 powstańców.
1946–1991. Pierwsze Mistrzostwo Polski 1946, okres PRL.
Działalność klubu została wznowiona wkrótce po zakończeniu okupacji niemieckiej. Początkowo klub, z inicjatywy jednego z przedwojennych zawodników Polonii, Zenon Pieniążek „Odrowąż”, reaktywował się pod patronatem Milicji Obywatelskiej. Współpraca ta została jednak zakończona już w sierpniu 1945 r. Pierwszy mecz Polonia rozegrała 25 marca 1945 roku na boisku AZS w Parku Skaryszewskim z lokalnym rywalem RKS Okęcie. Spotkanie zakończyło się wynikiem 3:3. Był to zarazem pierwszy mecz w wyzwolonej stolicy.
W 1946 roku, grając w zrujnowanej Warszawie, Czarne Koszule zdobyły pierwszy tytuł mistrzowski. Mecz finałowy Polonia grała na stadionie Wojska Polskiego przy Łazienkowskiej. Pokonując 3:2 AKS Chorzów zdobyła pierwszy dla Warszawy tytuł mistrzowski. Stadion przy Konwiktorskiej, położony na Nowym Mieście, był zrujnowany działaniami wojennymi i został odbudowany dopiero kilka lat po wojnie. Do czasu odbudowania stadionu Poloniści grali na innych boiskach w Warszawie. Na początku 1949 roku Polonia została zaproszona przez brazylijski klub CR Vasco da Gama na rozegranie kilku meczów towarzyskich, jednak ówczesne władze nie zgodziły się na wyjazd Polonii za granicę. W tym roku również Polonia Warszawa została przemianowana przez władze komunistyczne na nazwę "Kolejarz Warszawa". Od 1950 roku Polonia (wtedy "Kolejarz") grali w bordowych koszulkach, niebieskich spodenkach oraz z kolejarskim znakiem na koszulkach. W 1952 roku Polonia zdobyła drugie powojenne trofeum, Puchar Polski, w finałowym meczu pokonując Legię Warszawa na Łazienkowskiej 1:0. Był to ostatni sukces Czarnych Koszul w tamtych czasach. Mimo zdobycia pucharu, w tym samym roku Polonia spadła do drugiej ligi. Przyczyn degradacji było kilka. Pierwsza połowa lat 50. to czarny okres stalinizmu, ówczesne władze chciały usunąć wszystko co miało związek z dawną Polską. Każdemu klubowi dano resortowego „sponsora”, Polonii przypadła kolej, która, w przeciwieństwie do górników, wojska i milicji, do bogatych nie należała. Trzeba jednak przyznać, że nieudolność działaczy też nie pomogła klubowi w utrzymaniu. Późniejszą tułaczkę Polonii po niższych ligach spowodowało uczynienie centralnym klubem PKP poznańskiego Lecha, który finansowany był kosztem KSP. Doprowadziło to klub do wieloletniej marginalizacji, nie tylko Polonię, ale także inne kluby kolejowe. Jeszcze kilkanaście lat po spadku na Polonię przychodziło nawet po dziesięć tysięcy kibiców. Później stopniowo sympatię Warszawy przejmowała Legia, która mogła się pochwalić znacznymi sukcesami. W 1954 roku drużyna została zdegradowana do III Ligi. Przez okres PRL i początków III RP Polonia grała w drugiej i trzeciej klasie rozgrywkowej. Od degradacji z ekstraklasy Polonia Warszawa czekała, aż 41 lat na ponowny występ w najwyższej klasie rozgrywkowej.
W 1955 roku władze ligi dały możliwość zmiany nazwy klubu wszystkim zespołom. Polonia jako pierwsza drużyna w kraju zdecydowała się na zmianę nazwy na "Polonia-Kolejarz Warszawa". Dwa lata później na zebraniu klubowym zdecydowano, aby przywrócić do nazwy Polonia Warszawa. Polonia była pierwszym klubem w Warszawie i drugim w Polsce, który powrócił do swojej tradycyjnej nazwy. W sierpniu 1956 roku Polonia wyjechała na Węgry na rozegranie kilku meczów towarzyskich. Pierwszy mecz Polonia grała z Törekvésem Budapeszt, mecz ten zakończył się wynikiem 2:3 dla Węgrów. Drugi mecz Polonia grała z Szombathelyi Törekvés, tym razem Poloniści zremisowali 2:2. Trzeci mecz „Czarne Koszule” grały z Pécsi Törekvés jednak ten mecz Poloniści przegrali 1:2. Kilka miesięcy później zespół Szombathelyi Törekvés przyjechał do Polski. Niestety i tym razem Polonia przegrała 1:4.
W 1981 roku Polonia Warszawa wzięła udział w Pucharze Króla Tajlandii. Drużyna zajęła w tym turnieju trzecie miejsce wygrywając 5 meczów, remisując 1 i przegrywając 2.
Od 1954 do 1993 roku Polonia grała w II lub III lidze. Pomimo gry w niższych klasach rozgrywkowych, w pierwszych latach po spadku na mecze Polonii przychodziło po 20–30 tys. osób.
1991–1999. Powrót do Ekstraklasy.
Gdy funkcję prezesa klubu objął Jerzy Piekarzewski w 1991 roku klub uzyskał awans do II ligi, a w sezonie 1992/1993 Polonia Warszawa ponownie osiągnęła awans do polskiej elity piłkarskiej. Po 41 latach nieobecności Polonia powróciła do ekstraklasy. Klub był jednak fatalnie zorganizowany, brak było pieniędzy i bazy treningowej. "Czarne Koszule" znów wróciły do II ligi, jednak tylko na dwa lata. W sezonie 1995/96 Polonia, razem z Wisłą Kraków, awansowała do I ligi. Na Konwiktorskiej pojawił się Janusz Romanowski, który właśnie wycofał się ze sponsorowania Legii, zakładając spółkę KPP Polonia Warszawa. Od tej pory do sezonu 2005/06 Polonia grała w ekstraklasie. W 1998 r. zdobyła wicemistrzostwo Polski, zaś w 1999 dotarła do półfinału Pucharu Intertoto.
1999–2001. Drugie Mistrzostwo Polski.
Do sezonu 1999/2000 Polonia nie przystępowała jako faworyt. Pod koniec rundy jesiennej po raz pierwszy w historii Czarne Koszule zostały liderem ekstraklasy. Zespół prowadzili wtedy Jerzy Engel i Dariusz Wdowczyk. W przerwie zimowej sprowadzono kilku znakomitych piłkarzy, m.in. Tomasza Wieszczyckiego i Tomasza Kiełbowicza, którzy okazali się bardzo dobrym wzmocnieniem. W tym czasie w drużynie Polonii Warszawa występował pierwszy czarnoskóry reprezentant Polski w piłce nożnej Emmanuel Olisadebe. W rundzie wiosennej Czarne Koszule przegrały tylko dwa mecze (w tym jeden już po zapewnieniu tytułu) i jeden zremisowały. Mistrzostwo Polonia zapewniła sobie, pokonując na Łazienkowskiej Legię Warszawa 3:0. Wcześniej zdobyła Puchar Ligi, zwyciężając na „neutralnym” stadionie Wojska Polskiego Legię 2:1. W lipcu Czarne Koszule potwierdziły swoje panowanie w polskiej piłce, zdobywając Superpuchar po zwycięstwie nad zdobywcą Pucharu Polski Amicą Wronki 4:2. Później Polonia odpadła w kwalifikacjach do Ligi Mistrzów (dwumecz z Panathinaikosem Ateny 2:2 i 1:2, do awansu było bardzo blisko), wcześniej jednak eliminując FC Dinamo Bukareszt. Jednak nie wszystko na Konwiktorskiej było idealne. Mistrzostwo drużyna zdobyła grając ze sztucznie dołączonym członem w nazwie jako Hoop Polonia Warszawa. Romanowski nie spełnił wymagań i wypłat sponsorowi, dlatego też firma Hoop Polska wycofała się ze sponsoringu kilka miesięcy później. W efekcie Polonia oraz jej właściciel zadłużyli się. W sezonie 2000/01 Czarne Koszule w lidze grały słabo, jednak zdołały zdobyć Puchar Polski. Potem z finansowania zadłużonego klubu wycofał się Janusz Romanowski, a klub przejęła nowo utworzona spółka KSP Polonia Warszawa, której właścicielem był Jan Raniecki, kibic, który w Polonię postanowił włożyć własny majątek.
2001–2008. Spadek do II ligi, przyjście Józefa Wojciechowskiego.
Przez kolejne lata Polonia osiągała coraz gorsze wyniki, a działania Jana Ranieckiego oceniane były skrajnie. Aby otrzymać licencje na grę w ekstraklasie potrzebne były inwestycje. Klub był na granicy bankructwa. Jedni byli mu wdzięczni za uratowanie klubu przed zagładą, wspieranie go oraz organizowanie działań takich jak wydawanie klubowego czasopisma, promowanie klubu wśród młodzieży szkolnej (akcja „Kibic”), budowę nowej trybuny „Kamiennej” oraz sztucznego oświetlenia i ogrzewanej murawy z częściowo własnych pieniędzy. Inni ostro krytykowali prowadzenie klubu twardą ręką oraz złe decyzje personalne. Najgorszym okazał się być sezon 2005/2006. Jan Raniecki od pewnego czasu zdecydowany był sprzedać klub, jednak szukał wiarygodnego następcy który mógłby rozwijać klub oraz poczynić w nim dalsze, konieczne, inwestycje. Rozmowy prowadzone z firmą developerską J.W. Construction oraz angielską firmą Global Soccer Agency przedłużały się w nieskończoność. Chaos w klubie, oraz nagła śmierć Jana Ranieckiego 1 marca 2006 spowodowały, że klub nie był stanie utrzymać się w Ekstraklasie, zajął 15. miejsce i wraz z ostatnim w tabeli Lechem Poznań spadł z Ekstraklasy. Nowym właścicielem została firma J.W. Construction oraz jej prezes i założyciel Józef Wojciechowski, która jednak do końca sezonu, a także przez pół kolejnego drugoligowego sezonu 2006/2007 borykała się z bałaganem w klubie oraz roszczeniami Global Soccer Agency, zajmując na koniec sezonu 6. miejsce. Sezon 2007/2008 Polonia również rozegrała w II lidze (obecnie 1. liga), kończąc go na 7. miejscu. Drużyna dzięki fuzji z Dyskobolią Grodzisk Wielkopolski w następnym sezonie rozpoczęła rozgrywki w Ekstraklasie.
2008–2009. Wykupienie drużyny Dyskoboli Grodzisk Wielkopolski.
11 lipca 2008 roku prezes klubu KSP Polonia Warszawa Józef Wojciechowski odkupił od Zbigniewa Drzymały 16715 akcji spółki Groclin-Dyskobolia SSA za 20 milionów złotych. Dzięki tej transakcji Polonia Warszawa nabyła prawa do wystąpienia o licencję gry w Ekstraklasie pomimo 7 miejsca w II lidze. Wszyscy zawodnicy Dyskobolii Groclin Grodzisk Wielkopolski stali się automatycznie zawodnikami zespołu Polonii. Dodatkowo dołączyło do nich kilku najlepszych drugoligowych graczy z poprzedniego sezonu takich jak: Krzysztof Michalski, Radosław Majdan, Daniel Mąka czy Jacek Kosmalski. Niektórzy z zawodników, będący w wieku juniorskim zostali przeniesieni do Młodej Ekstraklasy a pozostali którzy nie znaleźli uznania w oczach trenera Zielińskiego rundę jesienną sezonu 2008/2009 spędzili w IV-ligowej Polonii SSA Warszawa. Wiosną druga drużyna została rozwiązana.
2010–2011. José María Bakero i inni trenerzy.
10 listopada 2009 roku nowym trenerem drużyny został José Mari Bakero, były hiszpański piłkarz pochodzenia baskijskiego oraz były kapitan drużyny FC Barcelona. Ten utytułowany piłkarz trenował już wcześniej drużynę Real Sociedad, aczkolwiek bez sukcesów. Wraz z drużyną Polonii, którą objął gdy zajmowała przedostatnie miejsce w lidze, zdołał wywalczyć miejsce gwarantujące pozostanie w Ekstraklasie na sezon 2010/2011. Od 25 czerwca 2010 roku, wraz z trenerem Bakero współpracował Paweł Janas, były trener reprezentacji Polski, który zajął stanowisko wiceprezesa ds. sportowych. W maju 2010 Radosław Majdan objął stanowisko rzecznika prasowego stołecznego klubu. 13 września 2010 roku José Mari Bakero został zwolniony, a zastąpił go Paweł Janas. Po niespełna czterech miesiącach, 29 grudnia 2010, Paweł Janas został zdymisjonowany, ale powrócił na stanowisko dyrektora sportowego w klubie. Niebawem został zdymisjonowany także z tego stanowiska. Kolejnymi trenerami w tym dość dziwnym sezonie byli: Theo Bos, Piotr Stokowiec oraz ponownie Jacek Zieliński.
2011–2012. Powrót Jacka Zielińskiego, odejście Józefa Wojciechowskiego.
W nowym sezonie doszło do dużych zmian w kadrze zespołu prowadzonego przez Jacka Zielińskiego. Odeszło z niej aż siedmiu zawodników. Jednym z nich był Adrian Mierzejewski, który został sprzedany przez drużynę Polonii za rekordową kwotę 5,25 miliona euro, która to była najwyższą stawką jaką zapłacono za piłkarza odchodzącego z polskiej ligi. W tym samym czasie w klubie pojawiło się ośmiu nowych zawodników na których zakup przeznaczono dużą część rekordowej kwoty. Już na samym początku nowego sezonu prezes Wojciechowski postawił przed piłkarzami za cel zdobycie tytułu mistrzowskiego. Po zakończeniu rundy jesiennej rozgrywek, drużyna Polonii zajmowała trzecie miejsce, ze stratą sześciu punktów do prowadzącej drużyny. Po sześciu kolejkach rundy wiosennej (w tym trzech porażkach, z których ostatnią była z Koroną Kielce 3:0), 27 marca 2012 został zwolniony trener Jacek Zieliński (szkoleniowcem Czarnych Koszul był przez rok – został nim 22 marca 2011 i wówczas pierwszy mecz wygrał z kielecką drużyną). 28 marca 2012 jego następcą został Czesław Michniewicz. 20 kwietnia 2012 po przegranym u siebie meczu z Ruchem Chorzów właściciel KSP Polonia Józef Wojciechowski zapowiedział zaprzestanie finansowania klubu i wycofanie się z polskiego futbolu na zawsze. Ostatecznie drużyna zajęła szóste miejsce w sezonie 2011/2012, a 8 maja 2012 Michniewicz przestał być trenerem.
Decyzja Wojciechowskiego o zaprzestaniu sponsorowania klubu, spowodowała wyprzedaż i odejście grupy zawodników, którzy reprezentowali wcześniej barwy warszawskiej Polonii. Pierwszym który odszedł, był zawodnik najmocniej obwiniany za nieudany sezon i brak zaangażowania w jego trakcie, brazylijski piłkarz Bruno. Następnie, z klubu odszedł jego dotychczasowy kapitan Łukasz Trałka. Kolejni dwaj piłkarze, Sadlok i Šultes, przeszli do Ruchu Chorzów. Następnie z klubu odeszli jeszcze Róbert Jež do Zagłębia Lubin, Daniel Sikorski do Wisły Kraków oraz Adrian Lis do Warty Poznań. Swojego kontraktu nie przedłużył czeski obrońca Radek Mynář. 13 lipca swoje kontrakty rozwiązali także Michał Gliwa, który wzmocnił Zagłębie Lubin oraz Jakub Tosik, który przeniósł się do ukraińskiego klubu Karpaty Lwów. Ostatnim osłabieniem było odejście Tomasza Jodłowca do Śląska Wrocław.
2012–2013. Nowy właściciel klubu.
Ostatecznie 16 lipca 2012 Wojciechowski, za 5 milionów złotych, sprzedał 100% udziałów w klubie właścicielowi innej drużyny piłkarskiej GKS Katowice – Ireneuszowi Królowi, który początkowo chciał zmienić nazwę klubu na KP Katowice. Wycofał się jednak z tego pomysłu i postanowił pozostawić klub w Warszawie. Podjął też decyzję o zaprzestaniu wspierania GKS Katowice. Wojciechowski zachował karty zawodnicze Pawła Wszołka, Sebastiana Przyrowskiego i Wladimera Dwaliszwiliego.
Nowym trenerem został Piotr Stokowiec, ostatnio związany z klubem jako trener drużyny Młodej Ekstraklasy Polonii Warszawa. Ze względu na zawirowania związane ze zmianą właściciela klubu oraz brakiem prawidłowego przygotowania do sezonu piłkarskiego trener ocenił, że jego celem w tym sezonie może być walka o utrzymanie w ekstraklasie. Duże ubytki kadrowe w klubie zostały uzupełnione najlepszymi piłkarzami z Młodej Ekstraklasy oraz nowymi zawodnikami. Nowy właściciel wykupił także karty zawodnicze Wszołka i Dwaliszwiliego. W połowie września do klubu powrócił po pięciomiesięcznej nieobecności albański napastnik, Edgar Çani. Pojawiły się za to problemy osobiste kolejnego z zawodników zakupionych przez Wojciechowskiego, Awiramem Baruchjanem, który powrócił do swojego rodzinnego kraju na zasadzie wypożyczenia.
Piłkarze Polonii Warszawa zakończyli rundę jesienną sezonu 2012/2013 na trzecim miejscu, co oceniono jako duży sukces trenera Stokowca, zważywszy na brak odpowiednich przygotowań przed sezonem oraz niewiadomy skład drużyny piłkarskiej do ostatniej chwili przed rozpoczęciem sezonu. W końcowym etapie rundy wiosennej (po 28 z wszystkich kolejek ligowych), Komisja Odwoławcza ds. Licencji Klubowych Polskiego Związku Piłki Nożnej wydała decyzję odmowną w zakresie przyznania klubowi licencji uprawniającej do gry w sezonie 2013/2014. Kolejną konsekwencją niewywiązywania się przez Króla z obowiązków pracodawcy były następujące po sobie decyzje o rozwiązaniu kontraktów przez kolejnych piłkarzy z powodu niewypłacania pensji. W tym samym czasie zawiązało się stowarzyszenie kibiców klubu, którzy chcieli ratować drużynę i spłacić długi. Rozmowy zostały zerwane przez Ireneusza Króla, który jednocześnie bezowocnie próbował zgłosić drużynę do I ligi. Ostatecznie pod koniec czerwca właściciel złożył wniosek o upadłość skompromitowanej spółki.
Wcześniej stowarzyszenie zgłosiło nieistniejącą jeszcze drużynę do ligi okręgowej. Dzięki grupie najbardziej wiernych kibiców, PZPN przychylił się do ich petycji i nowa odsłona klubu rozpoczęła rozgrywki od IV ligi.
2013–2015. Odbudowa zespołu w IV lidze, awans do III i do II ligi.
W sezonie 2013/2014 klub zagrał w IV lidze na licencji MKS-u Polonia Warszawa, który do tej pory zajmował się szkoleniem młodzieży. Misję stworzenia zespołu powierzono byłemu mistrzowi Polski w barwach Polonii, Piotrowi Dziewickiemu. Drużyna po zaciętej walce z Bugiem Wyszków awansowała do III ligi.
Sezon 2014/15 był dla beniaminka ciężki. Przy Konwiktorskiej pracowało pięciu trenerów (oprócz Dziewickiego zespół prowadzili: Piotr Szczechowicz, Dariusz Dźwigała, Marek Końko i Igor Gołaszewski). Borykająca się z kłopotami finansowymi Polonia ostatecznie zajęła 14 miejsce.
W kolejnym sezonie prowadzenie spółki od MKS-u (i licencję na grę w III lidze) przejęła nowo powstała Polonia Warszawa S.A., której prezesem został Jerzy Engel.
W sezonie 2015/16 Polonia awansowała z pierwszego miejsca w tabeli do baraży o II ligę. Po walce z Górnikiem Wałbrzych drużyna z Konwiktorskiej 6 awansowała do II ligi.
2016–2019. Spadek i gra w III lidze.
Przed sezonem 2016/2017 Polonia dokonała paru ciekawych transferów. Na Konwiktorską wrócił ulubieniec trybun Daniel Gołębiewski, który występował w „Czarnych Koszulach” w czasach Ekstraklasy. Do ekipy Igora Gołaszewskiego przyszedł również Michał Oświęcimka, czyli kluczowy gracz przeciwników Polonii w barażach o II ligę – Górnika Wałbrzych. Okazało się jednak, że te wzmocnienia to za mało i najstarszy klub Warszawy nie będzie liczył się w walce o awans. Poloniści sezon zaczęli od porażki z Polonią Bytom 0:3. Potem nie było lepiej i za słabe wyniki zapłacił Gołaszewski, którego zwolniono. Nowym szkoleniowcem został były środkowy obrońca – Wojciech Szymanek. O przyszłości zespołu w II lidze miał decydować ostatni mecz z Rakowem Częstochowa. Tylko zwycięstwo mogło zapewnić utrzymanie, lecz liderzy ligi okazali się zbyt mocni i ostatecznie wygrali 1:2.
Po zakończeniu sezonu 2016/2017 z funkcji prezesa klubu zrezygnował Jerzy Engel, natomiast trenerem został Krzysztof Chrobak. Następne sezony Polonia spędziła w III lidze. Na jej losy – także sportowe – znaczący wpływ miał upadek przedstawionej przez Jerzego Engela pozyskanym akcjonariuszom koncepcji uzyskania od miasta praw do terenu, na którym znajduje się klubowy stadion, jego modernizacji oraz komercyjnej zabudowy okolic obiektu. W związku z odrzuceniem tej koncepcji przez władze Warszawy i przedstawieniem przez nie własnego pomysłu na rozbudowę stadionu (wraz z utworzeniem na jego terenie Młodzieżowego Centrum Sportu), dotychczasowi akcjonariusze (w tym największy – Krystyna Bnińska-Jędrzejowicz, arystokratka pochodząca z rodu Potockich) znacząco ograniczyli zakres finansowania klubu. Sytuacja finansowa klubu pogorszyła się, Polonia miała znaczne zadłużenie przede wszystkim wobec miasta (wynajem obiektu) oraz własnych piłkarzy. Przełożyło się to na wyniki – Polonia nie włączała się do walki o awans do II ligi i w sezonie 2017/2018 zajęła 4. miejsce, a w 2018/2019 – 6. Sezon 2019/2020 rozpoczął się dla klubu bardzo źle i w październiku 2019 r. klub znalazł się w strefie spadkowej. Pociągnęło to za sobą rezygnację prezesa klubu Petera Kaluby ze stanowiska oraz wstrzymanie przez władze Warszawy prac nad planowaną modernizacją stadionu w związku z „niepokojącymi sygnałami dotyczącymi sytuacji na Polonii oraz niewywiązywaniem się przez nią ze swoich zobowiązań”.
2020–obecnie. Nowy właściciel klubu i powrót do II ligi.
5 marca 2020 roku nowym właścicielem Polonii Warszawa S.A. został Grégoire Nitot, który nabył od Krystyny Bnińskiej-Jędrzejowicz pakiet kontrolny akcji klubu. 19 marca 2020 roku Grégoire Nitot objął funkcję prezesa klubu. Sezon 2019/2020, niedokończony przez pandemię COVID-19, Polonia zakończyła w strefie spadkowej na przedostatnim miejscu w tabeli. 15 maja 2020 roku Mazowiecki Związek Piłki Nożnej ogłosił, że żadna trzecioligowa drużyna nie spadnie, a liga zostanie powiększona, dzięki czemu Polonia uniknęła relegacji.
W sezonie 2021/2022 Polonia walczyła o awans do II ligi z Legionovią Legionowo; przed przedostatnią kolejką, w której miało dojść do bezpośredniego starcia między tymi drużynami, między zespołami były dwa punkty różnicy (na korzyść klubu z Legionowa). Polonia wygrała ten mecz 3:2, i na kolejkę przed końcem wskoczyła na pozycję lidera ligi. W ostatniej kolejce Polonia zapewniła sobie awans, pokonując 3:1 Wissę Szczuczyn.
Herb klubu.
Pierwszy znany emblemat klubu stanowiła zwykła biało-czerwona tarcza o ukośnej linii podziału pomiędzy kolorami. W okresie zaboru rosyjskiego była ona przypinana do strojów agrafką, co umożliwiało jej szybkie usunięcie w razie kontroli przez carską tajną policję polityczną Ochranę.
W 1933 roku do tarczy dodano czarne okrągłe tło, na którym pojawiły się litery KSP, przy czym z lewej strony tarczy była to litera K, u góry litera S, a z prawej strony litera P.
W czasach stalinizmu władze nakazały zarówno zmianę nazwy, jak i herbu klubowego. Klub nazwano Kolejarz Warszawa, a jego nowy herb stanowiło czerwono-niebieskie kółko z literą P w środku i z odchodzącymi od niego kolejarskimi skrzydełkami. Całość była dość podobna do emblematu kolejarzy. Po odwilży 1956 roku powrócono do starej nazwy i starego symbolu jednakże z jednym wyjątkiem. Zamiast liter KSP pojawiły się litery KKS (Kolejowy Klub Sportowy). Litery zostały otoczone białymi okręgami umieszczonymi na czarnym tle.
Po przejęciu klubu przez Janusza Romanowskiego w 1995 roku, utworzono nową strukturę klubu, której skrótem były litery KPP. W związku z tym, te właśnie litery zaczęły się pojawiać w herbie klubu. Modyfikacja ta została zniesiona wraz z rozwiązaniem współpracy ze sponsorem. W tamtym czasie, po zdobyciu tytułu Mistrza Polski, pojawiły się po bokach herbu dwie gwiazdki symbolizujące dwa tytuły mistrzowskie wplecione w wieniec laurowy.
Najbardziej rozpowszechnione logo klubu stworzone przez spółkę KSP Polonia Warszawa – herb otoczony jest wieńcem laurowym. Na górze znajdował się rok założenia klubu 1911, a na dole znajdowała się nazwa klubu POLONIA.
W 2013 roku, po upadku Spółki Akcyjnej KSP Polonia Warszawa, którą jako ostatni prowadził Ireneusz Król, klub odrodzony przez stowarzyszenia kibiców, wrócił do pierwotnej i najprostszej wersji herbu – biało czerwonej tarczy.
Obecny herb klubu tworzy biało czerwona tarcza otoczona czarnym kołem. W kole znajdują się litery KSP.
Sukcesy.
Pierwszym dużym osiągnięciem zespołu było zdobycie drugiego miejsca w lidze polskiej w 1921 roku, następnie trzecie miejsce w 1923 oraz ponownie drugie w roku 1926. Swoje pierwsze mistrzostwo zdobyła w roku 1946, a w 1951 zajęli po raz drugi trzecie miejsce. Pierwszy puchar w historii klubu został zdobyty w roku 1952. Na następne osiągnięcia klubu trzeba było długo czekać. Największe sukcesy Polonia Warszawa odniosła w roku 2000, gdy zespół zdobył Mistrzostwo Polski, Superpuchar Polski oraz Puchar Ligi. Rok później w 2001 klub zdobył drugi Puchar Polski.
Europejskie puchary.
Polonia Warszawa w europejskich pucharach:
Liga Mistrzów.
Polonia występowała w kwalifikacjach do Ligi Mistrzów UEFA w 2000 roku. Jako Mistrz Polski rozpoczęła rozgrywki w drugiej rundzie kwalifikacyjnej, w której wyeliminowała rumuński zespół FC Dinamo Bukareszt. Odniosła dwukrotne zwycięstwo, w pierwszym meczu 4:3, a w drugim 3:1.W trzeciej rundzie kwalifikacyjnej Polonia trafiła na grecki zespół Panathinaikos AO z którym przegrała zmagania o fazę grupową Ligi Mistrzów, remisując w pierwszym meczu 2:2, a w drugim przegrywając 1:2. Odpadnięcie w trzeciej rundzie pozwoliło Polonii na kontynuację gry w Pucharze UEFA w tym samym sezonie.
Z powodu braku stadionu spełniającego wymagania licencji UEFA Polonia domowe mecze rozgrywała na Stadionie Miejskim w Płocku.
Liga Europy / Puchar UEFA.
Zespół Czarnych Koszul pięciokrotnie brał udział w rozgrywkach o Ligę Europy / Puchar UEFA: w roku 1998, 2000, 2001, 2002 oraz 2009.
1998/1999.
W swoim pierwszym występie w Pucharze UEFA w 1998 roku w rundzie przedwstępnej Polonia wyeliminowała estoński zespół Sadam Talinn (zwyciężając w dwumeczu 2:0 i 3:1). W rundzie wstępnej kwalifikacji zespół Polonii został wyeliminowany przez Dinamo Moskwa (dwukrotnie przegrana 0:1).
2000/2001.
W swoim drugim występie w Pucharze UEFA w 2000 roku (po odpadnięciu z kwalifikacji o Ligę Mistrzów) Poloniści trafili na włoski zespół Udinese Calcio z którym przegrali dwukrotnie 0:1 i 0:2.
2001/2002.
W trzecim występie w Pucharze UEFA w 2001 roku w rundzie wstępnej Poloniści rozegrali dwumecz z walijskim zespołem The New Saints F.C., wygrywając oba spotkania (4:0 w meczu domowym i 2:0 na wyjeździe). Polonia mecz domowy rozegrała gościnnie na stadionie Widzewa Łódź. W I rundzie pucharu Polonia trafiła na holenderski zespół FC Twente, z którym przegrała oba spotkania (1:2 u siebie i 2:0 na wyjeździe). Polonia mecz domowy ponownie rozegrała gościnnie na stadionie Widzewa Łódź.
2002/2003.
W czwartym występie w Pucharze UEFA zespół Polonii w rundzie wstępnej wyeliminował maltański klub Sliemę Wanderers 2:0 i 3:1. W I rundzie pucharu Poloniści trafili na portugalski klub FC Porto (późniejszy zwycięzca tej edycji Pucharu UEFA), który okazał się zbyt mocny dla stołecznego klubu. W pierwszym, wyjazdowym meczu padł wynik 6:0, a w drugim Polonia wygrała 2:0. Mecz domowy został rozegrany na stadionie w Płocku.
2009/2010.
Polonia w sezonie 2009/2010 występowała w I edycji Lidze Europy UEFA. W pierwszej rundzie pokonała czarnogórski klub FK Budućnost Podgorica 2:0 w pierwszym meczu oraz przegrała w rewanżu 0:1, wygrywając w dwumeczu 2-1. W drugiej rundzie Polonia spotkała się z zespołem z San Marino AC Juvenes/Dogana. Pierwsze spotkanie zwyciężyła 1:0. W drugim wygrała 4:0 i awansowała do kolejnej rundy. W tej piłkarze „Czarnych Koszul” nie sprostali holenderskiemu NAC Breda, dwukrotnie przegrywając 0:1 i 1:3.
Puchar Intertoto.
Drużyna trzykrotnie występowała w Pucharze Intertoto. Pierwszy raz w 1997 roku, w tym czasie rozgrywki były prowadzone w systemie grupowym. Poloniści byli w jednej grupie z: Aalborg BK, Dynama-93 Mińsk, SC Heerenveen oraz MSV Duisburg. Zajęła ona ostatnie miejsce w grupie z dwoma punktami na koncie, remisując dwa oraz przegrywając dwa mecze. Swój drugi występ w tym pucharze zaliczyli po odpadnięciu w drugiej rundzie Pucharu UEFA w 1999 roku. Wtedy rozgrywki prowadzone były systemem pucharowym. W pierwszej rundzie Polonia pokonała Tiligul-Tiras Tyraspol w pierwszym meczu 4:0, a w drugim zremisowała 0:0. W drugiej rundzie „Czarne Koszule” spotkały się z FC København, z którymi wygrały w pierwszym meczu 3:1, a w drugim zremisowali 1:1. Natomiast w trzeciej rundzie spotkali się z zespołem Vasas SC, który pokonali w pierwszym meczu 2:0, a w drugim 2:1.
W pucharze tym doszli aż do półfinału. Jednak na przeszkodzie w wystąpieniu w finale stanął zespół FC Metz, który pokonał Polonię w pierwszym meczu 5:1, a w drugim zremisował 1:1. Natomiast swój ostatni występ w tym pucharze Polonia miała w 2003 roku. Jednak wystąpili oni jedynie w pierwszej rundzie grając z Tobył Kostanaj, z którym przegrała dwukrotnie 0:3 i 1:2.
Zawodnicy.
Piłkarze Polonii jako królowie strzelców.
W 1998 roku piłkarz Polonii Arkadiusz Bąk został razem z Sylwestrem Czereszewskim i Mariuszem Śrutwą królem strzelców polskiej ekstraklasy, zdobywając 14 bramek.
W 2007 roku Jacek Kosmalski został królem strzelców polskiej drugiej ligi, zdobywając 19 bramek.
W 2019 roku Krystian Pieczara został królem strzelców III ligi (grupa I), zdobywając 31 bramek.
Piłkarze Polonii w reprezentacji Polski.
Źródło:
Numery zastrzeżone.
12 – Dla fanów klubu (12 zawodnik)
Stadion.
Stadion Polonii im. generała Kazimierza Sosnkowskiego mieści się na Nowym Mieście w dzielnicy Śródmieście przy ulicy Konwiktorskiej 6. Swoje mecze na tym stadionie Polonia rozgrywa od 1928 roku, wcześniej grała na Agrykoli lub Dynasach. Po II wojnie światowej, do czasu odzyskania stadionu, Polonia grała gościnnie na stadionie Wojska Polskiego, natomiast w czasie eliminacji do Ligi Mistrzów w 2001 roku grali na stadionach Widzewa Łódź oraz Wisły Płock. Trybuny stadionu dzielą się na trzy części:
Stadion posiada oświetlenie o mocy 1600 luxów oraz podgrzewaną murawę. Posiada również dwie zadaszone trybuny: Główną i Kamienną. Dach nad trybuną Główną jest zawieszony na dwóch pylonach o wysokości 30 m. Na Mistrzostwa Europy w Piłce Nożnej 2012 stadion ten był bazą treningową Reprezentacji Polski. Na stadionie odbywają się treningi reprezentacji Polski w piłce nożnej oraz mecze futbolistów Warsaw Eagles oraz Reprezentacji Polski w rugby.
Dojazd.
Na stadion przy Konwiktorskiej można dojechać (stan na 23 października 2013):
Modernizacja.
3 kwietnia 2007 na konferencji prasowej w Ratuszu obwieszczono plany miasta Warszawy na modernizację stadionu piłkarskiego Polonii jako w pełni zadaszonego obiektu na 15 tys. miejsc siedzących, jak i wybudowania przy nim hali sportowej dla koszykówki na 4,5 tys. widzów i krytego basenu 50-metrowego. Koszt modernizacji miał wynieść około 180 mln. Plany do dnia dzisiejszego nie zostały zrealizowane ze względu na brak wsparcia władz Warszawy. 30 sierpnia 2018 Rada m. st. Warszawy przegłosowała uchwałę o przekazaniu 158 milionów złotych na rozbudowę Centrum Szkolenia Młodzieży przy ul. Konwiktorskiej 6, co oznacza gruntowną modernizację i rozbudowę stadionu piłkarskiego oraz m.in. hali sportowej w kompleksie przy ul. Konwiktorskiej.
Kibice.
W sezonie 2012/2013, średnia frekwencja na meczach Polonii wynosiła ok. 4425 kibiców. Po spadku do niższych lig, frekwencja malała, aby – po spadku z II ligi w sezonie 2016/2017 – wynosić średnio ok. tysiąca kibiców. Najzagorzalsi fani Czarnych Koszul zasiadają na trybunie „Kamiennej” (w sezonie 2018/2019, w związku z niską frekwencją, trybuna podczas meczów nie jest udostępniana i „młyn” kibiców Polonii jest umieszczany w sektorze C Trybuny Głównej). Najważniejsze flagi to „Duma Stolicy”, „Warszawska Ferajna”, „Czarne Koszule”, „Muranów”, „Bielany”, „Ochota”, „Polonia Warszawa”, „Konwiktorska 6”, „Polonia Restituta”, „K6 on tour”.
W sierpniu 2004 roku, kibice Polonii adoptowali czarną jaguarzycę Beatę, która mieszkała w Ogrodzie Zoologicznym w Warszawie. Nazywała się Beata Konwiktorska VI i była symbolem klubu oraz kibiców. Zwierzę zmarło 16 stycznia 2020 roku.
Kibice warszawskiej Polonii przyjaźnią się z kibicami klubów: Sandecja Nowy Sącz oraz z Ligallo Fondo Norte (grupą kibiców Realu Saragossa). W październiku 2017 została zakończona kibicowska „zgoda” z kibicami Cracovii. Przyjaźń ta – której początki sięgały lat 20. XX wieku – była najstarszą przyjaźnią kibicowską w Polsce. Dawniej kibice przyjaźnili się także z kibicami Pogoni Lwów, Lecha Poznań, Korony Kielce, ŁKS Łódź, Avii Świdnik, Stali Stalowa Wola, Stali Mielec, Jezioraka Iława, Broni Radom, Arki Gdynia.
Kibicami Polonii są lub byli między innymi: Doman Nowakowski, Maciej Dowbor, Jan Englert, Michał Listkiewicz, Stanisław Tym, Kazimierz Górski, Krzysztof Ibisz, Marek Jurek, Grzegorz Jankowski, Wojciech Wysocki, Hanna Śleszyńska, Tomasz Konatkowski, Piotr Zychowicz, Wojciech Tomczyk oraz Stefan Friedmann.
Derby Warszawy.
Derby Warszawy są jednymi z najważniejszych w Polsce, obok Krakowa, Górnego Śląska, Łodzi i Trójmiasta. Rywalem Polonii w derbach jest Legia Warszawa. Pierwszy mecz derbowy odbył się w 1921 roku. Ostatnie, jak dotychczas, spotkanie miało miejsce 30 marca 2013.
Sponsorzy techniczni.
Dostawcy sprzętu technicznego według lat:

</doc>
<doc id="69587" url="https://pl.wikipedia.org/wiki?curid=69587" title="Wakizashi">
Wakizashi

Wakizashi (jap. 脇差) – japońska krótka sieczna broń biała, należąca do grupy tzw. "mieczy japońskich" (nihon-tō). Skrócona wersja katany, z głownią długości 30-60 cm, w większości przypadków z wzdłużną, wzmacniającą krawędzią zwaną "shinogi". Przy pochwie wakizashi noszono krótki nożyk, szpikulec "kōgai" i pałeczki "wari-kōgai". Rękojeść wakizashi nosi nazwę "tsuka" i jest opleciona ozdobnym sznurem "uchi-himo".
Wakizashi był bronią popularną wśród zamożnych chłopów, gdyż w przeciwieństwie do katany była dla nich dozwolona. Broń ta tworzy wraz z dłuższą od niego kataną zestaw o nazwie "daishō". Tylko samuraj miał prawo do noszenia dwóch broni (katany i wakizashi) jednocześnie, niemniej w 1876 roku władze japońskie zakazały noszenia mieczy katana jak i wakizashi.

</doc>
<doc id="69591" url="https://pl.wikipedia.org/wiki?curid=69591" title="Drabant">
Drabant

Drabant – dawny taniec. Zasięg geograficzny bardzo szeroki, obejmujący całą Polskę. Często występujący jako różnego rodzaju "krzyżaki". Jego obecność w lokalnym wiejskim repertuarze tanecznym wskazuje na wpływ kultury tanecznej dworów i dworków (np. w okolicach Kołbieli).

</doc>
<doc id="69593" url="https://pl.wikipedia.org/wiki?curid=69593" title="Świt Nowy Dwór Mazowiecki">
Świt Nowy Dwór Mazowiecki

Świt Nowy Dwór Mazowiecki – polski wielosekcyjny klub sportowy z siedzibą w Nowym Dworze Mazowieckim.
Historia.
Klub powstał w 1933, lecz oficjalną data założenia jest rok 1935. Ma bogate tradycje i osiągnięcia w wielu dyscyplinach sportowych. Po II wojnie światowej oprócz piłki nożnej istniały w MKS "Świt" sekcje piłki siatkowej kobiet i mężczyzn, hokeja na lodzie, lekkoatletyki i tenisa stołowego.
Jednak największe sukcesy – na poziomie światowym – osiągnęli zawodnicy i trenerzy sekcji kajakarskiej i podnoszenia ciężarów. Rzadko zdarza się aby klub, z małego 28-tysięcznego miasta mógł poszczycić się pięcioma olimpijczykami, wielokrotnymi mistrzami oraz rekordzistami Polski, Europy i świata.
To tutaj przy współudziale trenera Olgierda Światowiaka rozpoczęły światową karierę kajakarki Izabella Dylewska i Elżbieta Urbańczyk – wielokrotne mistrzynie Polski, Europy i świata reprezentantki oraz medalistki olimpiad w Seulu, Barcelonie, Atlancie i Sydney. 
Ich klubowym kolegą był inny kajakarz i olimpijczyk Wojciech Kurpiewski. Jednak wielki wyczyn sportowy przerósł możliwości organizacyjne i ekonomiczne klubu. Kajakarze przenieśli się do MKS "Posnania" w Poznaniu, gdzie nastąpił rozkwit ich sportowych talentów.
Wcześniej, sukcesy zaczęli odnosić ciężarowcy. Ich współtwórcą był trener i wychowawca kilku sportowych pokoleń Stanisław Życieński. W "Świcie" pod okiem Życieńskiego rozpoczęli kariery zawodnicze – Kazimierz Czarnecki, późniejszy rekordzista świata w kategorii lekkiej i zdobywca brązowego medalu olimpijskiego w Montrealu oraz – Waldemar Kosiński – dwukrotny mistrz Europy oraz brązowy medalista mistrzostw świata. W sumie, w kadrze narodowej Polski w różnych okresach znalazło się aż 11 ciężarowców "Świtu".
W 1991 drużyna piłkarska Świtu wywalczyła awans do III ligi. W 1995 przyszła pora na kolejną promocję, tym razem do II ligi. W sezonie 1997/1998 zespół opuścił szeregi drugoligowców. W 2000 Świt powrócił do II ligi. Sezon 2003/2004 przeszedł do historii klubu. Drużyna Świtu awansowała z 2. miejsca poprzez baraże ze Szczakowianką do I ligi (zobacz: afera barażowa). Zespół grał w Ekstraklasie jeden sezon.

</doc>
<doc id="69595" url="https://pl.wikipedia.org/wiki?curid=69595" title="Timur Chromy">
Timur Chromy

Timur Chromy znany również jako Tamerlan i Timur Lenk (od "Tīmūr-e Lang" – Timur Kulawy) (ur. 9 kwietnia 1336 w Chodża Ilgar koło Keszu (Shahrisabz), zm. 18 lutego 1405 w Otrarze) – wódz mongolskiego plemienia Barłasów, założyciel dynastii Timurydów, panujący w latach 1370–1405, zdobywca większości Azji Środkowej, Iranu, Iraku i Zakaukazia.
Życiorys.
Timur był synem zubożałego arystokraty z mongolskiego plemienia Barłasów – Taragaja. Jego imię pochodzi z języka mongolskiego i oznacza żelazo. Timur zaczynał od dowodzenia niewielką bandą (mimo iż zarządzał miastem Kesz i powinien posiadać środki do życia, możliwe jednak, że były one niewystarczające), która grabiła pasterzy. Tamerlan zyskiwał na popularności dzięki sprawiedliwemu dzieleniu się łupami z podkomendnymi. Z czasem banda rozrosła się do kilkuset wojowników i ich cele wzrastały. Timur był jednym z bardzo wielu przywódców band w rozbitym politycznie Mawarannahrze. W 1361 r. zawarł sojusz z Husejnem (dalekim potomkiem Czagataja), władcą Balchu i Kabulu. Dodatkowo sojusz utrwaliło małżeństwo z siostrą Husejna, Aldżai Turchan-agą.
W jednym ze starć zbrojnych Timur został ciężko ranny w rękę i biodro przez co stał się kaleką. Mimo tego nie zaprzestał aktywnego życia koczownika. Stąd pochodzi jego przezwisko Timurlenk – Timur Kulawy, które w zniekształconej formie Tamerlan przyjęło się w Europie. Razem z Husejnem podporządkowali sobie innych emirów Mawarannahru i zwołali w 1363 r. kurułtaj, na którym przeprowadzono wybór chana. Został nim potomek Czagataja – Kabulszah. Nowy chan był zależny od sojuszników. W następnych latach, na Mawarannahr, napadali chanowie Mogolistanu, Timur Tugłuk i jego następca Ilias Chodża, którzy łupiąc próbowali podporządkować sobie kraj.
W 1366 r. Husejn i Tamerlan wspólnie zdobyli Samarkandę, która stała się stolicą przyszłego imperium Timura. Rozpowiadali, iż popierają serbedarów i chcą się do nich przyłączyć. Na pierwszym spotkaniu przyjęli uroczyście przywódców serbedarów. Na następnym wymordowali wszystkich oprócz jednego, za którym wstawił się Timur. Pozostali serbedarowie poddali miasto bez oporu. To była ostatnia wspólna operacja wojskowa Husejna z Tamerlanem. Od tej pory rosła między nimi nieufność i wrogość, co doprowadziło do walki o władzę.
Zdobycie władzy w Mawarannahrze.
Współpraca dotychczasowych sojuszników Husejna i Tamerlana zakończyła się z powodu ambicji dwóch władców, którzy pragnęli samodzielnych rządów. Walki między nimi toczyły się w latach 1368-1369 lub 1369-1370. Timur zmusił Husejna do ucieczki do twierdzy Balch, gdzie po oblężeniu i obietnicy zachowania życia Husejn poddał się. Tamerlan uwolnił się z tego przyrzeczenia, oddając Husejna w ręce Kejchosrou, emira Chuttalanu, który pomścił śmierć swojego brata z ręki Husejna i zabił go.
W 1370 r. Timur ogłosił chanem Sojurgatmysza z rodu Czagataja. Chan ten był zależny od Timura. Tamerlan nie mógł zostać chanem, ponieważ w jego żyłach nie płynęła krew Czyngis-Chana i Czagataja, co było wymogiem niezbędnym do objęcia tronu.
Tamerlan zadowolił się tytułem wielkiego emira oraz kurgena (czyli zięcia), gdyż jedna z jego żon pochodziła z panującej dynastii (chodzi tu o Saraj Mulk-chanum, córkę Kazana chana z rodu Czagataja, wdowę po Husejnie). Mimo skromniejszego tytułu Timur uzyskał pełnię władzy.
Związki z Tochtamyszem.
W XIV wieku dokonał się rozpad Złotej Ordy na Złotą Ordę właściwą i Białą Ordę. W 1357 r. umarł ostatni wielki chan Złotej Ordy (właściwej), Dżanibek. Jego syn, chan Berdibek, został zamordowany w 1359 r. Od tego momentu zaczęły się w Złotej Ordzie rządy chaosu. Brak było stałego władcy, trwały nieustanne intrygi o władzę. W sprawy Złotej Ordy zaczęła ingerować Biała Orda.
W połowie lat 70. XIV wieku Tuj Chodża Ogłan, władca Mangyszłaku pochodzący z rodu Czyngis-chana, został zamordowany przez władcę Białej Ordy, Urus-chana, za rzekomą działalność opozycyjną wobec niego. W 1376 r. syn zamordowanego, Tochtamysz, uciekł do Timura, władca go przyjął. Tamerlan nadał przybyszowi miasta: Sabran, Otrar, Sygnak i kilka innych. Mimo pomocy oddziałów Timura, Tochtamysz poniósł dwie porażki z wojskami Białej Ordy. Mimo tych niepowodzeń Tamerlan pozwalał na pozostanie Tochtamysza. Urus-chan, którego ziemie były pod atakami, ruszył przeciwko Timurowi, protektorowi Tochtamysza. Obie armie spotkały się w okolicach nad Syr-darią. Mróz i zawieje śnieżne przerwały działania wojenne. Urus-chan wycofał się na swoje terytorium i niedługo potem, w 1378 r. zmarł, a wkrótce po nim zmarł też jego syn. Wykorzystał to Tochtamysz i na krótki okres zdobył władzę nad Białą Ordą. Jednak nie cieszył się nią długo, ponieważ został pokonany przez swego rywala Timura Melikiego. Dzięki wsparciu Timura zdobył władzę w Białej Ordzie w 1379 r. Rozpoczął on proces zjednoczenia obu rywalizujących ze sobą ord pod swoim panowaniem. Sytuacja międzynarodowa sprzyjała tym planom, ponieważ emir Mamaj, (nieformalny władca Złotej Ordy) przegrał starcie na Kulikowym Polu. Tochtamysz po tym wydarzeniu ruszył na Mamaja i pokonał go. Przegrany uciekł do Kaffy, gdzie zabili go tamtejsi Genueńczycy. Tochtamysz został władcą wielkiego imperium, zjednoczył pod swym panowaniem Złotą Ordę właściwą i Białą Ordę. Nowy wielki chan postanowił przywrócić podległość Rusi wobec jego państwa i w 1382 r. ruszył na Moskwę, którą złupił.
Tamerlan, pomagając Tochtamyszowi, miał nadzieję pozyskać sprzymierzeńca, który będzie podległy i zabezpieczy północno-zachodnią granicę przed najazdami. Timurowi zależało także na utrzymaniu podziału Złotej Ordy na dwa zwalczające się obozy, Złotą Ordę właściwą i Białą Ordę. Nie chciał, aby Urus-chan zjednoczył te terytoria. Plany Tamerlana się nie dokonały. Doszło do zjednoczenia Złotej Ordy przez Tochtamysza, który zwrócił się przeciwko Timurowi. Czekała go więc długa wojna z dawnym protegowanym, a później chanem zjednoczonej Złotej Ordy.
Tochtamysz od 1385 r. zwrócił się przeciw swojemu dotychczasowemu sojusznikowi i zaczął atakować ziemie należące do Timura bądź będące w jego strefie wpływów. Po przegranych bitwach z Tamerlanem w 1391 i 1395 r., rozbity Tochtamysz zbiegł do Bułgarii Kamskiej, a władcą zależnym nad Złotą Ordą z rozkazu Timura został Temür Kutług. Pokonał on z pomocą Edygeja 12 lub 16 sierpnia 1399 nad Worsklą wojska wielkiego księcia litewskiego, Witolda, które prowadziły ze sobą Tochtamysza, zamierzając oddać mu utraconą władzę nad Złotą Ordą. Tochtamysz zginął zimą 1406/1407 r. w bitwie pod Tiumenią.
Podboje i wojny Timura.
Timur podczas swych 35 lat rządów w okresie od 1370 do 1405 r. panował nad ordami koczowników ze stepów, między innymi rodzimego Mawarannahru, pobił wielu władców różnych krajów i krain. Równie wielu uzależnił od siebie jako swoich wasali. W największych wyprawach wojennych mógł liczyć na 150-tysięczną armię. Timur był jednym z największych wodzów w historii.
Przygotowania do podboju Chin.
W Otrarze Timur prawdopodobnie ciężko zaniemógł. Jego stan pogorszył się po próbie rozgrzania organizmu arakiem. Przeczuwając zgon, wyznaczył na następcę swojego wnuka Pir Mohammada Dżahangira. Zamierzano jeszcze zaatakować Chiny, więc śmierć Timura została ukryta. Jego ciało spoczęło w Samarkandzie. Nie dotrzymano testamentu Tamerlana, ponieważ tron objął inny jego wnuk, Mirza Halil Sułtan. Z powodu zamieszania i nieładu, które po tym powstały, nastąpiła rezygnacja z wyprawy przeciw Chinom. Po tym epizodzie władzę przejął najmłodszy syn Timura, Szahruch.
Testament.
Ostatnie słowa Tamerlana przed śmiercią ponoć brzmiały następująco:
"„Wiem, że moja dusza wkrótce opuści ciało i zostanę zabrany ku tronowi Boga, który daje życie i życie odbiera. Proszę, byście nie przelewali łez po mojej śmierci. Zamiast drzeć szaty i biegać wokół jak oszalali, módlcie się do Boga o łaskę dla mnie. Powiedzcie Allach akbar, Bóg jest wielki, i powtarzajcie Al-Fatihę ku pocieszeniu mej duszy. Mam nadzieję, że skoro Bóg uprawnił mnie, bym nadawał prawa Iranowi i Turanowi, aby w tych królestwach wielcy nie ciemiężyli ubogich, przebaczy mi moje grzechy, których liczba jest bezkresna (...). Ogłaszam Pira Mohammeda, syna Dzahangira, moim jedynym dziedzicem i pełnoprawnym następcą na tronie. Będzie on panował w Samarkandzie suwerennie i samodzielnie, tak aby mógł zarządzać sprawami imperium, wojska i wszystkich krajów i miast podległych jego władzy. Nakazuję wam wszystkim, abyście byli mu posłuszni i poświęcili życie, by mógł utrzymać swoją władzę, tak aby świat nie pogrążył się w chaosie i owoce mego wieloletniego trudu nie poszły na marne. Jeśli pozostaniecie zjednoczeni, nikt nie ośmieli się wam przeciwstawić, ani w najmniejszym stopniu podważyć mojej ostatniej woli.”"
Po krótkiej chwili dodał jeszcze:
"„Pamiętajcie, aby robić wszystko, co wam nakazałem, by utrzymać pokój i porządek publiczny. Zawsze bądźcie dobrze poinformowani o sprawach waszych poddanych. Bądźcie mężni i trzymajcie miecz w dłoni z odwagą, a tak jak ja będziecie się mogli cieszyć długim panowaniem i ogromnym imperium. Oczyściłem Iran i Turan z nieprzyjaciół oraz burzycieli pokoju i przyniosłem im sprawiedliwość i dobrobyt. Jeśli posłuszni będziecie mej ostatniej woli i uczynicie sprawiedliwość przewodnikiem wszystkich swych działań, to imperium na długo pozostanie w waszych rękach. Jednak zły los was czeka, jeśli wkradną się niezgoda i rozłam. Wrogowie rozpoczną wojny, które trudno będzie zakończyć, a państwo i wiara poniosą nieodwracalne straty.”"
Niedługo potem „Zdobywca Świata” zmarł.
Skutki śmierci władcy.
Po śmierci Tamerlana, wbrew jego ostatniej woli, nowym władcą państwa został wnuk Mirza Halil Sułtan, który zapoczątkował proces rozpadu imperium. Po czterech latach władzy został zamordowany przez emirów (istnieją także inne wersje śmierci). Władzę w 1409 roku przejął na czterdzieści lat najmłodszy syn Tamerlana, Szahruch. Syn Timura, którego stolicą był Herat w Chorasanie (obszar dzisiejszego Afganistanu) władał jedynie centralną i południową częścią państwa. Syn Szahrucha, Uług Beg, sprawujący władzę w Mawarannahrze, rządził niezależnie. W Iranie i Iraku wystąpiły tendencje wyzwoleńcze spod jarzma Timurydów. Po śmierci Szahrucha w 1449 r. rozpad państwa przyspieszył. W latach 60. XV wieku państwo założone przez Tamerlana, a po jego śmierci rządzone przez potomków, przestało istnieć.
Potomkowie.
Synowie:
Wnukowie:
Osobowość.
Timur od młodych lat przebywał w otoczeniu duchownych muzułmańskich i w późniejszych czasach często używał dżihadu jako pretekstu do inwazji, szczególnie w przypadku ataków na chrześcijańską Gruzję i Armenię oraz hinduistyczne Indie. Islam traktował instrumentalnie. W jego kraju obowiązywało mongolskie prawo jasy. Wiele razy walczył z państwami muzułmańskimi (Turcja, Egipt, Iran). Po części tłumaczył to niszczeniem heretyckich szyitów w Iranie (Tamerlan był sunnitą). Mimo tego chciał uchodzić w świecie muzułmańskim za rzecznika i strażnika islamu.
Timur był okrutnym władcą. Potrafił zabić tysiące wrogów i z ich głów budować wielkie wieże ku przestrodze. Stosował okrucieństwa, aby zapanować nad ludami, które wchodziły w skład olbrzymiego imperium. Po wielu zwycięstwach Timur uważał się za władcę świata, wyznaczonego przez Boga, wielu jego żołnierzy wierzyło w jego boskie pochodzenie i oddawało mu z tego tytułu kult.
Tamerlan grał w szachy, uważając, że rozwija ona umysł, a szczególnie zmysł taktyczny. Interesował się historią, a najbardziej dziejami różnych ludów. Chciał dorównać Czyngis-chanowi.
Interesował się również budownictwem, uwielbiał wielkie budowle i pałace, których najwięcej powstało w stolicy jego imperium, Samarkandzie, i stronach rodzinnych w Keszu (Shahrisabzie). Do budowy monumentalnych budowli z każdej wyprawy wojennej brał w niewolę wielu wykwalifikowanych w tym rzemiośle robotników. Cenił ich i chciał ich mieć jak najwięcej nie tylko w budownictwie, ale i w innych rzemiosłach.
Tamerlan najbardziej interesował się wojskiem i wojną. Łupy z podbojów zapewniały jego żołnierzom ze stepów utrzymanie. Przed atakiem Timur dokładnie sprawdzał wszelkie informacje na temat atakowanego miejsca, posiadał wywiad i wielu szpiegów. Był człowiekiem twardym i ambitnym. Oprócz ambicji i siły był to człowiek obdarzony ponadprzeciętną inteligencją, mimo że przez całe życie był analfabetą i swojego rodzaju przebiegłością; na swój sposób „dotrzymał obietnicy” złożonej przy oblężeniu Siwasu:
"„Straszny los spotkał osmańską załogę miejscowej twierdzy złożoną z około trzech tysięcy ormiańskich sipahi w służbie tureckiej. Przed kapitulacją Timur przyrzekł im, że nie przeleje ich krwi. Gdy się poddali, zakuto ich w kajdany, wrzucono do specjalnie wykopanych rowów i zasypano ziemią, dowódców zaś utopiono w studni. Nie było więc rozlewu krwi”".
Pierwotne wierzenia ludów stepowych w sprawie mordowania ludności.
Jedną z prawdopodobnych przyczyn okrucieństwa i ludobójstwa na podbitych terenach było przekonanie i wiara wśród koczowników, iż uśmiercony przeciwnik będzie w życiu pozagrobowym niewolnikiem swego oprawcy. Mimo islamizacji wojowników stepowych z Mawarannahru w czasie rządów Timura, w wielu przypadkach islam był traktowany przez nich powierzchownie. Nadal częste były stare wierzenia szamanistyczne w pozagrobowe niewolnictwo zabitych.

</doc>
<doc id="69596" url="https://pl.wikipedia.org/wiki?curid=69596" title="Widzew Łódź (piłka nożna)">
Widzew Łódź (piłka nożna)

Widzew Łódź – polski klub piłkarski z siedzibą w Łodzi, występujący w Ekstraklasie.
Kontynuator tradycji sportowych założonego w 1910 roku TMRF Widzew. W 1932 zdobył mistrzostwo Polski klubów robotniczych, w 1948 debiutował w najwyższej klasie rozgrywkowej, następnie czterokrotnie (1981, 1982, 1996, 1997) zdobywał mistrzostwo Polski, siedmiokrotnie (1977, 1979, 1980, 1983, 1984, 1995, 1999) wicemistrzostwo Polski oraz trzykrotnie (1985, 1986, 1992) brązowy medal mistrzostw Polski. W 1985 zdobył Puchar Polski, a w 1996 triumfował jako zdobywca Superpucharu Polski w piłce nożnej.
Klub na przestrzeni lat wielokrotnie reprezentował polską piłkę nożną w rozgrywkach międzynarodowych. Dwukrotnie zwyciężył w rozgrywkach grupowych Pucharu Intertoto UEFA (1976, 1982), w sezonie 1982/1983 wystąpił w półfinale Pucharu Europy Mistrzów Klubowych. Występował także w fazach pucharowych Pucharu UEFA (1980/1981, 1984/1985) i Pucharu Zdobywców Pucharów (1985/1986), a w sezonie 1996/1997 wystąpił w fazie grupowej Ligi Mistrzów UEFA, będąc do sezonu 2016/2017 ostatnim polskim zespołem występującym w fazie grupowej tych rozgrywek. W 2015 klub zreorganizował struktury i jako stowarzyszenie, w sezonie 2015/2016, wystartował w rozgrywkach IV ligi. W 2017 stowarzyszenie przekształciło się w spółkę akcyjną o nazwie Widzew Łódź Spółka Akcyjna. W 2020, po pięciu latach, drużyna powróciła na zaplecze Ekstraklasy, a od 2022 ponownie występuje w najwyższej klasie rozgrywkowej. 
Jest najbardziej utytułowanym łódzkim klubem piłkarskim, zajmuje 9. miejsce w tabeli wszech czasów Ekstraklasy. W 1960 został odznaczony Złotym Krzyżem Zasługi. W 2010 "za wybitne zasługi sportowe, osiągnięte na przestrzeni lat" uhonorowano go Diamentową Odznaką PZPN. 
Spotkania domowe drużyna rozgrywa na Stadionie Miejskim Widzewa Łódź, przy al. marsz. Józefa Piłsudskiego 138 w Łodzi.
Sukcesy.
Turnieje towarzyskie.
 Copa del Sol (finalista; 1x): 2013
Odznaczenia.
 Złoty Krzyż Zasługi (1x): 1960
 Diamentowa Odznaka Polskiego Związku Piłki Nożnej (1x): 2010
Sukcesy piłkarzy Widzewa w barwach reprezentacji Polski.
Plebiscyt "Piłki Nożnej":
Plebiscyt katowickiego dziennika "Sport"
Plebiscyt Telewizji Polskiej, Programu III Polskiego Radia i Super Expressu
Historia klubu.
Powstanie klubu.
Oficjalnie za datę powstania władze klubu przyjmują rok 1910, kiedy to powołano pierwsze na terenie Widzewa stowarzyszenie piłkarskie – Towarzystwo Miłośników Rozwoju Fizycznego, uważając, że RTS Widzew jest kontynuatorem działalności TMRF, jednak data ta jest niekiedy podważana przez historyków futbolu.
W ostatnim czasie głos w dyskusji na temat początków klubu, zabrał przewodnik i pasjonat historii miasta Łodzi – Ryszard Bonisławski, który w wywiadzie zamieszczonym na oficjalnej stronie klubu powiedział:
Bonisławski wypowiada się także, czy istniały jakieś artykuły prasowe, w których była mowa o utworzeniu się RTS Widzew Łódź z TMRF-u:
Robotnicze Towarzystwo Sportowe Widzew zostało powołane do życia w 1922 roku, z inicjatywy łódzkiej komórki Polskiej Partii Socjalistycznej. Utworzyła ona komitet organizacyjny stowarzyszenia, którego celem miało być "„szerzenie wśród mas pracujących idei kultury fizycznej i ćwiczeń cielesnych”".
Andrzej Gowarzewski, autor książki "Kolekcja klubów – Widzew", opisuje moment powstania RTS Widzew na stronie 60:
Upadek i reaktywacja.
W 2015 roku z powodu kłopotów finansowych spółka "RTS Widzew Łódź SA" upadła, a na jej miejsce powołano nowy podmiot – Stowarzyszenie Reaktywacja Tradycji Sportowych Widzew Łódź, który w sezonie 2015/16 wystartował w rozgrywkach IV ligi. W 2017 roku stowarzyszenie przekształciło się w spółkę akcyjną o nazwie: Widzew Łódź Spółka Akcyjna. W 2020, po pięciu latach, drużyna powróciła na zaplecze Ekstraklasy, a dwa sezony później, w 2022, awansowała do najwyższej klasy rozgrywkowej.
Występy Widzewa w europejskich pucharach.
Widzew ogółem wystąpił w 66 meczach w europejskich pucharach, z których 23 wygrał, 12 zremisował i 31 przegrał (bramki 86:108). Największym osiągnięciem był półfinał Pucharu Klubowych Mistrzów Europy w 1983 roku. Szerokim echem w Polsce i za granicą odbił się m.in. mecz ćwierćfinałowy Pucharu Mistrzów Widzew–Liverpool z 2 marca 1983 roku, w którym łodzianie pokonali zespół "The Reds" 2:0 (0:0), a także mecz 1/32 finału Pucharu UEFA z 14 września 1977 roku pomiędzy Manchesterem City i Widzewem Łódź, który zakończył się remisem 2:2 (1:0) na Maine Road.
Polskie klasyki z udziałem Widzewa.
Derby Łodzi.
Mecze Widzewa Łódź z Łódzkim Klubem Sportowym to jedne z najbardziej znanych w polskiej piłce klubowej derby, czyli specyficzny rodzaj meczu, w którym grają drużyny z jednego miasta w tej samej klasie rozgrywek. Nieraz nazywa się te spotkania „świętą wojną”.
3 czerwca 1948 roku na stadionie przy al. Unii (choć gospodarzem był Widzew) po raz pierwszy spotkały się w ekstraklasie drużyny ŁKS i Widzewa. Wygrał wówczas bardziej doświadczony ŁKS 6:2 (4:1). Dla Widzewa obie bramki strzelił Fornalczyk.
Regularne spotkania derbowe pomiędzy tymi drużynami rozpoczęły się jednak dopiero w 1975 roku wraz z ponownym awansem Widzewa do I ligi. Beniaminek udanie zrewanżował się Łódzkiemu Klubowi Sportowemu z al. Unii za dwie porażki sprzed 27 lat. 6 sierpnia 1975 roku na stadionie ŁKS-u (w obecności 35 tys. widzów) Widzew zwyciężył 2:1 (0:1) po dwóch bramkach Tadeusza Błachny.
Do tej pory rozegrano 63. mecze derbowe w I, II i III lidze razem. Korzystniejszy bilans mają Widzewiacy. Wygrali oni 27 spotkań, 24 zremisowali, a ŁKS wygrał mecze derbowe 12 razy. Stosunek bramek wynosi 91 do 64 dla Widzewa.
Widzew – Lech Poznań.
Mecze Widzew – Lech bardzo często były emocjonujące i obfitowały w dużą ilość goli. Aż 25-krotnie padały trzy (lub więcej) bramki. Spotkania tych drużyn miały szczególne znaczenie, gdy obie jedenastki rywalizowały o czołowe miejsca w I lidze (sezony 1982/1983 – Lech pierwszy, Widzew drugi, 1983/1984 – Lech pierwszy, Widzew drugi, 1984/1985 – Widzew trzeci, Lech czwarty, 1985/1986 – Widzew trzeci, Lech czwarty, 1991/1992 – Lech pierwszy, Widzew trzeci, 1998/1999 – Widzew drugi, Lech czwarty). Warto też odnotować, że to właśnie meczem z Lechem Poznań (14 marca 1948) Widzew zadebiutował w ekstraklasie.
Widzew – Wisła Kraków.
Mecze tych drużyn zawsze były niesamowicie interesujące. 31 lipca 1999 padł wynik 3:4 dla Wisły. Dnia 15 marca 2000 krakowianie po raz drugi pokonali łodzian. Tym razem było 3:1. 5 sierpnia tego samego roku, padł remis 2:2. 30 marca 2001 po raz pierwszy wygrali Widzewiacy. Było to wysokie zwycięstwo 3:0. 4 sierpnia 2001 Widzew zwyciężył po raz drugi, tym razem 3:2. W rewanżu 30 września Wiślacy wygrali 2:0. 17 listopada 2002 Widzew przegrał 2:4, a 31 maja 2003 1:0. 4 października 2003 Wiślacy po raz kolejny pokonali Widzewiaków. Padł wynik 3:1. 2 maja 2004 Wisła wygrała 3:1. 22 września 2006 łodzianie przegrali 2:0, a 22 kwietnia 2007 padł bezbramkowy remis. W meczu rozgrywanym 18 sierpnia 2007 Widzew przegrał na własnym stadionie z krakowską Wisłą 1:3.
Ostatni pojedynek z "Białą Gwiazdą" miał miejsce 2 grudnia 2021, w ramach 1/8 finału Pucharu Polski. Spotkanie rozgrywane w Łodzi zakończyło się wynikiem 1:3.
Widzew – Legia Warszawa.
Mecze obu drużyn często rozgrywane były na koniec sezonu i rozstrzygały o mistrzostwie dla zwycięskiej ekipy. Do 1975 r. obie ekipy spotkały się w lidze tylko 2 razy: w 1948 r. Widzew przegrał 6:0 w Warszawie i 1:6 w Łodzi.
W latach 1975–1995 rywalizacja była bardzo wyrównana: mecze prawie zawsze kończyły się zwycięstwem gospodarzy lub remisem.
Lata 1996–2000 są okresem dominacji Widzewa w bezpośrednich meczach z Legią.
Pod koniec lat 90. XX wieku mecze te pomiędzy tymi drużynami były jednymi z najważniejszych i najbardziej emocjonujących w lidze. Meczem, który na dobre wpisał się w historię polskiego futbolu jest spotkanie z 18 czerwca 1997 roku. Była to przedostatnia kolejka. Legia podejmowała u siebie Widzew. Przed tym spotkaniem Widzew miał jeden punkt przewagi nad warszawską Legią (stosunek 75:74). Zwycięzca z tego spotkania zgarniał pierwsze miejsce w lidze. Do 85. minuty wydawało się, że Widzew nie odrobi dwubramkowej straty. Jak się okazało, dokonali niemożliwego. W ciągu pięciu minut, Szamotulski musiał 3 razy wyciągać piłkę z bramki. Pokonali go kolejno Sławomir Majak, Dariusz Gęsior i Andrzej Michalczuk. Ostatecznie Widzew Łódź pokonał Legię Warszawa 3:2 i po raz czwarty zdobył mistrzostwo Polski.
Z powodu coraz słabszej gry Widzewa prestiż tych spotkań spadł, zaś od początku XXI wieku trwa niemoc Widzewa, który od 2000 roku nie potrafi pokonać warszawskiej Legii [ bilans w ekstraklasie: 4 remisy, 14 porażek, bramki 5:32 ]. Szczególnie bolesny był pogrom w Warszawie w 2004 r., kiedy to Legia wygrała 6:0: jednego z goli zdobył z rzutu karnego bramkarz Artur Boruc (jednocześnie znany kibic Legii), hattricka strzelił Marek Saganowski (wychowanek ŁKS-u), a następny mecz zdecydował o spadku Widzewa z ekstraklasy.
Stadion.
Na początku 2017 roku zakończono projekt dotyczący zaprojektowania i budowy nowego stadionu wraz z przebudową pobliskiej infrastruktury przy al. Piłsudskiego 138 (umowa z firmą Mosty Łódź S.A. z 24 lipca 2014). Obiekt z jednopoziomowymi, w pełni zadaszonymi trybunami, o pojemności 18018 miejsc siedzących został oddany miastu przez wykonawcę na początku 2017 roku. Nowy stadion wyróżnia się elewacją trybuny głównej. Szkło i beton architektoniczny wizualnie łączą się z klinkierem nawiązującym luźno do przemysłowej architektury Łodzi.
Stary stadion miał pojemność 10500 miejsc (wszystkie miejsca siedzące, w tym zadaszone – 1268 miejsc). 22 listopada 2014 został rozegrany na nim ostatni mecz, podczas którego Widzew zremisował 1:1 (1:1) z GKS Katowice.
W związku z budową nowego stadionu w Łodzi, drużyna Widzewa zmuszona była rozgrywać mecze domowe na stadionie zastępczym – w sezonie 2014/15 mecze domowe rozgrywano w Byczynie, zaś przez półtora kolejnego sezonu stadionem domowym był obiekt Szkoły Mistrzostwa Sportowego w Łodzi przy ulicy Milionowej. 18 marca 2017 roku odbył się pierwszy mecz na nowym stadionie. Widzew Łódź pokonał Motor Lubawa 2:0. Strzelcem historycznej, pierwszej bramki na nowym stadionie został Mateusz Michalski.
Sztab szkoleniowy.
"Stan na 2021-09-10"
Obecny skład.
Skład w sezonie 2022/2023
Stowarzyszenie Byłych Piłkarzy Widzewa Łódź im. Ludwika Sobolewskiego.
W 2010 roku powstało Stowarzyszenie Byłych Piłkarzy Widzewa Łódź im. Ludwika Sobolewskiego, które zrzesza byłych piłkarzy, działaczy sportowych oraz przyjaciół klubu. Zajmuje się głównie działalnością charytatywną np. organizowaniem meczów piłkarskich, konkursów dla dzieci i młodzieży oraz współpracuje ze szkołami. Prezesem Stowarzyszenia jest Marek Pięta, a jego siedziba znajduje się przy ul. Widzewskiej 69a w Łodzi. W 2015 roku stowarzyszenie aktywnie włączyło się w proces odbudowy klubu.
Upamiętnienia.
Poczta Polska dla uczczenia 100-lecia Widzewa Łódź w 2010 roku wprowadziła do obiegu okolicznościowy znaczek pocztowy

</doc>
<doc id="69597" url="https://pl.wikipedia.org/wiki?curid=69597" title="Tamerlan">
Tamerlan



</doc>
<doc id="69599" url="https://pl.wikipedia.org/wiki?curid=69599" title="Górnik Polkowice">
Górnik Polkowice

Klub Sportowy Górnik Polkowice – polski klub piłkarski z siedzibą w Polkowicach, założony w 1947 roku.
Historia.
Klub powstał w 1947 roku.
Historia powstania klubu.
"Do Polkowic przybyli osiedleńcy z różnych rejonów kraju, ale w przeważającej większości była to ludność z Kresów Wschodnich. Na początku 1947 roku powołano pierwszy klub sportowy "Włókniarz" Polkowice. Zorganizowana drużyna przystąpiła do rozgrywek o mistrzostwo kl. "D".
Pierwszy historyczny mecz o mistrzostwo kl. "D" rozegrano w Polkowicach pomiędzy: K.S. Włókniarz Polkowice - K.S. "Cukrownik" Głogów. Mecz zakończył się wysokim zwycięstwem Polkowiczan 5:1. Pierwszą historyczną bramkę strzelił Jan Żelisko. Tylko jednego sezonu drużyna potrzebowała by awansować do kl. "C". W 1951 roku nastąpiła zmiana barw klubowych i patronatu opiekuńczego. K.S. "Włókniarz" został przemianowany na L.Z.S. Polkowice. Drużyna piłkarska po trzech latach osiągnęła prymat kl. "C" i uzyskała awans do kl "B". Sekcja piłki nożnej poszerzyła swoją działalność i już w 1953 r. posiadała dwie drużyny w kl. "B" i "C" oraz drużynę juniorów.
W roku 1954 zespół zdobył Mistrzostwo kl. "B" w grupie zielonogórskiej i uzyskał awans do kl. "A". W 1965 roku zespół pod wodzą grającego trenera Tadeusza Ptasznika wywalczył awans do klasy "A". 1 stycznia 1967 r. Polkowicom przywrócono prawa miejskie. Jesienią tegoż roku dokonano zmian barw klubu i jego opiekuna. Utworzono nowy klub sportowy TKS „Górnik” przy Zakładach Górniczych „Polkowice”. Od 1977 do 1989 roku szkoleniowcami pierwszego zespołu byli kolejno mgr Krzysztof Pawlica, Bogdan Jankowski, Stefan Beńko, Henryk Markowski i Andrzej Kot. W tym okresie przez pierwszy zespół przewinęło się ponad 66 piłkarzy. Drużyna „Górnika” Polkowice przez dwanaście wyżej wymienionych sezonów należała do najlepszych w lidze okręgowej, ale nie potrafiła zdobyć przodownictwa w tabeli i wywalczyć awansu do klasy wyższej. Dopiero w sezonie 1988/89 pod kierownictwem Andrzeja Kota zespół zdobył tytuł mistrzowski i awans do III ligi. W sezonie 1999/2000 drużyna piłkarska zajęła pierwsze miejsce w III lidze i wywalczyła awans do II ligi. W sezonie 2000/2001 zespół uplasował się na trzeciej pozycji w II lidze, ale uległ w barażach Stomilowi Olsztyn. W sezonie 2002/2003 Górnik awansował do ekstraklasy z pierwszego miejsca. W najwyższej klasie rozgrywkowej występował jedynie przez jeden sezon. Przed sezonem 2011/2012 zespół otrzymał licencję na grę w I lidze jako KS Polkowice. Po rundzie jesiennej sezonu 2013/14 wycofał się z rozgrywek o mistrzostwo II ligi zachodniej. Sezon 2014/15 KS Polkowice rozgrywał w IV lidze w grupie dolnośląskiej. Zajął w niej drugie miejsce i zagwarantował sobie tym samym awans. W sezonie 2015/16 zespół wywalczył pierwsze miejsce w III lidze w grupie dolnośląsko-lubuskiej, jednak przegrał baraż o mistrzostwo rozgrywek, przez co nie zdołał zapewnić sobie awansu. W 2018 roku klub powrócił do nazwy Górnik Polkowice. Dnia 25 maja 2019 roku zespół pod wodzą trenera Enkeleida Dobiego zapewnił sobie awans do II ligi 2019/2020. W sezonie 2020/21 Górnik na 3 kolejki przed końcem zapewnił sobie awans do I ligi.
Stadion.
Stadion Miejski w Polkowicach został otwarty 22 lipca 1975 roku.
Dotychczasowi trenerzy.
1956-1970 – Tadeusz Ptasznik
1970-1971 – Ryszard Łakomiec
1971-1972 – Wojciech Gawryszewski
1973-1975 – Alojzy Sitko
1975-1976 – Roman Badak
1976-1981 – Krzysztof Pawlica
1981-1982 – Bogdan Jankowski, Stefan Beńko
1983-1987 – Henryk Markowski
1988 – Andrzej Kot
1989 – Mieczysław Bieniusiewicz, Edward Wojewódzki
1989-1990 – Rudolf Rupa, Piotr Wójcik
1991-1992 – Krzysztof Pawlica
1992-1993 – Ireneusz Frąckowiak, Marian Putyra
1994-1995 – Artur Sikorski
1996 – Bruno Zachariasiewicz, Artur Sikorski
1997 – Stanisław Kumik
1997-2001 – Mirosław Dragan
2001-2002 – Romuald Szukiełowicz
2002-2004 – Mirosław Dragan
2005 – Wiesław Wojno
2005 – Marek Koniarek
2006 – Mirosław Dragan
2006-2011 – Dominik Nowak
2011 – Bartłomiej Majewski
2011-2012 – Janusz Kudyba
2012-2013 – Adam Buczek
2013 – Janusz Kubot
2013 – Zbigniew Mandziejewicz
2014-2017 – Jarosław Pedryc
2017-2020 – Enkeleid Dobi
od 2020 - Janusz Niedźwiedź
Afera korupcyjna.
22 lutego 2007 w konsekwencji prowadzonego przez Wydział VI ds. przestępczości zorganizowanej Prokuratury Okręgowej we Wrocławiu śledztwa w sprawie afery korupcyjnej i na podstawie przekazanych 20 lutego z prokuratury materiałów, Wydział Dyscypliny PZPN wszczął postępowanie dyscyplinarne wobec sześciu polskich klubów piłkarskich. Oprócz Górnika objęto nim grające w Orange Ekstraklasie zespoły Arki Gdynia i Górnika Łęczna oraz występujące w drugiej lidze KSZO Ostrowiec Świętokrzyski, Zawiszę Bydgoszcz S.A. i Podbeskidzie Bielsko-Biała.
Decyzją WD PZPN z 12 kwietnia 2007 roku Górnik Polkowice, występujący wówczas w ll lidze, w sezonie 2007/2008 miał zostać zdegradowany "o jedną klasę rozgrywek", musiał zapłacić karę 50 tysięcy złotych i nowy sezon rozpocząć z dziesięcioma punktami ujemnymi . Klub złożył odwołanie od tej decyzji, które zostało rozpatrzone 21 czerwca 2007 przez Związkowy Trybunał Piłkarski (organ według nowego statutu PZPN zastępujący w kompetencjach rozwiązaną Komisję Odwoławczą). Podjęto decyzję o zaostrzeniu wymierzonych przez WD kar:
Klubowi przysługiwało odwołanie do Trybunału Arbitrażowego działającego przy Polskim Komitecie Olimpijskim, z którego klub nie skorzystał.

</doc>
<doc id="69603" url="https://pl.wikipedia.org/wiki?curid=69603" title="Zagłębie Lubin (piłka nożna)">
Zagłębie Lubin (piłka nożna)

KGHM Zagłębie Lubin – polski klub piłkarski z siedzibą w Lubinie występujący w Ekstraklasie. Dwukrotny mistrz Polski (1990/1991, 2006/2007) oraz zdobywca Superpucharu Polski w 2007. W tabeli wszech czasów Ekstraklasy Zagłębie zajmuje 10. miejsce.
Sponsorem tytularnym oraz właścicielem klubu jest KGHM Polska Miedź.
Klub prowadzi również drużynę rezerw.
Historia.
Część młodych, powojennych mieszkańców Lubina była zrzeszona głównie w Organizacji Młodzieży Towarzystwa Uniwersytetu Robotniczego (OMTUR). Garstka zapaleńców, niedługo po przyłączeniu Lubina do Polski, założyła pierwsze w Lubinie ognisko sportowe. Zorganizowane w sierpniu 1945 koło OMTUR utworzyło sekcję piłki nożnej. Baza sportowo-treningowa praktycznie nie istniała. Działania wojenne zniszczyły około 90% miasta, nie zachowały się żadne obiekty sportowe. Drużyna trenowała na własnoręcznie zbudowanym boisku przy ul. Kościuszki (obecnie restauracja Lutnia). Pierwsze mecze rozgrywano już jesienią 1945, m.in. z drużyną wojsk radzieckich stacjonujących w Lubinie.
W marcu 1946 na fundamencie drużyny koła OMTUR powstał Klub Sportowy "Zawisza".
Sukcesy.
Opis osiągnięć.
Wicemistrzostwo Polski 1989/1990.
Zagłębie Lubin jako beniaminek ekstraklasy zdobył wicemistrzostwo Polski. Był to pierwszy większy sukces drużyny. Dzięki zdobyciu wicemistrzostwa "Miedziowi" mieli prawo do gry w Pucharze UEFA.
Mistrzostwo Polski 1990/1991.
W tym sezonie Zagłębie zdobyło Mistrzostwo Polski. "Miedziowi" mistrzostwo zapewnili sobie w 29 kolejce rozgrywek, pokonując na własnym stadionie 2:1 Zawiszę Bydgoszcz. Zdobycie Mistrzostwa Polski dało prawo gry w Pucharze Mistrzów Klubowych.
Brązowy medalista mistrzostw Polski 2005/2006.
Początek sezonu 2005/2006 drużyna Zagłębia rozpoczęła fatalnie. Po pięciu meczach lubinianie mieli 3 punkty i byli na ostatnim miejscu. Po fatalnym starcie sezonu zarząd klubu zwolnił trenera Dražena Beska i zatrudnił Franciszka Smudę. Efekt pracy nowego trenera był widoczny. Zagłębie pięło się w górę tabeli i grało bardzo skutecznie. Na wiosnę "Miedziowi" grali bardzo dobrze na swoim stadionie, gdzie zwyciężyli wszystkie mecze i nie stracili żadnej bramki. Zagłębie w 30 meczach ligowych zdobyło 49 punktów.
Mistrzostwo Polski 2006/2007.
26 maja o godz. 18:00, w ostatniej kolejce Orange Ekstraklasy, Zagłębie Lubin grało w stolicy z miejscową Legią, aktualnym mistrzem Polski. Mecz zakończył się wynikiem 2-1 dla gości, co pozwoliło Zagłębiu Lubin zdobyć drugie w historii klubu Mistrzostwo Polski.
Strzelcami bramek dla Zagłębia Lubin byli Manuel Arboleda i Michał Stasiak.
Puchar Polski, edycja 2005/2006, finał.
2 mecze finałowe:
Puchar Polski, edycja 2004/2005, finał.
2 mecze finałowe:
Stadion.
Zagłębie rozgrywa swoje mecze na stadionie "Dialog Arena". Obiekt ten zastąpił stary stadion, otwarty w 1985 roku. Budowa nowego stadionu rozpoczęła się w 2007 roku. Pierwszy oficjalny mecz na nowym stadionie Zagłębie rozegrało 14 marca 2009 przeciwko Górnikowi Łęczna. Stadion spełnia wymogi dla 3 gwiazdkowych obiektów UEFA, co pozwala na rozgrywanie większości spotkań, oprócz finałów rozgrywek Ligi Mistrzów, Pucharu UEFA, Mistrzostw Świata i Mistrzostw Europy – ze względu na zbyt małą pojemność trybun stadionu: 16 086 miejsc.
Kibice.
"„Miedziowi”" to przydomek kibiców Zagłębia Lubin.
Kibice Zagłębia przyjaźnią się z kibicami Arki Gdynia, Odry Opole, Zawiszy Bydgoszcz i Polonii Bytom.
Niegdyś przyjaźnili się także z Lechem Poznań. Zgoda istniała do 2009 roku.
9 września 2009 roku powstało Stowarzyszenie Sympatyków Zagłębia Lubin „Zagłębie Fanatyków”.
Zagłębie Lubin jest jednym z najpopularniejszych klubów na Dolnym Śląsku posiadającym Fan Cluby w wielu miejscowościach województwa (m.in. w Bolesławcu, Chocianowie, Chojnowie, Lubaniu, Lwówku Śląskim, Polkowicach, Strzegomiu, Ścinawie, Świdnicy i Złotoryi). Miedziowi posiadają Fan Cluby również poza Dolnym Śląskiem, m.in. we Wschowie (województwo lubuskie).

</doc>
<doc id="69604" url="https://pl.wikipedia.org/wiki?curid=69604" title="GKS Bełchatów">
GKS Bełchatów

GKS Bełchatów – polski klub piłkarski z siedzibą w Bełchatowie. Oprócz sekcji piłki nożnej ma również sekcje zapasów. Powstały w 1977, ogłosił upadłość 20 kwietnia 2022 roku. Kontynuatorem jego tradycji została Akademia GKS Bełchatów, która w sezonie 2022/2023 przystąpiła do rozgrywek IV ligi.
Informacje ogólne.
Od sezonu 07/08 GKS Bełchatów występował w strojach firmy Adidas. Pierwszy mecz w nowych strojach odbył się 19 lipca podczas meczu Pucharu UEFA. W sezonie 2016/2017 piłkarze GKS Bełchatów występowali w strojach firmy KEEZA, a w sezonie 2018/2019 marki Macron.
Europejskie puchary.
Zespół zadebiutował w rozgrywkach europejskich 19 lipca 2007 roku w meczu eliminacji do fazy grupowej rozgrywek o Puchar UEFA, rozegranym na stadionie GKS-u. Jego przeciwnikiem było wówczas gruzińskie Ameri Tbilisi, z którym Bełchatów wygrał 2:0. Zdobywcą pierwszej, historycznej bramki został Dariusz Pietrasiak. 2 sierpnia 2007 r. klub zapewnił sobie awans do drugiej rundy eliminacji Pucharu UEFA. Bełchatowianie przegrali rewanż 0:2, wygrywając jednak w rzutach karnych 4:2.
W drugiej rundzie eliminacji klub z Bełchatowa zmierzył się z ukraińskim FK Dnipro. Po remisie na wyjeździe 1:1 (16 sierpnia), w drugim spotkaniu GKS przegrał na swoim stadionie 2:4. Awans wywalczyli piłkarze z Ukrainy.
Stadion.
Stadion GKS-u mieści się przy ul. Sportowej 3 w Bełchatowie. Obok stadionu znajduje się Hala Widowiskowo-Sportowa KWB oraz Sport Hotel. Niedaleko obiektu (ok. 0,5 km) znajduje się również nowo wybudowana Hala „Energia”, w której to na co dzień swoje mecze rozgrywają siatkarze Skry Bełchatów.
Główne wejścia na stadion znajdują się od strony ul. 1 Maja.
Obiekt gościł dwukrotnie seniorską reprezentację Polski:
Stadion posiada wszystkie trybuny w pełni zadaszone (honorowa, wschodnia, południowa, zachodnia i północna). Pod koniec 2007 roku GKS rozpoczęto budowę trybuny północnej w miejscu starej trybuny, która została wyburzona. Nowa trybuna została oddana do użytku na początku rundy wiosennej sezonu 2008/2009.

</doc>
<doc id="69606" url="https://pl.wikipedia.org/wiki?curid=69606" title="Klub Sportowy Cracovia">
Klub Sportowy Cracovia

Cracovia (błędnie nazywana Cracovią Kraków) – uznawany za najstarszy nieprzerwanie istniejący polski klub sportowy, założony 13 czerwca 1906 roku w Krakowie, jako Akademicki Klub Footballistów. W Cracovii łącznie działały 32 sekcje sportowe.
Historia.
Chronologia nazw.
Uwagi:
Sukcesy.
Cracovia może się poszczycić tytułami mistrza Polski w wielu popularnych drużynowych dyscyplinach sportowych, zarówno wśród mężczyzn jak i kobiet.
Encyklopedia klubu.
Klub posiada tworzoną przez kibiców niezależną, internetową encyklopedię wiedzy i historii klubu – WikiPasy.pl, będąca 313. Wiki na świecie pod względem wielkości oraz szóstą encyklopedią internetową w Polsce. Projekt był przygotowywany od początku stycznia 2004 roku, w internecie zaistniał w sierpniu 2004, a od początku 2005 roku jest oparty o wolne oprogramowanie Mediawiki.

</doc>
<doc id="69607" url="https://pl.wikipedia.org/wiki?curid=69607" title="RKS Radomsko">
RKS Radomsko

RKS Radomsko ("Radomszczański Kolektyw Sportowy" daw. "Radomszczański Klub Sportowy") – polski klub piłkarski z Radomska występujący obecnie w IV lidze, gr. łódzkiej. Powstały 25 sierpnia 1979 roku w wyniku połączenia się RKS-u Czarnych Radomsko oraz Stali Radomsko.
Dwukrotny półfinalista Pucharu Polski w sezonach 1999/2000 i 2002/2003 oraz półfinalista Pucharu Ligi w sezonie 2001/2002.
Drużyna w sezonie 2001/2002 występowała w najwyższej klasie rozgrywkowej (wtedy I liga) zajmując ostatecznie 14. miejsce. Klub po przegranym dwumeczu w barażach ze Szczakowianką Jaworzno został zdegradowany do II ligi. Z meczem tym wiąże się głośna afera tzw. Sprawa Rašicia.
W sezonie 2018/2019 w oficjalnych rozgrywkach występowała druga drużyna klubu – RKS II Radomsko. Zakończyła ona sezon na 5. miejscu w klasie B, gr. Piotrków Trybunalski II.
Historia.
Radomszczański Klub Sportowy „Radomsko” opiera swą działalność na bogatej i długoletniej tradycji Międzyzakładowego Robotniczego Klubu Sportowego „Czarni” i Międzyzakładowego Robotniczego Klubu Sportowego „Stal”, których wysiłki przyczyniły się do rozwoju radomszczańskiego sportu i kultury fizycznej. RKS był spadkobiercą dorobku obu tych klubów.
Klub, mimo krótkiej historii i niewielkiej listy sukcesów może się pochwalić obecnością swojego zawodnika na Mistrzostwach Świata. W kadrze reprezentacji Polski na mundial w Korei i Japonii w 2002 roku znalazł się reprezentujący wówczas barwy RKS-u bramkarz Adam Matysek. Był on jednak jedynym zawodnikiem 23-osobowej kadry który na azjatyckich boiskach nie zagrał ani jednego meczu.
Po wycofaniu z IV ligi okręgu łódzkiego powstał klub RKS 1979 Radomsko, występujący w niższych ligach regionalnych. W sezonie 2009/2010 rozgrywki w klasie okręgowej rozpoczął klub Mechanik Radomsko, który miał być kontynuatorem tradycji wycofanego w 2007 klubu RKS Radomsko. W ciągu kolejnych trzech lat udało się wywalczyć awans do IV ligi łódzkiej, zaś w sezonie 2012/2013 jako beniaminek klub uzyskał promocję do III ligi łódzko–mazowieckiej, z której został relegowany w sezonie kolejnym. W dniu 22 lipca 2015 roku zarząd podjął decyzję o dołączeniu członu RKS (Radomszczański Kolektyw Sportowy) do nazwy klubu. W lipcu 2017 roku na walnym zebraniu zarządu zdecydowano o odłączeniu klubu od technikum mechanicznego, usunięciu członu UKS Mechanik oraz o zmianie siedziby oraz wyborze nowego zarządu. Gruntowną przebudowę przeszła kadra zespołu oraz sztab szkoleniowy. Trenerem został Edward Cecot. Po Edwardzie Cecocie zespół prowadził Andrzej Orszulak następnie Tomasz Zadworny, Rafał Ozga, ponownie Andrzej Orszulak, Waldemar Tęsiorowski, a obecnie Dominik Bednarczyk. Pełna nazwa klubu to Radomszczański Kolektyw Sportowy – w skrócie RKS Radomsko.
15 czerwca 2021 roku RKS Radomsko sięgnął po Puchar Polski województwa łódzkiego. W finale tych rozgrywek zespół zmierzył się z rezerwami Widzewa Łódź. Po regulaminowym czasie gry i dogrywce na tablicy wyników widniał rezultat 2:2, dlatego zwycięzcę wyłoniły rzuty karne.

</doc>
<doc id="69610" url="https://pl.wikipedia.org/wiki?curid=69610" title="Szczakowianka Jaworzno">
Szczakowianka Jaworzno

Szczakowianka Jaworzno – klub piłkarski założony w 1923 roku w Szczakowej. W sezonie 2021/22 Szczakowianka występuje w IV lidze Śląskiej, grupie I. Od 22 lipca 2008 roku oficjalnie nazywa się "JSP Szczakowianka Jaworzno".
Sukcesy.
Rocznik 2002/2003 grupa Andrzeja Dylowicza zajęła II miejsce na międzynarodowym turnieju Wrocław Trophy oraz awansowała z Pierwszego miejsca do ligi III
Wychowankowie: Grzegorz Tomasiewicz, Kamil Włodyka
Stadion.
Stadion im. Karola Fuchsa – stadion piłkarski, znajdujący się w dzielnicy Szczakowa.
Stadion Miejski
Adres: ul. Krakowska 8, Jaworzno
Data modernizacji: Maj 2002 – Wrzesień 2002
Pojemność: 7000 miejsc (5 708 miejsca siedzące, 1042 miejsca kryte)
Wymiary boiska: 105 x 68 m
Oświetlenie: brak
Inauguracja: 4 sierpnia 2002 rok: Szczakowianka Jaworzno – Wisła Kraków
Rekordowa frekwencja: 8 000 widzów: Szczakowianka Jaworzno – Świt Nowy Dwór Mazowiecki
Charakterystyka obiektu:
Stadion Miejski znajduje się w Jaworznie w dzielnicy Śródmieście tuż przy drodze krajowej nr. 79, będącym głównym szlakiem komunikacyjnym. Obiekt będący własnością Miasta Jaworzno ostatnią większą przebudowę zaliczył na przełomie 2002 i 2003 roku, kiedy to wówczas rozgrywała na nim swoje spotkania występująca na najwyższym szczeblu rozgrywkowym Szczakowianka Jaworzno. Obecnie obiekt po zmianach warunków licencyjnych przez Polski Związek Piłki Nożnej, spełnia warunki I ligowe z czego bardzo chętnie skorzystały drużyny takie jak GKS Katowice, czy GKS Tychy, które to podczas przebudowy własnych stadionów rozgrywały mecze właśnie w Jaworznie. Obiekt ten jest także głównym placem zmagań drużyny Pawła Cygnara, która rozgrywa na nim spotkania IV grupy ligi okgręgowej katowickiej.
Stadion Miejski jest bardzo dobrze wyposażonym obiektem piłkarskim. Posiada równo 7 000 miejsc, w tym 5 708 miejsc siedzących z czego 1 042 to miejsca zadaszone trybuną. Obiekt posiada także murawę o standardowych wymiarach FIFA (105 x 68 m). Ponadto stadion wyposażony jest w trzy bramy wejściowe, z czego jedna służy dla kibiców gości, miejsca przystosowane dla osób niepełnosprawnych, monitoring (4 kamery ruchome, 1 kamera nieruchoma), nagłośnienie oraz zaplecze sanitarne. Obiekt posiada także dwie szatnie dla drużyn, szatnie dla sędziów oraz sale konferencyjną.
Obecny skład.
"Stan na 3 października 2014"

</doc>
<doc id="69611" url="https://pl.wikipedia.org/wiki?curid=69611" title="Garbarnia Szczakowianka Jaworzno">
Garbarnia Szczakowianka Jaworzno



</doc>
<doc id="69613" url="https://pl.wikipedia.org/wiki?curid=69613" title="Garbarnia Jaworzno">
Garbarnia Jaworzno



</doc>
<doc id="69614" url="https://pl.wikipedia.org/wiki?curid=69614" title="Szczakowianka Garbarnia Jaworzno">
Szczakowianka Garbarnia Jaworzno



</doc>
<doc id="69618" url="https://pl.wikipedia.org/wiki?curid=69618" title="Podbeskidzie Bielsko-Biała">
Podbeskidzie Bielsko-Biała

Towarzystwo Sportowe Podbeskidzie Bielsko-Biała – polski klub piłkarski z Bielska-Białej, powstały w obecnej formie 11 lipca 1997 w wyniku fuzji sekcji piłkarskiej BBTS Włókniarz Bielsko-Biała i klubu DKS Inter Komorowice, nawiązujący do tradycji utworzonego w 1907 roku Bielitzer Fussball Klub – późniejszej sekcji piłki nożnej Bielsko-Bialskiego Towarzystwa Sportowego – oraz powstałego w 1995 roku Dzielnicowego Klubu Sportowego Komorowice, a także innych bielskich klubów, m.in. Interu Bielsko-Biała, Białej Lipnik i Włókniarza Bielsko-Biała.
W latach 2011–2016 i 2020–2021 roku występowali w Ekstraklasie jako pierwsza w historii drużyna z Bielska-Białej – zajmuje 42. miejsce w zestawieniu wszech czasów (stan na koniec rundy jesiennej sezonu 2020/2021). Ogółem Podbeskidzie gra na poziomie centralnym nieprzerwanie od 2002 roku – w latach 2002–2011 i 2016–2020 i od 2021 będzie uczestniczyć w rozgrywkach drugiej klasie rozgrywkowej – zajmuje 38. miejsce w analogicznej klasyfikacji (stan na koniec rundy jesiennej sezonu 2020/2021).
Największymi sukcesami Podbeskidzia są 10. miejsce w Ekstraklasie w sezonie 2013/2014 oraz osiągnięcie półfinału Pucharu Polski w sezonach 2010/2011 i 2014/2015.
Nazwa klubu nawiązuje do potocznej nazwy regionu Podbeskidzie, obejmującego pogranicze Śląska Cieszyńskiego i Małopolski.
Historia.
Protoplaści.
Podbeskidzie w dzisiejszej formie powstało w 1997 roku w wyniku fuzji sekcji piłkarskiej BBTS Włókniarz Bielsko-Biała i DKS Inter Komorowice. Kluby te również przeszły w przeszłości inne fuzje i połączenia. Dwaj z protoplastów „Górali” sięgają historią czasów monarchii austro-węgierskiej.
Powstanie klubu w obecnej formie.
Podobnie jak BBTS Włókniarz, który spadł do klasy okręgowej, w 1997 roku degradacji uległy również dwa inne bielskie kluby – BKS Stal (do IV ligi) i Inter (do klasy A). Miejscowi działacze piłkarscy zdecydowali o przeprowadzeniu kolejnych fuzji. Od przerwy zimowej sezonu 1996/1997 współpracowały ze sobą Inter (klasa okręgowa) i DKS Ceramed Komorowice (klasa C) – część zawodników DKS grała w zespole Interu, który przy tym w rundzie wiosennej korzystał z boiska w Komorowicach. Początkiem lipca 1997 roku kluby te połączyły się formalnie, tworząc DKS Inter Komorowice. Następnie doszło do fuzji tegoż klubu z sekcją piłkarską BBTS Włókniarz, w wyniku czego 11 lipca 1997 roku utworzono BBTS Ceramed Komorowice, co jest początkiem istnienia klubu w obecnej formie. Nowa drużyna składała się w większości z „Włókniarzy”. Podejmowała ona rywali na boisku DKS Komorowice przy ulicy Olimpijskiej. Powstały w wyniku fuzji zespół zajął miejsce BBTS Włókniarz w klasie okręgowej, zaś rezerwy – miejsce Interu w klasie A (po jego spadku z klasy okręgowej). Pierwszym trenerem BBTS Komorowice został Zdzisław Byrdy, wcześniej szkoleniowiec Interu.
1997–2002: Awanse na kolejne poziomy rozgrywkowe.
BBTS zakończyło rundę jesienną sezonu 1997/1998 na 5. miejscu, co nie zostało uznane za wynik satysfakcjonujący. W jej trakcie, 4 października 1997 roku zorganizowano mecz towarzyski z Ruchem Chorzów, wówczas beniaminkiem I ligi, który uświetnił obchody 90-lecia klubu. Bielszczanie przegrali 1:2 z najsilniejszym składem 14-krotnego mistrza Polski (w tym: Mariusz Śrutwa, Krzysztof Bizacki, Janusz Nawrocki). Inicjatorem meczu był wychowanek BBTS, wówczas piłkarz Ruchu, Maciej Mizia. Ostatecznie BBTS zostało wyprzedzone w walce o awans przez Garbarza Zembrzyce. W przerwie letniej 1998 roku dokonano licznych transferów – do Komorowic przybyli m.in. Grzegorz Więzik i Krzysztof Zagórski, planowano nawet pozyskanie piłkarzy z zagranicy, co uniemożliwiały jednak przepisy. Coraz częściej mówiło się o budowie drużyny, której celem miała być co najmniej II liga. W grudniu 1999 roku zawiązała się sportowa spółka akcyjna (Bogmar Ceramed SSA).
W sezonie 1998/1999 BBTS zdominowało rozgrywki okręgowe, kończąc je najokazalszym w historii klubu dorobkiem 94 punktów i 131 zdobytych bramek (bilans bramkowy +111), wyprzedzając kolejnych rywali o 27 punktów. W lidze komorowiczanie wygrali m.in. 11:0 z Metalem Węgierska Górka, ten sam wynik powtarzając w rozgrywkach regionalnych Pucharu Polski z Kalwarianką Kalwaria Zebrzydowska (BBTS wygrało również ten turniej). Wcześniej, w styczniu 1999 roku, dokonano zmiany nazwy klubu na BBTS Bogmar Ceramed Komorowice, barw klubowych na – pozostające do dzisiaj – czerwono-biało-niebieskie; drużynę objął – po raz pierwszy – Wojciech Borecki, późniejszy współtwórca awansu do II ligi. Sukces w lidze okręgowej i perspektywy dalszego rozwoju klubu spowodowały powstanie planów przebudowy stadionu w Komorowicach Krakowskich na obiekt mieszczący 4–5 tysięcy widzów. Tańszym rozwiązaniem okazała się jednak przeprowadzka klubu na stadion BKS Stal przy ulicy Rychlińskiego, połączona ze zmianą nazwy na BBTS Bogmar Ceramed Bielsko-Biała. Jeszcze w czerwcu 1999 roku drużyna rozpoczęła udział w rozgrywkach centralnych Pucharu Polski, co było możliwe dzięki zwycięstwu na szczeblu okręgowym tego turnieju nad Góralem Żywiec. Bielszczanie zostali pokonani po trzech rundach w 1/32 finału przez drugoligowy KS Myszków. W rozgrywkach IV ligi 1999/2000 BBTS nie miało sobie równych, wyprzedzając wicelidera – Szczakowiankę Jaworzno (która również uzyskała awans) – o 11 punktów. Wśród licznych zwycięstw szczególnie wysokie były: 8:0 na boisku Rymeru Niedobczyce i 5:0 w derbach z BKS Stal. Poza sukcesem ligowym, BBTS po raz drugi z rzędu zwyciężyło w rozgrywkach okręgowych Pucharu Polski.
Przed sezonem 2000/2001 klub wzmocnił się m.in. Sebastianem Olszarem, Arkadiuszem Kłodą i Marcinem Radzewiczem, pozyskano również pierwszego w historii klubu obcokrajowca – Samsona Godwina. Po rundzie jesiennej BBTS zajmowało 3. miejsce, z kilkupunktową stratą do liderów. W przerwie zimowej zespół opuścili najlepsi zawodnicy – Olszar, Tomasz Moskała i Marek Sokołowski, przybył zaś Adrian Sikora. W lutym 2001 roku doszło do kolejnej zmiany nazwy na BBTS Marbet Ceramed Bielsko-Biała. Pod koniec sezonu strata do prowadzącej Szczakowianki zwiększyła się do 9, a później do 11 punktów, wobec czego decyzję o odejściu z klubu podjęli trener Borecki i Więzik. Ostatecznie BBTS zakończyło rozgrywki na 3. miejscu. Latem 2001 zespół opuścili m.in. Kłoda i Artur Rozmus, jednym z nabytków był Andrzej Szłapa, reprezentant Polski w futsalu. Nowym szkoleniowcem został Albin Wira, zwolniony jednak już po 5 kolejkach, przy utracie zaledwie 4 punktów. Do trenowania BBTS powrócił Borecki, który sprowadził ponownie do Bielska-Białej Więzika. Mimo coraz bardziej dających się we znaki kłopotów finansowych, drużyna zakończyła rundę jesienną sezonu 2001/2002 na pozycji lidera. Bardzo dobre występy wiosną sprawiły, że na cztery kolejki przed końcem rozgrywek BBTS zapewniło sobie awans do II ligi, stając się pierwszą od 19 lat bielską drużyną na tym szczeblu (w 1983 drugoligowe boiska opuścił BKS Stal). Przewaga nad wiceliderem tabeli wyniosła ostatecznie 15 punktów. Poza sukcesem ligowym BBTS triumfował ponownie w rozgrywkach okręgowych Pucharu Polski.
W latach 1997–2002 I drużyna BBTS ustanowiła liczne rekordy klubowe, takie jak: 15 zwycięstw z rzędu na własnym boisku, 89 meczów bez porażki w roli gospodarza, 49 meczów z rzędu bez porażki, 15 zwycięstw z rzędu ogółem czy 9 wygranych z rzędu na boiskach rywali.
2002–2005: Debiut w drugiej lidze.
Przed sezonem 2002/2003 klub został zobowiązany przez PZPN do modernizacji stadionu i instalacji monitoringu, co było warunkiem gry na szczeblu ogólnopolskim. W lipcu 2002 roku zmieniono nazwę klubu na MC Podbeskidzie Bielsko-Biała, co miało pomóc w promocji regionu i integrować sympatyków klubu, również spoza miasta. Tym samym ostatecznie została zlikwidowana 66-letnia nazwa BBTS – w odniesieniu do drużyny piłkarskiej. Skład beniaminka wzmocnili m.in. Marcin Cabaj i Marcin Klaczka. W pierwszym meczu w II lidze Podbeskidzie podejmowało Tłoki Gorzyce. Spotkanie zakończyło się rezultatem 0:0.
Bielszczanie zakończyli swoją pierwszą na szczeblu centralnym rundę jesienną na 10. miejscu. Pomimo wysokiej frekwencji, klub miał problemy z utrzymaniem płynności finansowej, a do dymisji podał się współtwórca fuzji z 1997 roku, prezes Marian Antonik. W celu wyjścia z impasu, w lutym 2003 roku powołano Towarzystwo Sportowe Podbeskidzie, którego mogło być wspierane m.in. przez władze miejskie, w przeciwieństwie do funkcjonującej wcześniej sportowej spółki akcyjnej. Przejęło ono organizację meczów i utrzymanie zawodników Podbeskidzia. Ponadto w przerwie zimowej doszło do kilku roszad personalnych, w tym odejścia Boreckiego (na stanowisku trenera zastąpił go Paweł Kowalski) i czołowego strzelca Adriana Sikory. Bielszczanie zakończyli sezon na dającej utrzymanie 12. pozycji, a ostatnim meczem rozgrywek karierę zakończył Grzegorz Więzik. Średnia frekwencja na domowych meczach Podbeskidzia była najwyższa spośród wszystkich drużyn ligi.
Latem 2003 roku na stanowisko trenera „Górali”, jak nazywano odtąd graczy z Bielska-Białej, znów powrócił Borecki. 8 lipca 2003 roku Towarzystwo Sportowe przejęło całkowicie prowadzenie drużyny od Bogmar Ceramed SSA, a klub zmienił nazwę na TS Podbeskidzie Bielsko-Biała. Równocześnie do rozgrywek klasy A zgłoszono zespół rezerw, a zarząd nawiązał współpracę z młodzieżowym BBTS Podbeskidzie, prowadzącym Szkołę Mistrzostwa Sportowego. Z drużyny odszedł Sokołowski, przybyli m.in. Mieczysław Sikora i Abel Salami. Po rozegraniu rundy jesiennej sezonu 2003/2004 Podbeskidzie znajdowało się na 10. pozycji; w międzyczasie zwolniono trenera Boreckiego (do końca sezonu drużynę prowadził Krzysztof Pawlak). Zimą skład „Górali” zasili Łukasz Błasiak i Sławomir Cienciała, odeszli – Szłapa i Mariusz Jendryczko. Dawida Bułkę, opuszczającego klub w atmosferze skandalu, na kolejne 6 lat zastąpił w bramce Łukasz Merda. Po zawirowaniach personalnych, nie tylko udało się zespołowi utrzymać w II lidze, ale nawet poprawić miejsce w tabeli na 7.
Przed sezonem 2004/2005 władze Podbeskidzia coraz częściej mówiły o planowanym awansie do I ligi. Nad realizacją tego zadania miał czuwać nowy trener, Jan Żurek, a w składzie dokonano rewolucji (wymiana około 3/4 zawodników). Na Rychlińskiego pojawili się tacy gracze, jak: Grzegorz Pater, Adam Kompała, Artur Prokop, Paweł Sibik (już zimą odszedł z klubu) czy Daniel Dubicki. Podbeskidzie opuścili przede wszystkim piłkarze wywodzący się z regionu. Zimą do „Górali” dołączył m.in. François Endene Elokan. Podobnie jak w poprzednich sezonach, mocnym punktem Podbeskidzia była gra na własnym boisku, dzięki czemu stadion przy ulicy Rychlińskiego zyskał miano "bielskiej twierdzy". W 2005 roku awansu nie udało się wywalczyć, jednak bielszczanom zabrakło jedynie punktu do zajęcia 4. miejsca w tabeli, gwarantującego udział w barażach o grę w I lidze (Podbeskidzie miało gorszy od Widzewa Łódź bilans meczów bezpośrednich). Sukcesem okazał się za to start Podbeskidzia w Pucharze Polski. W fazie grupowej turnieju „Górale” wyprzedzili GKS Katowice, ustępując jedynie Górnikowi Zabrze. W 1/8 finału Podbeskidzie zmierzyło się z Pogonią Szczecin, przegrywając w dwumeczu 1:2 (1:1, 0:1). Był to najlepszy wynik pucharowy w dotychczasowej historii klubu.
2005–2008: Konsekwencje afery korupcyjnej.
Jesienią sezonu 2005/2006 Podbeskidzie wygrało jesienią tylko trzy mecze ligowe i skończyło rundę na 16. miejscu, przez co zamiast o awans walczyć musiało o utrzymanie. Równocześnie rosło zadłużenie klubu; nie było nawet pewne, czy „Górale” ukończą rozgrywki. Wydział Dyscypliny PZPN wymierzył Podbeskidziu liczne (później cofnięte) kary punktowe za zaległości wobec piłkarzy i zwolnionego jesienią trenera Żurka, a nawet zagroził – zawieszoną na pół roku – degradacją do III ligi. W trakcie rozgrywek wiosennych zadanie utrzymania zespołu w lidze powierzono Krzysztofowi Tochelowi, do klubu sprowadzono m.in. Krzysztofa Chrapka i Tomasza Jodłowca. Ostatecznie Podbeskidzie opuściło strefę spadkową, osiągając 13. miejsce, a w barażach o utrzymanie zmierzyło się z wicemistrzem I grupy III ligi – Pelikanem Łowicz. W dwumeczu lepsi okazali się „Górale” (1:1 i 5:2); hat-trick w spotkaniu rewanżowym zdobył Chrapek. Latem 2006 roku coraz szersze kręgi zaczęło zataczać dochodzenie w sprawie afery korupcyjnej w polskim futbolu. W ramach działań wrocławskiej Prokuratury Apelacyjnej w czerwcu zatrzymano byłego dyrektora sportowego Podbeskidzia Jerzego Frenkla, w sierpniu – prezesa klubu Stanisława Piecucha. Obaj działacze zostali zawieszeni przez Wydział Dyscypliny PZPN, ponadto Piecuch podał się do dymisji. Kierownictwo klubu zdecydowało się na współpracę, co w znacznej mierze wpłynęło na złagodzenie przewidywanych sankcji. 12 kwietnia 2007 roku Podbeskidzie zostało ukarane sześcioma punktami ujemnymi w sezonie 2007/2008 oraz przeznaczyło 50 tysięcy złotych na organizację turnieju młodzieżowego "Piłka bez korupcji".
Trener Tochel zadeklarował na początku sezonu 2006/2007 „budowanie drużyny na wychowankach i piłkarzach z regionu”. Spośród nich wyróżniał się przede wszystkim Mariusz Sacha, uczestnik Mistrzostw Europy U-19 2006 i Mistrzostw Świata U-20 w 2007. Jesienią udało się zrealizować cel sprzed rozpoczęcia rozgrywek – zajęcie miejsca w środku tabeli – 9. miejsce było w dużej mierze zasługą dobrej postawy na własnym boisku. Mimo niewielkiej rotacji składu, „Górale” grali w rundzie wiosennej znacznie gorzej (trwała m.in. passa 720 minut bez zdobytej bramki), by ostatecznie wywalczyć 12. lokatę, dwa punkty nad strefą barażową. W trakcie rozgrywek zatrzymano – w związku z postępowaniem antykorupcyjnym – kolejne dwie osoby: kapitan Pater został zawieszony przez klub na jeden mecz, a drugiego trenera Michała Nowaka zwolniono.
W lipcu 2007 roku trenerem I drużyny został Marcin Brosz. Do „Górali” dołączyli ponadto m.in. Maciej Szmatiuk, Rafał Jarosz i Juraj Dančík. Podbeskidzie rozegrało mecz towarzyski z ŁKS Łódź, wygrany 1:0, inaugurujący obchody jubileuszu stulecia BBTS. Główne uroczystości odbyły się 27 października 2007 roku w hali BBTS przy ulicy Widok. W ich trakcie uhonorowano licznych działaczy i piłkarzy klubu, w tym: Czesława Biskupa, Ryszarda Harężlaka, Tadeusza Janika i Zbigniewa Suwaja. Sezon 2007/2008 rozpoczął się dla „Górali” bardzo dobrze – przez pewien czas Podbeskidzie byłoby nawet liderem tabeli, gdyby nie kara punktów ujemnych za udział w korupcji. Pierwszą część rozgrywek drużyna zakończyła na 9. miejscu. Wiosną Podbeskidzie uzyskało jeszcze więcej punktów niż jesienią, a na własnym boisku wygrało wszystkie spotkania. Ostatecznie „Górale” zajęli 6. pozycję w tabeli, a do awansu zabrakło czterech punktów. Po sezonie wyróżniono m.in. Brosza (najlepszy trener w województwie według „Gazety Wyborczej”) i zdobywcę 14 bramek, Dariusza Kołodzieja (najlepszy pomocnik województwa według „Wyborczej”, wybrany do jedenastki sezonu II ligi przez portal SportoweFakty.pl).
2008–2011: Od walki o utrzymanie do awansu.
Kołodziej opuścił klub w przerwie letniej, przybyli zaś m.in. Bartłomiej Konieczny i Michał Osiński. W sezonie 2008/2009 Podbeskidzie wystartowało w I lidze w wyniku zmiany nazewnictwa poszczególnych szczebli rozgrywkowych. Po 8 kolejkach bielszczanie zajmowali 1. miejsce w tabeli, wcześniej przez 616 minut czyste konto zachowywał Łukasz Merda. Trzy z meczów jesiennych „Górale” rozgrywali na Stadionie Miejskim w sąsiednich Czechowicach-Dziedzicach, co było spowodowane rozpoczęciem przebudowy Stadionu Miejskiego w Bielsku-Białej – instalacją podgrzewanej murawy (Podbeskidzie wygrało wszystkie te mecze bez straty bramki). Po rundzie jesiennej bielszczanie zajmowali 5. pozycję, z trzema punktami straty do miejsca barażowego. W składzie zespołu nie doszło do rewolucyjnych zmian – odeszli m.in. Pater i Sacha, przybył m.in. Clemence Matawu. Bardzo dobre występy na własnym boisku (tylko jedna porażka) i korzystny bilans bramkowy sprawiły, że celem Podbeskidzia w rundzie wiosennej miało być wejście do Ekstraklasy, jednak „Górale” przegrali w ostatniej kolejce walkę o 3. miejsce, gwarantujące baraże o awans. Wcześniej, w meczu 32. kolejki, Podbeskidzie wygrało 9:0 z Turem Turek, co jest rekordem klubu na drugim poziomie ligowym (Chrapek strzelił w tym meczu 5 goli). Po zakończeniu rozgrywek Sąd Najwyższy uchylił wyrok w sprawie cofnięcia degradacji Widzewa Łódź (mistrza I ligi). Na podstawie tej decyzji Komisja ds. Nagłych PZPN 15 lipca 2009 roku zdecydowała, że Widzew nie zagra w Ekstraklasie, a awans uzyskały 2. i 3. zespół I ligi (Zagłębie Lubin i Korona Kielce). Spekulowano również o możliwości gry Podbeskidzia z Cracovią w barażach o miejsce w najwyższej klasie rozgrywkowej, jednak te zostały odwołane.
Przed sezonem 2009/2010 odeszli z klubu Chrapek i Szmatiuk, już w trakcie rozgrywek – Merda, pozyskano zaś m.in. Piotra Rockiego i Sylwestra Patejuka, powrócił Kołodziej. Od początku rundy jesiennej Podbeskidzie znajdowało się na pograniczu strefy spadkowej (13. miejsce w połowie rozgrywek). Meczem z Górnikiem Łęczna, rozegranym, zainaugurowano sztuczne oświetlenie Stadionu Miejskiego. Zimą zakupiono bramkarza Richarda Zajaca, odeszli – Martin Matúš i Damian Świerblewski. Nowym trenerem zespołu został Robert Kasperczyk. Wiosną 2010 roku, mimo dobrej postawy defensywy, a zwłaszcza Zajaca (utrata tylko 10 bramek w 15 meczach), drużyna nadal walczyła do ostatniej kolejki o utrzymanie. „Górale” zakończyli ostatecznie rozgrywki na 12. miejscu, cztery punkty nad strefą spadkową. Latem 2010 roku nie dokonano zmian w sztabie trenerskim Podbeskidzia. Najpoważniejszym osłabieniem składu było odejście z klubu Matawu, ponadto nie przedłużono kontraktów m.in. z Piotrem Bagnickim i Rockim. Skład wzmocnili głównie piłkarze ofensywni, jak Adam Cieśliński, Maciej Rogalski czy Róbert Demjan. Za obiecujące uznano wyniki uzyskane w meczach sparingowych (8 spotkań, bilans 27–3).
Rundę jesienną sezonu 2010/2011 Podbeskidzie rozpoczęło najlepiej spośród wszystkich drużyn tego poziomu ligowego od ośmiu lat (5 meczów, 13 pkt, bilans +13), kończąc ją ostatecznie na 2. miejscu, przy stracie punktu do Łódzkiego Klubu Sportowego. W przerwie zimowej „Piłka Nożna” uhonorowała Cieślińskiego tytułem Pierwszoligowca Roku 2010. Po ośmiu latach powrócił do klubu Marek Sokołowski, pozyskano również Františka Metelkę. Podbeskidzie znajdowało się w strefie premiowanej awansem do Ekstraklasy nieprzerwanie od 4. kolejki, a po zwycięstwie nad Sandecją Nowy Sącz (31. kolejka) i otrzymaniu walkowera za mecz z wycofanym z rozgrywek GKP Gorzów Wielkopolski wywalczyło – jako pierwszy klub z Bielska-Białej – awans na najwyższy poziom rozgrywek piłkarskich w Polsce. Z tej okazji 4 czerwca 2011 roku odbyła się feta – po meczu towarzyskim z Górnikiem Zabrze (1:0), zawodnicy i sztab szkoleniowy przejechali otwartym autobusem na plac Ratuszowy. Ostatecznie Podbeskidzie zakończyło rozgrywki na 2. miejscu, ze stratą dwóch punktów do ŁKS. W jedenastce sezonu, wybranej przez redakcję „Przeglądu Sportowego”, znaleźli się: Cienciała, Osiński, Rogalski i Cieśliński, zaś w podobnym zestawieniu tygodnika „Piłka Nożna” – poza Osińskim, Rogalskim i Cieślińskim – uhonorowano Zajaca. Kasperczyk został uznany przez „Gazetę Wyborczą” za najlepszego trenera w województwie.
Udany dla Podbeskidzia był udział w Pucharze Polski 2010/2011, gdzie po zwycięstwach nad Startem Otwock (po rzutach karnych), Piastem Gliwice i GKS Bełchatów piłkarze z Bielska-Białej uzyskali historyczny awans do ćwierćfinału, a po dwumeczu z Wisłą Kraków (1:0 w Krakowie i 2:2 u siebie) – do półfinału, gdzie zmierzyli się z Lechem Poznań (1:1 w Poznaniu i 2:3 przy ulicy Rychlińskiego). Był to najlepszy wynik uzyskany w tych rozgrywkach w historii bielskich klubów.
2011–2016: Podbeskidzie w Ekstraklasie.
Po uzyskaniu awansu do Ekstraklasy w klubie pozostali wszyscy zawodnicy i trenerzy, którzy wywalczyli awans w poprzednim sezonie. Ponadto powrócili do Podbeskidzia Adrian Sikora i Mariusz Sacha, sprowadzono również kolejnych zawodników z Czech i Słowacji – Ondřeja Šourka oraz Mateja Náthera, a także Mateusza Bąka i Krzysztofa Króla. Powołano drużynę Młodej Ekstraklasy, której trenerem został Andrzej Wyroba. Równocześnie klub podjął starania o licencję na grę w najwyższej klasie rozgrywkowej na sezon 2011/2012, w tym utworzenie spółki akcyjnej. Podbeskidzie otrzymało pierwotnie pozwolenie na grę na Stadionie MOSiR w Wodzisławiu Śląskim (zgłoszonym jako obiekt rezerwowy). Na Stadionie Miejskim w Bielsku-Białej przeprowadzono wobec tego odpowiednie prace remontowe, mające na celu dostosowanie obiektu do wymagań licencyjnych, w tym utworzenie sektora dla kibiców gości i wymianę krzesełek (brali w nich udział również kibice-wolontariusze dzięki akcji Stowarzyszenia Sympatyków Klubu), dzięki czemu „Górale” mogli grać na własnym obiekcie.
W pierwszym meczu w Ekstraklasie Podbeskidzie zremisowało z Jagiellonią Białystok 2:2. Dzięki temu wynikowi „Górale” osiągnęli liczbę 500 dni bez porażki na Stadionie Miejskim (zakończyła się ona po meczu 5. kolejki sezonu z Koroną Kielce – 2:3).
Pierwsze zwycięstwo na najwyższym poziomie rozgrywkowym Podbeskidzie odniosło w 6. kolejce z Legią Warszawa na jej obiekcie (2:1 dla gości), zaś pierwszą wygraną w Ekstraklasie na własnym boisku – w 8. kolejce z Lechią Gdańsk (1:0). Przez rundę jesienną bielszczanie zajmowali lokaty w środkowej części tabeli, ani razu nie znajdując się w strefie spadkowej – ostatecznie zakończyli ją na 12. miejscu, zaś po rozegranych awansem 2 kolejkach rundy wiosennej znaleźli się na 9. pozycji. W przerwie zimowej odeszli z drużyny: Cieśliński, Metelka i Osiński (do zespołu rezerw), pozyskano zaś m.in. Łukasza Mierzejewskiego i Li’ad a Elmaliha (ten drugi dołączył do sprowadzonego w trakcie rundy jesiennej innego Izraelczyka – Lirana Kohena). Klub po raz pierwszy przedstawił oficjalną maskotkę – Reksia. W marcu 2012 roku rozwiązano kontrakt z Kołodziejem po nałożeniu na niego rocznej kary dyskwalifikacji z powodu uczestnictwa w procederze korupcyjnym. Po czterech zwycięstwach z rzędu na początku rundy rewanżowej Podbeskidzie znalazło się na najwyższym, 6. miejscu w tabeli. W dalszych 11 spotkaniach „Górale” zdobyli jednak tylko 6 punktów i zakończyli pierwszy sezon w Ekstraklasie na 12. pozycji, z przewagą 11 punktów nad strefą spadkową (utrzymanie zapewnione po 27. kolejce). Najlepszym strzelcem zespołu był Demjan (6 bramek); Patejuk zajął 8. miejsce w klasyfikacji kanadyjskiej Ekstraklasy (5 bramek, 7 asyst). Podbeskidzie – ex aequo z Lechem Poznań – otrzymało nagrodę Fair Play. W Pucharze Polski „Górale” dotarli do 1/8 finału, gdzie przegrali 0:1 z późniejszym mistrzem kraju – Śląskiem Wrocław.
W przerwie letniej 2012 roku klub opuścili m.in. Patejuk, Rogalski, Sikora i Šourek. W poszukiwaniach nowych zawodników klub skoncentrował się na drużynach z niższych lig (m.in. Kamil Adamek i Fabian Pawela). Jedynym zagranicznym nabytkiem był Michal Piter-Bučko. W wyniku słabej postawy w rundzie jesiennej sezonu 2012/2013, po 7. kolejce, serii 196 dni i 14 meczów bez zwycięstwa, „Górale” po raz pierwszy w historii znaleźli się w strefie spadkowej Ekstraklasy. W tym czasie zakontraktowano byłych reprezentantów Polski – Dariusza Pietrasiaka i Ireneusza Jelenia (ten drugi odszedł z klubu już po rundzie jesiennej). Po 8. kolejce nowym trenem Podbeskidzia został Marcin Sasal. Jesienią 2012 roku drużyna zdobyła jedynie sześć punktów i zajmowała 15. miejsce w tabeli. Zimą nastąpiła kolejna zmiana szkoleniowca. Powracający do Podbeskidzia w roli nowego prezesa Wojciech Borecki zatrudnił na to stanowisko Dariusza Kubickiego. Z klubu odeszło kilku doświadczonych zawodników (w tym Cienciała, Cohen i Ziajka), a także odkrycie rundy jesiennej – Adamek. Miejsce w pierwszym składzie Podbeskidzia zajęli dwaj nowi piłkarze – Anton Sloboda i Błażej Telichowski. Po czterech meczach niespodziewanie odszedł z klubu Kubicki, zastąpiony przez Czesława Michniewicza. W tabeli rundy rewanżowej bielszczanie zajęli 3. pozycję, co dało „Góralom” 14. miejsce i utrzymanie w lidze. Róbert Demjan został królem strzelców i zwycięzcą klasyfikacji kanadyjskiej Ekstraklasy (14 bramek, 7 asyst), wybrano go piłkarzem i napastnikiem sezonu, a także znalazł się w jedenastce „Przeglądu Sportowego”.
Przed sezonem 2013/2014 w Podbeskidziu nastąpiły spore zmiany kadrowe, przede wszystkim wśród zawodników ofensywnych. Do ligi belgijskiej odszedł Demjan, zaś atak i pomoc wzmocniło kilku młodych zawodników (m.in. Aleksander Jagiełło), w bramce pojawił się drugi Słowak – Ladislav Rybánsky. Po czterech latach powrócił do klubu Krzysztof Chrapek, a na wypożyczeniu z Górnika Zabrze pozostał Marcin Wodecki. Do zespołu rezerw odesłano Juraja Dančíka, obcokrajowca z największą wówczas liczbą występów w Podbeskidziu. W październiku 2013 roku zwolniono Michniewicza, którego zastąpił na stanowisku trenera Leszek Ojrzyński. Jesienią 2013 roku rozegrano aż 21 kolejek Ekstraklasy, po których Podbeskidzie znajdowało się na 15. miejscu w tabeli (17 pkt, bez zwycięstwa na wyjeździe). Na początku 2014 roku nie doszło do większych ruchów kadrowych – zakończyło się wypożyczenie Jagiełły z Legii Warszawa, a po problemach formalnych został zgłoszony do rozgrywek Maciej Iwański, który podpisał z klubem kontrakt kilka miesięcy wcześniej. W dziewięciu pozostałych do końca rundy zasadniczej meczach Ekstraklasy Podbeskidzie przegrało tylko raz, co pozwoliło zająć po 30. kolejce 14. miejsce – konieczna była zatem gra o utrzymanie w grupie B fazy finałowej. Ostatecznie drużyna zapewniła sobie ekstraklasowy byt w 35. kolejce, a sezon zakończyła na 10. pozycji, najwyższej w historii klubu (ponownie zajmując 3. miejsce w tabeli wiosny). Po raz drugi Podbeskidzie wygrało klasyfikację Fair Play Ekstraklasy.
Lato 2014 roku było czasem znaczących zmian w klubie, przede wszystkim zmiany kilkunastu piłkarzy. Z Podbeskidziem pożegnali się m.in. Łatka, Pawela i Telichowski oraz większość zawodników pozyskanych w poprzednim oknie transferowym, powrócili zaś graczy ofensywni związani wcześniej z drużyną przez kilka lat – Róbert Demjan i Sylwester Patejuk, do klubu przyszedł również Maciej Korzym. Przygotowano również nowe stroje meczowe z charakterystycznymi pasami na koszulkach, zmieniono maskotkę na postać górala – Beskidka, zwiększyły się też udziały głównego sponsora – Murapolu – w strukturze spółki akcyjnej. W 1. kolejce sezonu 2014/2015 „Górale” przegrali na własnym stadionie po raz pierwszy od 5 października 2013 roku (2:3 z Pogonią Szczecin). Dobre wyniki w kolejnych meczach pozwoliły Podbeskidziu na osiągnięcie najwyższego w historii 4. miejsca w tabeli (kolejki 7–8), a ostatecznie rok 2014 zakończyło na 8. miejscu. Przed kolejną częścią sezonu nowymi piłkarzami klubu zostali młodzi defensorzy ze Słowacji – Kristián Kolčák i Róbert Mazáň. Głównym celem drużyny miało być wejście do walczącej w fazie finałowej grupy A. Podbeskidzie znajdowało się przez kolejne tygodnie w górnej części tabeli, jednak opuściło ją na dwie kolejki przed końcem rundy. Ostatecznie po 30. serii gier zespół zajął 11. miejsce ze stratą punktu do 8. pozycji, a Ojrzyński został zwolniony z funkcji trenera – drużynę objął ponownie Kubicki. Utrzymanie w Ekstraklasie Podbeskidzie zapewniło sobie na kolejkę przed końcem sezonu, a ogółem zajęło 13. miejsce w lidze. Start w Pucharze Polski 2014/2015 zakończył się ponownym dojściem do półfinału po pokonaniu rywali z Ekstraklasy – Zawiszy Bydgoszcz, Górnika Zabrze i Piasta Gliwice. Podbeskidzie zostało wyeliminowane z turnieju przez Legię Warszawa (1:4 u siebie i 0:2 na wyjeździe).
Przed sezonem 2015/2016 ponownie przeprowadzono liczne zmiany w składzie, m.in. odeszli grający w Podbeskidziu od wielu lat Tomasz Górkiewicz, Piotr Malinowski i Richard Zajac (pozostał w klubie jako trener bramkarzy), a także Maciej Iwański czy Pavol Staňo; wśród nowych zawodników klubu znaleźli się: Mateusz Szczepaniak, Kōhei Katō, Mateusz Możdżeń i Emilijus Zubas. Od początku rozgrywek drużyna znajdowała się na dole tabeli ligi, zaś po najwyższej w historii klubu porażce u siebie (0:6 z Wisłą Kraków) zwolniono trenera Kubickiego – jego następcą został Robert Podoliński. W ciągu kilku kolejek pozycja Podbeskidzia poprawiła się, jednak po ostatnich meczach w 2015 roku znalazło się na ostatnim 16. miejscu (w tym z powodu braku zwycięstwa w Bielsku-Białej od początku sezonu), choć z małą stratą do rywali. Przed rozgrywkami wiosennymi sprowadzono do klubu m.in. nową parę stoperów (Paweł Baranowski – Jozef Piaček), a drużyna w dalszych meczach traciła znacznie mniej bramek niż jesienią, poprawiając też dorobek strzelecki. Dzięki zdobyciu 17 punktów w 9 spotkaniach Podbeskidzie zrównało się po 30. kolejce z siódmą Lechią Gdańsk i ósmym Ruchem Chorzów, z którymi przegrało jednak – z powodu niekorzystnego bilansu meczów bezpośrednich – walkę o grupę A i ponownie znalazło się wśród zespołów walczących o utrzymanie. W rundzie finałowej drużyna zdobyła tylko punkt i przed ostatnią kolejką rozgrywek straciła szansę na pozostanie w Ekstraklasie, a sezon zakończyła na ostatnim 16. miejscu. Była to pierwsza degradacja w historii Podbeskidzia.
2016–2020: Ponownie w I lidze.
Po spadku z Ekstraklasy klub nie przedłużył kontraktu z trenerem Podolińskim, którego zastąpił Dariusz Dźwigała. Podbeskidzie opuścili także m.in. Katō, Możdżeń, Mójta, Szczepaniak i Zubas, zaś w gronie nowych zawodników pojawili się: Rafał Leszczyński, Mariusz Magiera, Tomasz Podgórski i Łukasz Sierpina. Przez pierwsze trzy kolejki sezonu 2016/2017 „Górale” zajmowali pozycję lidera I ligi, w dalszej części rundy jesiennej spadli do środka tabeli. Po porażce w meczu otwarcia przebudowanego Stadionu Miejskiego w Bielsku-Białej (0:1 ze Stalą Mielec) pracę stracił cały sztab szkoleniowy. Nowym trenerem został Ján Kocian. Jesień 2016 roku Podbeskidzie zakończyło na 9. miejscu w tabeli, przerywając w ostatnim spotkaniu serię 230 dni bez zwycięstwa w Bielsku-Białej. W przerwie zimowej skład Podbeskidzia uzupełnili m.in. Robert Gumny i Łukasz Hanzel. Choć wiosną drużyna zdobyła więcej punktów niż jesienią i nie poniosła już porażki u siebie, „Górale” zakończyli sezon na 8. miejscu. W ostatnim meczu rozgrywek z klubem i karierą sportową pożegnali się Marek Sokołowski i Dariusz Kołodziej. Przed sezonem 2017/2018 Podbeskidzie opuścili m.in. Róbert Demjan, Szymon Lewicki i Jozef Piaček, zaś wśród przychodzących znaleźli się Dimityr Iliew i Valērijs Šabala. Udziałowcem mniejszościowym klubu – w miejsce Murapolu – zostały Polskie Mięso i Wędliny ŁUKOSZ. W wyniku konfliktu z władzami klubu Ján Kocian poprowadził zespół tylko w pierwszym meczu pucharowym, formalnie pozostając trenerem Podbeskidzia do początku października 2017 roku, kiedy zastąpił go formalnie dotychczasowy asystent Adam Nocoń. Podbeskidzie zakończyło rok 2017 na 12. miejscu w tabeli I ligi. W przerwie zimowej do drużyny dołączyli Mawrudis Bugaidis i Guga Palawandiszwili. Podbeskidzie zanotowało następnie serię 11 meczów bez porażki, ostatecznie zajmując w lidze 9. lokatę. W rozgrywkach o Puchar Polski „Górale” osiągnęli 1/8 finału, w ostatnim spotkaniu przegrywając z broniącą trofeum Arką Gdynia.
Przed sezonem 2018/2019 trenerem Podbeskidzia został Krzysztof Brede. Po ostatnim spotkaniu rundy jesiennej zespół znalazł się na 5. miejscu w lidze, zaś całe rozgrywki zakończył na 6. pozycji. Valērijs Šabala zdobył tytuł króla strzelców I ligi (12 bramek). Łotysz opuścił następnie Podbeskidzie po swoim drugim sezonie w jego barwach, podobnie jak Paweł Oleksy i Mawrudis Bugaidis, zaś nowymi zawodnikami „Górali” stali się m.in. Martin Polaček, Karol Danielak, Tomasz Nowak i Kornel Osyra. Przez większość sezonu 2019/2020 Podbeskidzie znajdowało się na podium tabeli I ligi, kończąc rundę jesienną na 3. miejscu, zaś po przerwie zimowej zajmowało pozycje gwarantujące awans. Powrót do Ekstraklasy bielszczanie zapewnili sobie po 32. kolejce (zwycięstwo nad Odrą Opole 4:3), po czym ponieśli jedyne dwie porażki w rundzie wiosennej.
2020–2021: Powrót do elity.
Sezon 2020/2021, szósty w Ekstraklasie, Podbeskidzie rozpoczęło w składzie zbliżonym do tego, który dało mu awans. Z nowych zawodników najczęściej pojawiali się na boisku Michal Peškovič, Milan Rundić i Gergő Kocsis, zaś głównym strzelcem zespołu stał się Kamil Biliński. Rundę jesienną „Górale” zakończyli na ostatnim, 16. miejscu, zdobywając jedynie 9 punktów tracąc na tym etapie najwięcej goli (38) spośród wszystkich drużyn ligi od 16 lat i pozostając bez zwycięstwa na wyjeździe. Przed ostatnim meczem roku z funkcją trenera pożegnał się Krzysztof Brede, którego w przerwie zimowej zastąpił powracający do Podbeskidzia po ośmiu latach Robert Kasperczyk. W zimowym okienku transferowym zespół wzmocnili m.in. David Niepsuj, Rafał Janicki, Jakub Hora, czy Petar Mamić. Mimo że w rundzie wiosennej Podbeskidzie zdobyło 16 punktów, ostatecznie zajęło 16. miejsce i jako jedyny klub opuściło Ekstraklasę. Sezon 2020/2021 przyniósł klubowi niechlubne rekordy: najmniejszej liczby punktów, największej liczby porażek, największej średniej goli straconych na mecz w sezonie oraz serii (łącznie) 18 meczów bez zwycięstwa na wyjeździe. 
2021: Po roku ponownie w I lidze.
Po spadku Podbeskidzia odeszło łącznie 20 zawodników, z klubem pożegnał się również Robert Kasperczyk, którego na stanowisku trenera zastąpił duet trenerski Piotra Jawnego z Marcinem Dymkowskim. W gronie nowych zawodników pojawili się m.in. Giorgi Merebaszwili, Michał Janota, Goku Román, Dawid Polkowski, Costa Nhamoinesu, czy Ezequiel Bonifacio.
Sukcesy.
Rozgrywki ligowe
Rozgrywki pucharowe
Rozgrywki.
Puchar Polski.
Po fuzji z 1997 roku BBTS dwukrotnie wygrało rozgrywki okręgowe (1998/1999, 1999/2000), w 1999 roku dochodząc dalej do 1/32 finału szczebla centralnego Pucharu Polski. Kolejny triumf (2002) nie gwarantował już przejścia do właściwej fazy turnieju – BBTS przegrało w nowo powstałych rozgrywkach wojewódzkich.
Od sezonu 2003/2004 Podbeskidzie uczestniczy w rozgrywkach krajowych bez konieczności występowania na poziomie wojewódzkim z uwagi na grę na drugim poziomie ligowym. Znaczące sukcesy w Pucharze Polski „Górale” odnosili w latach 2004–2006. W edycji 2004/2005 po przejściu I rundy rywalizowali w fazie grupowej z pierwszoligowymi: Górnikiem Zabrze i GKS Katowice, ulegając tylko pierwszej z tych drużyn. W dwumeczu 1/8 finału Podbeskidzie przegrało z Pogonią Szczecin 1:2. Do tej samej fazy rozgrywek „Górale” dotarli również w sezonie 2005/2006, gdzie zostali pokonani przez późniejszego zdobywcę Pucharu i Superpucharu Polski – Wisłę Płock (0:3 i 0:0).
W edycji 2010/2011 bielszczanie osiągnęli najlepszy w historii wynik – po wyeliminowaniu Startu Otwock, Piasta Gliwice, GKS Bełchatów i Wisły Kraków Podbeskidzie awansowało do półfinału, gdzie zmierzyło się z Lechem Poznań (1:1 i 2:3; 5 i 19 kwietnia 2011). „Górale” osiągnęli ponownie 1/8 finału turnieju w sezonie 2011/2012 – wyeliminował ich z dalszej gry późniejszy mistrz kraju, Śląsk Wrocław (0:1). Kolejnym sukcesem Podbeskidzia jest ponownie dojście do półfinału Pucharu Polski edycji 2014/2015 po zwycięstwach nad Zawiszą Bydgoszcz, Górnikiem Zabrze i Piastem Gliwice – bielszczanie przegrali ostatecznie z Legią Warszawa (1:4 i 0:2; 1 i 8 kwietnia 2015). W sezonie 2015/2016 Podbeskidzie zakończyło udział w turnieju w podobny sposób, jak cztery lata wcześniej – porażką w 1/8 finału ze Śląskiem Wrocław. Bielszczanie dotarli do tej fazy rozgrywek również w edycji 2017/2018, w której zostali pokonani przez obrońcę tytułu – Arkę Gdynia.
Piłkarze.
Obecny skład.
"Stan na 25 lipca 2022"[nieaktualne przypisy].
Statystyki.
"Wytłuszczono nazwiska zawodników występujących obecnie w pierwszej drużynie Podbeskidzia. Stan na 7 lutego 2021".
Piłkarze zagraniczni w barwach klubu.
Dotychczas w kadrze Podbeskidzia znalazło się 82 (+1) obcokrajowców z 28 (+1) krajów: Słowacji (22), Czech, Nigerii (po 8), Hiszpanii (5), Białorusi, Chorwacji, Zimbabwe (po 4), Brazylii, Kamerunu, Izraela, Ukrainy, Gruzji, Litwy (po 2), Australii, Bośni i Hercegowiny, Bułgarii, Czarnogóry, Ghany, Grecji, Holandii, Japonii, Liberii, Łotwy, Rumunii, Senegalu, Serbii, Węgier, Argentyny i Francji (po 1).
"Uwzględniono wyłącznie mecze ligowe. W przypadku bramkarzy w nawiasach podano liczbę bramek wpuszczonych. Stan na 14 września 2021."
Stadiony.
Stadion na Górce.
Przed 1997 roku obiektem BBTS był stadion na Górce, otwarty w 1911 roku. Jest to jeden z najstarszych czynnych obiektów sportowych w Polsce, położony na terenie dawnego kamieniołomu na tzw. Widoku – prowadzi do niego wejście z ulicy Młyńskiej. W 2004 roku zarządzanie obiektem, należącym wcześniej do zakładów Krepol, przejął komunalny Bielsko-Bialski Ośrodek Sportu i Rekreacji. Stadion poddano gruntownej modernizacji (położenie sztucznej nawierzchni oraz remont trybuny), zakończonej ponownym otwarciem 30 grudnia 2007 roku. Obiekt posiada około 700 miejsc siedzących, wszystkie są zadaszone. Obecnie jest wykorzystywany jest przez zespoły juniorskie Podbeskidzia, a wcześniej również przez jego drużynę rezerw.
Stadion w Komorowicach Krakowskich.
W wyniku fuzji sekcji piłkarskiej BBTS Włókniarz z DKS Inter Komorowice oraz ustanowienia siedziby klubu w Komorowicach Krakowskich, w latach 1997–1999 zawodnicy powstałej w ten sposób drużyny podejmowali rywali na stadionie przy ulicy Olimpijskiej w tejże dzielnicy Bielska-Białej. Wkrótce jednak – w związku z coraz lepszymi wynikami drużyny – znacząco wzrosła frekwencja na meczach BBTS i obiekt mogący pomieścić kilkuset widzów stał się niewystarczający. Ostatecznie podjęto decyzję o przeprowadzce klubu do centrum miasta.
Stadion Miejski.
Przed przebudową (do 2012 roku).
Od 1999 roku drużyna podejmuje swoich rywali na Stadionie Miejskim przy ulicy Rychlińskiego, będącym własnością Urzędu Miejskiego w Bielsku-Białej. Do 2006 roku znany był jako stadion BKS Stal, od nazwy jego macierzystego klubu. Obiekt ten, otwarty w 1927 roku, przeszedł gruntowną modernizację w latach 1954–1957, po której mogło na nim zasiąść ponad 20 tysięcy widzów. Stadion posiadał odtąd boisko piłkarskie, bieżnię lekkoatletyczną, skocznię i rzutnię. W maju 1978 roku obiekt gościł mecze Turnieju Juniorów UEFA: Szkocja – RFN (1:0) oraz RFN – Włochy (5:3); z okazji turnieju powstał również zegar na łuku od strony ulicy Rychlińskiego, zdemontowany w 2004 roku. Ponadto spotkały się tu we wrześniu 2004 roku reprezentacje Polski B i Turcji (0:2) a także, w październiku 2010 roku, kadra Polski U-16 z rówieśnikami z Rumunii (0:3). Stadion gościł też we wrześniu 1962 roku jedyny przed awansem Podbeskidzia do Ekstraklasy mecz tej klasy rozgrywkowej w Bielsku-Białej: – (4:3). Poza meczami piłkarskimi, organizowano na stadionie zawody lekkoatletyczne, finały wyścigów kolarskich oraz dożynki.
Z czasem bieżnia, rzutnia i skocznia zostały zlikwidowane, a trybuny na łukach obiektu zamknięto. W związku z wymogami bezpieczeństwa na meczach drugiego poziomu ligowych rozgrywek piłkarskich pojemność stadionu stopniowo ograniczano (od awansu Podbeskidzia do II ligi najwięcej osób – 8000 – obejrzało mecz z Arką Gdynia we wrześniu 2002 roku). Modernizację obiektu przyspieszyło przejęcie go przez Urząd Miejski w marcu 2006 roku od FSM Wytwórni Wyrobów Różnych. Jesienią 2008 roku przeprowadzono prace przygotowujące budowę nowego stadionu – łuki wyburzono, plac gry został przesunięty w stronę ulicy Rychlińskiego oraz zainstalowano podgrzewaną murawę, zamknięto równocześnie sektor dla kibiców drużyn przyjezdnych. We wrześniu 2009 roku rozegrano pierwszy mecz przy sztucznym świetle, zaś w kwietniu 2011 roku zbudowano trybunę tymczasową dla 840 widzów od strony południowej (ulicy Rychlińskiego), przez co pojemność stadionu wzrosła do prawie 4000 miejsc. Ostatnia z wymienionych inwestycji spowodowana była zwiększeniem zainteresowania meczami Podbeskidzia, związanym z awansem drużyny do półfinału Pucharu Polski 2010/2011 i utrzymywaniem się w czołówce I ligi. Po awansie do Ekstraklasy klub był zobowiązany do przywrócenia sektora dla zorganizowanych grup kibiców drużyn przyjezdnych. Dzięki temu oraz montażowi nowych krzesełek i likwidacji jednego z sektorów buforowych liczba miejsc na stadionie wzrosła do 4279.
Po przebudowie.
W marcu 2011 roku rozpisany został przetarg na budowę nowego Stadionu Miejskiego, który powstał w miejscu dotychczasowego obiektu BKS Stal i Podbeskidzia. Łącznie miała ona pochłonąć około 105 mln złotych, pochodzących wyłącznie z budżetu Gminy Bielsko-Biała. Pojemność całkowicie zadaszonego stadionu zaplanowano na ponad 15 tysięcy widzów. Konstrukcją przypomina Stadion Miejski w Kielcach (obydwa obiekty mają tego samego projektanta). Właściwe prace budowlane miały ruszyć w czerwcu 2011 roku i potrwać najpóźniej do lata 2014 roku, jednak opóźniły się w związku z cofnięciem pozwolenia na budowę wobec odwołania okolicznych mieszkańców do Wojewódzkiego Sądu Administracyjnego w Gliwicach. Prace ruszyły ostatecznie w połowie sierpnia 2012 roku. W pierwszym etapie rozpoczęto budowę trybun północnej i południowej oraz dwóch narożników – północno-wschodniego i południowo-wschodniego, co wiązało się z koniecznością zdemontowania południowej trybuny tymczasowej, zamknięcie sektora dla gości oraz wyburzeniem sektora X. Wyburzono także cztery budynki wzdłuż ulicy Żywieckiej. Wejścia zaplanowano od strony ulicy Żywieckiej i hali BKS Stal, zaś sektor dla kibiców drużyn przyjezdnych znalazł się w narożniku między trybuną południową i wschodnią.
5 października 2013 roku została oddana do użytku pierwsza z nowych trybun – północna – mieszcząca 2450 widzów. Przeniesiono na nią widzów ze zburzonej trybuny odkrytej. Na przełomie lat 2013/2014 została wyburzona ostatnia ze starych trybun – zachodnia (dawniej jedyna kryta). W lutym 2014 roku kibice zasiedli po raz pierwszy w nowo wybudowanym narożniku północno-wschodnim (odtąd na trybunach mieściło się 3404 widzów). Rok później oddana została do użytku trybuna wschodnia (powiększenie widowni do 6962 miejsc). Prace budowlane w ramach przebudowy stadionu zakończyły się w połowie 2015 roku, jednak stosowne dokumenty pozwalające na otwarcie wszystkich trybun zostały wydane po 13 dalszych miesiącach. Cały obiekt został oddany do użytku 12 sierpnia 2016 roku, w czasie meczu Podbeskidzia z Wigrami Suwałki w ramach rozgrywek I ligi (nie sprzedawano jednak biletów na trybunę południową). Oficjalne otwarcie stadionu zorganizowano 8 i 9 października 2016 roku – w programie znalazło się spotkanie ze Stalą Mielec, w czasie którego padł rekord frekwencji na meczach Podbeskidzia – 8752 widzów. Wynik ten został następnie pobity w czasie meczu Podbeskidzie – GKS Katowice (14 października 2017), który oglądało 11 621 osób.
Pierwszy mecz międzypaństwowy na przebudowanym Stadionie Miejskim rozegrano 22 marca 2018 roku – reprezentacja Polski U-20 przegrała z rówieśnikami z Anglii 0:1 (spotkanie obserwowało 13 745 widzów). Obiekt gościł również mecz reprezentacji U-20 Polska – Ukraina. W 2019 roku stadion był jednym z miejsc rozgrywania spotkań finałów Mistrzostw Świata U-20, w tym sześciu fazy grupowej (Ukraina – Stany Zjednoczone, Stany Zjednoczone – Nigeria, Nigeria – Ukraina, Portugalia – Korea Południowa, Portugalia – Argentyna, RPA – Portugalia) i dwóch fazy pucharowej (Argentyna – Mali, Korea Południowa – Senegal).
Średnia liczba widzów na Stadionie Miejskim – poziom centralny (pierwszy i drugi).
"Uwzględniono wyłącznie mecze ligowe. Stan na koniec 2020 roku. Źródło: 90minut.pl".
Lokalni rywale.
Drugim z kolei najbardziej utytułowanym klubem piłkarskim w Bielsku-Białej jest powstały w 1922 Bialski Klub Sportowy Stal. Obie drużyny, ze względu na osiągane rezultaty (do 2011 roku BKS Stal był najbliżej wejścia do Ekstraklasy spośród bielskich klubów – w sezonie 1981/1982 zajął 2. miejsce w II lidze), cieszą się w mieście największą popularnością. Obie drużyny zmierzyły się ze sobą jedynie dwa razy, w ramach rozgrywek IV ligi sezonu 1999/2000. Pierwsze spotkanie zakończyło się remisem 0:0, w drugim BBTS pokonał BKS Stal na jego boisku 5:0. Ponadto w sezonie 2004/2005 (klasa okręgowa) i w latach 2013–2016 (III liga) z BKS Stal walczyła druga drużyna Podbeskidzia.
Barwy i herb.
Obecne czerwono-biało-granatowe (niebieskie) barwy oraz kształt herbu przyjęto w 2002 roku, po awansie klubu do ówczesnej II ligi.
Tarcza herbowa typu szwajcarskiego jest czwórdzielna – w pierwszym i czwartym pole jest czerwone, w drugim i trzecim – białe. W polach górnych umieszczono litery T i S (skrót od "Towarzystwo Sportowe"), w dolnych – tarcze herbu Bielska-Białej (ze zmodyfikowanymi barwami). Pola oddzielone są granatowymi liniami. Pośrodku tarczy znajduje się piłka z pięciokątnymi łatami. Poniżej tarczy umieszczono wstęgę z napisem "Podbeskidzie". W latach 2002–2003 zamiast liter T i S korzystano z liter M i C, co zmieniono po powołaniu dzisiejszego Towarzystwa Sportowego Podbeskidzie.
Kibice Podbeskidzia korzystają z flag czerwono-biało-niebieskich.
Statystyki występów na szczeblu centralnym.
"Stan na koniec sezonu 2020/2021"
Rekordy.
"Wszystkie dane odnoszą się wyłącznie do meczów ligowych. Stan na koniec sezonu 2020/2021".
Władze.
Struktura własnościowa TS Podbeskidzie SA:
Drużyny rezerw.
II drużyna Podbeskidzia występuje w rozgrywkach ligowych nieprzerwanie od sezonu 2013/2014, a wcześniej w latach 1997–2000 i 2003–2012. W 2004 roku awansowała do klasy okręgowej, gdzie grała przez sześć kolejnych sezonów. Edycja 2009/2010 przyniosła Podbeskidziu II kolejny tytuł mistrzowski i awans na piąty szczebel rozgrywkowy – do IV ligi (grupa śląska II), gdzie występowała przez dwa sezony, do czasu rozwiązania w 2012 roku. W maju 2013 roku klub ogłosił chęć przywrócenia drużyny rezerw w związku z likwidacją Młodej Ekstraklasy. Zostały one dołączone do grupy IV południowej III ligi. Odtąd do 2016 roku rezerwy Podbeskidzia występowały na czwartym szczeblu rozgrywkowym, a od sezonu 2016/2017 grają na piątym (IV liga).
Podbeskidzie II pięciokrotnie dotarło do finału Pucharu Polski na szczeblu Beskidzkiego Okręgowego Związku Piłki Nożnej, za każdym razem przegrywając decydujące spotkania.
II drużyna Podbeskidzia podejmuje najczęściej rywali na stadionie na Górce, dawnym obiekcie I drużyny BBTS. Przejściowo Podbeskidzie II grało również jako gospodarz na boisku Kontaktu (Elektrostalu) Czechowice-Dziedzice, a także na boisku w Komorowicach Krakowskich i obiekcie Rekordu Bielsko-Biała w Cygańskim Lesie.
W sezonie 2019/2020 do rozgrywek grupy bielskiej klasy B zgłoszono III drużynę Podbeskidzia. Awansowała ona do klasy A, nie przystąpiła jednak w kolejnym sezonie do żadnych rozgrywek seniorskich.
Podbeskidzie Kuloodporni Bielsko-Biała.
W sierpniu 2020 klub wchłonął jako nową sekcję drużynę amp futbolu, powstałą w 2015 roku pod nazwą Kuloodporni Bielsko-Biała. Zespół ten uczestniczy od sezonu 2016 w rozgrywkach Amp Futbol Ekstraklasy, zdobywając w 2019 tytuł mistrzowski, a także zajmując w pozostałych sezonach dalsze miejsca na podium ligi.

</doc>
<doc id="69619" url="https://pl.wikipedia.org/wiki?curid=69619" title="Jagiellonia Białystok">
Jagiellonia Białystok

Jagiellonia Białystok – polski klub piłkarski z siedzibą w Białymstoku występujący w Ekstraklasie. Zdobywca Pucharu Polski i Superpucharu Polski, srebrny i brązowy medalista mistrzostw Polski, 4-krotny mistrz Polski juniorów starszych oraz mistrz Polski juniorów młodszych. Najbardziej utytułowany klub piłkarski w północno-wschodniej Polsce. Klub zajmuje 18. miejsce w tabeli wszech czasów Ekstraklasy.
Historia.
Dzięki badaniom, których autorami są historycy Jerzy Górko i Jarek Dunda na podstawie dokumentów przyjęto za datę powstania Jagiellonii dzień 30 maja 1920. Wówczas to żołnierze batalionu zapasowego 42 pułku piechoty powołali do życia Klub Sportowy Batalionu Zapasowego 42 Pułku Piechoty. Swój pierwszy oficjalny mecz „wojskowi” rozegrali 30 maja 1920. Natomiast 27 stycznia 1932 odbyło się zebranie, w trakcie którego zaakceptowano pomysł ówczesnego dowódcy 42 Pułk Piechoty, ppłka Kazimierza Bogaczewicza o przekształceniu Wojskowego Klubu Sportowego w cywilno-wojskowy Białostocki Klub Sportowy Jagiellonia. Powstał on na bazie połączenia WKS 42 Pułku Piechoty i Klubu Sportowego Związku Młodzieży Wiejskiej, Jagiellonia przejęła ich tradycje, zawodników, obiekty i miejsce w rozgrywkach sportowych. Nazwa, którą nadano klubowi wiązała się z historią miasta i regionu, których losy przeplatały się z dziejami dynastii Jagiellonów. W 1932 piłkarze WKS 42 PP przystąpili do kolejnego sezonu w białostockiej klasie A, przyjmując nazwę Jagiellonii. Po wojnie reaktywacja Jagiellonii nastąpiła w październiku 1945. W czerwcu roku następnego, w nowej, totalitarnej rzeczywistości zabrakło miejsca dla Jagiellonii. Za główną przeszkodę uznano rodowód Jagiellonii, której historia była nierozerwalnie związana z wsławionym w wojnie z bolszewikami 1920 roku 42 Pułkiem Piechoty. 26 stycznia 1957 z połączenia Budowlanych Białystok i Sparty Białystok oficjalnie został reaktywowany Białostocki Klub Sportowy Jagiellonia. Klubowi przywrócono jego dawne tradycje przedwojenny herb oraz żółto-czerwone i biało-czarne barwy.
W statucie klubu z 1932 widnieją zapisy mówiące o herbie klubowym oraz fladze klubowej. Herb składał się z czarnej, stylizowanej litery „J” znajdujący się na żółto-wiśniowej tarczy, natomiast flaga klubowa oraz stroje były w kolorach biało-czarnych. Identyczny zapis znalazł się w statucie z 1957. W połowie lat 80. kibice zaczęli używać kolorów żółto-czerwonych jako barw klubowych, choć w oficjalnych dokumentach widniały jeszcze barwy biało-czarne. Obecnie drużyna oficjalnie ma barwy żółto-czerwone, ale w nawiązaniu do historii drugie stroje zespołu zazwyczaj są w kolorach białych lub czarnych.
Projekt herbu klubowego zmieniał się na przestrzeni lat. W latach 2006–2020 obowiązywał projekt nawiązujący do herbu z 1932. Po referendum przeprowadzonym wśród kibiców, przed sezonem 2020/2021 Ekstraklasy, klub powrócił do herbu z lat 1989–1999 oraz 2003–2006, z innym kształtem tarczy oraz litery „J”.
Protoplastą Jagiellonii był Klub Sportowy Batalionu Zapasowego 42 Pułku Piechoty założony na bazie żołnierzy 42 Pułku Piechoty im. Gen. Jana Henryka Dąbrowskiego. Białostoczanie w swoim pierwszym meczu pokonali Kresowców Białystok 5:1. W latach 1920–1923 odbywały się głównie mecze towarzyskie oraz turnieje miejskie.
Klub przystąpił do regularnych rozgrywek w 1924, rozpoczynając od klasy B Wileńskiego OZPN. Beniaminek zakończył start sukcesem zdobywając pierwsze miejsce, zapewniające awans do klasy A okręgu Wileńskiego w przyszłorocznych rozgrywkach. Ze względu na pauzę w 1925, rozgrywki A klasowe ruszyły w 1926. Drużyna z Białegostoku na boisku poradziła sobie dość dobrze zajmując trzecie miejsce, jednak po zakończeniu sezonu działacze Wieńskiego OZPN poprzez zmianę wyników meczów na korzyść drużyn Wileńskich spowodowali, że WKS został zdegradowany. Podjęto decyzję o „przeniesieniu” się z tego powodu do rozgrywek okręgu warszawskiego, aby od 1929 grać na stałe w nowo utworzonej A klasie Białostockiego OZPN. Największy sukces 42 PP osiągnął w 1930, kiedy zdobył mistrzostwo okręgu, a to pozwoliło mu wystąpić w barażach o grę w najwyższej klasie rozgrywkowej w kraju. Po wyrównanej rywalizacji w grupie okazało się, że dwie najlepsze drużyny mając identyczny bilans punktowy, muszą stoczyć ze sobą baraż na neutralnym terenie. Spotkanie odbyło się w Siedlcach, a przeciwnikiem był WKS 82 pp Brześć. Mecz zakończył się zwycięstwem drużyny z Brześcia (2:1) i odpadnięciem białostoczan. Sukcesu, jakim było zdobycie mistrzostwa okręgu przez „wojskowych”, nie powtórzyła przed II wojną światową żadna inna białostocka drużyna. W latach międzywojennych (1929–39) w białostockim okręgu zdecydowanie dominował WKS 76 pp Grodno, który ośmiokrotnie zostawał mistrzem Podlasia (1931, 32, 33, 34, 36, 37, 38, 39), po jednym razie wygrywały Cresovia Grodno (1929), Warmia Grajewo (1935) i właśnie 42 pp Białystok (1930).
Przełomowym momentem w sportowych dziejach Białegostoku było podjęcie decyzji o połączeniu ze dwóch najsilniejszych klubów, z których miał powstać jeden, dominujący w mieście i regionie. Dnia 27 stycznia 1932 doszło do połączenia ze sobą WKS 42 Pułku Piechoty z sekcją piłki nożnej i Klubu Sportowego Związku Młodzieży Wiejskiej oraz z sekcją lekkoatletyczną w wyniku czego powstał nowy klub o nazwie – Białostocki Klub Sportowy „Jagiellonia”. Nie wiadomo kto był twórcą herbu i barw klubu. Pewne jest, że nazwa związana była z historią regionu, którego losy przeplatały się z panowaniem Jagiellonów, dziejami Wielkiego Księstwa Litewskiego i losami przedrozbiorowej Rzeczypospolitej. W przedwojennym klubie prym wiedli lekkoatleci, m.in. Edward Luckhaus i Kazimierz Kucharski. Równie dobrze spisywały się inne sekcje – bokserzy, koszykarze, szczypiorniści i siatkarze.
W składzie piłkarskiego zespołu wyróżniali się tacy zawodnicy jak Skalimowski (pomocnik), Kudaszewicz (obrońca), Kowalczyński (bramkarz) i napastnik Antoni Komendo-Borowski. Wystąpił on w reprezentacji Polski zdobywając bramkę w meczu z Łotwą w 1935.
W połowie lat trzydziestych Jagiellonia zaczęła przeżywać problemy, miasto nie było w stanie utrzymać białostockiego klubu. Sytuację próbowało ratować wojsko, które po 1932 brało aktywny udział w życiu klubu. Decyzją władz miejskich w 1936 klub został przekształcony w Wojskowy Klub Sportowy Jagiellonia. Ta decyzja nie uchroniła klubu od częściowego rozwiązania, które nastąpiło to w 1938. Jagiellonia przystąpiła do rozgrywek A klasy sezonu 1937/38, ale z powodów finansowych nie ukończyła ich i została wycofana. Wszystkie jej mecze anulowano, a piłkarze zmuszeni byli znaleźć sobie nowy klub, w większości zasilili drużynę Strzelca Białystok i ostatnie dwa sezony grali w A klasie w barwach Strzelca. Rozwiązano większość sekcji (m.in. piłkę nożną), z nielicznych sekcji, które przetrwały była lekkoatletyka. Wybuch wojny w 1939 zamknął pierwszy rozdział w dziejach klubu.
Po II wojnie światowej Jagiellonia została reaktywowana na bardzo krótko, przez przedwojennego piłkarza tej drużyny Karola Kowalczyńskiego. Oficjalnie klub istniał od 12 października 1945 do 20 czerwca 1946. Na miejsce rozwiązanej Jagiellonii, powołano do życia Klub Sportowy o nazwie Motor Białystok, który w 1946 został mistrzem okręgu białostockiego i awansował do eliminacji mistrzostw Polski. Motor w 1947 przystąpił do walki o mistrzostwo Polski oraz prawo gry w I lidze. Turniej uwidocznił braki sportowe drużyny, która zajęła ostatnie miejsce w grupie. Motor Białystok został rozwiązany w 1948, a jego sekcję piłki nożnej przejął istniejący od 1946 Klub Sportowy Wici Białystok, który w 1949 zmienił nazwę na Związkowiec Białystok.
W 1949 w Białymstoku pojawi się nowa drużyna o nazwie Klub Sportowy Budowlani. Przejął on w 1951 sekcję piłki nożnej po rozwiązanym Związkowcu, zdobywając w tym samym roku mistrzostwo okręgu. Na ten tytuł zapracowali min: Józef Kościuk – Wiktor Tofiło, Zenon Sosnowski, Leon Łupaczyk – Sergiusz Nizniczenko, Bernard Dryll, Józef Pańkowski, Jerzy Szpuda, Jerzy Tarasiewicz – Władysław Gałasiński, Edward Barański, Czesław Krygier, Henryk Rutkowski, Bogdan Jaświłko, Henryk Wszędorówny.
W 1955 Budowlani Białystok zmienili nazwę na BKS Jagiellonia Białystok. Dnia 26 stycznia 1957 nastąpiło połączenie dwóch klubów, Jagiellonii i Sparty Białystok, w wyniku czego powstał klub o nazwie Jagiellonia. Sparta (wcześniej Ogniwo) wniosła silną sekcję lekkoatletyczną, szermierczą oraz obiekty sportowe, stadion w Zwierzyńcu oraz halę przy ul. Jurowieckiej 21. W ten sposób Jagiellonia po raz drugi w historii stała się gospodarzem stadionu Zwierzynieckiego.
Lata 70. to pobyt Jagiellonii w okręgowych ligach, głównie A klasie Białostockiego ZPN.
Na początku lat 70. XX wieku zespół występował w klasie A i lidze okręgowej. Sytuacja w sekcji zmieniła się z przyjściem trenera Michała Urbana. Piłkarze wyjechali na pierwsze zgrupowanie, zaczęli nowocześnie trenować. W zespole pojawili się młodzi zawodnicy, m.in. późniejsi reprezentanci Polski juniorów. W 1971 zespół objął Grzegorz Bielatowicz, który sprowadził do klubu kilku utalentowanych piłkarzy z regionu północno-wschodniego. Wśród nich był Jerzy Zawiślan w sezonie 1975/76 wicekról strzelców II ligi z 13 bramkami. Tak wzmocniony zespół odnosił sukces za sukcesem, a co za tym szło piął się w futbolowej hierarchii coraz wyżej. W sezonie 1974/75 zespół po udanych barażach awansował do II ligi, zostawiając w polu pokonane zespołu Wisły Tczew, Wisły Płock i Gwardii Olsztyn. Istotnym wydarzeniem w tym okresie był fakt, że do zespołu Jagiellonii włączono najlepszych zawodników Włókniarza, co było pokłosiem spadku Włókniarza w sezonie 1973/74 z II ligi i nieskuteczną walką Jagiellończyków o awans do tej klasy. Jak się okazało decyzja ta była trafna. Od sezonu 1974/75 zaczęła się dobra passa Jagiellonii w rozgrywkach ligowych na szczeblu centralnym, niejednokrotnie popierana spektakularnymi sukcesami. W II lidze białostoczanie występowali trzy sezony i w sezonie 1977/78, zajmując przedostanie miejsce, spadli do niższej klasy. Sezon po spadku Jagiellonia uplasowała się na czwartym miejscu, nie gwarantującym awansu do II ligi. W kolejnym sezonie byli już bezkonkurencyjni, wyprzedzając w tabeli Gwardię Szczytno i Stomil Olsztyn, strzelając najwięcej bramek w lidze. Jak się okazało kolejny sezon nie był udany, jak również II ligowi rywale zbyt mocni. Jagiellonia zajęła przedostatnie miejsce, wyprzedzając jedynie Star Starachowice. W III-ligowych bojach, rok później, nie udało się białostoczanom powrócić do II ligi. Pod koniec lat 70 Jerzy Bołtuć, Leszek Frelek, Ryszard Karalus i Zbigniew Skoczylas, rozpoczęli bowiem szeroką pracę z młodzieżą.
W sezonie 1982/83 nie mieli już sobie równych i z dziewięciopunktową przewagą nad wiceliderem, Gwardią Szczytno, weszli do II ligi zespół prowadził Grzegorz Bielatowicz. W pierwszym sezonie po powrocie udało się Jagiellonii utrzymać. Zespół prowadził wówczas Ryszard Karalus, późniejszy szkoleniowiec utalentowanych pokoleń piłkarskich w Białymstoku. Rok później Jagiellonia uplasowała się na 7. miejscu. Zespół systematycznie wzmacniany takimi zawodnikami jak: Jasiukiewicz, czy Miszewski oraz uzupełniony doświadczonymi graczami Sowiński, Mojsa, a także wymienionym wcześniej wychowankami Jagiellonii okazał się dobrym kolektywem i pod wodzą przyszłego szkoleniowca medalistów igrzysk olimpijskich z Barcelony oraz reprezentacji Polski, Janusz Wójcika, w sezonie 1985/86 zajął wysokie trzecie miejsce. Okazało się, że charyzmatyczny trener oraz solidna drużyna, rok później byli na tyle silni, że po wspaniałym sezonie 1986/87 z potężną przewagą nad rywalami 15 punktów, zajęli pierwsze miejsce w swojej grupie II ligi. Dodatkowo najlepszym strzelcem rozgrywek okazał się późniejszy reprezentant Polski, Jacek Bayer 23 gole, który wyprzedził kolejnego snajpera aż o 11 trafień.
Już w drugiej lidze mecze w Białymstoku oglądało średnio 15 tys. widzów. Sympatię swą okazywała także amerykańska Polonia o rodowodzie białostockim. Mecz inauguracyjny z Widzewem Łódź przyszła oglądać na stadion duża liczba widzów, oceniana na około 36 tysięcy osób, a kolejne mecze odwiedzało zawsze nie mniej niż 20 tys. kibiców z całego regionu. Z opowiadań świadków wynika że całe autobusy przyjeżdżały z pobliskich miejscowości.
Pierwszy sezon w ekstraklasie nie zapowiadał się dobrze. Po rundzie jesiennej, niedoświadczeni piłkarze Jagiellonii zajmowali 14. miejsce. Wówczas zespół objął asystent Wójcika, Mirosław Mojsiuszko (w latach 1998–2003 prezes klubu) i na wiosnę białostoczanie wygrywając wszystkie mecze na własnym boisku ukończyli sezon na 8. miejscu. Rok później piłkarze Jagiellonii również zajęli ósme miejsce w lidze, uczestnicząc jednocześnie w finale Pucharu Polski, gdzie musieli uznać wówczas wyższość Legii Warszawa. Po tym sezonie, zbyt pochopnie, działacze Jagiellonii rozstali się z większością kluczowych zawodników (Lisowski, D. Bayer, J. Bayer, Michalewicz, Czykier), co sprawiło, że w następnym sezonie klub został relegowany z rozgrywek, zajmując ostatnie miejsce.
Rok później zespół awansował do baraży o ekstraklasę, przegrywając po niezwykle dramatycznym dwumeczu, zakończonym rzutami karnymi z drużyną Zagłębia Sosnowiec. Sezon 1991/92 okazał się pomyślniejszy dla Jagiellonii, która ostatecznie wyprzedzona przez Siarkę Tarnobrzeg awansowała z drugiego miejsca, po raz drugi do ekstraklasy. W sezonie 1992/93 Jagiellonia została wręcz zdeklasowana przez swych pierwszoligowych rywali, zajmując ostatnie miejsce w ekstraklasie.
3 czerwca 2007 Jagiellonia awansowała do ekstraklasy (w której gra do dziś). W pierwszym sezonie po powrocie uplasowała się na 14. miejscu z dorobkiem 27 punktów. Następny rok był już dużo lepszy – Jaga zakończyła sezon na 8 pozycji z 34 punktami. Wtedy też klub został ukarany dziesięcioma ujemnymi punktami na starcie następnego sezonu za korupcję, której to dopuścił się poprzedni prezes klubu. Największe sukcesy natomiast święciła w sezonie 2009/2010, kiedy to zdobyła Puchar Polski po finale z Pogonią Szczecin dzięki bramce Andriusa Skerli i utrzymała się w ekstraklasie pomimo balastu −10 punktów. Na początku sezony 2010/11 piłkarze Dumy Podlasia zdobyli Superpuchar Polski po zaciętym meczu z mistrzem polski Lechem Poznań. Jedyną bramkę tym meczu strzelił Tomasz Frankowski. Po zakończeniu rundy jesiennej Jaga była liderem ekstraklasy wyprzedając o trzy punkty Wisłę Kraków i warszawską Legię. Ostatecznie jednak sezon zakończyła na czwartej pozycji.
Obecnie Jagiellonia prowadzi sekcję judo i szermierki, a SSA Jagiellonia – piłki nożnej. W sezonie 2006–2007, za kadencji trenera Artura Płatka, zespół po latach nieobecności awansował do Ekstraklasy i gra w niej do dziś.
Osiągnięcia.
Puchary krajowe.
Remes Cup Extra
Jagiellonia Białystok jest trzykrotnym finalistą Remes Cup Extra organizowanego w przerwie zimowej w poznańskiej hali Arena.
Piłkarz miesiąca w konkursie Ekstraklasy SA i Canal+
Zgodnie z regulaminem konkursu nazwiska pięciu wytypowanych przez Ekstraklasę SA i redakcję sportową Canal+ piłkarzy trafiły do trenerów i kapitanów wszystkich zespołów Ekstraklasy. Każdy z nich może oddać jeden głos z zastrzeżeniem, iż nie wolno głosować na piłkarza z własnej drużyny.
Jagiellonia II Białystok.
Po dwóch latach przerwy klub przywrócił do rozgrywek drużynę rezerw, którą wycofano w sezonie 2016/17 po spadku do IV ligi. Decyzją Podlaskiego OZPN-u od sezonu 2019/20 powróci do rozgrywek IV ligi, a jej trenerem został Wojciech Kobeszko i Jan Pawłowski.
Bilans ligowy.
pogrubienie – najlepszy sezon w rozgrywkach ligowych
Zawodnicy.
Numery zastrzeżone
Najwięcej meczów oraz bramek dla Jagiellonii w Ekstraklasie
Najmłodsi debiutanci w barwach Jagiellonii w Ekstraklasie
Królowie strzelców w barwach Jagiellonii
Kadrowicze w Jagiellonii.
Finały piłkarskich mistrzostw Europy
Reprezentanci Polski w barwach Jagiellonii Białystok
Stadion.
Klub rozgrywa mecze w roli gospodarza na Stadionie Miejskim w Białymstoku przy ul. Słonecznej 1. Obiekt ten został wybudowany na przełomie lat 1971–1972. W 2010 zburzono stary stadion i w jego miejsce wybudowano nowoczesny obiekt. o pojemności 22 386 miejsc siedzących. Koszt przebudowy – 254 mln zł, wykonawca hiszpańskie konsorcjum OHL. Stadion ostatecznie został otwarty w dniu 18 października 2014 w meczu z Pogonią Szczecin, gdzie frekwencja otwarcia wyniosła 21 196 widzów.
Kibice.
Nad tym, co się dzieje na trybunach, czuwa Stowarzyszenie Kibiców Dzieci Białegostoku. Jest ono oficjalnym reprezentantem kibiców w kontakcie z klubem. Głównym założeniem stowarzyszenia jest zjednoczenie wszystkich kibiców Jagiellonii na każdej płaszczyźnie życia kibicowskiego i codziennego.
Bardzo ważnym założeniem Stowarzyszenia „Dzieci Białegostoku” jest angażowanie się w życie sportowe, społeczne i kulturalne, poprzez organizowanie imprez sportowych i rozrywkowych dla dzieci, młodzieży w szkołach, domach dziecka, ośrodkach wychowawczych.
Innymi, również ważnymi celami stowarzyszenia są akcje:
Tworzeniem opraw stadionowych i różnych choreografii z nią związanych zajmuje się Ultras Jagiellonia Białystok (UJB).
90-lecie Jagiellonii.
11.11.2010 Jagiellonia Białystok świętowała 90-lecie istnienia. W czasie gali jubileuszowej wyróżniono osoby zasłużone dla klubu, ogłoszona została też „jedenastka wszech czasów”, złożona z piłkarzy, którzy przyczynili się do jego sukcesów.
Drużynę 90-lecia wybrała kapituła, złożona z przedstawicieli klubu, dziennikarzy i historyków regionalnego sportu. Zespół tworzą w dużej części piłkarze, którzy grali w Jagiellonii w czasie jej pobytu w piłkarskiej ekstraklasie w latach 80. i 90. XX wieku.
Oto „Jagiellonia wszech czasów”: Mirosław Sowiński – Antoni Cylwik, Stanisław Szwejkowski, Sławomir Tołkacz, Jarosław Bartnowski – Andrzej Ambrożej, Dariusz Czykier, Dariusz Bayer – Jacek Bayer, Tomasz Frankowski, Jerzy Zawiślan.
Za bramkę 90-lecia uznano pierwszy gol Jagiellonii po jej pierwszym, historycznym awansie do ekstraklasie w 1987. To bramka strzelona przez Jarosława Michalewicza Widzewowi Łódź (1:1), co miało miejsce 9 sierpnia 1987 na stadionie w Białymstoku.
Najważniejszym momentem 90-lecia było zdobycie Pucharu Polski. Piłkarzem 90-lecia wybrano Tomasza Frankowskiego, trenerem – Michała Probierza.
Za datę powstania klubu uważa się maj 1920. Wówczas żołnierze stacjonującego w Białymstoku 42 Pułku Piechoty im. gen. Jana Henryka Dąbrowskiego powołali do życia koło sportowe – sekcję piłki nożnej. Pierwszy mecz rozegrano 30 maja 1920, w którym ten zespół wygrał z Kresowcami 5-1.
Obecna nazwa – Jagiellonia Białystok – została jednak po raz pierwszy użyta dopiero w 1932.
Obchody jubileuszu trwają od początku 2010. Np. wiosną otwarta została wystawa w Muzeum Historycznym w Białymstoku, poświęcona historii klubu. W obchody wpisują się sukcesy piłkarzy. Oprócz zdobycia Pucharu Polski, to także zdobycie Superpucharu, debiut w Lidze Europejskiej oraz pozycja lidera po jesiennej rundzie rozgrywek 2010/2011.

</doc>
<doc id="69627" url="https://pl.wikipedia.org/wiki?curid=69627" title="ŁKS Łódź">
ŁKS Łódź

Łódzki Klub Sportowy – polski wielosekcyjny klub sportowy z siedzibą w Łodzi, założony w 1908 roku, zarejestrowany w roku następnym. Najstarszy istniejący klub Łodzi i jednocześnie jeden z najstarszych polskich klubów sportowych. ŁKS to 22-krotny mistrz Polski w sportach drużynowych. Indywidualnie, ełkaesiacy 6-krotnie zdobywali medale na igrzyskach olimpijskich oraz kilkukrotnie w różnych dyscyplinach na mistrzostwach Europy i świata.
Historia w zarysie.
Powstanie klubu.
Łódzki Klub Sportowy to wielosekcyjny klub, powstały w 1908 roku. Jego założycielami byli: Henryk Lubawski, Arnold Heiman i Jerzy Hirszberg. Wniosek do Gubernatora Piotrkowskiego o oficjalną rejestrację klubu złożyli 26 lipca 1909 roku Feliks Markus Wasserzug oraz Arnold Fabianow Heiman. Oficjalnej rejestracji dokonano 6 sierpnia, dokonując wpisu do rejestru towarzystw i związków sportowych guberni piotrkowskiej.
Pierwszą sekcją w klubie była piłka nożna, następnie lekkoatletyka i tenis ziemny. Pod koniec lat 20. XX wieku zaczęto uprawiać w ŁKS hokej na lodzie, powołano do życia także sekcję gier sportowych, w skład której wchodziła koszykówka, siatkówka oraz hazena. Wkrótce powstały kolejne: boks, kolarstwo, pływanie itd.
Prekursorzy i założyciele.
ŁKS odegrał ważną rolę w kształtowaniu rozwoju fizycznego łodzian, a także – co równie istotne – podejmował działania na rzecz wychowania patriotycznego, zachowania kultury i tożsamości narodowej oraz dążeń niepodległościowych na początku XX wieku. W dwa lata po powołaniu do życia, klub był jednym z założycieli Łódzkiej Piłkarskiej Ligi Sportowej ("Lodzer Fussball Verband"); pierwsze futbolowe mistrzostwa Łodzi wygrał dwukrotnie w 1912 i 1913. W 1927 ełkaesiacy byli z kolei współtwórcami Polskiej Ligi Piłki Nożnej – co warte podkreślenia, rozegrali pierwszy ligowy mecz w historii polskiego piłkarstwa.
Dwudziestolecie międzywojenne przyniosło szereg sukcesów w grach zespołowych. W latach 1929–1933 ŁKS zdominował niemal wszystkie rozgrywki gier zespołowych w łódzkim okręgu. Do tego hazenistki klubu 3 razy triumfowały w mistrzostwach Polski, siatkarze 2-krotnie, a piłkarze ręczni raz. Ponadto, klub reprezentowała największa liczba zawodników z Łodzi, którzy wystartowali w tym okresie na igrzyskach olimpijskich (6 na 17).
W międzyczasie w ręce klubowych władz oddano tereny pod budowę kompleksu sportowego dla ŁKS. Na terenach tzw. "Parku Sportowego" powstał stadion z bieżnią lekkoatletyczną. Oprócz tego wybudowano korty tenisowe, basen pływacki, strzelnicę, a także naturalne lodowisko do gry w hokeja.
15 sierpnia 1924 obchodzono jubileusz piętnastolecia istnienia klubu.
Okres PRL.
Zaraz po zakończeniu II wojny światowej w 1945 klub wznowił swoją działalność. Reaktywowano większość z przedwojennych sekcji. Jednocześnie powołano do życia nowe – w tym: podnoszenie ciężarów, gimnastyka sportowa i artystyczna, szachy oraz zapasy. W 1949 w wyniku reorganizacji sportu w kraju, władze ŁKS były zmuszone do zmiany nazwy (dodano nowy człon „Włókniarz”) oraz barw klubowych (z biało-czerwonych na zielone). Do tradycyjnej symboliki powrócono w 1956.
W 1953 po jedyne w historii mistrzostwo Polski sięgnęli koszykarze. Pięć lat później tytuł najlepszej drużyny w kraju wywalczyli także piłkarze. W 1967 złote medale zawisły także na szyjach koszykarek, które na długie lata stały się krajową potęgą (w sumie 7 tytułów mistrzowskich w tym okresie). Na najwyższym podium krajowych rozgrywek stanęły także siatkarki (1983). Po medale mistrzostw kraju sięgali także zawodnicy innych dyscyplin sportowych. Doczekano się także udanych startów na arenie międzynarodowej, w tym i na igrzyskach olimpijskich, w których prym wiedli lekkoatleci (medal Teresy Ciepły) i hokeiści (aż 7. reprezentantów).
Rozrastała się baza klubowa. W latach 1968–1971 przeprowadzono gruntowną modernizację stadionu. Wybudowano m.in. trybunę, pod którą umieszczono halę sportową mogącą pomieścić ok. 1 tys. widzów. Z obiektu tego korzystały prawie wszystkie halowe sekcje klubu, w tym koszykarskie (kobieca i męska), siatkarska i lekkoatletyczna. Ponadto, zainstalowano sztuczne oświetlenie, wówczas jedno z nielicznych w kraju.
W 1983 obchodzono jubileusz 75-lecia istnienia klubu.
Przełom XX i XXI wieku.
Okres przemian ustrojowych pod koniec ubiegłego stulecia sprawił, że klub zaczął popadać w coraz większe kłopoty finansowo-organizacyjne. W 1991 zakończyła swą działalność sekcja hokejowa. W dwa lata później siatkarki po spadku z ekstraklasy zostały wycofane z rozgrywek. Mimo początkowych sukcesów (dwa tytuły w 1995 i 1997), 9-krotne mistrzynie kraju, koszykarki, opuściły ekstraklasę na skutek braku odpowiednich funduszy, a piłkarze – także z podobnych powodów – w 2013 rozpoczęli zmagania ligowe od IV ligi (najniżej w historii).
Rok 2014 okazał się rokiem sukcesów poszczególnych sekcji ŁKS. Awans uzyskali piłkarze, koszykarze oraz siatkarki, które awansowały na zaplecze ekstraklasy.
W latach 2017-2019 piłkarze zanotowali trzy kolejne awanse aż do ekstraklasy. Jeszcze większe sukcesy w tym samym czasie zanotowały siatkarki, które po powrocie do ekstraklasy po 23 latach w 2016, w dwa lata później wywalczyły wicemistrzostwo kraju, a w 2019 po raz drugi w historii Klubu sięgnęły po tytuł mistrzyń Polski.
Klubowy herb.
Symbolem nieodzownie związanym z Łódzkim Klubem Sportowym jest tzw. "Przeplatanka", która pojawiła się w samych początkach istnienia klubu. Drugim, równie znanym herbem klubu jest biało-czerwono-biała chorągiewka z wypisanymi na niej literami ŁKS. Oba powyższe znaki były przez pewien czas zajęte przez komornika. W zamian za nie niektóre z sekcji łódzkiego klubu używały loga zastępczego (biało-czerwono-biała tarcza z napisem ŁKS i datą powstania – 1908). W 2012 akcjonariuszom klubu udało się odzyskać utracone symbole.
Lokale klubowe.
Począwszy od lat 80 XX wieku stała siedziba ŁKS znajdowała się przy al. Unii Lubelskiej 2. Pod koniec 2013 władze klubu i poszczególnych sekcji, w związku z budową nowego stadionu, musiały się z niej wyprowadzić.
Obiekty sportowe.
Pierwszym obiektem sportowym ŁKS był plac przy ul. Dzielnej 47 (dziś Narutowicza), następnie przy ul. Srebrzyńskiej 37/39 (1912–1922), a później już teren "Parku Sportowego" przy al. Unii Lubelskiej 2.
Mistrzowie Polski w barwach ŁKS.
W roku 1923 Stefan Kostrzewski zdobył dla Łódzkiego Klubu Sportowego pierwsze mistrzostwo Polski w historii. Tytuł ten wywalczył w lekkoatletyce, w biegu na 5000 m.
Ostatnim, jak dotąd, mistrzem Polski w biało-czerwono-białych barwach była Dominika Misterska-Zasowska, sztangistka, która po złoto w kategorii do 63 kg sięgnęła w 2001.
Indywidualnych mistrzów Polski w historii klubu było kilkudziesięciu. Najwięcej tytułów wywalczyli lekkoatleci. Do rekordzistów należą Artur Partyka (skok wzwyż) i Maria Kwaśniewska (rzut oszczepem, trójbój, pięciobój, skok w dal), którzy zdobywali odpowiednio 14 i 11 złotych medali MP. Oprócz ww. dwójki multimedalistami byli także zapaśnik Tomasz Busse (7 tytułów) oraz kolarz Jerzy Bek (6 tytułów).
Olimpijczycy.
Ełkaesiaków w historii letnich i zimowych igrzysk olimpijskich startowało 23. Pięciu spośród nich przywoziło z tych imprez medale olimpijskie. Jako pierwsza dokonała tego Maria Kwaśniewska, lekkoatletka, która w 1936 zdobyła brązowy medal w rzucie oszczepem. Najbardziej utytułowanym jest inny lekkoatleta, skoczek wzwyż, Artur Partyka, który przywiózł dwa medale (1992 i 1996). Najliczniejszą zaś grupą spośród łódzkich olimpijczyków stanowią hokeiści, którzy w liczbie 7. reprezentowali ŁKS na igrzyskach. Jeden z nich, Jerzy Potz startował 4-krotnie.
Dotychczasowi prezesi klubu.
Na stanowisku prezesa Łódzkiego Klubu Sportowego zasiadało do tej pory (stan na 2014 rok) 28 osób. Najwięcej razy funkcję tę obejmowali Heliodor Konopka oraz Zygmunt Kaźmierczak (po 3). Najdłużej piastował ją pierwszy z ww. dwójki.
Kilku z nich – jak choćby Józef Wolczyński i Zbigniew Antoszewski – na co dzień zajmowało się polityką, piastując odpowiednio funkcje ministra i senatora. Z kolei Eugeniusz Chilarski był pułkownikiem Wojska Polskiego. Wśród prezesów ŁKS byli także jego byli sportowcy jak choćby Heliodor Konopka (piłkarz), Szczepan Miłosz (piłkarz i hokeista), Zdzisław Kwapisz (koszykarz).
Honorowi Członkowie ŁKS.
Na liście Honorowych Członków ŁKS znajduje się 51 nazwisk. Jej pierwszymi przedstawicielami (1912) zostali: Maurycy Hertz oraz dwaj Anglicy James Gallaway i Thomas Horrocks, którym klub zawdzięczał m.in. otwarcie pierwszego, historycznego boiska przy ul. Srebrzyńskiej 37/39.
Ostatnim, wybranym do tego grona, był Jan Sobieski (2004), legendarny szewc i wieloletni kierownik grup młodzieżowych w klubie.
Ponadto, wśród przedstawicieli tego zaszczytnego grona znajdują się m.in. Henryk Lubawski, Zenon Sienkiewicz (jedni z założycieli klubu), Heliodor Konopka (wieloletni prezes klubu), Władysław Król i Józef Żyliński (legendarni trenerzy klubu), Maria Kwaśniewska (pierwsza medalistka olimpijska w historii ŁKS), a także były prymas Polski, Józef Glemp.
Hokej na lodzie.
Sekcja obecnie nie istnieje.
Siatkówka.
Sekcja męska.
Obecnie nie istnieje; lata działalności: 1929-1948
Boks.
Obecnie jest to sekcja amatorska.
Lekkoatletyka.
Obecnie sekcja lekkiej atletyki skupia grupy młodzieżowe.
Pozostałe sekcje.
Obecnie sekcja skupia grupy młodzieżowe.
Obecnie sekcja skupia około 25 zawodników, głównie w grupach młodzieżowych.
Obecnie sekcja skupia grupy młodzieżowe.
Obecnie brydżyści ŁKS występują w trzeciej lidze centralnej.
Sekcje nieistniejące.
Uprawiana była od przełomu lat 20 i 30 XX wieku do początku lat 60 XX w.
Uprawiana była w klubie w okresie międzywojennym XX wieku
Podobnie jak piłka rowerowa lata jej istnienia datuje się na okres międzywojenny XX wieku
Działała w okresie międzywojennym XX wieku.
Skoki spadochronowe uprawiano na powstałej w 1937 roku wieży spadochronowej, liczącej 20 metrów. Działała również w okresie po drugiej wojnie światowej.
Kibice.
Wczoraj i dziś.
ŁKS w momencie powstania (1908) stał się pierwszym w Łodzi klubem polskim, w którym uprawiano piłkę nożną, dzięki czemu cieszył się bardzo dużym zainteresowaniem wśród łodzian, w tym przede wszystkim garnącej się do uprawiania sportu młodzieży. Szerokie i stale rozrastające się grono sympatyków klubu potwierdziło swą znaczącą rolę w kraju w 1932, kiedy to ŁKS wygrał plebiscyt „Przeglądu Sportowego” dla największej liczby kibiców na meczach swojej drużyny w piłkarskiej I lidze (dziś ekstraklasa), za co dostał zegar świetlny firmy "Omega".
Piłkarze ŁKS przez wiele lat byli wspierani w znaczącej liczbie przez swych sympatyków zarówno na meczach rozgrywanych u siebie, jak i na wyjeździe. Na decydujący o tytule mistrza Polski pojedynek w 1958 z Górnikiem Zabrze pojechało prawie 10 tysięcy łodzian! W latach 70 XX wieku na mecze ŁKS chodziła rekordowa liczba osób – mecze na odnowionym stadionie, w blasku najnowocześniejszych wówczas jupiterów, oglądało ponad 40 tysięcy ludzi.
W przeszłości kibice licznie odwiedzali także obiekty, w których grali przedstawiciele halowych dyscyplin klubu. Na meczach hokeistów ŁKS w "Pałacu Sportowym" trybuny mogące pomieścić ok. 9 tys. kibiców z reguły zapełniały się do ostatniego miejsca W 2011 na meczu koszykarzy ŁKS próbowano pobić rekord frekwencji na ligowym meczu halowym w Polsce. Do jego ustanowienia zabrakło niecałe 900 osób (na trybunach zgromadzono 9128 kibiców).
Także dziś, mimo gry w niższych klasach rozgrywkowych kibice wspierają swój klub. Na początku 2014, na przedsezonowej prezentacji piłkarzy w Atlas Arenie – występujących wówczas w IV lidze – przybyło 3 tys. sympatyków. Od 2006 działa tzw. "Klub 100", którego celem jest wspieranie finansowo-organizacyjne łódzkiego klubu.
Plebiscyt oraz znani sympatycy klubu.
W latach 70 i 80 XX wieku organizowany był „Plebiscyt Klubu Kibica ŁKS”, na najpopularniejszego i najlepszego sportowca klubu, który został przeprowadzony 7-krotnie. Dwukrotnie wygrał go Jan Tomaszewski, wieloletni golkiper drużyny piłkarskiej. Oprócz niego triumfowali także: Stanisław Terlecki, Marek Dziuba (piłkarze), Walery Kosyl, Leszek Kokoszka (hokeiści) oraz Wojciech Fiedorczuk (koszykarz). Organizacja plebiscytu została przerwana w 1981, po wprowadzeniu stanu wojennego w Polsce.
Klub miał i ma nadal liczne grono sympatyków, którzy się z nim utożsamiają. Wśród nich znajdziemy m.in. Aleksego Rżewskiego, pierwszego prezydenta Łodzi po odzyskaniu niepodległości w 1918, Menachema Bornszatjna ps. „Ślepy Maks”, legendarnego łódzkiego gangstera, Ludwika Benoit, Leona Niemczyka, Mariana Łącza, cenionych polskich aktorów, O.S.T.R., znanego rapera, a także poetę Ludwika Jerzego Kerna oraz popularnego pisarza fantasy Andrzeja Sapkowskiego.
Upamiętnienia.
W 2008 Poczta Polska wydała okolicznościowe (na 100. rocznicę powstania Łódzkiego Klubu Sportowego) kartę i znaczek pocztowy oraz stempel. Na kopercie znajduje się archiwalne zdjęcie byłego piłkarza klubu, Henryka Szymborskiego, który cieszy się ze zdobytego gola; z kolei na znaczku przedstawione są główne dyscypliny sportowe, które miały lub wciąż mają swoje sekcje w klubie: piłka nożna, hokej na lodzie, koszykówka, tenis i siatkówka.
W Łodzi znajdują się także 4 ulice, których patronami są byli sportowcy ŁKS (olimpijczycy). Uhonorowanymi są: Wawrzyniec Cyl, Antoni Gałecki, Jerzy Potz oraz Władysław Król. Ponadto, podobizna ostatniego z nich znajduje się na fresku „Łódź w pigułce”, na którym pojawiły się 31 najbardziej znane i zasłużone dla miasta osoby.

</doc>
<doc id="69628" url="https://pl.wikipedia.org/wiki?curid=69628" title="Piast Gliwice">
Piast Gliwice

Piast Gliwice – polski klub piłkarski z siedzibą w Gliwicach, występujący w Ekstraklasie, mistrz Polski w sezonie 2018/2019.
Historia.
18 czerwca 1945, w dzisiejszym klubie „Perełka” przy ulicy Zwycięstwa, powołano organizację sportową, którą 19 czerwca 1945 zarejestrowano w Zarządzie Miejskim jako Klub Sportowy Piast Gliwice. Klub zakładali wysiedleńcy ze Lwowa.
W 1957 zespół Piasta zadebiutował w II lidze, w której spędził łącznie 35 sezonów. W tym okresie największe sukcesy drużyna święciła w latach 1975–1983. Gliwiczanie należeli wówczas do drugoligowej czołówki i kilka razy (1976, 1977, 1981) byli blisko awansu do najwyższej klasy rozgrywkowej. Ponadto piłkarze Piasta dwukrotnie (1978, 1983) docierali do finału Pucharu Polski, dwukrotnie jednak przegrywając, za pierwszym razem z Zagłębiem Sosnowiec 0:2, a za drugim z Lechią Gdańsk 1:2. Przemiany ustrojowe skomplikowały sytuację organizacyjno-finansową klubu, wskutek czego wiosną 1993 roku Piast Gliwice wycofał piłkarską drużynę seniorów z rozgrywek. Reaktywacja nastąpiła dopiero w 1997 r., kiedy w B-klasie gliwicki klub ponownie wystawił drużynę seniorską.
24 maja 2008 r. Piast wywalczył po 63 latach istnienia historyczny awans do Ekstraklasy po wyjazdowym zwycięstwie 1:0 z Polonią Warszawa.
9 sierpnia 2008 r. Piast wygrał pierwszy historyczny mecz w Ekstraklasie z Cracovią 2-0. Mecz rozegrany był na stadionie w Wodzisławiu Śląskim. Premierowy sezon zakończył na 11. miejscu.
Z awansem wiązały się konsekwencje organizacyjne: Piast stworzył latem 2009 spółkę akcyjną, w której miasto Gliwice objęło 51% udziałów, a klub 49%. W roku 2008 do sponsorowania Piasta na krótko włączył się Opel.
Kolejną konsekwencją awansu była konieczność modernizacji stadionu przy ulicy Okrzei, tak by spełniał wymogi licencyjne. W rundzie jesiennej 2008/2009 Piast grał na stadionie Odry w Wodzisławiu. Począwszy od kwietnia 2009 r. stadion Piasta przy ul. Okrzei, po przeprowadzeniu drobnych modernizacji, został warunkowo dopuszczony do goszczenia rozgrywek ekstraklasy. Pierwszy w historii mecz Piasta o mistrzostwo ekstraklasy w Gliwicach został rozegrany 3 kwietnia 2009 r. Piast wygrał 1-0 z Górnikiem Zabrze po golu Mariusza Muszalika. W sezonie 2009/2010 gliwicki klub zajął ostatnie miejsce w tabeli i został zdegradowany do I ligi. Ostatnie spotkanie w tamtym sezonie odbyło się 15 maja 2010 roku w Gliwicach, gdzie Piast przegrał 0-1 z Cracovią.
Jesienią 2010 r. rozpoczęto budowę nowego stadionu, którą zgodnie z planem zakończono w lipcu 2011 r. Stadion mieści 10 500 widzów (z możliwością dalszej rozbudowy o 5 tys.) i zaprojektowany został przez niemiecką firmę Bremer AG. Głównym wykonawcą przebudowy stadionu była firma Polimex-Mostostal, koszt budowy 54 137 254 zł. Nowy stadion Piasta Gliwice jest niemal wierną kopią niemieckiego Energieteam Arena, na którym swe mecze rozgrywa SC Paderborn. W czasie budowy nowego obiektu w sezonie 2010/2011 Piast ponownie grał na stadionie w Wodzisławiu Śl.
27 maja 2012 r. Piast Gliwice wywalczył awans do T-Mobile ekstraklasy zajmując pierwsze miejsce w tabeli I ligi. W 34 meczach sezonu 2011/2012 Piast Gliwice zdobył 64 pkt, odnotowując 19 zwycięstw, 7 remisów i 8 porażek. W sezonie 2012/2013 Piast zdobył 46 punktów, wygrywając 13 razy, 7 remisując, a 10 przegrywając, co dało 4 miejsce w rozgrywkach T-Mobile Ekstraklasy i pierwszy w historii awans do rundy kwalifikacyjnej Ligi Europy. Gliwicki zespół odpadł z rozgrywek pucharowych po dwumeczu z azerskim klubem Qarabağ Ağdam, przegrywając swoje spotkanie na wyjeździe 1-2 oraz remisując u siebie 2-2 (po dogrywce).
Po zakończonej rundzie jesiennej ekstraklasy w sezonie 2015/16 Piast niespodziewanie zajął 1 miejsce. Ostatecznie sezon ten zakończył na drugiej pozycji, przegrywając walkę o tytuł mistrzowski z Legią Warszawa. W następnych dwóch sezonach Piastowi nie udawało się walczyć o najwyższe cele, a rywalizował pod koniec sezonu o utrzymanie w grupie spadkowej. W sezonie 2017/18 Piast zapewnił sobie utrzymanie dopiero po zwycięstwie 4:0 w ostatniej kolejce z Bruk-bet Termalicą Niecieczą. Co nie udało się trzy lata wcześniej, stało się faktem w sezonie 2018/19 klub zdobył po raz pierwszy w swojej historii Mistrzostwo Polski z Waldemarem Fornalikiem w roli trenera. Piast zanotował świetną rundę rewanżową i przed rywalizacją w grupie mistrzowskiej zajmował 3. miejsce z 53 punktami i 7-punktową stratą do lidera którym była Lechia Gdańsk, wicelider Legia Warszawa również miała przewagę 7 punktów. Piast w ostatniej fazie rozgrywek wygrał 6 z 7 meczów, osiągając na koniec 72 punkty i wyprzedzając drugą Legię o 4 punkty. Mistrzostwo Piast zapewnił sobie w ostatnim meczu, po domowym zwycięstwie z Lechem Poznań 1:0.
27 października 2022 trenerem Piasta został Aleksandar Vuković.
Spółka Akcyjna.
Ze stowarzyszenia GKS „Piast” Gliwice w dniu 10 czerwca 2009 roku wyodrębniono spółkę akcyjną pn. GKS „Piast” SA (spółka przejęła od stowarzyszenia prowadzenie sekcji piłki nożnej seniorów, od tej daty są to dwa odrębne podmioty). W Urzędzie Miasta Gliwice doszło do spotkania, w którym zostały podpisane stosowne dokumenty. Stowarzyszenie GKS „Piast” Gliwice ma 49 procent akcji, a 51 procent akcji GKS „Piast” SA przejmie magistrat. Kapitał zakładowy spółki wyniesie 6,4 mln zł. – Budżet na przyszły sezon wyniesie przynajmniej 10 mln złotych
Inne sekcje.
Szermierka.
Sekcja szermiercza jest sekcją mającą w swoim dorobku największe sukcesy i mogącą się poszczycić zawodnikami zdobywającymi medale na wszystkich zawodach rangi mistrzowskiej od Mistrzostw Polski we wszystkich kategoriach począwszy, na Igrzyskach Olimpijskich skończywszy.
Tenis ziemny.
W XXI wiek GKS „Piast” wkroczył z pięcioma sekcjami. Jedną z tych, które działają od początku istnienia klubu jest sekcja tenisa ziemnego. GKS „Piast” w latach 70. XX wieku był w Polsce tenisową potęgą. Przedstawiciele tej dyscypliny sportu wywodzący się z klubu (m.in. Irmina Popławska, Danuta Wieczorek-Szwaj, Janusz Gonsior, Jerzy Sonsalla, Ireneusz Łyżwiński, Wanda Ostrowska, Aleksandra Harasym, Dorota Dziekońska, Zenon Rode) wielokrotnie zdobywali medale mistrzostw Polski.
Źródło: tenis.piast.gliwice.pl
Do dyspozycji grających pozostaje pięć oświetlonych kortów z pełnym węzłem sanitarnym. Korty mieszczą się przy ul. Kosynierów 6.
Brydż sportowy.
Sekcja brydża sportowego istnieje w Piaście od 1969 r. Przez wiele lat brydżyści Piasta występowali w I lidze. Kłopoty finansowe końca lat osiemdziesiątych odbiły się również na kondycji tej sekcji, co spowodowało spadek do II ligi. W tym sezonie drużyna brydżowa otarła się o ekstraklasę. W rundzie zasadniczej gliwiczanie zajęli II miejsce. W rozgrywkach play off dotarli do finału, gdzie przegrali z zespołem Nowa Sól Dębieńsko, który wywalczył awans do I ligi. W bieżącym sezonie osiągnięto wiele wartościowych wyników zarówno w turniejach i zawodach wojewódzkich, jak i krajowych. Do ważniejszych osiągnięć sportowych należy zaliczyć:
oraz wiele czołowych lokat w turniejach par na terenie województwa śląskiego uzyskane przez zawodników Lassota, Łyskawa, Czech, Rogala, Śliwoń, Tomsia, Glodt, Pudlik.
Źródło: www.piast.gliwice.pl
Lekkoatletyka.
Pierwsza na terenie Gliwic sekcja lekkoatletyczna powstała właśnie w Piaście, a było to już w połowie 1945 roku. Inicjatorem jej założenia był Eugeniusz Bieniasz wielki miłośnik „królowej sportu”. Pierwszy poważniejszy sukces odniósł Czajkowski, zdobywając w 1949 roku wicemistrzostwo Polski juniorów w biegu na 100 m z wynikiem 17 sek. W tym samym roku zgłosiła akces do Piasta rekordzistka kraju w pchnięciu kulą – Wanda Flakowiczowa. Większe sukcesy jednak przyszły 20 lat później, gdy kierownikiem sekcji został Zenon Sęk. To spod jego „ręki” wyszła Ewa Gryziecka, rekordzistka Świata i uczestniczka Igrzysk Olimpijskich. Także pod jego okiem swoje umiejętności podnosili, a potem zdobywali medale w mistrzostwach kraju i nie tylko: J. Filusz, D. Langer, E. Kowalska, J. Polewka, J. Anyszkiewicz. J. Jaroszyński i Adam Śniegórski, aktualny trener. Lekkoatletyka to sport indywidualny. Sukces jest uzależniony zarówno od predyspozycji, jak i ciężkiej, systematycznej pracy. Aktualnie numerem jeden w Piaście jest Magdalena Deptuła, wielokrotna już medalistka mistrzostw Polski w kategoriach młodzieżowych. Oprócz niej do obiecujących zawodników należą Adam Gozdek, Mariusz Nowakowski, Robert Rolnik, Maciej Śniegórski. Aktualnie w Piaście pracuje trzech trenerów. Zawodniczki i zawodnicy podzieleni są na trzy grupy. Regularnie trenuje około 30 lekkoatletów. Zajęcia odbywają się na obiekcie przy ul. Okrzei.
Źródło: www.piast.gliwice.pl
Futsal.
W czerwcu 2016 roku – z połączenia dwóch gliwickich klubów występujących w Futsal Ekstraklasie, Nbitu oraz GAF-u – powołana do życia została nowa sekcja Piasta, która od sezonu 2016/17 rozpoczęła występy w najwyższej polskiej klasie rozgrywkowej.
Pierwszym trenerem futsalowej drużyny niebiesko-czerwonych został były Mistrz Polski Sebastian Wiewióra, a skład zespołu oparto (poza zawodnikami z wyżej wymienionych drużyn) także na graczach sprowadzonych z AZS UŚ Katowice.
Wkrótce utworzono również, w ramach Stowarzyszenia GKS Piast, sekcje juniorów U-20 oraz U-18 piłki halowej. Obie drużyny, w rozgrywkach 2016/17 Młodzieżowych Mistrzostw Polski, poprowadził znający się ze współpracy w ramach Reprezentacji Polski w minifutbolu duet trenerski Szymon Wesołowski – Miłosz Karski.
Przed sezonem 2017/2018 doszło do zmian w sztabie szkoleniowym i kadrze zespołu. Na stanowisku trenera zatrudniony został Klaudiusz Hirsch, a jego asystentem został Szymon Wesołowski. Sztab szkoleniowy uzupełnili: kierownik drużyny Miłosz Karski, drugi kierownik drużyny Adam Tarczyński oraz fizjoterapeuta Kamil Paluch. Skład zespołu oparto na zagranicznych zawodnikach z Brazylii oraz Hiszpanii. Z początkiem sezonu do życia powołano również szkółkę piłkarską, gdzie szkoleni są juniorzy w kategoriach wiekowych U-8, U-10, U-12, U-14.
W sezonie 2018/2019 futsalowy Piast Gliwice dotarł do finału halowego Pucharu Polski, gdzie poległ w konfrontacji z Rekordem Bielsko-Biała.
Przed sezonem 2019/2020 doszło do zmian w zarządzie klubu. Nowym prezesem został Krzysztof Bochenek, zastępując na tym stanowisku jednego z założycieli futsalowego Piasta Gliwice – Jarosława Jenczmionkę. Trenerem natomiast został Rafał Barszcz, jego asystentem Jacek Podgórski – uczestnik Mistrzostw Świata w Hongkongu (2. Mistrzostwa Świata w Futsalu). W trakcie sezonu do sztabu trenerskiego dołączył jeden z najbardziej utytułowanych szkoleniowców na świecie – Orlando Duarte (medalista Mistrzostw Świata oraz wielokrotny mistrz Portugalii ze Sportingiem Lizbona). Skład oparto w głównej mierze na lokalnych zawodnikach (m.in. Rafał Franz) wspartych przez kilku Reprezentantów Polski (m.in. Dominik Solecki) oraz obcokrajowcach wyróżniających się w ligach zagranicznych (m.in. Douglas Neutzling Ferreira).
Dołączenie do drużyny byłego selekcjonera Reprezentacji Portugalii w futsalu oraz pozyskani w zimowym okienku transferowym zawodnicy pozwolili Piastowi Gliwice na marsz w górę tabeli, który został zatrzymany dopiero przez CoVID-19, gdyż zgodnie z decyzją PZPN oraz Futsal Ekstraklasy rozgrywki w sezonie 2019/2020 zostały zakończone po 18. kolejce. Przyczyną tej sytuacji były obostrzenia związane z obecnością koronawirusa w Polsce. Piast zakończył rozgrywki w górnej części tabeli (7 miejsce).
Ponadto w sezonie 2019/2020 Piast był finalistą Superpucharu Polski przegrywając nieznacznie (4:3) z Mistrzem Polski i zdobywcą Pucharu Polski – Rekordem Bielsko-Biała.
Sezon 2020/21 Piast rozpoczął z wysokiego "C" zdobywając pierwszy w historii klubu medal Mistrzostw Polski. Stało się podczas finałów Młodzieżowych Mistrzostw Polski w futsalu rozgrywanych w Ustce, gdzie zespół w kategorii U-13 sięgnął po srebro. Sztab szkoleniowy drużyny juniorów podczas tej edycji MMP tworzyli: Bartłomiej Rutkowski, Roman Białek, Szymon Wesołowski oraz Miłosz Karski.
Lata 2021, 2022 to, jak do tej pory, najlepszy okres w historii futsalowej sekcji klubu z Gliwic. Sezon 2021/22 drużyna Orlando Duarte zakończyła z brązowymi medalami Mistrzostw Polski oraz finałem Pucharu Polski, by w kolejnych rozgrywkach zdobyć - pierwszy w historii klubu - tytuł Mistrzów Polski Statscore Futsal Ekstraklasy.
Esport.
W dniu 4 kwietnia 2017 roku powołano do życia organizację E-Games Sp. z o.o., której powierzono prowadzenie i rozwój sekcji sportu elektronicznego w GKS Piast Gliwice. Tym samym Klub – idąc z duchem czasu – wprowadził najnowsze, światowe trendy, łącząc ponad siedemdziesięcioletnią tradycję z nowoczesnością i nowymi technologiami.
We wrześniu 2017 roku sekcja Piast Gliwice Esports uruchomiła w swoich strukturach dywizje oraz FIFA. Sekcja była prekursorem przeniesienia współzawodnictwa w gry komputerowe z Internetu na stadiony. W ten sposób na stadionie piłkarskim Piasta Gliwice, po raz pierwszy w Polsce – przy okazji rozgrywek piłkarskich organizowanych przez Ekstraklasę SA – odbyły się mecze pokazowe w komputerową grę sportową FIFA 18 z sekcjami esportowymi klubów Wisły Płock i Legii Warszawa.
Sukcesy.
Szermierka.
Igrzyska Olimpijskie:
Mistrzostwa Świata:
Mistrzostwa Europy:
Akademickie Mistrzostwa Świata
Brydż sportowy.
oraz wiele czołowych lokat w turniejach par na terenie województwa śląskiego uzyskane przez zawodników Lassota, Łyskawa, Czech, Rogala, Śliwoń, Tomsia, Glodt, Pudlik.
Kibice.
Piastowi Gliwice kibicują głównie ludzie mieszkający w województwie śląskim. Piast posiada fankluby w Czekanowie, Kleszczowie, Krupskim Młynie, Prudniku, Rudnie, Rudzińcu, Sierakowicach, Sośnicowicach, Taciszowie i Żernicy.
Afera korupcyjna.
W trakcie śledztwa w sprawie największej w historii polskiego futbolu ujawnionej afery korupcyjnej pojawił się także wątek dotyczący Piasta Gliwice.
Klub był podejrzany o próbę ustawienia wyniku meczu ze Świtem Nowy Dwór Mazowiecki w sezonie 2004/2005 (23 października 2004, 2:1).
21 lipca 2005 Wydział Dyscypliny PZPN (WD PZPN) za niedozwolone spotkanie sędziów i obserwatora z przedstawicielami GKS Piast Gliwice przed meczem o mistrzostwo ll ligi ze Świtem Nowy Dwór Mazowiecki, nałożył na klub kary dyscyplinarne:
Ówczesny prezes klubu Marcin Żemaitis ukarany został karą dożywotniej dyskwalifikacji , obserwator meczu Aleksander Suchanek – karą dyskwalifikacji na 5 lat, trzech sędziów prowadzących spotkanie reprezentujących Wielkopolski ZPN – główny Zbigniew Rutkowski karą wykluczenia z PZPN i asystenci Robert Hałaburda oraz Hieronim Twardosz karą dyskwalifikacji na okres 2 lat. Odwołanie klubu oraz sędziów Hałaburdy i Twardosza od orzeczenia WD PZPN zostało oddalone 13 stycznia 2006 przez Komisję Odwoławczą PZPN a 26 kwietnia tego samego roku Związkowy Trybunał Piłkarski oddalił kasację od orzeczenia Komisji Odwoławczej złożoną przez ukaranych.
25 lutego 2011 roku za czyny korupcyjne w czasach pracy w Piaście Gliwice WD PZPN ukarał trenera Jacka Zielińskiego karą 2 lat dyskwalifikacji w zawieszeniu na 3 lata oraz dodatkowo karą finansową w wysokości 30 tys. złotych.

</doc>
<doc id="69630" url="https://pl.wikipedia.org/wiki?curid=69630" title="Ruch Chorzów">
Ruch Chorzów

Ruch Chorzów – polski klub sportowy założony 20 kwietnia 1920 r. w "Bismarkhucie" (niem. "Bismarckhütte", od 1 stycznia 1923 r. Hajduki Wielkie; dziś Chorzów Batory, dzielnica Chorzowa) jako jednosekcyjny klub piłkarski. Od sezonu 2022/2023 występujący w I lidze.
14-krotny mistrz Polski, 6-krotny wicemistrz Polski, 3-krotny zdobywca Pucharu Polski, ćwierćfinalista Ligi Mistrzów (edycja Pucharu Europy 1974/1975), ćwierćfinalista Ligi Europy (edycja Pucharu UEFA 1973/74) oraz finalista Pucharu Intertoto UEFA (sezon 1998). Do sezonu 1986/87 był jedynym klubem, jaki uczestniczył we wszystkich sezonach polskiej ekstraklasy. W tabeli wszech czasów tych rozgrywek prowadził do połowy lat 90., aktualnie plasuje się na 4. miejscu. W klasyfikacji medalowej mistrzostw Polski w piłce nożnej zajmuje drugie miejsce.
Ruch Chorzów jest pierwszym historycznym mistrzem Górnego Śląska w oficjalnych rozgrywkach PZPN. Jako pierwszy klub piłkarski reprezentował region górnośląski na szczeblu klubowych mistrzostw Polski. Jako pierwszy górnośląski klub zdobył też mistrzostwo Polski oraz Puchar Polski. Ostatni śląski zdobywca Pucharu Polski.
27 grudnia 2004 założono sportową spółkę akcyjną, która 27 stycznia 2005 przejęła klub. 4 grudnia 2008 sportowa spółka akcyjna zadebiutowała na rynku NewConnect. Tym samym Ruch Chorzów stał się pierwszym polskim klubem piłkarskim notowanym na warszawskiej Giełdzie Papierów Wartościowych. Klubowe motto to "Legenda bez końca".
Historia.
Założenie klubu.
27 stycznia 1920 roku Polski Komisariat Plebiscytowy mający siedzibę w Bytomiu wystosował apel, w którym nawoływał do tworzenia nowych klubów sportowych na Górnym Śląsku. Głównym inicjatorem i pomysłodawcą tworzenia klubów sportowych pod egidą Polskiego Komisariatu Plebiscytowego był śląski działacz sportowy Alojzy Budniok. Za organizowanie klubu w Hajdukach (z ramienia Komisariatu) odpowiadał jednak Teofil Paczyński. Do tej roli predysponowały go dwie okoliczności; po pierwsze pełnił funkcję komisarza Polskiego Komisariatu Plebiscytowego w Hajdukach/Bismarkhucie, po drugie pochodził ze starego górnośląskiego rodu hrabiowskiego, władającego przez ponad dwieście lat Hajdukami. Namówił on kilku graczy i działaczy sportowych do wystąpienia z klubu BBC (Bismarckhütter Ballspiel Club). Dzięki jego działaniom, 22 lutego 1920 roku na zebraniu dotyczącym nowo powstających klubów (jakie odbyło się w siedzibie PKP – bytomskim hotelu Lomnitz) pojawił się także reprezentujący Hajduki/Bismarkhutę Bernard Skop. 3 kwietnia 1920 roku na pierwszym zebraniu organizowanym przez Paczyńskiego w sprawie utworzenia nowego klubu w Hajdukach/Bismarkhucie, obecni byli: Jan, Józef i Franciszek Bartoszkowie; Bernard i Augustyn Skopowie oraz August Kiołbasa. Uchwalono wówczas datę zebrania konstytucyjnego (mającego wybrać zarząd nowego klubu) na 20 kwietnia 1920. Tego dnia zgodnie z ustaleniami odbyło się założycielskie zebranie klubu w Domu Związkowym w Hajdukach/Bismarkhucie, w którym wzięło udział czterdzieści osób. W składzie wybranego zarządu znalazło się 9 osób: wiceprezes Paweł Kiełbasa, skarbnik Edward Supernok, kierownik sportowy Franciszek Bartoszek, sekretarz Bernard Skop oraz Paweł Skop, Sylwester Golasz, Teofil Paczyński, Jakub Szweda i Stanisław Sojka. Pierwszym prezesem został nauczyciel z Klimzowca, Paweł Koppa.
Do powstania klubu w znacznej mierze przyczynił się fakt, że w lutym 1920 roku, zgodnie z postanowieniami traktatu wersalskiego przybyły na Górny Śląsk pierwsze oddziały aliantów. Rozpoczęły się tym samym przygotowania do przeprowadzenia plebiscytu, mającego zadecydować o przynależności państwowej Górnego Śląska. Rozwijający się dotąd spontanicznie ruch sportowy otrzymał wsparcie Polskiego Komisariatu Plebiscytowego, w ramach którego utworzono wydział wychowania fizycznego (z Maksymilianem Wilimowskim jako kierownikiem). Tworzenie nowych klubów sportowych i udzielanie im wsparcia przeciągać miało górnośląską młodzież na polską stronę. Większość Górnoślązaków nie posiadała bowiem skrystalizowanej świadomości narodowej. Kierujący od 20 lutego 1920 roku Komisariatem Plebiscytowym Wojciech Korfanty zdawał sobie sprawę, że zbliżał się termin ostatecznych rozstrzygnięć. Pod patronatem PKP 20 marca 1920 r. utworzony został Górnośląski Związek Towarzystw Sportowych. W dniu 4 sierpnia 1920 r. ze struktur GZTS wyodrębnił się Górnośląski Związek Okręgowy Piłki Nożnej z siedzibą w Bytomiu, do którego przystąpił także KS Ruch.
Lata 1920–1922 – Geneza nazwy i pierwsze sukcesy.
Na zebraniu założycielskim za nazwę klubu obrano "„Ruch”", której pomysłodawcą był Edward Supernok. Nazwa ta miała nawiązywać do śląskich ruchów powstańczych. Nie można zapominać, że samo słowo „Ruch” ma jednak wiele znaczeń. Nie do końca jest też wyjaśniona oficjalna, pełna nazwa klubu przez pierwsze lata istnienia. Z racji sytuacji panującej na Górnym Śląsku przynależność państwowa gminy nie była jeszcze rozstrzygnięta, więc w latach 1920–1922 używano dwujęzycznych, podwójnych nazw urzędowych: "„Bismarckhütte Oberschlesien/Bismarkhuta Górny Śląsk”", a w obiegu pojawiała się też pierwotna nazwa osady "Hajduki", którą gmina oficjalnie przybrała 1 stycznia 1923 (jako "Wielkie Hajduki").
Jako barwy klubowe przyjęto na zebraniu założycielskim kolory: niebieski i biały. Miały one nawiązywać do barw Śląska. Przydomek "„Niebiescy”" przylgnął do piłkarzy już w latach dwudziestych.
Ruch Chorzów przed 1939 rokiem był jednoznacznie kojarzony z powstańcami śląskimi i polskimi patriotami. W powstaniach śląskich zginął bramkarz klubu Brol, a w walkach uczestniczyli także Józef i Jan Bartoszkowie, Józef Wieczorek, Sylwester Golasz czy Wilhelm Kałuża. Kwestie narodowościowe były jednak na Górnym Śląsku bardzo skomplikowane. W konflikcie o przynależność państwową Górnego Śląska – jaki wybuchł w 1919 roku – twórcy Ruchu opowiedzieli się po polskiej stronie. Przy analizowaniu problematyki narodowościowej poszczególnych górnośląskich klubów piłkarskich działających w omawianym okresie pamiętać trzeba, że w miastach większość Ślązaków głosowała w plebiscycie za pozostaniem tego regionu w granicach Niemiec. Założyciele Ruchu byli więc Ślązakami optującymi za Polską. Nie przypadkiem pierwszy mecz rozegrano 3 maja 1920 roku, w dniu uchwalenia Konstytucji trzeciomajowej. Ten pierwszy mecz, z Orłem Józefowiec, zakończył się wygraną piłkarzy Ruchu 3:1. Jako pierwszy na listę strzelców w klubowych kronikach zapisał się Wiktor Prukop.
W maju 1920 roku Ruch przystąpił do Górnośląskiego Związku Towarzystw Sportowych (przekształconego później w Górnośląski Związek Okręgowy Piłki Nożnej (GZOPN)), który przydzielił klub do podokręgu bytomskiego. Piłkarze by zarobić na bilety (trzeba było dojechać na spotkania z rywalami) zorganizowali wówczas kółko teatralne i występowali w organizowanych przez nie przedstawieniach. W nowo powstałym klubie poza pieniędzmi brakowało także sprzętu sportowego. Polski Komisariat Plebiscytowy przekazał klubowi tylko piłkę i sześć par butów piłkarskich. Na jesieni 1920 roku hajduczanie zwyciężyli w rozgrywkach o mistrzostwo obwodu królewskohuckiego, wywalczając tym samym awans do tworzonej właśnie 14-zespołowej "Klasy A". W 1921 roku Ruch powoli rozpoczął ugruntowywać swoją piłkarską pozycję w regionie zajmując 3. miejsce w niedokończonych (przerwanych przez wybuch III powstania śląskiego) i nieoficjalnych jeszcze rozgrywkach "Klasy A" (śląskiej I ligi). W 1922 roku "Niebiescy" zostali pierwszymi mistrzami nowego okręgu piłkarskiego w strukturach polskiej piłki – (wschodniego) Górnego Śląska – tym samym zostając pierwszymi reprezentantami śląskiej ziemi w finałach mistrzostw Polski. Inauguracyjne spotkanie na poziomie Mistrzostw Polski piłkarze zagrali 29 lipca tego samego roku o godzinie 17:00 z obrońcą tytułu mistrzowskiego Cracovią. Spotkanie zakończyło się przegraną 2:8 (2 bramki Maksymiliana Koeniga). W końcowym rozrachunku bismarkhutcy piłkarze w konfrontacji ze wspomnianą drużyną krakowską, Pogonią Lwów i WKS-em Lublin okazali się najsłabsi. Odnieśli jednak swoje pierwsze zwycięstwo na szczeblu Mistrzostw Polski, pokonując 22 września na wyjeździe WKS Lublin 3:2.
Podstawowymi zawodnikami drużyny w dobie jej pierwszych sukcesów byli m.in.: Herman Kremer, Franciszek i Maksymilian Koenigowie, Wiktor Prukop, Konrad Kusz, Józef Sobota, Jerzy Hyla, Walter Russ czy Hubert Imioła.
Lata 1923–1926 – Fuzja z BBC i występy w górnośląskiej "klasie A".
Po zakończeniu walki plebiscytowej, gdy wschodni Górny Śląsk stał się częścią państwa polskiego pojawił się problem z funkcjonowaniem górnośląskich klubów zrzeszonych w niemieckich strukturach piłkarskich. 7 sierpnia 1922 roku powstał więc w Królewskiej Hucie Niemiecki Związek Piłkarski (Wojewodschaftsverband) na teren polskiego Śląska (zrzeszał 143 kluby) a kluby wchodzące w jego skład zamierzały kontynuować działalność w rozgrywkach niemieckich. Polskie władze były jednak nieprzychylnie ustosunkowane do tej organizacji, uznawały ją bowiem za swoiste państwo w państwie. W nowej sytuacji politycznej, kluby te (uważane za niemieckie) stanęły przed wyborem – przyjąć polski szyld i przystąpić do rozgrywek polskich; nie przystąpić do polskich rozgrywek, pozostać przy oryginalnej nazwie i ryzykować delegalizację, bądź też połączyć się z klubem znajdującym się już w strukturach PZPN. Niektóre śląskie kluby uznawane za niemieckie (np. AKS Chorzów lub 1.FC Katowice) zmieniły tylko nazwę na polską i przystąpiły do polskich rozgrywek, inne dokonały jednak fuzji z „polskimi” klubami z tych samych miejscowości. Do takiej sytuacji doszło m.in. w Lipinach (Naprzód + Silesia), Katowicach (Pogoń + Victoria) czy Wielkich Hajdukach (Ruch + BBC). W efekcie opisywanego procesu, na jesieni 1923 roku przeprowadzono reorganizację "A-klasy", której skład wzrósł w sezonie 1924 do 8 klubów.
W styczniu 1924 roku doszło do połączenia polskiego Górnośląskiego Związku Okręgowego Piłki Nożnej (GZOPN) z niemieckim Wojewodschaft Verband. Kluby uznawane za niemieckie a działające na polskim Górnym Śląsku zostały dokooptowane do polskich rozgrywek. O połączeniu obu hajduckich klubów (Ruchu i BBC) pertraktowano od chwili przyłączenia Wielkich Hajduk do Polski w połowie 1922 roku. Rokowania przeciągały się bo działacze BBC nie chcieli zaakceptować nazwy "Ruch" jako właściwej dla połączonych klubów. Znaleziono wreszcie sposób na wyjście z impasu: powzięto decyzję, że o nazwie zdecyduje walne zebranie członków obydwu klubów. Owo historyczne zebranie odbyło się 7 stycznia 1923 roku i w jego wyniku zawarto kompromis. Klub występował odtąd w rozgrywkach jako "Ruch BBC Wielkie Hajduki". W ten też sposób "Niebiescy" weszli w posiadanie boiska "na Kalinie" ().
W kolejnym swoim sezonie (1923) w najwyższej górnośląskiej klasie rozgrywkowej klub z Hajduk osiągał słabsze rezultaty, zajmując ostatecznie przedostatnią 5 pozycję. 9 września 1923 drużyna rozegrała swój pierwszy mecz z klubem "zagranicznym" (zachodnia/niemiecka część G.Śląska), pokonując SuSV 09 Beuthen 2:1. W roku 1924 piłkarze włączyli się ponownie w walkę o mistrzostwo wschodniej/polskiej części G. Śląska, ostatecznie kończąc sezon na drugim miejscu, tuż za "„rywalem zza miedzy”" – AKS-em Królewska Huta. W 1925 roku nie odbyły się rozgrywki "klasy A", w zamian Okręgowy Związek Piłki Nożnej w sierpniu zorganizował Puchar Stanisława Fliegera. Ruch dotarł do finału tych rozgrywek pokonując po drodze 1.FC Katowice i AKS Królewska Huta. W decydującym meczu (w styczniu 1926) wygrał z klubem 06 Załęże 3:2. Zwycięstwo w Pucharze poza nieoficjalnym tytułem mistrza Śląska dawało także kwalifikację do pierwszej i jedynej edycji przedwojennego Pucharu Polski i po pomyślnym losowaniu fazy ogólnokrajowej "„Niebiescy”" od razu przystąpili do meczu półfinałowego. Na tym szczeblu 4 lipca 1926 "Niebiescy" zmierzyli się z późniejszym triumfatorem Wisłą Kraków, przegrywając w Krakowie 0:1. W Ruchu nie mógł zagrać Józef Sobota – uznawany za najlepszego piłkarza w drużynie – powołany na mecz reprezentacji Polski. Dwa tygodnie po tym spotkaniu Ruch ponownie wywalczył mistrzostwo Górnego Śląska w "A-klasie" pokonując wysoko najsilniejszych rywali: 1.FC (4:1, 5:3) i AKS (6:2). Jednak i tym razem na szczeblu ogólnopolskim zdołał wygrać tylko jedno spotkanie, odpadając w fazie grupowej. Pod koniec roku klub po raz drugi zdobył Puchar Fliegera, potwierdzając swą dominację wśród klubów górnośląskich. Piłkarzami decydującymi w tym okresie o grze drużyny byli: Herman Kremer, Franciszek Koenig, Józef Sobota, Wincenty Gensior, Konrad Kusz, Paweł Kutz, Stefan Katzy, Karol Frost, Wilhelm Kałuża czy też Paweł Buchwald.
Lata 1927–1930 – Trudne ligowe początki.
W 1927 Ruch znalazł się w gronie założycieli Ligi Polskiej. O przystąpieniu klubu do grona secesjonistów z PZPN zdecydował konflikt ze związkiem do którego doszło z powodu okoliczności powołania do kadry narodowej Józefa Soboty (4 lipca 1926 – w dzień półfinałowego pojedynku w Pucharze Polski z Wisłą Kraków). Józef Sobota trafił do reprezentacji narodowej jako pierwszy w historii zawodnik Ruchu. Zadebiutował w meczu z Estonią, który Polska wygrała 2:0, a on sam zdobył jedną z bramek. Pierwszy mecz ligowy piłkarze rozegrali na wyjeździe, choć w roli gospodarza, przegrywając 0:7 z 1. FC Katowice. Była to największa ligowa porażka klubu w okresie przedwojennym, a mecz zgromadził największą liczbę widzów z wszystkich spotkań pierwszej historycznej kolejki polskiej ekstraklasy. Autorem pierwszej ligowej bramki dla Ruchu, która padła w 3. kolejce, w przegranym 1:3 meczu z Łódzkim Klubem Sportowym był 24 kwietnia 1927 Józef Sobota.
W 1927 roku, pomimo zakończenia rozgrywek na zaledwie 12 pozycji, klub uzyskał kilka znakomitych rezultatów, do których trzeba zaliczyć zwycięstwa na wyjeździe z zaliczanymi do ligowej czołówki; Wartą Poznań 4:1, Polonią Warszawa 5:3 czy Pogonią Lwów 1:0. Przy ocenie dorobku klubu w pierwszych sezonach ligowych należy uwzględniać fakt, że mecze u siebie "„Niebiescy"” rozgrywali na stadionach w Katowicach (obiekty 1.FC i Pogoni) i Królewskiej Hucie. Ruch w omawianym okresie był klubem środowiskowym, finansowanym niemal wyłącznie ze składek członkowskich i wpływów z biletów. "„Niebieskich"” nie było stać na zatrudnianie trenera. Bieda była także przyczyną nie dopuszczenia klubowego boiska "„na Kalinie"” do rozgrywek. Uzyskanie licencji wiązało się bowiem z przebudową tego obiektu. Pomimo kłopotów finansowych i organizacyjnych piłkarze także w następnym sezonie uzyskiwali wyniki uznawane za niespodzianki, pokonując m.in. 4:1 Cracovię. Niezwykle trudny dla klubu był sezon 1929, kiedy to (jedyny raz w okresie międzywojennym) musiał bronić się przed spadkiem. "„Niebiescy"” zwyciężali na wyjeździe z Cracovią, Legią Warszawa czy Pogonią Lwów, potrafili pokonać kluby walczące o tytuł mistrzowski (Wartę Poznań i Garbarnię Kraków) tracili natomiast punkty w konfrontacjach z klubami walczącymi o utrzymanie w lidze. Grali jednak na tyle uczciwie, że właśnie w 1929 zostali nagrodzeni "„Pucharem Dżentelmenów”" dla grających najbardziej "fair-play" w Polsce.
W 1930 roku Ruch świętował jubileusz 10-lecia, udało się z tej okazji pozyskać pomoc gminy i w rundzie rewanżowej hajducki klub zadebiutował w lidze na własnym obiekcie. Planowano nawet wzmocnienie klubu poprzez fuzję ze Śląskiem Świętochłowice. W latach 1927–1930 wśród piłkarzy klubu wyróżniał się Jan Badura, który zagrał we wszystkich meczach ligowych i jako pierwszy zawodnik w historii polskiej ekstraklasy rozegrał w niej 200 spotkań. Najskuteczniejszym zawodnikiem drużyny był wtedy Józef Sobota. W 1927 do juniorów Ruchu trafił Teodor Peterek, a rok później zadebiutował w meczu ligowym.
Lata 1931–1939 – „Złote lata” w historii klubu.
Wzrost znaczenia klubu.
W kwietniu 1931 roku "„Niebiescy”" zostali po raz pierwszy liderem Ligi, a na zakończenie sezonu ligowego po raz pierwszy uplasowali się w czołówce tabeli (5 miejsce). Na poprawę wyników uzyskiwanych przez klub złożyło się przynajmniej kilka przyczyn. Sezon 1931 był pierwszym, w którym "„Niebiescy”" rozgrywali wszystkie mecze „u siebie” na własnym boisku, miejsce w podstawowej jedenastce wywalczyło dwóch wychowanków – Gerard Wodarz i Ewald Urban – uznawanych za bardzo uzdolnionych piłkarsko. Skład drużyny został też uzupełniony o dwóch nowych zawodników, którymi byli: Eryk Kurek i Edmund Giemsa. Jednocześnie kariery sportowe kończyli zawodnicy grający w Ruchu od początku lat 20. Wielu z tych piłkarzy, chociażby Wilhelm Kałuża, Paweł Buchwald czy Józef Sobota pozostało w klubie obejmując w nim różne funkcje i zostając jego wieloletnimi działaczami. Od samych początków istnienia klubu, wielu jego piłkarzy i działaczy było ze sobą spokrewnionych czy spowinowaconych. Niemal wszyscy wywodzili się bowiem ze społeczności Wielkich Hajduk. Od 1930 klub pozostawał jedynym reprezentantem Śląska w ekstraklasie.
W sezonie 1933 Liga została podzielona na dwie grupy. Ruch zajął drugie miejsce w grupie zachodniej, za Cracovią, awansował tym samym do 6-zespołowej grupy mistrzowskiej. W grupie mistrzowskiej "„Niebiescy”" okazali się najlepsi, zostając tym samym pierwszym śląskim klubem jaki zdobył najcenniejsze krajowe trofeum. Klub ustanowił także rekord – zdobył tytuł mając największy w historii polskiej piłki wkład wychowanków. Wszyscy piłkarze klubu urodzili się w odległości zaledwie kilku kilometrów od boiska "„na Kalinie"”.
W decydującym spotkaniu Ruch wygrał na wyjeździe z obrońcą tytułu mistrzowskiego, Cracovią 2:1. Prawie dwa tysiące sympatyków klubu przyjechało na ten mecz specjalnym pociągiem. Triumf Ruchu (uznawany za niespodziewany) wzbudził na Górnym Śląsku wielki entuzjazm. Klub stał się sportową wizytówką regionu, a jego dalsze sukcesy przyczyniły się do olbrzymiego wzrostu zainteresowania piłką nożną i popularyzacji tej dyscypliny na Górnym Śląsku. Zimą 1933 roku, wykorzystując przerwę w rozgrywkach, klub pozyskał Ernesta Wilimowskiego z 1. FC Katowice za kwotę 1000 zł (kilkukrotny Król strzelców). Transfer ten był możliwy dzięki wsparciu finansowemu jakiego udzielać zaczęła klubowi Huta Batory, która stała się także współwłaścicielem klubu. Oprócz wsparcia sponsora klub uzyskał także pomoc gminy, która przyznała mu teren pod budowę nowego stadionu.
Okres największej prosperity.
Inauguracyjnym spotkaniem sezonu 1934 był dla Ruchu mecz wyjazdowy z Cracovią, po meczu z którą "„Niebiescy”" zdobyli swoje pierwsze mistrzostwo. W tym swoistym rewanżu Ruch wygrał 3:0, a dwie asysty zaliczył debiutujący w barwach klubu Ernest Wilimowski. W następnych kolejkach ligowych piłkarze Ruchu wykazywali niezwykłą skuteczność strzelecką pokonując ŁKS Łódź 6:0, Wartę Poznań 7:3, Warszawiankę 7:1, Garbarnię 7:4, wicemistrza Pogoń Lwów 5:0 czy Podgórze Kraków 13:0, odnosząc swoje najwyższe zwycięstwo w ekstraklasie. Zdobywcami bramek dla Ruchu byli przede wszystkim Ernest Wilimowski (33) i Teodor Peterek (28), rywalizujący ze sobą o tytuł króla strzelców. Ci piłkarze, wespół z Gerardem Wodarzem, cieszyli się największą popularnością wśród kibiców i zwani byli "„Trzema Królami"”. Tytuł mistrzowski klub obronił już 21 października (na miesiąc przed końcem sezonu), a w rozgrywkach ligowych prowadził od pierwszej do ostatniej kolejki. Sukcesy te piłkarze odnosili grając bez trenera. Na trzy kolejki przed końcem sezonu, 1 listopada 1934, jako ostatni klub ligowy Ruch zatrudnił wreszcie szkoleniowca. Został nim Gustav Wieser. Tym samym Ruch pod względem organizacyjnym dorównał pozostałym ligowcom, a dalsza pomoc huty położyła definitywny kres problemom finansowym klubu, który awansował w latach trzydziestych do roli ligowego hegemona.
Mimo braku zorganizowanych rozgrywek na skalę europejską klub z Wielkich Hajduk rozgrywał spotkania towarzyskie z zagranicznymi klubami, między innymi z Bayernem Monachium (1:0 dla "„Niebieskich”" po strzale Teodora Peterka), czy też z VfB Stuttgart (wygrana Ruchu 5:4 po trzech bramkach "„Eziego”" i dwóch Gerarda Wodarza), za co został nagrodzony przez MSZ za najlepsze wyniki na arenie międzynarodowej. 29 września 1935 roku piłkarze z Hajduk rozegrali inauguracyjne spotkanie na nowym stadionie. W tym też roku obronili po raz kolejny tytuł mistrzowski, pomimo iż z powodu kontuzji Ernest Wilimowski wystąpił tylko w 7 meczach. W sezonie 1936 doszło do konfliktu klubu z PZPN-em, w efekcie którego Wilimowski został zawieszony „za pijaństwo”, choć nigdy nie udowodniono winy ani nawet oficjalnie nie orzeczono kary. Konflikt nie przeszkodził piłkarzom w zdobyciu 4. tytułu mistrzowskiego, a Ernestowi Wilimowskiemu w sięgnięciu po raz drugi po tytuł króla strzelców (razem z Teodorem Peterkiem). Po czterech z rzędu mistrzostwach w 1937 klub uplasował się tylko na najniższym stopniu ligowego podium. Rok później zakończył jednak sezon na 1. miejscu, odzyskując tytuł mistrzowski. Sukces ten przypisywano w znacznej mierze nowemu trenerowi, Stefanowi Voglowi, który przywrócił w drużynie dyscyplinę. W 1938 roku wychowanek klubu Walter Brom został powołany do reprezentacji Polski na Mistrzostwa Świata zostając tym samym najmłodszym bramkarzem w historii tej imprezy. W niedokończonym z powodu wybuchu II wojny światowej sezonie 1939 Ruch Chorzów (w kwietniu 1939 roku gminę Wielkie Hajduki włączono do Chorzowa) prowadził z dorobkiem 18 punktów nad drugą w tabeli Wisłą Kraków (16 punktów). Liderem klasyfikacji strzelców z dorobkiem 26 goli (w 14 spotkaniach) był wówczas Ernest Wilimowski. Wilimowski – uznawany za najwybitniejszego przedwojennego polskiego piłkarza – był w niedokończonym sezonie 1939 zdobywcą niemal 10% wszystkich strzelonych w lidze bramek. Piłkarzami decydującymi o sile drużyny w omawianym okresie, poza "„Trzema Królami"”, byli: Edmund Giemsa, Ewald Urban, Jan Badura, Karol Dziwisz, Franciszek Zorzycki i Eryk Tatuś. 20 sierpnia 1939 piłkarze Ruchu rozegrali ostatnie spotkanie ligowe w sezonie 1939. Wybuch II wojny światowej zakończył "„złotą erę"” w dziejach hajduckiego (a od 1 kwietnia 1939 już chorzowskiego) klubu. Ruch jako zdobywca 5 tytułów mistrza Polski był wówczas najbardziej utytułowanym polskim klubem piłkarskim.
Lata 1939–1945 – II wojna światowa.
Likwidacja Ruchu przez władze III Rzeszy.
Po wybuchu wojny, 2 września 1939 roku niemieckie władze okupacyjne zlikwidowały klub i na jego miejsce powołały Bismarckhütter Ballspiel Club (później "Bismarckhütter Sport Vereingung 1899 e.V"), gdzie dalej grała część przedwojennych piłkarzy Ruchu. W realiach III Rzeszy górnośląscy piłkarze (w przeciwieństwie do piłkarzy na pozostałych obszarach II RP) mogli grać w piłkę, żadnych przeciwwskazań do kontynuowania przez nich karier sportowych nie widział też przedwojenny selekcjoner reprezentacji Polski – Józef Kałuża.
Delegalizacja Ruchu nie była zjawiskiem jednostkowym, urzędowo skasowano wówczas polskie nazewnictwo górnośląskich klubów, a Ruch powrócił do nazwy i tradycji BBC, z którym przeprowadził fuzję w 1923 roku i z którym także przed tą datą łączyły go postacie niektórych założycieli i piłkarzy (będących członkami BBC przed powstaniem Ruchu).
Pierwszy mecz pod niemieckimi rządami rozegrano na byłym polskim Górnym Śląsku 1 października 1939. Wkrótce po tym wydarzeniu władze III Rzeszy uznały, że stare niemieckie nazwy górnośląskich klubów przywrócone 2 września nadal kojarzą się za bardzo z polskością, bowiem kluby te przystąpiły w latach 1923–1924 do polskiego GZOPN. Przeprowadzono więc wówczas ponownie odgórną akcję zmieniania nazw klubów, co zbiegło się z wydaniem dekretu o likwidacji wszelkich przejawów polskości na Śląsku (8 października 1939). W jej efekcie Bismarckhütter Ballspiel Club przemianowany został 12 listopada 1939 roku na "Bismarckhütter Sport Vereingung 1899 e.V" (pełna nazwa), a zwany był przez prasę także "SVg Bismarckhütte", "Bismarckhütter SV 99" lub "BSV 1899". Nazwa ta nawiązywać miała do tradycji klubu "Turnverein Jahn 1899", rozwiązanego w 1922 roku przez polską administrację. Pod taką właśnie nazwą klub rozegrał swój pierwszy "„wojenny”" mecz 19 listopada 1939 r. z "Turn- und Sportverein Lipine" (1:2). W składzie BSV zagrali wówczas tacy piłkarze jak: Walter Brom, Karol Dziwisz, Emil Dziwisz, Fryderyk Skrzypiec, Emil Fica, Ewald Urban, Teodor Peterek, Ernest Wilimowski czy Gerard Wodarz – wszyscy oni bronili barw Ruchu w I lidze polskiej przed wybuchem II wojny światowej. Pierwszą bramkę na boiskach III Rzeszy zdobył dla klubu Teodor Peterek – a więc najskuteczniejszy napastnik polskiej przedwojennej ekstraklasy. Później poza wymienionymi w BSV grali także Eryk Tatuś, Edmund Giemsa, Walter Panchyrz i Józef Przecherka – piłkarze którzy także zdobywali wcześniej z Ruchem tytuły mistrza Polski. Nie można zapominać, że polska część Górnego Śląska została wcielona do III Rzeszy, stając się integralną częścią państwa niemieckiego. Wraz z niemiecką władzą do zarządu Ruchu powrócili ludzie związani z BBC. Ewald Czech – który był już na początku lat 20. prezesem BBC – został nowym prezesem klubu. W listopadzie 1939 kierownikiem sportowym BSV został natomiast Józef Sobota – były reprezentant Polski i honorowy członek Ruchu. W latach 1939–1945 przepadło wiele pamiątek związanych z Ruchem (za ich posiadanie groziła kara śmierci), lista zaginionych trofeów obejmuje m.in. 19 pucharów. Wśród utraconych trofeów figuruje też Puchar Ministra Spraw Zagranicznych, uzyskany przez klub na własność w 1936 roku.
Występy w rozgrywkach niemieckich.
W marcu 1940 rozpoczęły się na obszarze dawnego polskiego Śląska kwalifikacje do śląskiej "gauligi" – najwyższej klasy rozgrywkowej. Kwalifikację uzyskać mogły tylko dwie drużyny z byłego polskiego Śląska (1.FC zaliczono do niej od razu jako klub niemiecki), BSV 1899 nie zdołał wówczas awansować. Awans do górnośląskiej "gauligi" ("GL Oberschlesien") wywalczono w 1941 r. i w następnym sezonie 1941/42 klub zajął w tych rozgrywkach 2. miejsce, tuż za "Germanią Königshütte", odnosząc m.in. wysokie zwycięstwo nad 1.FC Kattowitz 13:0. Klub nie był jednak w stanie uchronić piłkarzy przed powołaniami do Wehrmachtu i pod koniec 1941 stracił Gerarda Wodarza i Ewalda Urbana. Powołania otrzymali też inni podstawowi zawodnicy klubu: Teodor Peterek, Edmund Giemsa i Emil Dziwisz. W sezonie 1942/1943 "„ex-Niebiescy”" zajęli 4. miejsce. Rok później, w sezonie 1943/44 piłkarze BSV stanęli ponownie przed szansą wywalczenia mistrzostwa Górnego Śląska, przegrali jednak w decydującym o tytule spotkaniu 1:2 z Germanią Königshütte i nie udało się przerwać dominacji "„Zielonych Koniczynek”" (Germanii/AKS-u). W sezonie 1943/44 w klubie grali jeszcze tacy przedwojenni piłkarze jak: Eryk Tatuś, Karol Dziwisz, Emil Fica czy sporadycznie Gerard Wodarz (będąc na przepustkach z Wehrmachtu). Z kolei tacy piłkarze jak Alojzy Dzielong, Bernard Morys czy Andrzejewski decydowali o grze Ruchu po zakończeniu II wojny światowej.
W sezonie 1944/45 w barwach klubu występowali już niemal wyłącznie juniorzy, w 1944 roku zadebiutował w drużynie Gerard Cieślik, który wkrótce także powołany został do Wehrmachtu. Z powodu problemów z rekrutacją do armii, władze III Rzeszy wysyłały powołania także osobom posiadającym najniższą IV kategorię "„Volkslisty”" (DVL), a nawet osobom nie urodzonym na Górnym Śląsku (gdzie wpis na DVL był obowiązkowy) lub nie figurujących wcale na DVL. W efekcie tego przymusowego werbunku wielu Górnoślązaków dezerterowało z Wehrmachtu w następstwie czego stanowili oni około 40% Polskich Sił Zbrojnych na Zachodzie. 20 stycznia 1945 BSV miało grać z "Turn- und Sportverein Lipine" (Naprzód Lipiny), jednak spotkanie prawdopodobnie już się nie odbyło. Ostatnia runda rozgrywek "gauligi" z udziałem BSV odbyła się więc 14 stycznia 1945 roku. W swoim ostatnim meczu BSV zremisował 1:1 z TuS Charley, a w składzie klubu wystąpili niemal wyłącznie zawodnicy rezerwowi, pozostali odbywali bowiem służbę w Wehrmachcie. 27 stycznia na Górny Śląsk wkroczyła Armia Czerwona i klub został zlikwidowany.
Lata 1945–1948 – Odbudowa klubu w państwie socjalistycznym.
27 lutego 1945 roku w świetlicy klubu, pod trybunami stadionu, odbyło się „informacyjne zebranie działaczy byłego Ruchu”, które zorganizował przedwojenny działacz "„Niebieskich”" – Franciszek Wiza. Wówczas wyłoniono „tymczasowy komitet sportowy”, a nowym-starym prezesem został Feliks Kurcz. Natomiast walne zebranie członków odbudowującego się klubu zorganizowano 4 marca 1945 roku w kasynie hutniczym w Chorzowie Batorym.
Pierwszy powojenny mecz "„Niebiescy"” rozegrali 15 marca tego samego roku na tzw. „Kresach” (boisko treningowe). Były to derby Chorzowa, w których Ruch zremisował z AKS-em 2:2. Spotkanie nie mogło odbyć się na stadionie Ruchu, stacjonowała bowiem na nim aż do 30 listopada 1945 Armia Czerwona. Później nowe władze przekazały go RKS Batory i Ruch musiał dopiero walczyć o jego zwrot. Problemy z boiskiem i pieniędzmi pojawiły się już w chwili reaktywacji klubu. Okolicznościowe mecze z Wisłą Kraków i Polonią Bytom, z okazji obchodów 25-lecia klubu, "„Niebiescy"” także musieli rozgrywać na boisku treningowym, tzw. "„Kresach"”.
Po wojnie w Ruchu działali ci sami ludzie. Bernard Skop i Edward Superniok byli przecież współzałożycielami Ruchu. Jan Broll, Franciszek Wiza (inicjator reaktywacji) i Józef Wieczorek otrzymali tytuł honorowego członka Ruchu już w 1930 roku. Przedwojenny piłkarz i działacz klubu – Wilhelm Kałuża – namawiał wtedy powracających na Górny Śląsk byłych piłkarzy Ruchu do wznowienia karier sportowych. Wielu przedwojennych piłkarzy klubu przebywało jednak poza granicami Polski. 8 kwietnia 1945 w pierwszym meczu nowego powojennego sezonu w składzie Ruchu zagrali (z Pogonią Nowy Bytom): Walter Brom, Karol Dziwisz i Alojzy Dzielong, a więc podstawowi piłkarze BSV.
W 1945 roku piłkarze Ruchu zakwalifikowali się do klasy A. 16 stycznia 1946 roku Ruch jako jedyny klub na Górnym Śląsku głosował za reaktywacją Ligi. Do wznowienia rozgrywek ligowych jednak nie doszło, zaś w rozgrywkach o mistrzostwo Górnego Śląska w sezonie 1945/46 Ruch zajął dopiero 5 miejsce. Ten pierwszy powojenny sezon klub grał głównie juniorami. Lepsze wyniki Ruch zaczął uzyskiwać gdy zaczęli powracać do kraju jego przedwojenni piłkarze. Powrócili nawet piłkarze decydujący o grze Ruchu w latach 30., tacy jak Gerard Wodarz czy Teodor Peterek, z racji ich wieku występy te miały jednak tylko wymiar symboliczny. W pierwszych latach po wojnie piłkarze Ruchu rozgrywali wiele spotkań towarzyskich w celu pozyskania dodatkowych źródeł finansowania klubu. Pomocy klubowi odmawiał bowiem nowy, zdominowany przez komunistów, zarząd Huty Batory (przedwojennego sponsora klubu). Ruch – jako ostatni przedwojenny mistrz kraju – był jednak pożądanym rywalem i otrzymywał wiele propozycji meczów towarzyskich, a sytuacja klubu ustabilizowała się. W 1947 roku Ruch wywalczył tytuł mistrza Górnego Śląska. W 1948 roku wznowiono ogólnokrajowe rozgrywki w piłce nożnej na szczeblu I ligi, do których "„Niebiescy”" zakwalifikowali się m.in. po wygranym dwumeczu z Widzewem Łódź 11:1 i 9:1. W czasie rozgrywek o awans do reaktywowanej ligi karierę piłkarską zakończył Gerard Wodarz.
Ruch był jednym z głównych inicjatorów reaktywowania I ligi piłkarskiej. Pierwszy ligowy mecz po wojnie Ruch rozegrał 13 marca 1948 z Garbarnią Kraków (1:0), przy widowni około 20 tysięcy kibiców. 30 maja 1948 roku Ruch zwyciężył Widzew Łódź 13:1 odnosząc tym samym najwyższe zwycięstwo w powojennej polskiej ekstraklasie. Rundę wiosenną klub zakończył na 1. pozycji, przed Cracovią (mając identyczny dorobek punktowy). Ostatecznie w pierwszym powojennym sezonie Ruch uplasował się na 3. miejscu w lidze. W klubie grał już wtedy Gerard Cieślik – przyszły dwukrotny król strzelców ligowych.
Lata 1949–1956 – W zrzeszeniu Unia.
W marcu 1949 roku klub sportowy Ruch stracił swoją podmiotowość prawną stając się (zresztą wbrew pierwotnej decyzji członków klubu) kołem sportowym w zrzeszeniu Chemik tworzącym się przy Związku Zawodowym Chemików. Polityczna akcja łączenia klubów rozpoczęła się na Górnym Śląsku już w listopadzie 1948 roku. Regulacje te wymusiło państwo komunistyczne i miały one charakter odgórny i powszechny. Zostały nawet oficjalnie usankcjonowane uchwałą Biura Politycznego PZPR 12 października 1949 roku. W kwietniu tego roku odgórna koncepcja uległa pewnej modyfikacji i nazwę zrzeszenia władze GKKF zmieniły na Unia. Wówczas też wszystkie koła sportowe zrzeszenia musiały zmienić swą nazwę na Unia.
Likwidacja autonomii klubów piłkarskich i podporządkowanie ich państwowym zrzeszeniom sportowo-zakładowym miała na celu ściślejsze kontrolowanie ich poczynań. Wpisywała się też doskonale w proces stalinowskiej unifikacji wszelkich przejawów życia społecznego. Sport stał się narzędziem komunistycznej propagandy. 1 marca 1955 roku zezwolono byłym klubom na powrót do oryginalnych nazw. Od kwietnia 1955 chorzowskie koło zrzeszenia Unia występowało już więc pod częściowo prawdziwą nazwą Unia-Ruch. Nazwę zrzeszenia Ruch mógł odrzucić dopiero w październiku 1956, w związku z tzw. odwilżą październikową. Dopiero wtedy wydano bowiem dekret o zgodzie na powrót byłych klubów do swojej podmiotowości prawnej.
Rok 1949 z racji przeształceń strukturalnych i nie uzyskania zgody PZPN na zaangażowanie trenera Fogla – pracującego z "„Niebieskimi”" przed wybuchem II wojny światowej – był dla klubu bardzo ciężki, zdołał on jednak utrzymać miejsce w ekstraklasie. W kolejnych sezonach piłkarze zdobywali już najwyższe krajowe trofea. W 1950 "„Niebiescy”" zdobyli tytuł wicemistrza Polski, tracąc szanse na tytuł mistrzowski dopiero w ostatniej kolejce. Rok później jako pierwszy śląski klub zdobyli Puchar Polski i tym samym zgodnie z decyzją PZPN podjętą przed rozpoczęciem sezonu, Mistrzostwo Polski.
W skróconych rozgrywkach sezonu 1952 Unia Chorzów zajęła pierwsze miejsce w swojej grupie I ligi. W finale mistrzostw spotkał się w dwumeczu z Ogniwem Bytom. 9 listopada próbowano rozegrać pierwszy mecz, którego gospodarzem był Ruch, jednak wcześniejsza zamieć śnieżna uniemożliwiła rozgrywanie normalnych zawodów i rozegrano spotkanie towarzyskie, które zakończyło się wynikiem 2:2. 13 listopada drużyny spotkały się ponownie, Unia wygrała 7:0, a bohaterem meczu uznano zaś grającego trenera "„Niebieskich”" – Ewalda Cebulę. W rewanżu rozgrywanym w Bytomiu piłkarze Unii uzyskali remis 0:0 i obronili tym samym tytuł mistrzowski. Jako trener Unii figurował w tym meczu Teodor Peterek. W sezonie 1953 rywalizacja o tytuł mistrzowski odbywała się już zwykłym ligowym trybem. Piłkarze Ruchu wywalczyli tytuł kilka kolejek przed końcem sezonu, ponosząc tylko jedną porażkę i tracąc w 22 meczach zaledwie 14 bramek (z czego tylko 3. na własnym stadionie). Zdobyli też największą w historii polskiej ekstraklasy pulę punktów (86.36% punktów możliwych do zdobycia).
W 1954 "„Niebiescy”" mogli zdobyć czwarte z rzędu mistrzostwo Polski, jednak remis 1:1 z Gwardią Warszawą w ostatniej kolejce oznaczał, że rozgrywki ligowe na pierwszym miejscu ukończyła Polonia Bytom zostając tym samym drugim w historii mistrzem Polski z Górnego Śląska. Postawa Gwardii w ostatnim meczu sezonu miała być rzekomo karą za wysoką wygraną Ruchu w meczu towarzyskim z Dynamem Kijów 5:0 (1 listopada 1954, bramki: Pohl 29, Cieślik 57, 88, Suszczyk 66, Alszer 79). Do spotkania ze zdobywcą Pucharu ZSRR doszło w ramach "Miesiąca Pogłębienia Przyjaźni Polsko-Radzieckiej". Dynamowcy przyjechali do Polski rozegrać mecze z Gwardią Warszawa, ŁKS-em Łódź i Ruchem. Celem tej propagandowej wizyty było „powiększenie umiejętności” polskich piłkarzy. Wysokie zwycięstwo Ruchu, odniesione w sytuacji remisu Gwardii (1:1) i porażki ŁKS (3:5) prasa sportowa starała się zatuszować, w Przeglądzie Sportowym informacje o tym prestiżowym meczu pojawiły się dopiero na ostatniej stronie, a relacja skupiała się na krytykowaniu poczynań piłkarzy Ruchu. Do sukcesów klubu w omawianym okresie przyczynili się tacy piłkarze jak: Gerard Cieślik, Ryszard Wyrobek, Edward Szymkowiak, Henryk Bartyla, Jerzy Bomba, Franciszek Tim, Henryk Alszer, Jan Przecherka, Eugeniusz Kubicki, Ewald Cebula, Czesław Suszczyk, Eugeniusz Pohl czy Hubert Pala.
Lata 1957–1966 – Stracona dekada.
W omawianym okresie klub zaledwie dwukrotnie znalazł się na ligowym podium. Przyczyną takich wyników był nie tylko niewielki budżet klubu, ale przede wszystkim odgórne zarządzenia władz państwowych. Piłkarze Ruchu zatrudniani na etatach hutniczych zarabiali znacznie mniej niż piłkarze licznych na Górnym Śląsku klubów górniczych. Dysproporcje były na tyle poważne, że nawet w niewielkich górniczych klubach występujących w niższych ligach zarobki piłkarzy były wyższe niż w Ruchu.
W 1960 roku Ruch zdobył tytuł mistrzowski mając tylko 14. zawodników, z których aż jedenastu urodziło się w Chorzowie. Zdobywając tytuł mistrzowski z tak nielicznym składem Ruch ustanowił nie pobity po dziś dzień rekord polskiej ekstraklasy. Zespół w mistrzowskim sezonie prowadził znany z pracy w Legii czy Górniku trener János Steiner. Pomimo zdobycia tytułu mistrza Polski, klub nie zagrał w Pucharze Mistrzów – zastąpił go Górnik Zabrze. W kilku kolejnych sezonach klub zajmował miejsca w czołówce tabeli jednak tylko w sezonie 1962/1963 liczył się w walce o tytuł mistrzowski. Dotarł także do finału Pucharu Polski, ulegając przy największej widowni w dziejach tych rozgrywek (70 000) Zagłębiu Sosnowiec na Stadionie Śląskim (0:2). Właśnie w 1963 roku Ruch zadebiutował w europejskich pucharach (Puchar Rappana/Intertoto). Gra w Ruchu w całym omawianym okresie oznaczała jednak dla piłkarzy, że otrzymywali pensje hutnicze – znacznie niższe od górniczych. W sezonie 1963/1964 przyczynę złych wyników drużyny piłkarskiej upatrywano właśnie w różnicy między zarobkami w branży górniczej i hutniczej. Trener Augustyn Dziwisz, pomimo iż trenował hutniczy Ruch, pobierał górniczą pensję (dzięki temu, że pracował wcześniej w Górniku Zabrze czy Rapidzie Wełnowiec, a więc klubach górniczych). Dysproporcja w zarobkach trenera i piłkarzy miała być przyczyną konfliktów w drużynie. Elementem tego konfliktu miała być pokazowa porażka piłkarzy 0:8 z Polonią Bytom, do jakiej doszło we wrześniu 1964 roku. W kolejnych sezonach 1964/1965 i 1965/1966 "„Niebiescy”" zaliczali się do klubów walczących o utrzymanie w lidze. W sezonie 1965/66 klub zajął dopiero 11 miejsce – najgorsze od 1928 roku.
Stopniowo – dzięki działaniom nowego prezesa Trzcionki – sytuacja finansowa klubu zaczęła się poprawiać. W trzecim z rzędu słabym sezonie w ekstraklasie (1965/1966) klub osiągnął wynik uznany za sensacyjny – pokonał seryjnego mistrza Polski, Górnika Zabrze w stosunku 5:1. Była to najwyższa ligowa porażka zabrzan w latach 60., poniesiona dodatkowo w sezonie, w którym klub ten po raz czwarty z rzędu zdobył mistrzostwo Polski. Zwycięstwo to wskazywało, że Ruch wychodził z kryzysu. Na początku 1965 roku klub pozyskał Edwarda Hermana i Józefa Gomolucha, w 1966 roku trenerem został zaś Teodor Wieczorek. Pod kierownictwem nowego prezesa klub dokonywać zaczął transferów, zmianie uległ więc skład drużyny i proporcje między wychowankami a zawodnikami ściąganymi z innych klubów. Po raz pierwszy w historii klubu w jego kadrze wychowankowie byli w mniejszości.
Lata 1967–1976 – Występy w europejskich pucharach.
Zmiany w składzie, zatrudnienie trenera Wieczorka oraz polepszenie się sytuacji finansowej przyczyniły się do uzyskiwania przez klub lepszych wyników sportowych. W sezonie 1966/67 w składzie pojawili się tacy piłkarze jak Jan Rudnow czy Bronisław Bula, a klub znalazł się po raz 16. na ligowym podium. W 1967 roku Ruch zagrał po raz drugi w Pucharze Rappana/Intertoto zdobywając główne trofeum i wygrywając wszystkie spotkania.
W sezonie 1967/68 Ruch odzyskał tytuł mistrzowski, kończąc serię pięciu z rzędu zwycięstw Górnika. Trzon drużyny trenowanej przez Teodora Wieczorka stanowili wówczas tacy piłkarze jak: Bronisław Bula, Edward Herman, Antoni Piechniczek, Henryk Pietrek, Antoni Nieroba, Bernard Bem, Eugeniusz Faber, Zygmunt Maszczyk, Eugeniusz Lerch, Jan Rudnow, Józef Janduda. Na Stadionie Śląskim przy widowni 80 tys. kibiców w decydującym o tytule mistrzowskim meczu Ruch pokonał Górnika Zabrze 3:1. Jeszcze w tym samym sezonie również na Stadionie Śląskim Ruch uległ jednak Górnikowi w finale Pucharu Polski 0:3. Pomimo zdobycia 10. w historii tytułu mistrzowskiego klub ponownie nie mógł wystąpić w Pucharze Mistrzów. Przyczyną była interwencja PRL w Czechosłowacji i związana z nią decyzja PZPN o wycofaniu polskich klubów z europejskich pucharów. W 1969 roku do Ruchu trafił Joachim Marx – uznawany za jednego z najlepszych polskich napastników. Transfer udało się sfinalizować dzięki zaangażowaniu prezesa Ryszarda Trzcionki i pozyskaniu przez niego dodatkowych środków finansowych ze Zjednoczenia Hutnictwa Żelaza i Stali. W sezonie 1968/69 Ruch nie zdołał obronić tytułu, zajmując 6. miejsce w tabeli, a z klubu odszedł trener Wieczorek. W 1969/70, pod wodzą najpierw Jerzego Nikiela, a następnie Tadeusza Forysia, klub wywalczył wicemistrzostwo Polski i dotarł do finału Pucharu Polski, przegrywając ponownie na Stadionie Śląskim z Górnikiem Zabrze. W kolejnym sezonie zespół trenowany przez Forysia zajął jednak tylko 5. miejsce w lidze, odpadając w półfinale Pucharu Polski po rzutach karnych z Górnikiem Zabrze, a obowiązki zdymisjonowanego szkoleniowca przejął w czerwcu „na okres tymczasowy” Hubert Pala.
Po zatrudnieniu czechosłowackiego szkoleniowca – Michala Vičana – „Niebiescy” zaczęli osiągać coraz lepsze rezultaty. W pierwszym sezonie pracy 1971/1972 zajął on wraz z drużyną 4. miejsce w lidze. Ruch przegrał także po raz trzeci z rzędu z Górnikiem Zabrze w Pucharze Polski, tym razem znowu w półfinale tych rozgrywek. Trener odsuwał stopniowo od pierwszego składu starszych piłkarzy, którzy zdobyli dla klubu mistrzostwo w 1968 roku: Antoniego Nierobę, Antoniego Piechniczka, Eugeniusza Fabera, Henryka Pietrka czy Józefa Gomolucha. W sezonie 1972/1973 klub sięgnął po wicemistrzostwo Polski. W sezonie 1973/74 „Niebiescy”, sięgnęli natomiast po Mistrzostwo Polski (na 3 kolejki przed końcem sezonu), Puchar Polski oraz jako pierwszy polski klub dotarli do ćwierćfinału Pucharu UEFA. W ćwierćfinale ulegli po dogrywce późniejszemu triumfatorowi Feyenoordowi Rotterdam. W następnym sezonie 1974/75 klub obronił tytuł mistrzowski, a także zadebiutował w Pucharze Europy, dochodząc do ćwierćfinału tych rozgrywek. W połowie lat 70. za najlepszych piłkarzy klubu uznawani byli: Bronisław Bula, Zygmunt Maszczyk i Joachim Marx. Podstawową jedenastkę mistrzów Polski stanowili ponadto w tym czasie: Piotr Czaja, Piotr Drzewiecki, Marian Ostafiński, Józef Kopicera, Jerzy Wyrobek, Konrad Bajger, Józef Bon i Jan Benigier. W sezonie 1975/76 ze stanowiska musiał zrezygnować twórca sukcesów klubu w omawianym okresie – prezes Ryszard Trzcionka. W 1975 roku klub zdobył jeszcze tytuł mistrza jesieni, ale ostatecznie zajął w lidze 4. miejsce, nie kwalifikując się do europejskich pucharów. Jeszcze pod koniec kwietnia odszedł z klubu trener Michal Vičan, a w ostatnich 6 kolejkach ligowych zespół prowadził Rudolf Kapera.
Lata 1977–1989 – Ostatnie lata PRL-u.
W sezonie 1976/77 ponownie zła sytuacja finansowa była główną przyczyną tego, że silny personalnie zespół, posiadający w składzie takich piłkarzy jak: Piotr Czaja, Marian Ostafiński, Piotr Drzewiecki, Jerzy Wyrobek, Albin Wira, Bronisław Bula, Jan Rudnow, Krystian Walot, Jan Benigier zajął najgorsze miejsce w historii swoich dotychczasowych występów w I lidze – 13. Rok później klub uplasował się jeszcze niżej, kończąc rozgrywki na 14 miejscu. Porażki w lidze były w trakcie trwania tego sezonu przyczyną zmiany trenera. Zespół po raz kolejny objął Teodor Wieczorek. Między 19. a 26. kolejką Ruch nie potrafił odnieść zwycięstwa, spadając z 9. na 16. miejsce w tabeli. W ostatnich czterech kolejkach sezonu klub odniósł jednak komplet zwycięstw i zachował miejsce w ekstraklasie. Sezon 1977/78 był niezwykle trudny dla wszystkich górnośląskich klubów. Po zakończeniu sezonu 1977/78 prasa formułowała pod adresem klubu oskarżenia o nieuczciwość, które stały się powodem rezygnacji z funkcji trenera przez Teodora Wieczorka. Nowym szkoleniowcem został Leszek Jezierski, zwany "„Napoleonem"”. Pod kierownictwem Jezierskiego, dzięki lepszemu bilansowi bezpośrednich spotkań z Widzewem Łódź, klub zdobył 13. w historii tytuł mistrza Polski. Sukces ten uznano wówczas za formę sportowej odpowiedzi na zarzuty prasy z poprzedniego sezonu. W kolejnych sezonach klub osiągał jednak jeszcze gorsze rezultaty. W 1981 roku stracił trenera Piechniczka, który wybrał pracę z reprezentacją (z którą zdobył 3. miejsce na MŚ w Hiszpanii). Po wybuchu stanu wojennego powołanie do wojska (czyli do Legii) otrzymał Andrzej Buncol – uznawany za jednego z najwybitniejszych polskich piłkarzy lat 80. W efekcie w sezonie 1981/82 klub ponownie walczył o utrzymanie w ekstraklasie, zajmując podobnie jak w 1978 roku dopiero 14 miejsce.
W latach 80. jedynym sponsorem klubu była Huta Batory, która nie była w stanie konkurować z całymi gwarectwami węglowymi wspierającymi takie kluby jak Górnik Zabrze czy GKS Katowice. Klub był niedoinwestowany, pozostając jednym z najbiedniejszych pierwszoligowców. Działo się tak w sytuacji, gdy inne kluby z konurbacji górnośląskiej należały do ligowych potentatów. Ruch tracił piłkarzy uznawanych za niezwykle utalentowanych i perspektywicznych na rzecz najsilniejszych klubów lat osiemdziesiątych: Legii (Buncola) i Górnika (Wandzika). W sezonie 1985/86 klub ustanowił własny rekord – 10 spotkań ligowych bez strzelonej bramki. Dzięki przewadze punktowej uzyskanej jesienią klub nie był jednak zagrożony spadkiem. Następny sezon był trzecim w przeciągu dekady, który klub zakończył na 14 miejscu w lidze i pierwszym w historii klubu, który zakończył się jego spadkiem z ekstraklasy. Aż do sezonu 1986/87 Ruch Chorzów był jedyną drużyną, która rywalizowała we wszystkich oficjalnych rozgrywkach o Mistrzostwo Polski w I lidze. Jednak po przegranej w barażach o utrzymanie z Lechią Gdańsk (1:2 i 1:2) "„Niebiescy”" spadli z Ekstraklasy.
Sezon 1987/88 klub zakończył na 1. miejscu w II lidze, awansując z powrotem do ekstraklasy. W sezonie 1988/89 Ruch jako beniaminek i jeden z biedniejszych klubów ligowych zdobył tytuł Mistrza Polski; wcześniej udało się tego dokonać tylko Cracovii (1937). Ponad połowę składu Ruchu stanowili wówczas wychowankowie. W drużynie grali m.in.: Mieczysław Szewczyk, Dariusz Gęsior i Krzysztof Warzycha.
Lata 1990–1995 – W dobie przemian ustrojowych.
Lata 90., czyli okres po tzw. reformach ustrojowych, to dla chorzowskiego klubu okres kłopotów finansowych, natomiast pieniądze z transferu Krzysztofa Warzychy do Panathinaikosu Ateny szybko się skończyły ze względu na kupno nowych piłkarzy, a zespół jako obrońca tytułu mistrza Polski sezon 1989/1990 zakończył zaledwie na 12. miejscu w tabeli, a następny na jeszcze niższej 13. pozycji. W sezonie 91/92 "„Niebiescy”" zaliczali się już do ligowej czołówki kończąc rozgrywki na 5. pozycji. W następnym sezonie klub zajął jeszcze wyższą – 4. pozycję, podczas gdy rezerwy doszły do finału PP, gdzie przegrały z GKS Katowice, który zdobył swój trzeci Puchar Polski w piłce nożnej. Kolejny sezon to 7. miejsce. W sezonie 1994/95 Ruch zakończył ligowe rozgrywki na 17. miejscu i drugi raz w historii chorzowianie zostali zdegradowani do II ligi.
Lata 1996–2003 – Od awansu do trzeciego w historii klubu spadku z ekstraklasy.
Pobyt w II lidze trwał jak za pierwszym razem tylko jeden sezon i z 2. miejsca (za Odrą Wodzisław) pod kierownictwem trenera Jerzego Wyrobka klub awansował do Ekstraklasy, zdobywając także Puchar Polski (1995/96). Piłkarze nie potwierdzili wysokiej dyspozycji w sezonie 1996/1997 zajmując 14. miejsce w tabeli. Mając tyle samo punktów co GKS Bełchatów Ruch uchronił się przed spadkiem dzięki lepszej różnicy bramek i lepszemu bilansowi bezpośrednich spotkań (w dwumeczu dwa razy 2:0). O utrzymaniu w lidze przesądził mecz ostatniej kolejki na własnym obiekcie z Polonią Warszawa wygrany 2:0, a rywal w walce o ligowy byt GKS Bełchatów jedynie zremisował z Lechem Poznań na wyjeździe 1:1, spychając bełchatowian na 15. miejsce. W kolejnym sezonie (1997/1998) Niebiescy osiągnęli 6 miejsce, a koronę króla strzelców ekstraklasy z 14 golami zdobył Mariusz Śrutwa. W 1998 klub awansował do finału Pucharu Intertoto – gdzie przegrał dwumecz z FC Bologna (0:1,0:2). Sezon 1998/1999 Niebiescy skończyli na 10. pozycji w tabeli. W sezonie 1999/2000 Ruch po raz ostatni w swojej historii uplasował się na ligowym podium, przegrywając walkę o tytuł mistrzowski z Polonią Warszawa (Ruch był mistrzem jesieni). Klub przegrał także walkę o tytuł wicemistrzowski z Wisłą Kraków, przegrywając w ostatniej kolejce z Odrą Wodzisław 2:3. W dwóch kolejnych sezonach w ekstraklasie klub zajmował odpowiednio 6. i 7. miejsce kwalifikując się do tzw. grupy mistrzowskiej.
Lata 2003–2007 – Występy w II lidze.
Zdecydowany kryzys w klubie nastąpił w sezonie 2002/2003, kiedy to "„Niebiescy”" po raz trzeci w historii spadli do II ligi. Nie udało się powrócić w ciągu jednego roku (tak jak poprzednio) do ekstraklasy. Narastające długi uniemożliwiły wypłatę wynagrodzeń piłkarzom, którzy masowo opuszczali klub. PZPN zakazał wykonywania transferów, a dług przekroczył 7 mln zł. Sezon 2003/2004 Ruch ukończył na 11. miejscu i po raz pierwszy w historii "„Niebieskim”" groziło zdegradowanie do III ligi. Po spotkaniach barażowych ze Stalą Rzeszów (1:1 i 2:0) klub utrzymał jednak miejsce w II lidze. W następnym sezonie długi Ruchu sięgnęły 11 mln zł, a z funkcji prezesa klubu zrezygnował Krystian Rogala. Klub zamieniono w Sportową Spółkę Akcyjną i pozyskano nowego sponsora. Po warunkowym uzyskaniu licencji na grę w II lidze, początkowe mecze rozgrywane były bez udziału publiczności, a potem z ograniczoną widownią, a długi przekroczyły 15 mln zł. Jesienią 2005 roku stworzono nową sportową spółkę akcyjną, na czele której stanął Mariusz Klimek, a klub miał się włączyć w walkę o awans do I ligi, jednak ostatecznie zajął 14. pozycję i dopiero po barażach ze Zniczem Pruszków (4:2 i 0:2) utrzymał się w drugiej lidze. 
W kolejnym sezonie 2005/2006 zespół zajął siódme miejsce w II lidze. W sezonie 2006/2007 odszedł z klubu Mariusz Śrutwa, skład uzupełniono kilkoma nowymi zawodnikami, mającym już za sobą występy w I lidze, a nawet reprezentacji Polski (Tomasz Sokołowski I). Rundę jesienną klub zakończył na pierwszej pozycji w ligowej tabeli (z równą liczbą punktów co Zawisza Bydgoszcz – mecz bezpośredni 2:0 wygrali "„Niebiescy”"; później Zawisza wycofał się z rozgrywek). Za sensację uznana została wygrana 2:1 z ówczesnym liderem Orange Ekstraklasy i wicemistrzem Polski Wisłą Kraków na jej własnym stadionie w 1/8 finału Pucharu Polski. W rundzie wiosennej zawodnicy klubu wywalczyli awans do Orange Ekstraklasy, wygrywając po raz drugi w historii klubu rozgrywki II ligi.
Lata 2007–2017 – Dekada w Ekstraklasie.
Ruch Chorzów od sezonu 2007/2008 miał ponownie występować w ekstraklasie, lecz w dniu 18 lipca 2007 r. Komisja Odwoławcza ds. Licencji Polskiego Związku Piłki Nożnej odmówiła przyznania pierwszoligowej licencji klubowi i Ruch miał zagrać w danym sezonie ponownie w II lidze. Ruch odwołał się od tej decyzji. 23 lipca 2007 r. klubowi przyznano ostatecznie licencję na grę w I lidze. Do klubu zostali sprowadzeni Lilo, Pavol Baláž, Martin Fabuš i Toni Golem. Klub opuścili natomiast Piotr Ćwielong oraz Grzegorz Misiura, który został zawodnikiem Polonii Słubice. Pierwszy od 2003 r. mecz w najwyższej klasie rozgrywkowej grali na wyjeździe z Dyskobolią Grodzisk Wielkopolski. Chorzowianie wygrali go 4:1. Później jeszcze Ruch osiągnął remisy z mistrzem Polski z poprzedniego sezonu Zagłębiem Lubin 2:2 oraz wicemistrzem GKS-em Bełchatów 1:1. Rundę jesienną "Niebiescy" zakończyli na 11. miejscu. W przerwie rozgrywek doszło do wielu transferów, a drużynę opuścili: Mikulenas, Lilo, Bonk, Klaczka, Sokołowski i Łudziński. Zastąpiono ich takimi zawodnikami jak: Nowacki, Pilarz, Grodzicki, Brzyski czy wypożyczony do końca sezonu z Wisły Kraków – Ćwielong. Zmiany w składzie doprowadziły do poprawy wyników uzyskiwanych przez drużynę. Przy ok. 42 tys. widowni na Stadionie Śląskim "Niebiescy" pokonali Górnika Zabrze 3:2, a potem na wyjeździe pokonali Koronę Kielce 2:0. W 24. kolejce Ruch przegrał z liderem Wisłą Kraków 0:2. Porażka ta była już trzecią z rzędu w lidze. Przyszło jednak przełamanie i wygrana z Odrą Wodzisław 3:2, a następnie remisy z Polonią Bytom (1:1), Legią Warszawa (0:0), ŁKS-em Łódź (1:1), a na zakończenie wygrana 4:0 z Jagiellonią Białystok. Rozgrywki Ruch zakończył na 10. miejscu.
W przerwie letniej klub pozyskał na zasadzie wolnych transferów zawodników takich jak: Marcin Zając czy Maciej Scherfchen. W efekcie klub osiągał dobre wyniki w rundzie jesiennej, kończąc ją na 8. miejscu w tabeli. 4 grudnia 2008 roku klub zadebiutował na Giełdzie Papierów Wartościowych (rynek NewConnect), jednakże kryzys gospodarczy spowodował, że do kasy klubu spłynęło z tego tytułu zaledwie 1,8 mln złotych wobec 4 milionów planowanego zysku. Problemy finansowe właściciela, sponsorów i udziałowców spółki doprowadziły do ponownych problemów finansowych klubu. Na konferencji zwołanej 6 maja 2009 r. zawodnicy klubu wydali oświadczenie, w którym informowali o zaległościach finansowych. W przerwie zimowej klub nie dokonał żadnych wzmocnień, tracąc zawodników decydujących o sile drużyny, takich jak: Piotr Ćwielong, Maciej Scherfchen czy Marcin Sobczak – najskuteczniejszy strzelec drużyny rundy jesiennej. Opóźnienia w wypłacaniu pensji piłkarzom oraz osłabienia składu odbiły się na wynikach uzyskiwanych przez klub w rundzie rewanżowej. Pod koniec kwietnia 2009 roku ze stanowiska trenera zrezygnował Bogusław Pietrzak, a nowym trenerem został wychowanek klubu – Waldemar Fornalik. Pod kierownictwem nowego szkoleniowca piłkarze wyeliminowali w półfinale Pucharu Polski Legię Warszawa, dochodząc do finału, gdzie ulegli Lechowi Poznań 0:1. W Ekstraklasie klub zakończył sezon na 10. miejscu (po przesunięciu ŁKS na ostatnie miejsce w tabeli, klub zajął ostatecznie 9. pozycję). W tym samym sezonie klub zdobył mistrzostwo Młodej Ekstraklasy.
W sezonie 2009/2010 zespół Ruchu Chorzów skazywany w przedsezonowych prognozach na spadek – wywalczył w Ekstraklasie 3. pozycję, stając tym samym po 10 latach przerwy na podium mistrzostw Polski. Wynik sportowy okazał się znacznie lepszy niż wskazywałyby na to możliwości finansowe klubu (najniższy obok Polonii Bytom budżet w Ekstraklasie) oraz dokonywane transfery; na trzy kolejki przed końcem rozgrywek klub miał wciąż szanse na zdobycie tytułu mistrzowskiego. Wśród przyczyn jakie wpłynęły na ostateczny sukces wskazywano pracę wykonaną z zespołem przez trenera Fornalika, rolę współpracującego z klubem fizjologa Jerzego Wielkoszyńskiego, przyjście do drużyny Andrzeja Niedzielana (choć większość rundy wiosennej piłkarz ten leczył kontuzję i nie brał udziału w meczach), rolę jaką odegrali młodzi – uznawani za niezwykle utalentowanych – piłkarze, tacy jak Maciej Sadlok czy Artur Sobiech. W rezultacie zajęcia 3. miejsca w Ekstraklasie klub uzyskał prawo startu w rozgrywkach Ligi Europy UEFA (od pierwszej rundy kwalifikacji).
Sezon 2010/2011 Ruch zaczął od meczów w Lidze Europy UEFA. Najpierw wyeliminował kazachskiego Szachtiora Karagandę, później maltańską Valettę FC, lecz później odpadł w trzeciej rundzie przegrywając z Austrią Wiedeń. W Ekstraklasie w rundzie jesiennej pomimo dobrego początku (wygrane z Wisłą Kraków i Legią Warszawa) Ruch grał słabo, ale jeszcze w rundzie jesiennej wygrał z uczestnikiem Ligi Europy UEFA 2010/2011 i jednym z faworytów ligi Lechem Poznań. Na półmetku rozgrywek był bliżej strefy spadkowej. W rundzie wiosennej klub grał lepiej niż jesienią. Wiosną Ruch po raz drugi w sezonie wygrał z Legią, tym razem na Łazienkowskiej padł wynik 3:2 dla Ruchu. W tym meczu hattricka strzelił Arkadiusz Piech. Sezon zakończyli na 12. miejscu.
W sezonie 2011/2012 po rocznej przerwie zespół Ruchu powrócił do ligowej czołówki. Aż do ostatniej kolejki zespół walczył o 15. tytuł Mistrza Polski. W ostatnim meczu sezonu wygrał z Lechią Gdańsk 2:1, lecz aby zdobyć Mistrzostwo musiał liczyć na potknięcie Śląska Wrocław, który wówczas wygrał z Wisłą Kraków 1:0 i ostatecznie musiał zadowolić się wicemistrzostwem przegrywając tytuł o punkt. Ruch doszedł także do finału Pucharu Polski, gdzie przegrał z Legią Warszawa 0:3.
W trakcie przygotowań do sezonu 2012/2013 Waldemar Fornalik został selekcjonerem drużyny narodowej Polski i tym samym zrezygnował z funkcji I trenera Ruchu Chorzów. Miejsce te przejął dotychczasowy drugi trener "Niebieskich" Tomasz Fornalik. Drużyna sezon rozpoczęła od meczów II rundy Ligi Europy. Najpierw w Chorzowie "Niebiescy" pokonali Metalurg Skopje 3:1, a potem w rewanżu zwyciężyli 3:0. W kolejnej rundzie Ruch trafił na Viktorię Pilzno, z którą przegrał dwukrotnie. Najpierw w Chorzowie po zaciętym meczu i straconych w końcówce bramkach 0:2, a potem w Pilźnie, gdzie przegrał aż 0:5. Tym samym Ruch zakończył swój udział w III rundzie eliminacji, podobnie jak to było dwa lata wcześniej. W Ekstraklasie w przeciwieństwie do poprzedniego sezonu ten był zdecydowanie nieudany. Już po trzech przegranych meczach w lidze, gdzie "Niebiescy" nie strzelili bramki i stracili aż siedem, trener Tomasz Fornalik został zwolniony i nowym trenerem został Jacek Zieliński. Po rundzie jesiennej klub był na ostatnim bezpiecznym miejscu w tabeli. W przerwie zimowej do drużyny z Chorzowa dołączył m.in. Marcin Baszczyński i Mindaugas Panka. Rundę wiosenną Ruch grał słabo, z małymi przebłyskami (wyjazdowe wygrane z Zagłębiem Lubin 3:2, czy GKS Bełchatów 3:0). Klub na dwie kolejki przed zakończeniem sezonu zajmował 14. miejsce posiadając 3 punkty przewagi nad piętnastą i 4 punkty przewagi nad szesnastą drużyną w tabeli (miejsce 15. i 16. miały skutkować spadkiem z Ekstraklasy). Przed rozpoczęciem przedostatniej kolejki sezonu Polonia Warszawa nie otrzymała licencji na grę w Ekstraklasie w następnym sezonie
co oznaczało automatyczny spadek Polonii z T-Mobile Ekstraklasy oraz że spadnie już tylko drużyna zajmująca miejsce szesnaste. W następnej (przedostatniej) kolejce Ruch zmierzył się z Legią Warszawa na swoim stadionie zdobywając jeden punkt po wyniku 0:0. Początkowo wydawało się, że ten wynik nie jest zbyt korzystny dla walczącego o utrzymanie Ruchu, lecz już niespełna godzinę później zakończył się mecz GKS Bełchatów – Jagiellonia Białystok wynikiem 1:1 co oznaczało, że Ruch utrzymał się w Ekstraklasie na jedną kolejkę przed końcem sezonu. "Niebiescy" ostatni mecz w sezonie zagrali w Białymstoku z drużyną Jagiellonii przegrywając 1:0 i tym samym zajmując 15. miejsce w tabeli. W Pucharze Polski "Niebiescy" zaszli do półfinału, gdzie po bezbramkowym remisie w Chorzowie musieli uznać wyższość rywala przegrywając w Warszawie z Legią 1:2. Sezon 2013/2014 rozpoczął się źle. W pierwszych 7 kolejkach drużyna Ruchu wygrała tylko jeden mecz (z Legią Warszawa 2:1) oraz trzy zremisowała (z Lechem, Lechią i Górnikiem). Z Pucharu Polski odpadli już po pierwszym meczu, co zdarzyło się im po raz pierwszy od sezonu 2005/2006. W 1/16 finału przegrali z Arką Gdynia 2:3 po dogrywce. 16 września 2013 roku, dzień po bardzo wysokiej porażce (0:6) z Jagiellonią Białystok Jacek Zieliński został zwolniony z funkcji trenera.
19 września 2013 roku nowym trenerem został Słowak Ján Kocian. Z drużyną Ruchu podpisał 2-letni kontrakt. Po jego przyjściu drużyna zaczęła grać coraz lepiej i przede wszystkim osiągała lepsze wyniki sportowe. Pierwszym meczem ligowym nowego trenera było spotkanie z drużyną Śląska Wrocław. "Niebiescy" przegrywali 0:1, lecz po bramce Grzegorza Kuświka zremisowali 1:1. Ruch grał dobrze, do 9 listopada nie przegrał 8 meczów z rzędu, wliczając spotkanie ze Śląskiem. Runda wiosenna była również udana dla Ruchu. Drużyna grała dobrze, wygrała 7 na 15 spotkań przegrywając 5, co skutkowało zajęciem 3. miejsca w ligowej tabeli na koniec rozgrywek Ekstraklasy. Oznaczało to, że Ruch ponownie wystąpi na stadionach europejskich, w eliminacjach do Ligi Europy.
Sezon 2014/15 "Niebiescy" rozpoczęli od wygranej (3:2) z FC Vaduz w II rundzie eliminacji do Ligi Europy. W rewanżu padł bezbramkowy remis, który dał awans do kolejnej rundy piłkarzom z Chorzowa. W III rundzie eliminacji Ruch zmierzył się z duńskim Esbjergiem, gdzie zremisował dwa mecze. Najpierw u siebie 0:0, a następnie 2:2 w Danii, gdzie "Niebiescy" zdobyli bramkę dającą awans w 90. minucie spotkania. Ostatnia runda eliminacji to potyczka z Metalistem Charków. Mecz u siebie Ruch ponownie zremisował (0:0), natomiast w rewanżu rozegranym w Kijowie przegrał (0:1) po dogrywce. Był to bardzo ciężki i zacięty mecz, niestety przegrany i tym samym "Niebiescy" skończyli swoją przygodę w "Europejskich Pucharach" w IV rundzie eliminacji. Dodać trzeba, że wszystkie trzy mecze rozegrane w roli gospodarza Ruch zagrał na Stadionie Miejskim w Gliwicach, gdyż własny stadion nie był na czas odpowiednio przygotowany (problem z murawą). W przeciwieństwie do gry w Lidze Europy, w Ekstraklasie Ruch spisywał się bardzo słabo. Przegrał 3 pierwsze spotkania, dopiero w 4. kolejce zremisował na wyjeździe z Wisłą Kraków (2:2) i zdobył pierwszy punkt w sezonie. Następnie wygrał z Piastem Gliwice, również na wyjeździe (1:0), a później zanotował trzy remisy (z Lechem, Lechią oraz Pogonią). Następnie przyszła domowa porażka z GKSem Bełchatów (0:1) i kolejny remis (z Zawiszą Bydgoszcz 1:1). W krajowym pucharze "Niebiescy" odpadli podobnie jak przed rokiem już w 1/16 finału, przegrywając w Ostrowie Wielkopolskim, z miejscową Ostrovią (1:2) i dość szybko, niespodziewanie skończyli rozgrywki tej edycji Pucharu Polski. 4 października 2014 roku Ruch przegrał (1:2) w 102. Wielkich Derbach Śląska z Górnikiem Zabrze, a po tym spotkaniu pracę stracili trener "Niebieskich" Jan Kocian oraz jego asystenci. 7 października 2014 roku nowym szkoleniowcem Ruchu został ponownie Waldemar Fornalik. Na koniec roku – po 19 kolejkach – Ruch zajmował przedostatnie miejsce, tracąc 4 punkty do bezpiecznego miejsca w tabeli. Na koniec rundy zasadniczej Ruch zajął 14. miejsce posiadając 33 punkty. W rundzie finałowej Ruch wygrał 4 mecze, 2 zremisował i przegrał tylko 1, dzięki czemu na koniec sezonu 2014/2015 zajął 10. miejsce w tabeli.
Przed rozpoczęciem sezonu 2015/2016 Ruch zrezygnował lub sprzedał kilku graczy, którzy dotychczas na stałe znajdowali się w pierwszym składzie zespołu. Byli to przede wszystkim: Marcin Malinowski, Piotr Stawarczyk, Jakub Kowalski, Filip Starzyński, Bartłomiej Babiarz czy najlepszy strzelec drużyny Grzegorz Kuświk. Zastąpić ich mieli nowi zawodnicy, którzy dotychczas grali mniej w pierwszym zespole lub grali w drugiej drużynie, tacy jak np. Patryk Lipski czy Eduards Višņakovs oraz nowo pozyskani zawodnicy z innych klubów – Mariusz Stępiński, Kamil Mazek, Tomasz Podgórski, Michał Koj czy Maciej Iwański. Już po szóstej kolejce sezonu wyrastający na najlepszego strzelca drużyny (trzy bramki w sześciu meczach Ekstraklasy oraz jedna w jednym meczu Pucharu Polski) Eduards Višņakovs został sprzedany do belgijskiego KVC Westerlo. W przerwie między rundą jesienną a wiosenną do zespołu dołączyli Łukasz Moneta oraz Łukasz Hanzel, a z drużyny juniorów do pierwszego składu włączono Przemysława Bargiela. 15 stycznia 2016 17-letni bramkarz Ruchu Kamil Grabara został sprzedany do Liverpoolu F.C. za kwotę ok. 1,2 mln euro przez co stał się najdrożej sprzedanym piłkarzem Ruchu w historii. Ruch po rundzie zasadniczej zajął ósme miejsce, dzięki czemu awansował do grupy mistrzowskiej. Również na zakończenie sezonu Niebiescy zajęli ósme miejsce. W trakcie sezonu 2015/2016 Ruch najczęściej ze wszystkich klubów w Ekstraklasie stawiał na najmłodszych piłkarzy. 24 kwietnia 2016 roku w meczu z Piastem Gliwice zadebiutował Przemysław Bargiel, dzięki czemu stał się najmłodszym zawodnikiem sezonu 2015/2016 i pierwszym w historii zawodnikiem Ekstraklasy urodzonym w latach dwutysięcznych. Jednocześnie został trzecim najmłodszym debiutantem w historii Ruchu, w dniu debiutu miał 15 lat i 333 dni. Piłkarze Niebieskich regularnie dostawali powołania do młodzieżowych reprezentacji Polski, gdzie między innymi Mariusz Stępiński, Patryk Lipski i Kamil Mazek byli podstawowymi graczami. Mariusz Stępiński został ogłoszony drugim najlepszym napastnikiem sezonu oraz został Polakiem z największą ilością strzelonych bramek w tym sezonie Ekstraklasy, dzięki czemu został powołany przez Selekcjonera Reprezentacji Polski na Mistrzostwa Europy 2016 we Francji. W rozgrywkach Pucharu Polski Ruch zakończył zmagania w 1/8 finału PP przegrywając 0:1 w Poznaniu z ówczesnym mistrzem Polski Lechem Poznań.
Jeszcze w trakcie sezonu 2015/2016 Matúš Putnocký podpisał kontrakt z Lechem Poznań, dzięki czemu wiadomo było, że Ruch sezon 2016/2017 rozpocznie bez swojego dotychczasowego podstawowego bramkarza. Oprócz Putnockiego z Ruchu w okienku transferowym między sezonami odeszło jeszcze jedenastu zawodników, z którymi w większości rozwiązano umowy za porozumieniem stron lub ich nie przedłużono. Najważniejsi z nich to Marek Zieńczuk, Tomasz Podgórski, Maciej Iwański i Marek Szyndrowski. Po siódmej kolejce sezonu 2016/2017 ówczesny najlepszy strzelec Ruchu Mariusz Stępiński (trzy gole w pięciu meczach) został sprzedany do francuskiego FC Nantes. Według mediów Ruch dzięki temu zarobił od 1,5 mln euro do 2,8 mln euro przez co Stępiński ustanowił nowy rekord najdrożej sprzedanych zawodników Ruchu. W tym samym czasie do klubu dołączyło 13 nowych zawodników, wśród których należy wymienić strzelca ośmiu goli w I lidze poprzedniego sezonu Jakuba Araka, ośmiokrotnego reprezentanta Polski Marcina Kowalczyka, powracającego do Ruchu byłego reprezentanta Polski Piotra Ćwielonga oraz reprezentanta Litwy Eduardsa Višņakovsa. Oprócz zmian kadrowych doszło również do zmian we władzach klubu. 29 lipca 2016 roku z funkcji prezesa zrezygnował Dariusz Smagorowicz, którego 1 sierpnia zastąpił Janusz Paterman. Niespełna miesiąc później, 29 sierpnia, Paterman został odwołany ze swojej funkcji, czego efektem był wielomiesięczny wakat. W tym czasie początkowo pełniącym obowiązki był przewodniczący rady nadzorczej Aleksander Kurczyk, a później obowiązki te pełnił dwuosobowo zarząd tj. Rafał Bryczek oraz Mirosław Mosór. 20 marca 2017 roku media podały, że były prezes Paterman wykupił akcje dotychczasowego większościowego udziałowca Dariusza Smagorowicza i tym samym sam stał się większościowych udziałowcem. Konsekwencją tego było zebranie akcjonariuszy 1 marca 2017 roku kiedy ponownie wybrano Janusza Patermana na prezesa klubu. W międzyczasie tj. 1 września 2016 Ruch zaprezentował raport dot. finansów klubu za okres od 1 lipca 2015 roku do 30 czerwca 2016 roku. Wynikało z niego, że Ruch uzyskał dodatni wynik finansowy na poziomie 1 mln złotych co było najlepszym wynikiem od roku 2010. Ponadto okazało się, że sytuacja finansowa jest lepsza niż mówiło się w mediach (wskazywano na dług w wysokości ok. 50 mln zł). Tymczasem zadłużenie wynosiło 38 mln złotych z czego tylko 10,5 mln były zobowiązaniem wobec podmiotów zewnętrznych (pozostałe 27,5 mln było zadłużeniem wobec akcjonariuszy Ruchu). Pomimo nie najgorszego wyniku finansowego był to jeden z najgorszych sezonów w historii prawie stuletniego klubu zakończonego spadkiem Ruchu z Ekstraklasy. Przed przerwą zimową Niebiescy zajmowali 15. lokatę tracąc trzy punkty do Piasta Gliwice, który zajmował wówczas ostatnie niezagrożone spadkiem miejsce. W trakcie zimowego okienka transferowego klub nie mógł sprowadzać nowych piłkarzy ze względu na zakaz transferowy nałożony przez PZPN. Jednocześnie z klubu odszedł za porozumieniem stron Piotr Ćwielong, a Kamil Mazek został sprzedany do Zagłębia Lubin. W tym samym czasie PZPN nałożył na Ruch karę odjęcia 4 punktów za nieterminowe spłacanie zobowiązań finansowych. Pomimo tego Ruch w pierwszych meczach po przerwie spisywał się bardzo dobrze w pierwszych siedmiu meczach przegrywając tylko raz, lecz od 28. kolejki nie wygrał ani razu łącznie zdobywając tylko 4 punkty. Po 30. kolejce z pracy w Ruchu zrezygnował trener Waldemar Fornalik, a wraz z nim cały sztab szkoleniowy poza trenerem bramkarzy Ryszardem Kołodziejczykiem. Nowym trenerem został wychowanek i legenda Ruchu Krzysztof Warzycha, a jego asystentami kolejny wychowanek i legenda Wojciech Grzyb oraz Jorgos Papalambru. Ponadto w czasie kiedy Ruch walczył w ostatnich kolejkach o utrzymanie, Patryk Lipski postanowił zrezygnować z pracy w klubie i złożył wniosek do Polskiego Związku Piłki Nożnej o rozwiązanie kontraktu z Ruchem z winy klubu, co ostatecznie się stało 11 maja 2017 roku. Ruch zakończył sezon na ostatnim miejscu i w sezonie 2017/2018 rozpoczął rozgrywki z Nice I lidze.
Ruch Chorzów po awansie z II ligi w 2007 roku spędził w Ekstraklasie 10 sezonów. Mimo jednego z najniższych budżetów wśród wszystkich klubów grających podczas tej dekady w Ekstraklasie, może pochwalić się kilkoma sukcesami. Przede wszystkim trzykrotnie udawało się zasiąść na podium na koniec rozgrywek (w tym raz jako wicemistrz), trzykrotnie walcząc o awans do Ligi Europy UEFA, trzykrotnie odpadając dopiero w ostatniej rundzie eliminacji. Ponadto Ruch dwukrotnie dochodził do finału rozgrywek Pucharu Polski, dwukrotnie przegrywając. Oprócz tego udało się zorganizować w 2008 roku mecz Ruchu z Górnikiem Zabrze, gdzie mimo zimna i deszczowej pogody, na Stadionie Śląskim udało się zgromadzić ok. 42 tys. kibiców, co media nazwały „nowożytnym rekordem frekwencji”. Co więcej, wynik ten udało się powtórzyć niespełna rok później, gdy ponownie – mimo niesprzyjającej aury – zgromadziło się ponad 40 tys. ludzi, wypełniając Stadion Śląski do ostatniego krzesełka. Oprócz tych sukcesów należy wymienić drobne sukcesy w postaci wychowania w klubie lub odnalezienia i wypromowania zawodników. Do nich należy zaliczyć przede wszystkim Artura Sobiecha, Mariusza Stępińskiego, Kamila Grabarę, Filipa Starzyńskiego, Patryka Lipskiego oraz trenera i późniejszego selekcjonera reprezentacji Polski Waldemara Fornalika.
Lata 2017–2022 – Restrukturyzacja klubu i stan obecny.
W roku 2017 zdecydowano, że po raz pierwszy w historii polskiej piłki, zgodnie z Prawem restrukturyzacyjnym, Spółka Akcyjna rozpocznie przyśpieszone postępowanie układowe mające na celu uzgodnienie z wierzycielami warunków spłaty długów. Postępowanie to otwarto przed Sądem Rejonowym w Katowicach dnia 23 czerwca 2017 roku. W postępowaniu tym, wszystkim 255 wierzycielom zaproponowano redukcję długu, rozłożenie go na raty lub przekształcenie długu w akcje klubowe. 30 listopada 2017 roku wierzyciele zebrali się w sądzie, aby zdecydować czy przyjmą propozycję. Większość wyraziła zgodę i układ przyjęto. Ostatecznie Układ uprawomocnił się 13 marca 2018 roku. Według postanowień układu Ruch ma spłacić w ciągu 5 lat 8 milionów złotych. Raty są rozłożone na 400 tys. zł co kwartał.
Sezon 2017/2018 w Nice I lidze Ruch rozpoczął z ujemnym dorobkiem punktowym. Klub został ukarany odjęciem sześciu punktów za zaległości finansowe. Po fatalnym sezonie, w którym Niebiescy ponieśli dotkliwe porażki: 0:6 w meczu u siebie z Pogonią Siedlce (w 98. rocznicę założenia klubu); 1:6 w meczu wyjazdowym z Miedzią Legnica czy 0:6 w wyjazdowym meczu z Wigrami Suwałki, klub zajął ostatnie miejsce w tabeli, tracąc do miejsca barażowego 11 punktów, co skutkowało pierwszą w historii Ruchu degradacją na trzeci poziom rozgrywkowy.
Sezon 2018/2019 w II lidze Ruch zakończył na ostatnim miejscu w tabeli, tracąc do miejsca gwarantującego utrzymanie 8 punktów. Był to trzeci z rzędu sezon, w którym Niebiescy doznali degradacji z ostatniego miejsca w tabeli.
Po spadku z II ligi zdecydowano o zmianie polityki klubu, chcąc pozwolić kibicom na większe zaangażowanie się w sprawy klubu. Na początku z funkcji prezesa zrezygnował Jan Chrapek i ogłoszono konkurs na nowego prezesa klubu. Wśród potencjalnych kandydatów wskazywano Szymona Michałka, który był znany w środowisku kibiców jako jeden z byłych ultrasów, wówczas prowadzący doping na sektorze rodzinnym. W tym samym czasie na wiceprezesa powołano Marcina Waszczuka, który faktycznie zarządzał klubem podczas wakatu na stanowisku prezesa. Ostatecznie powołano na stanowisko Seweryna Siemianowskiego, również popieranego przez kibiców, dotychczas trenera i dyrektora UKSu Ruch Chorzów oraz byłego piłkarza Ruchu. Jednocześnie do rady nadzorczej dołączył przedstawiciel kibiców Marcin Stokłosa.
W tym samym czasie zdecydowano się zatrudnić nowego szkoleniowca. Nowym trenerem został jeden ze wskazanych przez kibiców kandydatów, Łukasz Bereta. Jako wychowanek Ruchu, zdecydował się budować swoją kadrę przede wszystkim na piłkarzach związanych z regionem. Jako cel postawiono sobie awans do II ligi w ciągu dwóch lat. Sezon 2019/2020 rozpoczął od dwóch porażek, lecz później było już tylko lepiej. Do końca roku 2019 w 16 meczach ligowych Ruch przegrał tylko raz, remisując siedem meczów i dziewięciokrotnie wygrywając. Skutkowało to zajęciem pozycji wicelidera na zimową przerwę. Przez zimę postanowiono się wzmocnić ściągając do klubu między innymi Łukasza Janoszkę posiadającego ekstraklasową przeszłość. W rundzie wiosennej Ruch zagrał tylko jeden mecz remisując na wyjeździe z drugą drużyną Zagłębia Lubin. Ze względu na pandemię COVID-19 PZPN zdecydował o wcześniejszym zakończeniu sezonów wszystkich czterech grup III ligi i ostatecznie Ruch zakończył sezon na miejscu trzecim. Jednocześnie królem strzelców III ligi grupy trzeciej został napastnik Ruchu Mariusz Idzik.
Kolejny sezon był najlepszy wśród kilku ostatnich. Przed sezonem zapowiadano walkę o awans i ostatecznie tak się stało. W rundzie wiosennej rozegrano 18 meczów z których Ruch wygrał 14 i tym samym zimę spędził na fotelu lidera, posiadając dwa punkty przewagi nad Polonią Bytom. Podczas przygotowań do rundy wiosennej Ruch stracił przez kontuzje podstawowego pomocnika Patryka Sikorę oraz najlepszego strzelca drużyny Mariusza Idzika. Ostatecznie, pomimo tego, Ruch wygrał wszystkie kolejne mecze aż do uzyskania awansu. Stało się to na trzy kolejki przed zakończeniem sezonu. Łącznie Ruch wygrał 30 meczów i 2 zremisował, zdobywając 92 punkty i posiadając nad drugą drużyną w tabeli przewagę 11 punktów. Ponadto ustanowił nowy rekord klubu w liczbie wygranych meczów w serii (17). W pozostałych rozgrywkach klub również osiągał sukcesy. Wygrał Puchar Polski w podokręgu Katowice, odpadając z turnieju na szczeblu wojewódzkim. Wygrał również Puchar 100-lecia Śląskiego Związku Piłki Nożnej.
Przed startem sezonu 2021/2022 zmienił się sztab szkoleniowy. Dotychczasowy pierwszy trener Łukasz Bereta nie przyjął oferty klubu na przedłużenie kontraktu ze względu na zapis w nim o trzymiesięcznym okresie wypowiedzenia. Przedstawiciele klubu tłumaczyli to nową polityką zatrudniania pracowników, która ma zapobiegać powtarzaniu błędów sprzed lat, które doprowadziły klub do długów oraz spadków do trzeciej ligi. Nowym szkoleniowcem został Jarosław Skrobacz, a wraz z nim sztab szkoleniowy tworzą jeszcze Jan Woś, Wojciech Grzyb oraz Ryszard Kołodziejczyk. Od sezonu 2021/2022 Ruch gra na poziomie II ligi. Przez pierwsze dwanaście kolejek nie przegrał ani jednego meczu, dzięki czemu był jedynym klubem na szczeblu centralnym, któremu się to udało w tym sezonie. Półmetek rozgrywek zakończył na miejscu wicelidera, sezon skończył trzecim miejscu w tabeli, kwalifikując się do baraży o pierwszą ligę. W półfinale baraży wygrał z Radunią Stężyca 1:0 po dogrywce i awansował do finału. W meczu finałowym Ruch wygrał z Motorem Lublin 4:0, dzięki czemu wywalczył awans do I ligi.
Zanim sezon 2022/2023 się rozpoczął sztab szkoleniowy przedłużył kontrakt oraz zakontraktowano nowych piłkarzy, m.in. z historią gry w Ekstraklasie. Obecnie Ruch zajmuje pierwsze miejsce w tabeli I ligi, przegrywając dotychczas tylko jeden mecz.
Sukcesy.
Sukcesy krajowe.
Rozgrywki nieligowe na Górnym Śląsku (1922–1926, 1941–1944, 2020-2021):
Ruch w polskich rozgrywkach ligowych.
Ruch przystąpił do oficjalnych polskich rozgrywek ligowych w 1922, przy tym wygrywając w tych pierwszych oficjalnych mistrzostwach nowego okręgu piłkarskiego województwa śląskiego, w których uczestniczyło 38 drużyn. Do czasu powstania ogólnopolskiej ligi w 1927 uczestniczył we wszystkich czterech edycjach najwyższej klasy ligowej regionu (A-klasy), dwukrotnie ją wygrywając, raz zajmując drugie miejsce, a raz piąte.
W 1927 znalazł się w gronie założycieli ogólnopolskiej ligi, w której do roku 1939 jako jedyny śląski klub uczestniczył we wszystkich 13 edycjach I ligi (w tym niedokończonej z 1939), 5-krotnie kończąc rozgrywki na pierwszym miejscu. W 1947 zakwalifikował się do reaktywowanej Ekstraklasy i grał w niej nieprzerwanie do sezonu 1986/1987. Do tego czasu był jedynym klubem uczestniczącym we wszystkich (52 lub 53, wliczając sezon 1939) edycjach ligowych mistrzostw Polski. Dotychczas w Ekstraklasie rozegrał 77 sezonów, 7 sezonów na drugim poziomie rozgrywkowym, 1 sezon na trzecim poziomie rozgrywkowym i 2 sezony na czwartym poziomie rozgrywkowym. Od sezonu 2021/2022 będzie grać w II lidzie. Trzynastokrotnie kończył Ekstraklasę na pierwszym miejscu, I ligę dwukrotnie, III ligę raz.
Podsumowanie występów Ruchu w polskich rozgrywkach ligowych:
Stadion.
Początkowo zawodnicy Ruchu rozgrywali swoje mecze na placu targowym (Marktplatz) przy ul. Farnej w Bismarkhucie/Hajdukach. W 1923 roku klub zyskał na własność boisko "„na Kalinie”", na którym występował aż do 1935 roku. W latach 1927–1930 boisko to nie posiadało jednak licencji ligowej i Ruch spotkania w roli gospodarza rozgrywał na stadionach w Katowicach (obiekt 1. FC) i Królewskiej Hucie (Stadion Miejski).
Obecnie Ruch rozgrywa swoje domowe mecze na stadionie przy ul. Cichej 6. Obiekt wybudowany został w latach 1934–1935. Inauguracja miała miejsce 26 września 1935 roku podczas pojedynku Ruchu i Warty Poznań. Stadion może pomieścić oficjalnie 9300 kibiców (wszystkie miejsca siedzące, 1000 pod dachem), a wymiary boiska piłkarskiego to 105 × 68 metrów. Rekord frekwencji wynosi 55 000 widzów, taka liczba fanów zasiadła na Cichej 21 sierpnia 1957 w meczu z Polonią Bytom.
Niektóre mecze w sezonach 2007/2008 i 2008/2009 z powodu braku podgrzewanej murawy na własnym stadionie, Ruch rozgrywał na Stadionie Śląskim w Chorzowie. Niektóre spotkania ligowe na tym obiekcie klub rozgrywał także w latach 50., 60. i 70. Pierwsze domowe mecze sezonu 2014/2015 oraz trzy mecze eliminacji do Ligi Europy Ruch Chorzów rozegrał na Stadionie Miejskim w Gliwicach. Spowodowane było to chorobą trawy na stadionie przy Cichej i koniecznością wymiany całej murawy.
Piłkarze klubu powoływani do reprezentacji Polski.
Źródło
Górnośląska symbolika.
Ruch Chorzów z dumą podkreśla swoją śląskość. Przyjęło się, że klub nazywany jest ”synonimem śląskości” lub też ”najbardziej śląskim ze śląskich klubów”. Na stadionowym maszcie wisi górnośląska flaga, spiker po zdobytych bramkach często krzyczy do mikrofonu "Tooor!" (pl. "Bramka!"), natomiast klubową maskotką jest Adler, mówiący wyłącznie po śląsku, antropomorficzny orzeł, stylizowany na złotego orła z godła górnośląskiego. W sklepach kibica znajduje się wiele produktów z górnośląskimi symbolami, w mediach społecznościowych klub oznacza swoje posty hashtagiem "#MySomRuch" (pl. "Jesteśmy Ruch"), zaś w klubowej telewizji często jest używany język śląski. Przykładem może być film promujący mecz przeciwko Zagłębiu Sosnowiec. 
Od strony sportowej symbolika górnośląska także jest nierzadko eksponowana. 15 lipca 2015 roku, w Dzień Śląskiej Flagi, klub zaprezentował nowe stroje wyjazdowe na sezon 2015/2016. Żółta koszulka, niebieskie spodenki i żółte getry nawiązywały do flagi Górnego Śląska, mające podkreślić śląskość Ruchu, w tradycjach którego klub tak mocno jest zakorzeniony. Debiut strojów przypadł na jubileusz 80-lecia stadionu, a Niebiescy w takim komplecie zagrali po raz pierwszy w historii. W tym dniu na rękawie znalazł się dodatkowo herb województwa śląskiego, zaś spikerka w trakcie meczu prowadzona była w całości po śląsku. 
W sezonie 2016/2017 na trykotach piłkarzy widniało duże godło Górnego Śląska wraz z napisem „Górny Śląsk”. Początkowo zagrano w nich tylko na inaugurację sezonu, a wszystkie meczówki trafiły na aukcję charytatywną, lecz po licznych prośbach kibiców oraz aprobacie zwycięzców tychże aukcji, ponownie nadrukowano godło i od 13. kolejki grano w takich koszulkach (niebieskich oraz wyjazdowych białych), aż do końca sezonu. 
23 kwietnia 2022 roku, w meczu przeciwko Raduni Stężyca, kapitan Ruchu Chorzów Tomasz Foszmańczyk po raz pierwszy w historii klubu założył kapitańską opaskę z flagą górnośląską. Niebiescy zaakcentowali w ten sposób rodowód drużyny.
Kibice.
Od wielu lat kibice Ruchu utożsamiają się ze swoim regionem. Wywieszając na meczach flagi górnośląskie, a także bannery z napisami „Oberschlesien” czy „To My Naród Śląski” kibice chcą podkreślić swoją śląską tożsamość narodową. Według nich napis „Oberschlesien” nie ma na celu nikogo obrażać. Kibice Ruchu świadomi są faktu, że klub tworzyli Ślązacy, którzy przede wszystkim czuli się Polakami: działacze plebiscytowi i powstańcy śląscy, ludzie walczący o „sprawę” polską na Górnym Śląsku.
Na Cichej działają zorganizowane grupy kibicowskie takie jak ultrasi. Na meczach obecni są też chuligani. 5 grudnia 2009 roku założono Stowarzyszenie kibiców „Najważniejsza jest tradycja”. 30 stycznia 2018 r. działalność rozpoczęło Stowarzyszenie Kibiców Wielki Ruch, jedno z największych kibicowskich stowarzyszeń w Polsce, zrzeszające ponad 1400 członków. Oprawami meczowymi od 2 kwietnia 2008 roku zajmuje się grupa „Ultras Niebiescy” (oficjalny skrót „UN'08”), wcześniej była to grupa „Nucleo Ultra '03”. W połowie lat 90. powstała ekipa chuligańska „Psycho Fans”. Fanatyzm na trybunach przy ulicy Cichej sięga początków całego ruchu kibicowskiego w Polsce. Początki szalikowców na Cichej datuje się na lata 70., Ruch był jednak dopiero drugim klubem na Górnym Śląsku, przy którym powstała zorganizowana grupa szalikowców.
Kibice Ruchu są w konflikcie z kibicami innych klubów piłkarskich z konurbacji górnośląskiej, w szczególności Górnika Zabrze, GKS Katowice i Zagłębia Sosnowiec; nieprzychylnie ustosunkowani są także do fanów wielu innych klubów z Polski, m.in. Legii Warszawa, Lecha Poznań, ŁKS Łódź, Lechii Gdańsk, Arki Gdynia, Cracovii.
Kibice Ruchu pozostają w dobrych stosunkach z kilkoma innymi klubami, z fanami których posiadają tzw. „zgody”.
Zgody:
Ruch ma także kibiców wśród ludzi kultury i nauki. Do osób publicznych deklarujących się jako kibice Ruchu Chorzów należą m.in.:
Rywale derbowi.
Na Górnym Śląsku pierwszy klub piłkarski powstał już w 1903 roku. W 1914 klubów tych było już 17 (wśród nich BBC). Do sierpnia 1920 roku w wyniku akcji Polskiego Komisariatu Plebiscytowego powstało w regionie 135 nowych klubów piłkarskich (wśród nich właśnie Ruch Chorzów). W 1922 roku w niemieckim związku piłkarskim, grupującym tylko kluby z polskiej części Górnego Śląska zrzeszone były 143 kluby. Powyższe dane wyjaśniają częściowo dlaczego główni derbowi rywale Ruchu zmieniali się na przestrzeni lat. Do klubów górnośląskich, z którymi Ruch rywalizuje bądź rywalizował wiele sezonów o tytuł najlepszego klubu piłkarskiego na Górnym Śląsku, zaliczyć należy:
AKS Chorzów.
Przed II wojną światową i bezpośrednio po niej największym rywalem Ruchu był AKS Chorzów. W latach 1937–1951 obydwa kluby rywalizowały o prymat w regionie, zajmując też wysokie lokaty w krajowych rozgrywkach. Ruch postrzegany był jako klub powstańców śląskich, a więc ludzi walczących o polskość Górnego Śląska. AKS nazywany był przez prasę (także przedwojenną) klubem niemieckim i kojarzony był z niemiecką organizacją Volksbund. Rywalizację podsycał dodatkowo fakt, że od 1939 roku obydwa kluby reprezentowały jedno miasto – Chorzów – spotkania między nimi były więc także derbami Chorzowa.
Polonia Bytom.
Sytuacja uległa zmianie w latach 50. gdy do grona najsilniejszych klubów w Polsce dołączyła Polonia Bytom zaś AKS Chorzów osiągał coraz słabsze wyniki. Rywalizacja z bytomskim klubem miała także podteksty pozasportowe. Podstawowym źródłem antagonizmów między kibicami było od początku ich pochodzenie. Polonię zakładali przesiedleńcy ze Lwowa i okolic, sam klub nawiązywał do tradycji Pogoni Lwów. Pierwszy Ślązak pojawił się w składzie Polonii Bytom dopiero 2 lata po założeniu tego klubu. Przybysze nie znali śląskich realiów i mając w pamięci własne doświadczenia z czasów II wojny światowej odnosili się z nienawiścią do wszelkich przejawów niemczyzny. Śląska kultura, tradycje i obyczaje zawierały zaś liczne elementy niemieckie czego przejawem była także obecność niemieckich słów w dialekcie śląskim. Ślązacy traktowali z kolei przybyszów jako najeźdźców i intruzów na ziemi swoich przodków. Już więc 21 października 1945 roku spotkanie obydwu klubów stało się przyczyną zamieszek. Spotkania między Ruchem a Polonią nazywane bywają "„Najstarszymi derbami Śląska"”.
Górnik Zabrze.
Na przełomie 1954/1955 roku decyzją władz wiodące koło zrzeszenia Górnik przeniesione zostało z Radlina do Zabrza i już rok później do grona najsilniejszych śląskich klubów dołączył Górnik Zabrze. Właśnie ten klub w krótkim czasie stał się najlepiej zorganizowanym i najbogatszym w Polsce. Pierwsze ligowe derby między Ruchem a Górnikiem były więc spotkaniem 8-krotnego mistrza Polski (i tym samym najbardziej utytułowanego polskiego klubu) z beniaminkiem. Kibice Ruchu odnosili się z pogardą do Górnika, tym bardziej, że kibicowsko znacznie wyżej ceniona była wówczas Polonia Bytom. Wraz z sukcesami zabrzańskiego klubu i słabszymi wynikami Polonii sytuacja uległa zmianie i to Górnik stał się najpopularniejszą obok Ruchu ekipą na Górnym Śląsku. W latach 60. rywalizacja między obydwoma klubami nabrała charakteru „świętej wojny”. Na przełomie lat 60. i 70. obydwa kluby walczyły o kolejne tytuły mistrzowskie, a derby między nimi organizowano na Stadionie Śląskim. Określenie spotkań między Ruchem a Górnikiem jako Wielkie Derby popularne było już na początku lat 60.
GKS Katowice.
W latach 80. XX wieku uznanie – wraz z sukcesami sportowymi – zdobył GKS Katowice, stając się jednym z najważniejszych rywali „Niebieskich”. Do roku 2017 wszystkie pojedynki Ruchu i GKSu na szczeblu centralnym odybyły się w Ekstraklasie. W sezonie 2017/2018 kluby spotkały się w I lidze.
Inne kluby.
Rywalizacja z pozostałymi klubami górnośląskimi takimi jak np. GKS 1962 Jastrzębie czy Piast Gliwice nie ma i nie miała nigdy takiego znaczenia. Przyczyną tego stanu rzeczy jest fakt, że Ruch nie rywalizował nigdy z nimi o najwyższe piłkarskie trofea.
Herb i barwy klubowe.
Pierwszy herb klubu, pod którym występował on w okresie międzywojennym miał na tarczy o kształcie trójkąta Reuleaux trzy litery: "„kRs"” zachodzące częściowo na siebie. Na obramieniu tarczy widniał napis: "„K.S. Ruch Wielkie Hajduki"” oraz data "„1920"”. Herb ten przechodził modyfikacje: w II połowie lat 50. usunięto z tarczy herbowej litery "„k"” i "„s"” oraz wyprofilowano literę "„R"”, dopasowując ją niejako do kształtu tarczy herbowej. Aczkolwiek na uwagę zasługuje fakt, że na uroczystej akademii z okazji 40-lecia klubu obecny był także "„stary"” herb klubu. Zmiany te spowodowały, że litera przybrała kształt bardzo charakterystyczny. Sam kształt tarczy herbowej nie uległ nigdy zmianie (z wyjątkiem okresu stalinowskiego, gdy klub występował pod znakiem zrzeszenia Unia). Wśród polskich klubów grających na szczeblu I, II i III ligi nie ma żadnego, którego herb posiadałby tarczę o podobnym kształcie.&lt;gallery widths="110" heights="110" perrow="7" caption="HERBY RUCHU CHORZÓW "&lt;small&gt;z wyłączeniem znaków jubileuszowych&lt;/small&gt;"&lt;ref&gt;&lt;/ref&gt;"&gt;
Plik:Herb K.S. Ruch Wielkie Hajduki.svg|→ 1939
Plik:(1945-1947) KS Ruch Chorzów Batory.svg|~1945-1947
Plik:(1948-1949) ZKS Ruch Chorzów Batory.svg|~1948-1949
Plik:(1949-1955) ZS Unia Chorzów.svg|~1949-1955
Plik:(1955) ZKS Unia-Ruch Chorzów Batory.svg|~1955
Plik:(1956-1959) KS Ruch Chorzów Batory.svg|~1956-1959
Plik:(1960) KS Ruch Chorzów.svg|~1960
Plik:(1960-1969) KS Ruch Chorzów.svg|~1960-1969
Plik:(1970-1979) KS Ruch Chorzów.svg|~1970-1979
Plik:(1980-1989) KS Ruch Chorzów.svg|~1980-1989
Plik:(1989-1999) KS Ruch Chorzów.svg|~1989-1999
Plik:(2000-2007) Ruch Chorzów.svg|~2000-2007
Plik:(2007-2020) Ruch Chorzów.svg|~2007-2020
Plik:Ruch Chorzów - Herb (2021).svg|2021 →
&lt;/gallery&gt;
"Ze względu na brak spójnej chronologii poszczególnych znaków, powyższe zestawienie wszystkich herbów z datami jest przybliżone i umowne." 
Barwy i flaga klubowa 
Barwami klubu są kolory niebieski i biały (zgodnie z zasadami heraldyki). Te kolory były barwami klubu nawet w okresie stalinowskim, koła zrzeszenia Unia występowały bowiem w jasnoniebieskich strojach. Nawet klub BSV miał niebieskie barwy. Układ kolorów nawiązywać miał do barw Górnego Śląska. Nieścisłość jest tylko pozorna (barwami Górnego Śląska są żółty i niebieski), w okresie międzywojennym za barwy polskiego Górnego Śląska uznawano właśnie kolory niebieski i biały. Reprezentacja polskiego Górnego Śląska w piłce nożnej występowała zawsze w kolorach białym i niebieskim, podczas gdy reprezentacja niemieckiego Górnego Śląska w barwach białej i żółtej. Oficjalna flaga klubowa, zgodnie z heraldyczną zasadą sczytywania barw flagi, składa się z dwóch poziomych, równoległych pasów, z których górny jest barwy niebieskiej, a dolny białej. Błędne jest więc stosowanie flagi biało-niebieskiej lub niebiesko-biało-niebieskiej.

</doc>
<doc id="69632" url="https://pl.wikipedia.org/wiki?curid=69632" title="Ecce homo">
Ecce homo

Ecce homo (z łac. [] „oto człowiek”; ) — motyw w sztuce chrześcijańskiej przedstawiający ubiczowanego Chrystusa w koronie cierniowej. Słowa „oto człowiek” miał wypowiedzieć Piłat ukazujący Chrystusa ludowi żydowskiemu.

</doc>
<doc id="69633" url="https://pl.wikipedia.org/wiki?curid=69633" title="Rio Negro">
Rio Negro

Rio Negro – rzeka w Ameryce Południowej, największy lewy dopływ Amazonki. Płynie przez Kolumbię, Wenezuelę i Brazylię.
Długość 2250 km. Źródła w Mesa de Yambi na terenie Kolumbii. Uchodzi do Amazonki.
Główne dopływy:
Przez bifurkację Casiquiare połączona z Orinoko.

</doc>
<doc id="69635" url="https://pl.wikipedia.org/wiki?curid=69635" title="Arka Gdynia (piłka nożna)">
Arka Gdynia (piłka nożna)

Morski Związkowy Klub Sportowy Arka Gdynia – polski klub piłkarski grający w I lidze. Klub jest kontynuatorem tradycji sportowych takich zrzeszeń jak K.S. Gdynia, K.S. Kotwica czy RKS Arka sięgających historią do 1929 roku, który uważany jest za oficjalną datę utworzenia klubu. Dwukrotny zdobywca Pucharu Polski (1979 i 2017), dwukrotny zdobywca Superpucharu Polski (2017 i 2018) oraz uczestnik Pucharu Zdobywców Pucharów (1979/1980) i eliminacji Ligi Europy (2017/2018). Finalista Pucharu Polski w sezonie 2017/2018 i 2020/2021.
Historia.
Początki piłki nożnej w Gdyni
Dynamiczny rozwój miasta w połowie lat dwudziestych ubiegłego stulecia spowodowany budową portu zapoczątkował powstanie wielu organizacji sportowo-rekreacyjnych. W roku 1929 powstał "Klub Sportowy Gdynia" będący pierwszym tego rodzaju stowarzyszeniem w mieście. W 1934 roku, z inicjatywy Alfonsa Pomierskiego i Zygmunta Pozerskiego założono "Klub Sportowy Kotwica," który w związku z rozpadem w 1937 r. "KS Gdynia" przyjął znaczną część piłkarzy poprzedniego klubu. W następnych latach "Kotwica" pełniła wiodącą rolę w piłkarstwie na Pomorzu, awansując do klasy A w 1938 roku. Debiutancki sezon okazał się niezwykle udany dla gdyńskiego zespołu, zajęli oni wówczas 3. miejsce ulegając jedynie bardziej doświadczonym drużynom Gryfa Toruń oraz Pomorzanina Toruń. Kolejny sezon oraz potencjalny rozwój klubu zostały przerwane przez wybuch II Wojny Światowej. 
Okres powojenny
"KS Kotwica" został ponownie zawiązany jesienią 1946 roku, jednak jego rola nie była już na tyle znacząca. W 1947 dokonana została fuzja klubów z rejonu gdyńskiego: "ZKS. Kotwica, KS Portowiec" oraz "KS Marynarz." Zapoczątkowało to okres łączenia przeróżnych stowarzyszeń i klubów sportowych, w wyniku których powołano w 1946 roku Rybacki Klub Sportowy MIR, od którego wywodzi się dzisiejsza Arka. Inną istotną datą jest wiosna 1952 roku, kiedy powstało Koło Sportowe Kolejarz-Arka, wówczas po raz pierwszy w historii klubu użyta została nazwa „Arka”. 
Rozwój silnej Arki
Rok 1953, to czas reform w polskiej piłce nożnej, wówczas uformowały się IV ligi wojewódzkie. Na podstawie reprezentowanego przez poszczególne kluby poziomu piłkarskiego skompletowano 10 zespołów walczących o mistrzostwo IV klasy rozgrywkowej na Pomorzu. KS Kolejarz „Arka” Gdynia, dzięki dobrej grze przez cały sezon liderowała tabeli i awansowała do III ligi. Oprócz występów w lidze międzywojewódzkiej, zespół Arki zadebiutował w rozgrywkach o Puchar Polski, gdzie pokonał ŁKS II Łódź 5-2 a w spotkaniu decydującym o awansie do 1/16 pucharu, w takim samym stosunku bramkowym Warmię Olsztyn.
W latach 1954-1964 klub grał między II a III ligą, nastąpiły również kolejne reorganizacje. W roku 1960 nazwę zespołu przekształcono na "RKS Arka" natomiast tuż przed rozpoczęciem rozgrywek II ligi w sezonie 1964/1965 klubowi nadano nazwę "Morskiego Związkowego Klubu Sportowego Gdynia".
Pomimo nazwy MZKS Gdynia, kibice nadal używali nazwy „"Arka"”. Artykuł na ten temat opublikował „Głos Wybrzeża” ,sugerując powrót do tradycyjnej nazwy argumentując to okrzykami kibiców na stadionie „"Arka Gola!"”. W rezultacie, poprzednia nazwa została przywrócona 9 maja 1972, od tej pory klub nosił miano: "Morski Związkowy Klub Sportowy Arka Gdynia". Już w następnym sezonie 1973/1974 drużyna wywalczyła swój pierwszy w historii awans do Ekstraklasy.
W siódmą rocznicę nadania nazwy MZKS Arka Gdynia, 9 maja 1979 roku zespół zdobył Puchar Polski odnosząc w finale rozgrywek zwycięstwo 2-1 nad Wisłą Kraków po bramkach Janusza Kupcewicza i Tadeusza Krystyniaka. Arka wygrywając Puchar Polski stała się pierwszym zespołem piłki nożnej z Pomorza, któremu udało się odnieść taki sukces.
Arka pierwszy raz w europejskich pucharach
Zwycięstwo w Pucharze Polski w sezonie 1978/1979 uprawniło Arkę do udziału w Pucharze Zdobywców Pucharów. Arka w losowaniu par do 1/16 tych rozgrywek trafiła na bułgarską drużynę Beroe Stara Zagora. 19 września 1979 roku, Arka podjęła bułgarski zespół zwyciężając 3-2. Natomiast rewanż, który odbył się 3 października w Starej Zagorze, zakończył się porażką 0-2 i tym samym, Arka odpadła z dalszych rozgrywek.
Trudne lata 80. i 90.
Trzy lata po historycznym sukcesie klubu – awansie do Pucharu Zdobywców Pucharów, Arka, zajęła przedostatnie miejsce w Ekstraklasie i spadła do drugiej klasy rozgrywkowej. Okazało się, że był to początek słabszych lat dla klubu. Arka naprzemiennie rozgrywała swoje mecze w II lub III lidze, jednym z bardziej istotnych wydarzeń w tym okresie było zwycięstwo 2-1 nad Wisłą Tczew w regionalnym Pucharze Polski w 1990 roku. Na większe sukcesy przyszło kibicom poczekać aż do 2000 roku. Wówczas klub przestał rozgrywać swoje mecze na stadionie przy ulicy Ejsmonda 1 i przeniósł się na nowo wybudowany Stadion Miejski przy ul. Olimpijskiej 5, gdzie gra do dzisiaj po jego modernizacji w roku 2011.
Lata 2005-2016
W sezonie 2004/2005 Arkowcy tracąc najmniej bramek spośród wszystkich drużyn, zajęli 3. miejsce w I lidze i po 23 latach awansowali do Ekstraklasy.
Niestety, w kolejnym sezonie, po udanej rundzie jesiennej działacze klubu usłyszeli wraz z innymi pięcioma drużynami zarzuty o udziale w aferze korupcyjnej, która wstrząsnęła polską piłką. 22 marca 2007 roku klub został zawieszony we wszystkich rozgrywkach na jeden miesiąc uniemożliwiając Arce walkę o punkty w lidze czy o półfinał Pucharu Ekstraklasy (w pierwszym ćwierćfinałowym meczu przeciwko Wiśle Płock padł remis 1-1). Późniejszą decyzją, po przeprowadzeniu dochodzenia, zespół został zdegradowany do I ligi, otrzymał 200 tys. złotych kary i pięć punktów minusowych na start następnego sezonu. Mimo tego, iż zespół niezależnie od zajętej lokaty miał zostać zdegradowany, podopieczni Wojciecha Stawowego wywalczyli 11. miejsce w sezonie.
Pomimo tego, iż spadek zazwyczaj wiąże się z ogromnymi problemami finansowo-organizacyjnymi, Arka dzięki właścicielowi Ryszardowi Krauze oraz trenerowi Stawowemu mogła walczyć o powrót do Ekstraklasy w dobrych warunkach. Udało się zatrzymać sztab trenerski i większość zawodników, Arka startowała w 1 lidze w roli jednego z faworytów do awansu i po udanym sezonie – ze zmianą trenera w tle (Wojciecha Stawowego zastąpił Robert Jończyk) drużyna awansowała ponownie do Ekstraklasy.
Po rozegraniu trzech pełnych sezonów w Ekstraklasie, klub na kolejne cztery lata musiał pogodzić się z grą na drugim poziomie rozgrywek, gdzie poczynając od sezonu 2011/2012 zajmował kolejno: 7., 5., 4. i 10. miejsce, by ostatecznie na finiszu rozgrywek sezonu 2015/2016 wywalczyć awans na najwyższy szczebel rozgrywkowy.
Sezon 2016/2017
Ten sezon przyniósł Arce kolejne sukcesy. Drużyna będąca beniaminkiem Ekstraklasy, zdołała utrzymać się w lidze oraz po raz drugi w historii klubu zwyciężyć w Pucharze Polski, pokonując w doliczonym czasie gry Lecha Poznań 2-1. Zwycięstwo to umożliwiło grę w III rundzie eliminacji Ligi Europy, co po występie w Pucharze Zdobywców Pucharów było drugim tak istotnym wydarzeniem w klubowej historii. Tuż przed rozpoczęciem sezonu 2017/2018 żółto-niebiescy zdołali również pokonać mistrza kraju – Legię Warszawa w karnych 4-2 (1-1), w walce o Superpuchar Polski stając się jedną z najbardziej utytułowanych drużyn piłkarskich z Pomorza.
Lata 2017 – obecnie
W sezonie 2017/2018 Arka po raz drugi z rzędu awansowała do finału Pucharu Polski, gdzie trafiła na Legię Warszawa. Klub z Gdyni przegrał 1-2 (0-2) i nie zdołał obronić tytułu. Pomimo tego, Arka zagrała w Superpucharze Polski (Legia zdobyła tytuł Mistrza Kraju oraz wygrała Puchar Polski), gdzie na wyjeździe pokonała zespół z Warszawy 3-2 (3-2) i zdobyła ten puchar po raz drugi.
Następne lata nie przyniosły Arce szczególnych sukcesów. Sezony 2018/2019 i 2019/2020 ukończyła na 15 miejscu w lidze, przez co w tym drugim spadła do 1 ligi. W sezonie 2020/2021, klubowi udało się po raz czwarty wywalczyć finał Pucharu Polski. Arka zmierzyła się tam z Rakowem Częstochowa i przegrała 1-2 (0-0) tracąc dwie bramki w ostatnich 10 minutach.
Sukcesy.
Statystyki występów od 1953.
"nieaktualne"
Stadion.
Stadion przy ul. Ejsmonda 1
Niegdyś Arka Gdynia swoje mecze rozgrywała na stadionie przy ul. Ejsmonda 1, historycznym obiekcie gdzie rodził się klub i przeżywał swoje pierwsze wzloty i upadki. To również tam padały rekordy frekwencji sięgające 20-30 tysięcy osób. W sercach kibiców szczególne miejsce ma sławna „Górka”, na której od kilku lat organizowane są spotkania międzypokoleniowe, które mają przybliżać młodszym kibicom historię klubu.
Stadion przy ul. Olimpijskiej 5
Od 2000 roku swoje mecze żółto-niebiescy nieprzerwanie rozgrywają na stadionie miejskim w Gdyni przy ul. Olimpijskiej 5/9, niegdyś mieścił on 12 000 widzów ale po całkowitej przebudowie w latach 2009-2010 stał się nowoczesnym obiektem spełniającym kryteria UEFA *** i mieszczącym 15 139 widzów a najzagorzalsi kibice mogą zasiadać na symbolicznie nazwanej trybunie „Górka” ku pamięci obiektu przy ul. Ejsmonda 1. 

</doc>
<doc id="69639" url="https://pl.wikipedia.org/wiki?curid=69639" title="Webdav">
Webdav



</doc>
<doc id="69641" url="https://pl.wikipedia.org/wiki?curid=69641" title="KSZO Ostrowiec Świętokrzyski">
KSZO Ostrowiec Świętokrzyski

Klub Sportowy Zakładów Ostrowieckich Ostrowiec Świętokrzyski – polski wielosekcyjny klub sportowy, powstały 11 sierpnia 1929 w Ostrowcu Świętokrzyskim. W latach 1949–1956 występował pod nazwą Stal Ostrowiec.
Sekcje istniejące.
Sekcja wykształciła olimpijczyków i medalistów mistrzów Polski. Pływakami KSZO byli w przeszłości m.in. Zbigniew Pacelt i Jerzy Tracz; współcześnie m.in.: Donata Kilijańska i Marcin Kaczmarski.
Sekcje historyczne.
W przeszłości funkcjonowały również sekcje: kolarstwa (jej zawodnicy odnosili sukcesy w latach 30., m.in. Adolf Sobótko zdobył w 1936 w Łodzi brązowy medal mistrzostw Polski w wyścigu przełajowym), lekkoatletyki i judo (w latach 1984–1995).

</doc>
<doc id="69643" url="https://pl.wikipedia.org/wiki?curid=69643" title="Mławianka Mława">
Mławianka Mława

MKS „Mławianka” Mława – polski klub piłkarski z siedzibą w Mławie. W sezonie 2022/23 występuje w III lidze, grupa I.
Klub został założony w 1923 roku jako Mławianka Mława. 15 maja 1997 nazwa została zmieniona na MKS Mława. Od 29 października 2010 roku zespół występuje pod szyldem MKS Mławianka Mława.
Klub przez wiele sezonów występował w III lidze. W sezonie 2003/2004 uplasował się w niej na pierwszym miejscu i wywalczył awans do II ligi. W swoim pierwszym meczu na tym poziomie rozgrywek drużyna uległa na wyjeździe KSZO Ostrowiec Św. 2:5 (pierwszą bramkę zdobył Maxwell Kalu). Ostatecznie zajęła w tabeli 17. lokatę i została zdegradowana. Rok później zespół spadł z III ligi. Od 2008 do 2019 rywalizowała w IV lidze, stanowiącej piąty poziom rozgrywkowy, z którego spadła w sezonie 2018/2019. Rok później, mimo pandemii, udało się wrócić do IV ligi, a w sezonie 2021/22 Mławianka wywalczyła awans do III ligi, pokonując w barażach MKS Piaseczno w dwumeczu 5:3 (2:2 na wyjeździe i 3:1 u siebie).
W sezonie 1994/1995 klub dotarł do 1/16 finału pucharu Polski, w której odpadł po porażce z Lechem Poznań. W lipcu 2004 roku MKS rozegrał sparingowy mecz z reprezentacją Polski, który przegrał 0:3.

</doc>
<doc id="69644" url="https://pl.wikipedia.org/wiki?curid=69644" title="Korona Kielce">
Korona Kielce

Korona Kielce (oficjalna nazwa Korona Spółka Akcyjna) – polski klub piłkarski z siedzibą w Kielcach. W sezonie 2022/2023 występuje w Ekstraklasie. Trenerem jest Kamil Kuzera.
Klub powstał 10 lipca 1973 roku, w wyniku połączenia Iskry Kielce i SHL Kielce. Początkowo występował w kieleckiej lidze okręgowej, a w 1975 po raz pierwszy awansował do II ligi, z której został zdegradowany rok później. W latach 80. i 90. XX wieku oraz na początku XXI wieku Korona występowała na przemian w II (14 sezonów) i III (17 sezonów) poziomie ligowym. W latach 2002–2008 klub należał do firmy Kolporter S.A. i osiągnął swoje największe sukcesy – w 2005 roku uzyskał promocję do I ligi (obecnie Ekstraklasa) i w sezonie 2006/2007 dotarł do finału pucharu Polski, w którym przegrał 0:2 z Dyskobolią Grodzisk Wielkopolski. W 2008 roku Kolporter Korona Kielce został zdegradowany przez Wydział Dyscypliny Polskiego Związku Piłki Nożnej do nowo utworzonej I ligi za udział w aferze korupcyjnej. Rok później drużyna powróciła do Ekstraklasy i występowała w niej do sezonu 2019/2020, kiedy to zaliczyła spadek do I ligi. W 2022 ponownie wywalczyła awans do Ekstraklasy. W tabeli wszech czasów najwyższej klasy rozgrywkowej Korona zajmuje 20. miejsce.
Klub w swojej historii delegował ośmiu reprezentantów Polski (ponadto zawodnik Korony, Wojciech Kowalewski, uczestniczył w mistrzostwach Europy 2008) i wielu reprezentantów innych krajów. Trenerem zespołu jest Kamil Kuzera, natomiast funkcję kapitana pełni Jacek Kiełb. Spotkania w roli gospodarza drużyna rozgrywa na Arenie Kielce. Klub przeniósł się na niego w 2006 roku – od tego czasu statystyki meczowej frekwencji lokują Koronę w czołówce najliczniej odwiedzanych stadionów w Polsce.
Początkowo klub posiadał cztery sekcje: piłki nożnej, kolarstwa (1973–1992), motorową (1973–1991) i piłki ręcznej. Ta ostatnia została wydzielona 1 kwietnia 1991 roku; obecnie występuje pod nazwą KS Łomża Vive Kielce i jest dziewietnastokrotnym mistrzem Polski oraz siedemnaście razy zdobyła puchar kraju (raz jako Korona), a w sezonie 2015/2016 wygrała rozgrywki Ligi Mistrzów. Ponadto w klubie działały czasowo inne sekcje – brydża sportowego, koszykówki i szachów.
Historia.
Lata 70.: Powstanie klubu i debiut w II lidze.
Powstanie klubu związane jest z połączeniem Iskry Kielce i SHL-u Kielce, do którego doszło 10 lipca 1973 roku. Dzięki fuzji utworzono drużynę, która przyjęła nazwę Korona Kielce, wybraną spośród kilku innych propozycji. Symbolem stała się korona, znajdująca się także w herbie miasta. Nowy klub został zarejestrowany przez działaczy jako Kieleckie Stowarzyszenie Sportowe Korona. Trenerem został Zbigniew Pawlak, natomiast pierwszym prezesem mianowano Ryszarda Bajera. Zespół utworzyli byli zawodnicy Iskry i SHL-u, którzy wcześniej przeszli selekcję podczas zgrupowania w Koniecpolu. W niecały miesiąc po założeniu Korona przystąpiła do rozgrywek kieleckiej ligi okręgowej. Debiut nastąpił 5 sierpnia 1973 roku na stadionie Iskry przy ul. Romualda Mielczarskiego. W obecności ponad czterech tysięcy kibiców kielczanie pokonali Spartę Kazimierza Wielka po dwóch golach Andrzeja Junga i jednym Stanisława Karkuszewskiego. Kolejne spotkania przynosiły różne wyniki. W rundzie wiosennej drużynę prowadził już Bogumił Gozdur. Pod jego wodzą Korona zakończyła swój pierwszy sezon na czwartym miejscu, ulegając w ostatecznym rozrachunku Radomiakowi, KSZO Ostrowiec Św. i Broni Radom.
Przed sezonem 1974/1975 skład zespołu został wzmocniony. Do drużyny dołączyli m.in. Marian Puchalski i Ryszard Mastalerz z drugoligowego Staru Starachowice. Początek rozgrywek nie był udany, lecz z czasem Korona zaczęła grać coraz lepiej. W ostatnich dziewięciu meczach klub odniósł osiem zwycięstw i ostatecznie zakończył sezon na pierwszym miejscu, dzięki czemu wziął udział w barażach o grę w II lidze. Trafił do piątej grupy, w której rywalizował z Cracovią, Lublinianką i Resovią. Korona swój pierwszy mecz z rzeszowskim zespołem przegrała, lecz później odniosła trzy zwycięstwa i raz zremisowała. O końcowym wyniku zadecydował pojedynek z Lublinianką, rozegrany 13 lipca 1975 roku na stadionie Błękitnych Kielce w obecności 20 tysięcy widzów. Zakończył się on zwycięstwem kielczan 3:2 i uzyskaniem promocji do II ligi. Za ten sukces trener Bogumił Gozdur otrzymał odznakę „Za zasługi dla Kielecczyzny”. W drugoligowym debiucie Korona pokonała w Kielcach Uranię Ruda Śląska 1:0 po golu Stanisława Karkuszewskiego. Następnie zremisowała ze Spartą Zabrze, zaś później przyszła seria sześciu porażek. Pomimo odniesienia w rundzie wiosennej kilku cennych zwycięstw klubowi nie udało się utrzymać wśród drugoligowców – z dorobkiem 24 punktów zespół zajął 15. pozycję i spadł do III ligi.
Po degradacji Korona należała do najlepszych drużyn III ligi. Zespół nadal prowadzony był przez Bogumiła Gozdura, który w 1978 roku odszedł do Błękitnych Kielce. Jego miejsce zajął Zbigniew Lepczyk, a następnie Marian Szczechowicz. Ten drugi wraz z Ryszardem Predygierem był pomysłodawcą młodzieżowej imprezy piłkarskiej – Minimundialu – rozegranej po raz pierwszy w Kielcach w 1978 roku, zorganizowanej pod patronatem redakcji „Echa Dnia”. W sezonie 1979/1980 klub występował pod wodzą Wojciecha Niedźwiedzkiego, natomiast od 1980 roku funkcje trenera pełnił Antoni Hermanowicz.
Lata 80.: Pięć lat w II i pięć lat w III lidze.
W 1980 roku zarząd klubu postawił przed nowym trenerem i działaczami piłkarskimi zadanie wprowadzenia w ciągu dwóch lat zespołu do II ligi. Czwarte miejsce uzyskane przez drużynę w sezonie 1980/1981 przyjęto jako dobry wynik. Przed kolejnymi rozgrywkami klub został wzmocniony kilkoma doświadczonymi piłkarzami. Już na początku rundy jesiennej na czoło tabeli wysunęła się Lublinianka Lublin, natomiast Korona walczyła wraz z Siarką Tarnobrzeg o drugie miejsce, które także dawało awans. Przerwę zimową kieleccy piłkarze spędzili na drugim miejscu. W rundzie wiosennej po porażce z najgroźniejszym rywalem spadli na trzecią lokatę. Drugą pozycję odzyskali w trzech kolejnych pojedynkach, lecz awans zapewniło im dopiero zwycięstwo w ostatniej kolejce w meczu z Wisłoką Dębica. Po wzmocnieniach personalnych Korona przystąpiła do walki o drugoligowe punkty. Sezon 1982/1983 rozpoczęła od remisu z BKS-em Bielsko-Biała. Pierwsze zwycięstwo odniosła co prawda dopiero w piątej kolejce, pokonując u siebie Broń Radom, jednak w całej rundzie jesiennej poniosła zaledwie trzy porażki i przerwę zimową spędziła na czwartej lokacie. Wiosną klub nie radził sobie już tak dobrze i ostatecznie uplasował się na dziewiątym miejscu. Najskuteczniejszym zawodnikiem był Mirosław Misiowiec, który przyszedł do Korony przed sezonem z Piasta Gliwice. W sezonie 1982/1983 po raz pierwszy doszło także do drugoligowych derbów Kielc pomiędzy Koroną i Błękitnymi, w których 1:0 zwyciężyli ci drudzy.
Przed sezonem 1983/1984 stanowisko trenera objął Józef Golla, który wcześniej prowadził ROW Rybnik. Drużynę wzmocnili m.in. Andrzej Brzeszczyński z Pogoni Siedlce i Jan Wyciślik z Polonii Bytom (król strzelców drugiej ligi, gr. wschodniej w sezonie 1981/1982). Korona po raz drugi dobrze rozpoczęła rozgrywki, po wyjazdowym zwycięstwie z płocką Wisłą objęła na trzy kolejki prowadzenie w tabeli. W rundzie rewanżowej klub nie radził sobie już tak dobrze, natomiast po porażce z Bronią Radom zwolniono Józefa Gollę i zatrudniono Czesława Palika. Ostatecznie Korona w stawce 16 zespołów uplasowała się na dziewiątej lokacie. Przed kolejnym sezonem poczyniono kolejne wzmocnienia. Klub rozgrywki rozpoczął od remisu i dwóch porażek, co spowodowało, że po trzech kolejkach zajmował przedostatnie miejsce. Przełamanie nastąpiło w wygranym pojedynku ze Stalą Rzeszów. W rundzie rewanżowej kielczanie prowadzeni byli już przez Czesława Fudaleja, pod którego wodzą radzili sobie zdecydowanie lepiej. Zakończyli rozgrywki na ósmym miejscu, z dorobkiem tylu samo punktów co piąta Stal Stalowa Wola.
Przed sezonem 1985/1986 doszło do kolejnej zmiany na stanowisku trenera. Czesława Fudaleja zastąpił Witold Sokołowski, który jeszcze w rundzie jesiennej został zmieniony przez Antoniego Hermanowicza. W przerwie zimowej piecze nad zespołem sprawowali Stanisław Maj i Bonawentura Marciniak, jednakże ostatecznie wiosną drużyną opiekował się Bogumił Gozdur. Rundę wiosenną piłkarze Korony rozpoczęli od pokonania Włókniarza Pabianice w domowym spotkaniu, ale później do 27. kolejki nie potrafili odnieść zwycięstwa. Wówczas wygrali z Hutnikiem Kraków, a następnie pokonali także Start Łódź, RKS Ursus Warszawa i Polonię Bytom. Komplet punktów w czterech ostatnich meczach sezonu zapewnił kielczanom 10. miejsce i utrzymanie w II lidze. Kolejne rozgrywki Korona rozpoczęła serią ośmiu spotkań bez zwycięstwa. Pierwszą wygraną zanotowała dopiero w dziewiątej serii meczów, pokonując w niej Resovię Rzeszów. Ostatecznie drużyna zajęła 13. lokatę, która oznaczała degradacje. W wyniku reorganizacji rozgrywek kielczanie mieli szansę uniknąć spadku, jednak w barażach nie sprostali Broni Radom i po pięciu latach spadli do III ligi. Degradacja spowodowała odejście wielu piłkarzy. Z biegiem czasu zespół uzupełniany był głównie własnymi wychowankami. Już po roku Korona mogła powrócić do grona drugoligowców, ale to Górnik Łęczna dzięki lepszemu bilansowi bramkowemu wywalczył awans.
W 1988 roku na stanowisku trenera zatrudniono ponownie Czesława Palika, przed którym zarząd postawił zadanie awansu do II ligi. O sile zespołu decydowali głównie młodzi wychowankowie, m.in. Wiesław Bartkowski i Paweł Kozak. Nie udało się jednak osiągnąć wyznaczonego celu – klub nie znalazł się nawet na podium, zajmując ostatecznie czwarte miejsce. Trzecią promocję do II ligi Korona uzyskała rok później. Mając w składzie Marka Parzyszka (strzelca 24 goli) drużyna w sezonie 1989/1990 zaliczana była do grona faworytów. Awans zapewnił jej przegrany mecz głównego rywala – Radomiaka Radom – z Błękitnymi Kielce.
Lata 90.: Kryzys organizacyjno-finansowy i fuzja z Błękitnymi Kielce.
Po wywalczeniu awansu Korona bez większych zmian w składzie przystąpiła do drugoligowych rozgrywek. Dopiero w ich trakcie pozyskano doświadczonych Mirosława Wnuka i Antoniego Fijarczyka. Na koniec Korona zajęła miejsce barażowe, a w meczach o utrzymanie okazała się lepsi od Ostrovii Ostrów Wlkp. Przed kolejnym sezonem z klubem pożegnał się m.in. stoper Wiesław Bartkowski, a w rozliczeniu za jego transfer do Kielc trafił napastnik Dariusz Zagórski. Okazał się on solidnym wzmocnieniem kieleckiej ofensywy. Rozgrywki drugoligowe Korona zakończyła na 13. miejscu, a trenerem w tamtym czasie był Ukrainiec Wołodymyr Bułhakow, dzięki któremu w zespole pojawili się Wiktor Rafalczuk i Ołeksandr Hij.
Od połowy 1989 roku klub zmagał się z problemami natury organizacyjnej oraz finansowej. Spowodowane one były zmianami ustrojowym państwa, poprzez które przedsiębiorstwa i zakłady przemysłowe wspierające Koronę, zostały sprywatyzowane. W tamtym okresie od klubu odłączyły się inne sekcje i została tylko sekcja piłki nożnej. Poszukiwano rozmaitych rozwiązań na zażegnanie kłopotów. W sprzedaży dostępne były cegiełki mające na celu zasilenie budżetu Korony, lecz również one nie pomogły. W styczniu 1993 roku doszło do założycielskiego spotkania drużyny Miejski Klub Sportowy – Sekcja Futbolowa Korona Kielce. Następnie klub MKS Korona został postawiony w stan likwidacji, a sekcję piłki nożnej przekazano do MKS-SF Korona. Pozwoliło to uratować zespół przed całkowitym rozpadem, ale nie uchroniło go od degradacji do III ligi. Na trzecioligowych boiskach kieleccy piłkarze występowali przez kolejne cztery sezony, plasując się w czołówce i walcząc o awans z KSZO Ostrowiec Św., Górnikiem Łęczna i MG MZKS Kozienice.
W 1995 roku podjęto rozmowy na temat połączenia Korony z Błękitnymi Kielce. Podpisano wstępne porozumienia, a do fuzji miało dojść po zakończeniu sezonu 1995/1996. W lipcu 1996 roku Korona pozyskała jednak solidnego sponsora, firmę „Nidę Gips” z Gacek. Na stanowisku trenera zatrudniono Włodzimierza Gąsiora, któremu postawiono zadanie awansu do II ligi. Zespół został oparty na młodych wychowankach i bardziej doświadczonych graczach jak Paweł Kozak, Dariusz Kozubek czy Krzysztof Pyskaty. Od początku rozgrywek na czoło tabeli wysunęły się Korona i MG MZKS Kozienice. W rundzie wiosennej zarysowała się widoczna przewaga kielczan nad innymi drużynami. Swojego najgroźniejszego rywala Korona wyprzedziła o 17 punktów. Kolejny sezon kielczanie rozpoczęli od wygranej z Unią Tarnów, natomiast w całych rozgrywkach odnieśli 13 zwycięstw. Najwyżej pokonali WKP Włocławek, którego w 24. kolejce zwyciężyli 6:0. Ostatecznie uplasowali się na ósmym miejscu. Osiągnięcie to poprawili w sezonie 1998/1999, zajmując szóstą lokatę. W 1999 roku ze sponsorowania klubu wycofała się firma „Nida Gips”, co spowodowało, że w następnych rozgrywkach drużyna zajęła przedostatnie miejsce i ponownie spadła do trzeciej ligi.
W trakcie sezonu 1999/2000 podjęto kolejne rozmowy dotyczące fuzji z Kieleckim Klubem Piłkarskim, który kontynuował działalność Błękitnych Kielce, zlikwidowanych w marcu 2000 roku. W lipcu tego roku przyjęto uchwałę o połączeniu drużyn seniorów Korony z KKP. Szkoleniowcem zespołu zbudowanego z piłkarzy Korony i byłych zawodników Błękitnych wybrano Jacka Zielińskiego. W drużynie zaszło kilka zmian kadrowych, m.in. Przemysław Cichoń trafił do KSZO Ostrowiec Św. Klub przyjął nazwę KKP Korona i przystąpił do rozgrywek III ligi, w której zajął 13. miejsce, dające utrzymanie.
Lata 2000–2010: Debiut w Ekstraklasie i afera korupcyjna.
W sezonie 2001/2002 trenerem Korony był Robert Orłowski, jednak drużyna nie odegrała większej roli w walce o awans do wyższej klasy. Pomimo wzmocnień zespół uplasował się w środku tabeli, zajmując siódme miejsce. Latem 2002 roku sponsorem klubu została kielecka firma Kolporter S.A. Początkowo drużyna miała przyjąć nazwę KKP Kolporter, lecz wzbudziła ona wiele kontrowersji i ostatecznie do rozgrywek zgłoszono zespół pod szyldem KKP Kolporter–Korona. Trenerem został Tomasz Muchiński, a prezesem Wiesław Tkaczuk. Do klubu sprowadzono kilku doświadczonych piłkarzy, jednak początek nie był najlepszy w wykonaniu kieleckich zawodników. W wyniku przegranych meczów z Sandecją Nowy Sącz i Polonią Przemyśl, nastąpiła zmiana na stanowisku trenera – nowym szkoleniowcem został Dariusz Wdowczyk, a jego asystentem Andrzej Woźniak. Pod wodzą nowych trenerów kielczanie do końca rundy jesiennej nie ponieśli już żadnej porażki i przerwę zimową spędzili na drugim miejscu, tracąc pięć punktów do liderującej Cracovii. W wiosennym spotkaniu z najgroźniejszym rywalem na trybunach zasiadło 10 tysięcy kibiców, prezes PZPN, działacz UEFA i prezydenci miast. Przed pojedynkiem odbyły się zamknięte treningi z obu stron, żeby rywale niczego nie podpatrzyli. Kielczanie wygrali 1:0 po strzale Arkadiusza Bilskiego z rzutu wolnego w 31. minucie. Zwycięstwo z krakowskim zespołem nie zmieniło jednak układu tabeli – Korona zakończyła sezon na drugim miejscu.
1 lipca 2003 roku Kielecki Klub Piłkarski Kolporter Korona przekształcił się w Sportową Spółkę Akcyjną. Na początku sezonu zespół zremisował z rezerwami Wisły Kraków, lecz później radził sobie coraz lepiej, odnosząc pięć kolejnych zwycięstw. Na półmetku rozgrywek drużyna znajdowała się w czołówce tabeli, zaś w rundzie wiosennej była jednym z faworytów do awansu. Jej głównym rywalem była Stal Rzeszów, która ostatecznie zajęła drugie miejsce, natomiast kielczanie 29 maja 2004 roku zwyciężyli na wyjeździe z Hutnikiem Kraków i na dwie kolejki przed końcem sezonu zapewnili sobie promocję do II ligi. Równie dobrze Korona radziła sobie w rozgrywkach Pucharu Polski, docierając w nich do ćwierćfinału.
Przed rozpoczęciem kolejnych rozgrywek Korona nie była faworytem, jednak trener Dariusz Wdowczyk stwierdził, że jeżeli nadarzy się okazja awansu, to klub nie odpuści takiej szansy. W przerwie letniej drużynę opuściło kilku zawodników, którzy mieli swój udział w awansie do II ligi. W ich miejsce zostali sprowadzeni m.in. Arkadiusz Kaliszan, Grzegorz Piechna i Marek Szyndrowski. W pierwszym meczu sezonu kielczanie pokonali na własnym stadionie Jagiellonię Białystok 1:0 po golu Jakuba Grzegorzewskiego. W kolejnych sześciu pojedynkach Korona zdobyła 16. punktów. Pierwszą porażkę zanotowała dopiero w ósmej kolejce, przegrywając na wyjeździe z Zagłębiem Sosnowiec. Rundę jesienną kielecki klub zakończył na trzecim miejscu. W przerwie zimowej doszło do zmiany na stanowisku trenera – Dariusza Wdowczyka zastąpił Ryszard Wieczorek. Szkoleniowcem bramkarzy został Piotr Wojdyga, pracę podjął także fizjolog Jan Chmura. Zespół zasili m.in. Maciej Mielcarz, Grzegorz Bonin i Łukasz Załuska. W rundzie wiosennej kielczanie konsekwentnie realizowali swoje plany i jako jedyni nie przegrali żadnego meczu. 31 maja 2005 roku pokonali na wyjeździe GKS Bełchatów i na trzy kolejki przed końcem rozgrywek zapewnili sobie awans do Orange Ekstraklasy. Równie dobrze radzili sobie w Pucharze Polski, w którym ponownie dotarli do ćwierćfinału, przegrywając w nim rywalizację z Dyskobolią Grodzisk Wlkp.
Przed debiutanckim sezonem w I lidze klub dokonał trafnych wzmocnień, m.in. sprowadził Pawła Golańskiego, Marcina Kaczmarka i Brazylijczyka Hernâniego. Inauguracyjny mecz Korona rozegrała 26 lipca 2005 roku – zremisowała w nim bezbramkowo z Cracovią. Dwie następne porażki w spotkaniach z Odrą Wodzisław Śl. i Pogonią Szczecin nie zapowiadały końcowego sukcesu. Pierwsze zwycięstwo kielczanie odnieśli w czwartej kolejce, wygrywając u siebie z Polonią Warszawa 3:2 po trzech golach Grzegorza Piechny. Przerwę zimową Korona spędziła na trzecim miejscu w tabeli, będąc rewelacją rozgrywek. Przed rundą wiosenną do zespołu zostali sprowadzeni nowi gracze, m.in. Krzysztof Gajtkowski, Paweł Sasin i Mariusz Zganiacz. Z 13 spotkań rewanżowych Korona osiem rozegrała na własnym stadionie. Zespół grał widowiskową piłkę i posiadał swój własny styl. Kieleccy piłkarze narzucali wysokie tempo spotkań, którego nie potrafili wytrzymać rywale. W kluczowych momentach zabrakło im jednak ogrania i boiskowego doświadczenia. Ostatecznie uplasowali się na piątym miejscu w tabeli, a napastnik Korony Grzegorz Piechna z 21 golami na koncie został najlepszym strzelcem ligi. Po raz kolejny Korona dobrze radziła sobie w Pucharze Polski, docierając w nim do półfinału.
Przed sezonem 2006/2007 w klubie zaszły kolejne zmiany kadrowe. Z Korony odszedł m.in. Grzegorz Piechna a kariery zakończyli Arkadiusz Bilski i Arkadiusz Kaliszan. W ich miejsce sprowadzono Veselina Đokovicia, Macieja Kowalczyka, Tomasza Brzyskiego i Piotra Bagnickiego. Po udanym starcie i zwycięstwie w dziewiątej kolejce nad Odrą Wodzisław Śl. kielczanie objęli prowadzenie w ligowej tabeli. Nie udało im się utrzymać go do końca rundy jesiennej, jednak wysokie trzecie miejsce spowodowało, że klub zapowiadał walkę o europejskie puchary. Wiosną zespół także znajdował się w czołówce, natomiast zwycięstwo z Widzewem Łódź spowodowało, że ponownie znalazł się na pierwszym miejscu. Później jednak nastąpił kryzys, a na stanowisku trenera Ryszarda Wieczorka zastąpił Arkadiusz Kaliszan. Ostatecznie drużyna uplasowała się na siódmym miejscu i nie wywalczyła awansu do europejskich pucharów. Lepszą dyspozycję zaprezentowała w Pucharze Polski, w którym dotarła do finału, przegrywając w nim 0:2 z Dyskobolią Grodzisk Wlkp.
Przed sezonem 2007/2008 klub opuścili Przemysław Cichoń, Marek Szyndrowski oraz Paweł Golański. W ich miejsce do drużyny sprowadzono Ediego Andradinę, Piotra Celebana, Piotra Świerczewskiego i Andriusa Skerlę; z wypożyczeń powrócili Marcin Drzymont i Cezary Wilk. Początek rozgrywek nie był udany dla kielczan. Rywalizowali oni z wymagającymi przeciwnikami, dopiero później zaczęli regularnie zwyciężać. W ośmiu kolejnych spotkaniach odnieśli siedem zwycięstw i jeden raz zremisowali. Na półmetku uplasowali się na drugim miejscu za Wisłą Kraków, jednak ze względu na Mistrzostwa Europy 2008 jesienią rozegrano jeszcze dwa pojedynki, w których Korona wywalczyła jedynie punkt i 2007 rok zakończyła na piątej pozycji. Korona całe rozgrywki zakończyła na szóstym miejscu. W Pucharze Polski odpadli w 1/8 finału. W wyniku ujawnionej korupcji w świętokrzyskim zespole, ze sponsoringu wycofał się Krzysztof Klicki. Biznesmen sprzedał za symboliczną złotówkę klub miastu.
Dużym piętnem w historii klubu odcisnął się udział w aferze korupcyjnej. Kielecki klub został oskarżony o kupowanie meczów w sezonie 2003/2004 przez ówczesnego trenera Dariusza Wdowczyka, jego asystenta, kierownika klubu Pawła Wolickiego oraz 23 piłkarzy, którzy w tamtym czasie tworzyli kadrę Korony. Według prokuratury zawodnicy mieli ze swoich premii składać się na łapówki dla sędziów i obserwatorów PZPN. Najbardziej poszkodowanym zespołem okazała się Stal Rzeszów, która w feralnym sezonie straciła jeden punkt do Korony i w ten sposób została pozbawiona awansu. Na niekorzyść Stali ustawiono m.in. wyniki meczów z Pogonią Staszów i Polonią Przemyśl.
1 lipca 2008 roku Wydział Dyscypliny PZPN, mając dowody dostarczone przez prokuraturę we Wrocławiu (ustawienie 14 meczów w sezonie 2003/2004), ukarał Koronę degradacją o jedną klasę rozgrywkową. Dodatkowo klub z Kielc zapłacił 70 tys. zł. grzywny. Poprzednia decyzja WD PZPN mówiła także o rozpoczęciu nowego sezonu z 7 punktami ujemnymi, jednak po odwołaniu się władz klubu od tej decyzji, WD postanowił cofnąć tę karę. Korona Kielce wystartowała do nowego sezonu z zerowym bilansem punktowym. Klub złożył kolejne odwołanie od decyzji WD PZPN, tym razem do Trybunału Arbitrażowego przy PKOl. 6 sierpnia 2008 roku TA oddalił apelację Korony, tym samym karna degradacja klubu do I ligi w sezonie 2008/09 stała się faktem.
Aż 28 z 43 oskarżonych w sprawie Korony dobrowolnie poddało się karze. Do winy przyznali się obydwaj szkoleniowcy, zdecydowana większość piłkarzy oraz część sędziów. 12 sierpnia 2009 roku zapadły pierwsze wyroki. Najdotkliwszą karę dostał Paweł Wolicki, wieloletni kierownik Korony Kielce i jej zawodnik w latach 80. XX wieku, który do końca życia ma zakaz działalności w piłce nożnej. Oprócz niego skazano jeszcze czterech piłkarzy z Kielc – na kary od roku bezwzględnej dyskwalifikacji do pięciu lat w zawieszeniu.
W połowie września 2009 roku Dariusz Wdowczyk został skazany na trzy lata pozbawienia wolności w zawieszeniu na pięć, 100 tys. zł grzywny oraz 3-letni zakaz udziału w organizacji profesjonalnych zawodów sportowych. Jego ówczesny asystent, Andrzej Woźniak został potraktowany łagodniej. Sąd skazał go na 2,5 roku w zawieszeniu na trzy lata, 30 tys. zł grzywny i roczny zakaz działalności w profesjonalnej piłce nożnej. Obaj musieli pokryć koszty sądowego procesu. Również we wrześniu 2009 roku kielecki sąd rejonowy wydał wyroki w sprawie kilkunastu piłkarzy Korony. Skazani zostali m.in. Przemysław Cichoń, Jakub Zabłocki i Kamil Kuzera. 30 grudnia 2009 karę pozbawienia wolności w zawieszeniu sąd orzekł w stosunku do Dariusza Frankiewicza (w sezonie 2003/2004 zawodnika niespełna osiemnastoletniego). W styczniu 2010 skazany został natomiast Arkadiusz Bilski (kara dwóch lat pozbawienia wolności w zawieszeniu na cztery lata oraz 9,5 tys. zł grzywny).
Po karnej degradacji klubu do nowo utworzonej I ligi z zespołu odeszło kilku podstawowych zawodników, nastąpiła także zmiana na stanowisku trenera – Jacka Zielińskiego zastąpił Włodzimierz Gąsior. Korona sezon 2008/2009 rozpoczęła od trzech porażek z rzędu (ze Stalą Stalowa Wola, Podbeskidziem Bielsko-Biała i GKS-em Jastrzębie), jednak w kolejnych spotkaniach radziła sobie coraz lepiej i na koniec rundy jesiennej zajmowała trzecie miejsce w tabeli. W maju 2009 roku drużynę objął Marek Motyka, a Korona po zwycięstwie w ostatniej kolejce nad Dolcanem Ząbki zajęła trzecie miejsce i uzyskała prawo gry w barażach, które jednak zostały odwołane. 15 lipca 2009 roku, dzięki decyzji Komisji ds. Nagłych PZPN drużyna bezpośrednio awansowała do Ekstraklasy. 23 listopada 2009 roku z funkcji trenera został zwolniony Marek Motyka, którego miejsce zajął Marcin Sasal. 2009 rok Korona zakończyła niechlubną serią dziewięciu meczów bez wygranej z rzędu (najdłuższą taką w lidze). Przyjście nowego trenera zmieniło jednak oblicze zespołu. Marcin Sasal rozpoczął budowę składu od defensywy. Drużyna miała grać w tej formacji twardo. Żelazna obrona stała się podstawą do systematycznego oddalania się klubu od strefy spadkowej. W 28. kolejce Korona pokonała 1:0 Lechię Gdańsk i zapewniła sobie utrzymanie. W zamykającym sezon spotkaniu z Ruchem Chorzów kielczanie zwyciężyli 3:0, a wynik ten pozwolił im na zajęcie szóstego miejsca w ligowej tabeli.
Lata 2010–2015: „Banda świrów”.
Sezon 2010/2011 rozgrywek Ekstraklasy rozpoczął się dla Korony remisem z Zagłębiem Lubin, a następnie porażką z Widzewem Łódź na własnym boisku. Następnie Korona Kielce rozpoczęła serię siedmiu meczów bez przegranej (sześć zwycięstw i remis), dzięki czemu zapewniła sobie pozycję wicelidera tabeli. Dobrą passę drużyny przerwała Legia Warszawa, wygrywając mecz w Kielcach 4:1. Korona Kielce w następnej kolejce zwyciężyła z Lechią Gdańsk, dzięki czemu udało jej się utrzymać na wysokiej pozycji w tabeli. Już w następnym spotkaniu kielczanie mogli objąć pozycję lidera Ekstraklasy, lecz przegrali na wyjeździe z Arką Gdynia 2:1. W 13 kolejce Korona miała kolejną szansę na wyprzedzenie Jagiellonii Białystok, z którą rozgrywała mecz w Kielcach, lecz spotkanie zakończyło się remisem. Drużyna z Kielc do końca rundy jesiennej w 2 meczach zdobyła tylko jeden punkt, przegrywając z Górnikiem Zabrze i remisując z Lechem Poznań, dzięki czemu po zakończeniu rundy znajdowała się na czwartej pozycji. Runda wiosenna rozpoczęła się dla Korony w sposób dość nieprzewidywalny, drużyna z Kielc nie wygrała żadnego meczu aż do 22 kolejki, kiedy to zmierzyła się ze Śląskiem Wrocław i pokonała go 1:0. Po zwycięstwie nad drużyną z Wrocławia, Korona nie wygrała żadnego meczu aż do 27 kolejki, przez co spadła do strefy spadkowej. Z powodu złych wyników został zwolniony trener drużyny Marcin Sasal. Kielczanom udało się zdobyć 3 punkty z Arką Gdynia w 27 kolejce oraz Górnikiem Zabrze w 29 kolejce dzięki czemu zapewnili sobie utrzymanie w Ekstraklasie. Ostatni mecz rozegrany z Lechem Poznań zakończył się porażką Korony 4:0 i uplasował drużynę z Kielc na 13 pozycji w tabeli. Po zakończeniu sezonu na trenera został wybrany Leszek Ojrzyński, a kilka dni później został skompletowany cały sztab Korony na sezon 2011/2012.
Jeszcze przed zakończeniem sezonu z Korony odszedł Edi Andradina, zawodnik, który grał w Kielcach od 2007 roku i zdobył dla niej 29 bramek. Andradina, odchodząc, zwolnił pozycję kapitana drużyny, którą w sezonie 2011/2012 objął Kamil Kuzera, wychowanek kieleckiego klubu. W przerwie wakacyjnej z Korony odszedł Andrzej Niedzielan, najbardziej bramkostrzelny zawodnik, który w barwach Korony rozegrał 25 meczów i zdobył 12 bramek. W przerwie wakacyjnej kielecka drużyna rozegrała dwa sparingi z Łódzkim Klubem Sportowym, który awansował do Ekstraklasy. Oba mecze zakończyły się zwycięstwem kielczan. Korona wygrała również sparing z Zagłębiem Lubin i Wierną Małogoszcz oraz zremisowała sparing z Widzewem Łódź.
Sezon 2011/2012 rozgrywek Ekstraklasy rozpoczął się dla Korony zwycięstwem z Cracovią 2:1. Drużyna z Kielc na początku sezonu uzyskała nowego sponsora, którym zostały Targi Kielce sponsorujące wówczas też utytułowaną drużynę szczypiornistów z Kielc – Vive Targi Kielce. Następne trzy spotkania kielczan – z Ruchem Chorzów, Jagiellonią Białystok i Wisłą Kraków zakończyły się remisem, dzięki czemu Korona uplasowała się na szóstej pozycji w tabeli. Następnie drużyna z Kielc wywalczyła trzy punkty w meczu wyjazdowym do Bielska-Białej, gdzie podejmowała ich drużyna Podbeskidzia. Następny mecz Korona rozegrała na własnym boisku, gdzie zwyciężyła drużynę Śląska Wrocław i zapewniła sobie pozycję lidera T-Mobile Ekstraklasy. W kolejnym meczu rozegranym na Stadionie Miejskim kielczanie podejmowali zespół Lechii Gdańsk, który zwyciężyli po bramce zdobytej przez Jacka Kiełba oraz obronili pozycję lidera tabeli. W dwóch następnych kolejkach zawodnicy Korony zdobyli cztery punkty, dzięki bezbramkowemu remisowi z Polonią Warszawa oraz wygranej 2:0 z Górnikiem Zabrze co pozwoliło im na utrzymanie się na pozycji wicelidera. W następnych trzech kolejkach Korona nie zdobyła ani jednego punktu, przegrywając z Lechem Poznań 1:0, Zagłębiem Lubin 3:1 oraz ŁKS-em Łódź 2:0, przez co spadła na 5 pozycję w tabeli T-Mobile Ekstraklasy. W następnej kolejce kielczanie podejmowali zespół z Bełchatowa, podczas którego do przerwy wygrywali 2:0, jednak mecz ostatecznie zakończył się remisem 2:2. W 14 kolejce Korona grała na wyjeździe w Łodzi z Widzewem skąd udało jej się wywieźć jeden punkt, po bezbramkowym remisie. W następnej kolejce do Kielc przyjechała drużyna Legii Warszawa, która walczyła o awansowanie na pozycję lidera, jednak po bramce Macieja Korzyma kielczanom udało się zwyciężyć i awansować na szóstą lokatę w tabeli. W rundzie jesiennej kielczanie zdobyli jeszcze jeden punkt w dwóch meczach, bezbramkowo zremisowali z Cracovią i przegrali z Ruchem Chorzów.
Rundę wiosenną Korona rozpoczęła od czterech zwycięstw: z Jagiellonią Białystok 2:0, Wisłą Kraków 1:0, Podbeskidziem Bielsko-Biała 2:0 oraz Śląskiem Wrocław 2:1. Po meczu z Jagiellonią do Pogoni Szczecin przeszedł Hernâni da Rosa, który w kieleckiej drużynie rozegrał 129 spotkań. Jeszcze przed następną kolejką trener Leszek Ojrzyński postanowił przetestować różne ustawienia na boisku oraz formę zawodników grających w drużynie Młodej Ekstraklasy, w tym celu kielczanie rozegrali sparing z Dolcanem Ząbki, który przegrali 1:3. Zwycięską passę Korony przerwał bezbramkowy remis z Lechią Gdańsk na wyjeździe. W 23. kolejce kielczanie zwyciężyła na własnym boisku z Polonią Warszawa 3:0. W kolejnym meczu Korona przegrała na wyjeździe z Górnikiem Zabrze 2:0. W następnych dwóch meczach kielczanie podejmowali Lech Poznań, z którym zremisowała 2:2 oraz Zagłębie Lubin, z którym przegrała 2:0. W następnych dwóch meczach Korona zdobyła komplet punktów, wygrywając na wyjeździe 2:0 z ŁKS-em Łódź oraz 2:0 z GKS-em Bełchatów. W 29. kolejce kielczanie podejmowali na swoim stadionie Widzew Łódź, mecz zakończył się zwycięstwem gości 2:0. W ostatniej kolejce sezonu 2011/2012 Korona przegrała na wyjeździe z Legią Warszawa 1:0 i zakończyła sezon na 5 pozycji w tabeli. Korona przed startem rozgrywek była skazywana przez wielu eksportów na spadek z Ekstraklasy. Tak narodziła się kielecka „Banda Świrów”.
Przed sezonem 2012/2013 drużynę wzmocniono Michałem Janotą, Jánosem Székelym i doświadczonym Marcinem Żewłakowem. Transfery miały gwarantować grę na takim samym poziomie, co w poprzednich rozgrywkach. Korona w trakcie sezonu jednak nie spełniała oczekiwań właścicieli. Dużą komplikacją była poważna kontuzja lidera Korony w środku pola, czyli Aleksandara Vukovicia, który w trakcie rundy jesiennej musiał poddać się operacji pleców. Serb wprawdzie wiosną na chwilę wrócił na boisko, ale po rozegraniu jednego spotkania postanowił zakończyć karierę sportową. Kielczanom nie pomogło też wyjazdowe fatum, które spadło na zespół Leszka Ojrzyńskiego. W całym sezonie Żółto–czerwoni nie wygrali żadnego meczu na obcym terenie. Zdecydowanie częściej punktowano na stadionie w Kielcach, ale i tak pozwoliło to tylko na zajęcie 11. miejsca w tabeli.
Rozgrywki sezonu 2013/2014 upłynęły pod znakiem dużego zamieszania. Korona pechowo rozpoczęła sezon od remisu 0:0 ze Śląskiem Wrocław, przegraną 2:3 z Wisłą po karnym w ostatniej minucie meczu oraz porażką 1:2 w Łodzi z Widzewem, po tym, jak w 3. minucie czerwoną kartkę dostał Zbigniew Małkowski. Za złe wyniki klubu posadą zapłacił trener Leszek Ojrzyński. Spotkało się to z ogromnym sprzeciwem piłkarzy oraz kibiców kieleckiego klubu. Decyzja jednak była nieodwołalna. Niedługo później nowym szkoleniowcem Korony został Hiszpan José Rojo Martín „Pacheta”. Obcokrajowcowi długo zajęło przystosowanie się do realiów polskiej piłki, ale w końcu jego praca zaczęła przynosić efekty. Korona stopniowo zaczęła odbijać się od dna tabeli i niewiele brakło, a po sezonie zasadniczym zmieściłaby się w czołowej ósemce ligi. Liga bowiem po 30. kolejkach podzielona została na grupę mistrzowską i spadkową, a dotychczasowo zdobyte punkty zostały podzielone przez dwa. Do grupy mistrzowskiej Koronie zabrakło zaledwie dwóch punktów. Ostatecznie po rundzie finałowej, czyli siedmiu dodatkowych spotkaniach, Żółto–czerwoni zajęli dopiero 13. miejsce, co pozwoliło na utrzymanie się w ekstraklasie.
W międzyczasie doszło do zmiany na stanowisku prezesa Korony Kielce. Nowym sternikiem klubu został Marek Paprocki, który rozpoczął plan oszczędnościowy w klubie. W kolejnych rozgrywkach kierunek hiszpański zastąpiono „francuskim”. Trener Pacheta postanowił, że nie będzie już prowadził Korony, dlatego jego misję przejął Ryszard Tarasiewicz. W miejsce kontuzjowanego Zbigniewa Małkowskiego sprowadzono Vytautasa Černiauskasa, a do gry w polu zakontraktowano Iworyjczyka Boliguibię Ouattarę, Leândro oraz Nabila Aankoura. Dużym echem w środowisku piłkarskim obił się też transfer Oliviera Kapo, byłego reprezentanta Francji i w przeszłości zawodnika Juventus F.C. Pożegnano się natomiast m.in. z Maciejem Korzymem, Pavolem Staňo, Tomaszem Lisowski i Arturem Lenartowskim. Pierwszą wygraną w sezonie 2014/2015 Koroniarze zanotowali w 8. kolejce. Potem gra zaczęła się wreszcie zazębiać, zwłaszcza wiosną, w której kielczanie do końca bili się o awans do grupy mistrzowskiej. Podopieczni Tarasiewicza zaliczyli 9 meczów bez porażki, ale nie starczyło to do czołowej ósemki. Tym razem zabrakło tylko dwóch punktów. Po trzech porażkach z Ruchem Chorzów, Zawiszą Bydgoszcz i Górnikiem Łęczna nad Kielcami zaczęło unosić się widmo spadku z najwyższej ligi. Jednak w ostatnich meczach wyniki się poprawiły. Najpierw w dramatycznych okolicznościach udało się uratować remis z GKS–em Bełchatów, a następnie w kluczowym meczu o utrzymanie kielczanie wygrali z Podbeskidziem Bielsko–Biała 3:1. Dzięki zwycięstwu Korona nie tylko się utrzymała w lidze, ale też zakończyła sezon na 11. miejscu w tabeli.
Lata 2015–2019: Od problemów finansowych do nowego właściciela.
Mimo że utrzymanie w sezonie 2014/2015 udało się wywalczyć na boisku, to istniało duże prawdopodobieństwo, że Korona w ogóle nie przystąpi do rozgrywek sezonu 2015/2016. Pod koniec czerwca 2015 roku radni miasta Kielce postawili veto w sprawie dalszego finansowania klubu. Ogromne zamieszanie przed sezonem miało negatywne skutki, klub nie mógł przez długi czas podpisywać nowych kontraktów, które były niezbędne w utrzymaniu odpowiedniego poziomu sportowego. Z klubu odeszli między innymi Vytautas Černiauskas, Paweł Golański, Jacek Kiełb, Luís Carlos oraz Leândro, z którymi nie przedłużono umów. Na rynku transferowym Korona wystartowała z opóźnieniem, pozyskano bramkarza Dariusza Trelę, łotewskiego obrońcę Vladislavsa Gabovsa oraz Rafała Grzelaka i Tomasza Zająca, a w ostatnim dniu okna transferowego także hiszpańskiego napastnika Airama Cabrerę oraz Bartłomieja Pawłowskiego i Macieja Wilusza. Oprócz tego do kadry dołączono młodszych piłkarzy, którzy wcześniej grali jedynie w rezerwach drugiej drużyny. Misję scalania zespołu powierzono trenerowi Marcinowi Broszowi. Początek sezonu był udany, gdyż Korona plasowała się w górnej połowie tabeli. Ostatecznie jednak po 30 kolejkach rundy zasadniczej Żółto–czerwoni zajęli 10. miejsce ze stratą tylko jednego punktu do 8. miejsca premiowanego grą w grupie mistrzowskiej. Po podziale punktów w fazie finałowej Koroniarze pewnie utrzymali przewagę nad strefą spadkową i zakończyli sezon 2015/2016 na 12 pozycji w tabeli końcowej. Airam Cabrera z 16 bramkami na koncie został wicekrólem strzelców ligi. W przerwie zimowej do zespołu dołączył Bartosz Rymaniak, który w następnych latach był jednym z liderów Korony, a od 2018 roku również kapitanem kieleckiej drużyny.
Przed startem sezonu 2016/2017 w kadrze Korony znów nastąpiły spore zawirowania. Umowa z klubem skończyła się trenerowi Marcinowi Broszowi, a jego następcą został Tomasz Wilman, wcześniej asystent Pachety, Tarasiewicza i Brosza. Nowy szkoleniowiec musiał się zmierzyć ze sporym wyzwaniem, bo z Korony w letnim okienku transferowym odeszli przewodni piłkarze tacy jak: Airam Cabrera, Vlastimir Jovanović, Bartłomiej Pawłowski, Kamil Sylwestrzak oraz Dariusz Trela. W ich miejsce sprowadzono Macieja Gostomskiego, Michala Peškovicia, Kena Kallaste, Mateusza Możdżenia oraz Hiszpanów Daniego Abalo i Miguela Palankę. Do Kielc postanowił powrócić także Jacek Kiełb.
Na początku sezonu drużyna ponownie prezentowała się świetnie. Po 8. kolejce Żółto–czerwoni zajmowali znakomitą 4. pozycję. Potem jednak kielczan dopadł ogromny kryzys, z którego nie mogli się wydostać przez kolejnych sześć spotkań. Czarę goryczy przelała wyjazdowa porażka 0:4 z Ruchem Chorzów, po której odsunięty od zespołu został trener Tomasz Wilman. W kolejnych dwóch spotkaniach drużynę poprowadził Sławomir Grzesik, który przegrał z Legią Warszawa 2:4, a następnie wygraną 3:1 w Niecieczy przerwał serię przegranych.
10 listopada 2016 roku pierwszym trenerem Żółto–czerwonych został Maciej Bartoszek, którego sprowadzono z lidera I ligi, Chojniczanki Chojnice.
W międzyczasie w Urzędzie Miasta Kielce toczyły się negocjacje mające na celu sprzedanie akcji klubu prywatnemu właścicielowi. Najbardziej zdeterminowany był Dieter Burdenski, bramkarz niemieckiego Werderu Brema, a obecnie przedsiębiorca. Niemiec polskiego pochodzenia w 2017 roku kupił 72% akcji Korony Kielce i został większościowym udziałowcem. Natomiast 28% akcji nadal należy do Gminy Kielce. Za zmianami właścicielskimi poszły także roszady w Zarządzie klubu. Nowym prezesem został Krzysztof Zając, a funkcję wiceprezesa powierzono Markowi Paprockiemu.
Od początku zmiany właściciela wprowadzono wiele reform w klubie, od sezonu 2017/2018 nowym trenerem został Włoch Gino Lettieri, a sponsorem technicznym niemieckie przedsiębiorstwo Puma. Pozyskani w letnim okienku transferowym Elia Soriano, Nika Kaczarawa, Goran Cvijanović, Łukasz Kosakiewicz, Michael Gardawski i Zlatan Alomerović stali się piłkarzami pierwszego składu. Kielecka drużyna w sezonie 2017/2018 charakteryzowała się bardzo dobrym przygotowaniem fizycznym i organizacją gry, szczególnie w ofensywie i w środku pola. Korona w zmaganiach ligowych zdobyła w sumie 49 goli, co stanowi najwyższy wynik spośród wszystkich sezonów na poziomie Ekstraklasy. Żółto-czerwoni zdobyli 25 bramek na terenie rywala i było to wyrównanie najlepszego rezultatu. Kielczanie byli równie skuteczni na terenie rywala w swoim debiutanckim sezonie 2005/2006. Rekordem Lotto Ekstraklasy w sezonie 2017/2018 należącym do Korony jest najwyższa wyjazdowa wygrana. Kielczanie pokonali Lechię Gdańsk na jej terenie 5:0. Korona Kielce zakończyła sezon na 8. miejscu, grając drugi raz z rzędu w Grupie Mistrzowskiej. Zespół trenera Gino Lettieriego był bliski zagrania w finale Pucharu Polski po raz drugi w historii, ostatni i jedyny raz Korona zagrała w nim w 2007 roku, zakończył jednak swój udział w półfinale, w którym jako gospodarz wygrał pierwszy mecz z obrońcą tytułu Arką Gdynia 2:1, jednak przegrał rewanż w Gdyni 1:0 i odpadł z rozgrywek przez zasadę przewagi bramek zdobytych w meczach wyjazdowych. Po sezonie klub pożegnał się między innymi z kapitanem Radkiem Dejmkiem, podstawowym bramkarzem Zlatanem Alomeroviciem i najlepszym strzelcem Niką Kaczarawą.
Od sezonu 2018/2019 nowym sponsorem głównym Korony Kielce zostało przedsiębiorstwo Suzuki Motor Poland, logotyp Suzuki zajmował centralne miejsce na koszulkach meczowych. We wrześniu na mocy nowego kontraktu firma zastąpiła Kolportera jako sponsor tytularny stadionu Korony Kielce. 1 listopada 2018 roku stadion oficjalnie zmienił nazwę na Suzuki Arena. 30 października 2018 roku Korona Kielce trafia w ręce spółki „Korona Investment GmbH”, na której czele stał Andreas Hundsdörfer, który został nowym właścicielem klubu. Po odejściu z klubu Radka Dejmka opaskę kapitańską przejął Bartosz Rymaniak. Klub pozyskał latem takich piłkarzy jak Felicio Brown Forbes, Wato Arweladze, bratanek byłego piłkarza AFC Ajax Szoty, Matej Pučko czy Michał Miśkiewicz. Zespół Korony przez większą część rundy jesiennej zajmował lokaty dające awans do Grupy Mistrzowskiej, rok 2018 zakończył, zajmując 7 pozycję ze stratą tylko 2 punktów do 3 miejsca. W zimowym okienku transferowym klub opuścił podstawowy obrońca klubu, reprezentant Senegalu Djibril Diaw, który odszedł do francuskiego Angers SCO z Ligue 1 w jego miejsce do Korony sprowadzono Joonasa Tamma, piłkarza występującego wcześniej w norweskiej Eliteserien. Korona od wiosny 2019 roku zawodziła, przegrywając między innymi u siebie wysoko z Wisłą Kraków 2:6 i w meczu 29 kolejki 0:2 z Zagłębiem Lubin, w którym grała o zachowanie szans awansu do grupy mistrzowskiej. W ostatniej kolejce przed podziałem na grupy Korona uległa w meczu z przyszłym mistrzem Polski Piastem Gliwice w wyjazdowym spotkaniu 4:0 i sezon kontynuowała w grupie „spadkowej”. Kończąc ostatecznie rozgrywki na pozycji 10 z 47 punktami w tabeli i zapasem 7 punktów przewagi nad strefą spadkową.
22 maja 2019 roku podopieczni Marka Mierzwy i Krzysztofa Mądzika powtórzyli klubowy sukces sprzed jedenastu lat i zdobyli z zespołem mistrzostwo Polski juniorów starszych. Po ostatnim meczu odebrali na Suzuki Arenie puchar oraz medale za triumf w rozgrywkach Centralnej Ligi Juniorów.
Przed rozpoczęciem sezonu 2019/2020 Koronę opuścił między innymi dotychczasowy kapitan Bartosz Rymaniak, który przeniósł się do Piasta Gliwice oraz Elia Soriano, najskuteczniejszy strzelec kieleckiego zespołu w poprzednim sezonie, który odszedł do holenderskiego VVV Venlo. Z Koroną związali się za to piłkarze z ekstraklasową przeszłością Michał Żyro, Michal Papadopulos czy Daniel Dziwniel. Do klubu dołączył również reprezentant Nowej Zelandii Themistoklis Tzimopoulos oraz, na zasadzie wypożyczenia, Urugwajczyk Rodrigo Zalazar i Argentyńczyk Andrés Lioi. W pierwszym meczu sezonu Korona wygrała 1:0 wyjazdowe spotkanie rozgrywane na GIEKSA Arenie w Bełchatowie z Rakowem Częstochowa. Strzelcem bramki, z rzutu karnego, był Adnan Kovačević nowy kapitan kieleckiej drużyny. W drugiej kolejce Korona przegrała w meczu rozgrywanym u siebie 2:1 z zespołem Legii Warszawa tracąc bramkę w ostatniej akcji meczu. W kolejnych spotkaniach Korona zanotowała remis i cztery porażki zajmując po 7 kolejce ostatnią pozycję w ligowej tabeli.
Lata 2020–2023: Spadek do I ligi, sprzedaż miastu i powrót do Ekstraklasy.
W sezonie 2019/2020 Korona Kielce spadła z Ekstraklasy. 31 sierpnia 2019, po ponad dwóch latach, od prowadzenia drużyny odsunięty został Gino Lettieri. Tymczasowo funkcję trenera "pierwszej drużyny" piastował Sławomir Grzesik. 16 września 2019 nowym trenerem został Mirosław Smyła. 6 marca 2020 nowym szkoleniowcem Korony został Maciej Bartoszek. Przed rozpoczęciem sezonu 2020/2021 Koronę opuścili m.in.: Michael Gardawski, Marcin Cebula, Jakub Żubrowski, Adnan Kovačević i Michał Żyro. Po spadku Korony Kielce z Ekstraklasy dotychczasowy większościowy udziałowiec sprzedał 72% akcji klubu za „symboliczną złotówkę” miastu. Sezon 2020/2021 Korona zakończyła na 12. miejscu z dorobkiem 41 punktów. 
11 marca 2021, po uprzedniej rezygnacji Macieja Bartoszka tymczasowym trenerem został Kamil Kuzera. Od 16 kwietnia 2021 do 29 listopada tego samego roku funkcję szkoleniowca zespołu pełnił Dominik Nowak. Do 17 grudnia 2021 obowiązki trenera wykonywał Kamil Kuzera, który tego dnia został zastąpiony przez Leszka Ojrzyńskiego. Podczas okienek transferowych w sezonie 2021/2022 do klubu dołączyli m.in. Dawid Błanik, Michał Koj, Piotr Malarczyk, Adrian Danek, Adam Frączczak, Dalibor Takáč, Jauhienij Szykauka i Roberto Corral. Sezon 2021/2022 Korona zakończyła na 4. miejscu z dorobkiem 56 punktów. 29 maja 2022, po uprzednim zwycięstwie w półfinale baraży o udział w Ekstraklasie nad Odrą Opole, Korona Kielce wygrała finał baraży z Chrobrym Głogów 3:2 po dogrywce. Gole dla „Koroniarzy” zdobyli Adam Frączczak (dwukrotnie) i Jacek Kiełb.
Pierwszy meczem po powrocie do Ekstraklasy Korona rozegrała w Kielcach z Legią Warszawą. Mecz zakończył się wynikiem 1:1. Pierwszą bramkę dla ekipy z Kielc w sezonie 2022/2023 strzelił Jakub Łukowski. 30 sierpnia 2022 roku Korona zmierzyła się w ramach I rundy Pucharu Polski ze Stalą Rzeszów. W meczu rozgrywanym w Rzeszowie "Złocisto-krwiści" wygrali po rzutach karnych 10:9 (wynik po 120 minutach - 3:3). W 1/16 finału drużyna z Kielc trafiła na Górnik Łęczna, z którym przegrała 0:1. 29 października doszło do zwolnienia Leszka Ojrzyńskiego z funkcji trenera zespołu. Jego miejsce zajął Kamil Kuzera, który pierwotnie został trenerem tymczasowym, jednak 23 listopada 2022 roku został ogłoszony jako stały trener do końca sezonu.
Korona w rozgrywkach.
Rozgrywki ligowe.
Korona po powstaniu w 1973 roku przystąpiła do rywalizacji w lidze okręgowej, stanowiącej trzeci poziom rozgrywkowy, który do tej pory jest najniższym, w jakim klub występował w całej swojej historii. W II lidze drużyna zadebiutowała w sezonie 1975/1976, a pierwszy awans do I ligi wywalczyła w 2005 roku.
Korona Kielce w III lidze występowała przez 17 sezonów i stoczyła w niej łącznie 500 pojedynków. Odniosła 257 zwycięstw (51,4%), 116 razy spotkania z jej udziałem kończyły się remisem, a 127 meczów przegrała. W II lidze (od sezonu 2008/2009 I liga) klub rywalizował przez 14 lat. Rozegrał w tym czasie 462 mecze, z czego wygrał 154 (33,3%), zremisował 120, a porażkę poniósł w 188.
Korona Kielce rozegrała dotychczas 13 pełnych sezonów w Ekstraklasie (do 2008 roku I liga). W najwyższej polskiej klasie rozgrywkowej stoczyła 439 pojedynków. Odniosła 153 zwycięstwa, 127 razy zremisowała, a 159 spotkań przegrała. W tabeli wszech czasów Ekstraklasy zajmuje 20. miejsce.
Bilans ligowy.
Źródło:
Puchar Polski.
Korona Kielce zadebiutowała w Pucharze Polski w sezonie 1974/1975 przegranym po rzutach karnych meczem z Hutnikiem Kraków. Dotychczas w rozgrywkach tych rozegrała 83 mecze, z których większość wygrała. Największym sukcesem klubu w PP na szczeblu centralnym jest dotarcie do finału w sezonie 2006/2007. W drodze do niego zespół wyeliminował m.in. Górnika Zabrze, Lecha Poznań i Wisłę Płock. W ostatnim i zarazem najważniejszym spotkaniu uległ 0:2 Dyskobolii Grodzisk Wlkp. i nie wywalczył trofeum. W sezonie 2017/2018 Korona dotarła do półfinału, w którym jako gospodarz wygrała pierwszy mecz z broniącą tytułu Arką Gdynia 2:1, jednak przegrała rewanż w Gdyni 1:0 i odpadła z rozgrywek przez zasadę przewagi bramek zdobytych w meczach wyjazdowych. Arka następnie przegrała w finale z Legią Warszawa.
Puchar Ekstraklasy.
W sezonach 2006/2007 i 2007/2008 Korona rywalizowała w Pucharze Ekstraklasy. W pierwszych rozgrywkach trafiła do grupy D, w której z pięcioma zwycięstwami na koncie zajęła pierwsze miejsce. W 1/4 finału zmierzyła się GKS-em Bełchatów – w pierwszym meczu przegrała 0:1, a w drugim uległa 1:3 i nie wywalczyła awansu do półfinału. W kolejnych rozgrywkach Korona zajęła w tabeli grupy C trzecią lokatę i nie uzyskała promocji do ćwierćfinału. Łącznie kielecki klub rozegrał w Pucharze Ekstraklasy 14 meczów, z których sześć wygrał, trzy zremisował i pięć przegrał.
Rywalizacja lokalna.
Derby Kielc.
Korona grała mecze z Błękitnymi, nazywane derbami Kielc. W drugiej lidze drużyny te spotkały się dwunastokrotnie, po raz pierwszy 29 sierpnia 1982, kiedy to Korona w wyjazdowym spotkaniu przegrała z lokalnym rywalem 0:1 w obecności 10 tys. widzów po golu strzelonym w 75. minucie przez Marka Gniadego. Drugoligowe derby odbywały się również w następnych trzech latach, zaś po raz ostatni na tym szczeblu rozgrywek zespoły spotkały się w sezonie 1992/1993. Wówczas Korona poniosła dwie porażki. W III lidze kluby rywalizowały ze sobą w 14 pojedynkach, z których Korona wygrała osiem.
Derby Świętokrzyskie.
Korona od sezonu 1973/1974 rywalizuje także w derbach Świętokrzyskich z KSZO Ostrowiec Św. Pierwszy mecz tych drużyn zakończył się bezbramkowym remisem, natomiast kielecki zespół pierwsze zwycięstwo odniósł dopiero w 1980 roku. Dotychczas rozegrano łącznie 20 meczów, w których Korona odniosła cztery zwycięstwa zaś KSZO sześć. Najczęściej spotkania kończyły się remisami – taki wynik padł dziesięć razy.
Ostatni mecz pomiędzy tymi drużynami został rozegrany 9 kwietnia 2005 roku i został objęty przez Polski Związek Piłki Nożnej akcją „Pojednanie dla Papieża”. Zakończył się zwycięstwem Korony 3:0 po dwóch golach Grzegorza Piechny i jednym Arkadiusza Bilskiego. Samo spotkanie przyćmiło jednak zachowanie kibiców obu zespołów, którzy w końcówce starli się z policją. W stronę funkcjonariuszy rzucano racami, kamieniami, butelkami i innymi ciężkimi przedmiotami. Oba kluby zostały później ukarane przez Wydział Dyscypliny Polskiego Związku Piłki Nożnej za zachowanie swoich kibiców – Korona zapłaciła 10 tys. zł, zaś KSZO dwa tysiące.
Rywalizacja z Radomiakiem.
Mianem derbów często określane są również starcia Korony z Radomiakiem Radom, które są jedną z rywalizacji kielecko-radomskich. Rywalizacja ta ma związek z przeszłością obu miast i niechęcią ich mieszkańców. Pierwszy mecz między obiema drużynami miał miejsce w sezonie 1973/1974 na ówczesnym trzecim poziomie rozgrywkowym. Do pierwszego starcia w ówczesnej II lidze (obecnej I lidze) doszło 31 października 1982 roku, kiedy to zespół z Radomia okazał się lepszy wygrywając 5:0. Na drugim szczeblu rozgrywkowym Korona z Radomiakiem rozegrały łącznie 8 spotkań w sezonach 1982/1983, 1983/1984, 2004/2005 oraz 2020/2021. W sezonie 2022/2023 doszło do pierwszego w historii starcia pomiędzy tymi zespołami w Ekstraklasie - 27 sierpnia 2022 roku Radomiak uległ na Stadionie Lekkoatletyczno-Piłkarskiego im. Marszałka Józefa Piłsudskiego Koronie 0:2.
Stadiony.
Początkowo Korona Kielce rozgrywała mecze w roli gospodarza na wybudowanym w 1966 roku z inicjatywy wiceprezesa Iskry Jana Golenia stadionie przy ulicy Romualda Mielczarskiego. Obiekt ten mógł pomieścić około 3 tys. widzów. Został zlikwidowany w 1975 roku, a w jego miejsce powstała hala produkcyjna Fabryki Łożysk Tłocznych „Iskra”. W sezonie 1974/1975 spotkania barażowe o awans do II ligi toczyły się na obiekcie Błękitnych Kielce. Początkowo również drugoligowe pojedynki rozgrywano na tym stadionie. Jeszcze w rundzie jesiennej sezonu 1975/1976 drużyna przeniosła się na własny, zmodernizowany (wybudowano budynek klubowy z szatniami, przebudowano także krytą trybunę, a następnie zainstalowano zegar świetlny) stadion przy ul. Iwana Koniewa. Pierwszym meczem Korony rozegranym na nim był wygrany 1:0 pojedynek z Moto Jelcz Oława.
Mecze na stadionie przy ul. Koniewa, przemianowanej później na ul. Wojciecha Szczepaniak, Korona rozgrywała przez ponad 30 lat. Także po awansie kieleckich piłkarzy do Orange Ekstraklasy, w rundzie jesiennej sezonu 2005/2006, kielczanie rozgrywali swoje domowe spotkania na tym obiekcie. Nie spełniał on wymogów licencyjnych I ligi, ale zarząd Polskiego Związku Piłki Nożnej zgodził się na występy zawodników na tym stadionie.
Na fali kolejnych sukcesów Korony i w obliczu deklaracji właściciela klubu, Krzysztofa Klickiego, że wprowadzi klub do I ligi i rozpocznie walkę o europejskie puchary, władze miejskie Kielc podjęły decyzję o budowie nowego stadionu na wyłączne potrzeby Korony Kielce. Nowy stadion został wybudowany w miejscu starego stadionu przy ul. Ściegiennego 8 w Kielcach (centrum miasta). Za projekt odpowiedzialna była warszawska firma „ATJ Architekci”, która wygrała konkurs. Stadion został oddany do użytku w kwietniu 2006 roku, jego budowa kosztowała 48 mln zł. Pierwszym oficjalnym spotkaniem rozegranym na nim był mecz Korony z Zagłębiem Lubin, zakończony remisem 1:1.
Stadion może pomieścić 15,5 tys. kibiców, a w momencie otwarcia był najnowocześniejszym stadionem w Polsce. Obiekt spełnia wszystkie wymagania FIFA, posiada podgrzewaną płytę o wymiarach 105 × 68 m i oświetlenie 1400 luksów, a także nowoczesny system nagłośnienia oraz nowoczesny system monitoringu pozwalający na pełną identyfikację każdej osoby przebywającej na stadionie. Od strony Alei Legionów, przy której znajdują się zabudowania mieszkalne, znajduje się ściana, stanowiąca ekran dźwiękochłonny, którego zadaniem jest ograniczenie rozprzestrzeniania się hałasu podczas rozgrywanych spotkań. Od 1 listopada 2018 roku stadion nosi nazwę Suzuki Arena.
Barwy i herb.
Barwami Korony są kolory żółty i czerwony. Pierwszym herbem klubu była czteroramienna korona w kolorze metalicznym, ponieważ zespół zrzeszał zakłady branży metalicznej. W 1980 roku w związku ze zmianą nazwy zmieniono także symbol drużyny. Przez szesnaście następnych lat była nim okrągła tarcza z koroną na żółto-czerwonym tle, napisem MKS Korona Kielce i datą założenia drużyny.
W 1996 roku doszło do kolejnej zmiany herbu – w jego środkowej części pojawiła się piłka, a na dole umieszczono napis Nida Gips. W 2000 roku po fuzji z Kieleckim Klubem Piłkarskim z herbu zniknął jego najbardziej rozpoznawalny element – czteroramienna korona. W 2002 dołączono nazwę Kolporter, a rok później napis Sportowa Spółka Akcyjna. Herb istniejący w latach 2000–2006 nie był uznawany przez kieleckich kibiców.
Ze względu na usilne prośby kibiców Korony zarząd klubu przed sezonem 2006/2007 ustanowił nowy herb, w którym ponownie znalazła się czteroramienna korona. W 2008 roku z herbu znikła nazwa sponsora.
Rekordy i statystyki.
Najwięcej goli dla Korony strzelił Henryk Kiszkis – zdobył on 61 bramek. Zawodnik ten urodził się w 1948 roku i początkowo występował w KSZO Ostrowiec Św., w którego barwach w sezonie 1974/1975 strzelił 23 gole. W latach 1975–1983 był czołowym piłkarzem Korony, stanowił o sile ofensywnej kieleckiego klubu. W sezonach 1975/1976 i 1982/1983 uczestniczył w rozgrywkach II ligi, w których zdobył 13 bramek.
Latem 2003 roku w plebiscycie zorganizowanym przez klub i redakcję „Echa Dnia” wyłoniono „jedenastkę 30-lecia Korony”. Znaleźli się w niej: Marian Puchalski – Sławomir Wojtasiński, Jan Majdzik, Jarosław Pacoń, Dariusz Gawlik – Andrzej Molenda, Bogumił Herman, Paweł Kozak (piłkarz trzydziestolecia) – Marek Parzyszek, Andrzej Jung i Henryk Kiszkis. Trenerem trzydziestolecia wybrano Włodzimierza Gąsiora.
Tuż przed rozpoczęciem sezonu 2013/2014 Korona obchodziła okrągłą 40. rocznicę istnienia, dlatego w Kielcach odbyło się szereg imprez. Na rynku odbyła się prezentacja, na której wybrano najlepszą jedenastkę oraz trenera wszech czasów kieleckiego zespołu. W gronie najlepszych napastników znaleźli się: Andrzej Jung, Grzegorz Piechna, Henryk Kiszkis. Najlepsi zawodnicy drugiej linii to Maciej Pastuszka, Jacek Kubicki oraz Maciej Korzym. Tuż za nimi znaleźli się Dariusz Kozubek, Paweł Golański, Jan Majdzik i Przemysław Cichoń. Dosyć zaskakujący był natomiast wybór bramkarza 40–lecia. Został nim bowiem Cezary Ruszkowski, który był nominalnym obrońcą. W swojej karierze jednak zaliczył jeden niezwykły epizod jako golkiper, kiedy w 1999 w spotkaniu z Włókniarzem Kietrz obronił rzut karny, zastępując między słupkami Krzysztofa Pyskatego, który otrzymał czerwoną kartkę. Najlepszym trenerem w historii klubu został wybrany Włodzimierz Gąsior.
W najwyższej klasie rozgrywkowej najlepszym strzelcem zespołu jest Jacek Kiełb – zdobywca 34 bramek. Tuż za nim plasują się Grzegorz Piechna 21 goli oraz Maciej Korzym 20 goli. Najlepszymi strzelcami zespołu na drugim poziomie rozgrywkowym są Mirosław Misiowiec i Dariusz Kozubek, którzy zdobyli po 18 goli. Najwięcej meczów w barwach Korony w Ekstraklasie rozegrał Paweł Sobolewski 177. Za nim znajdują się Vlastimir Jovanović 176, Paweł Golański oraz Jacek Kiełb po 164.
Korona Kielce rozegrała dotychczas ponad 1200 meczów. Najwyższą wygraną w II lidze odniosła w sezonie 1998/1999, pokonując u siebie Avię Świdnik 7:0. W Ekstraklasie kielecki klub dwukrotnie zwyciężył 5:0 – 19 maja 2013 roku takim wynikiem pokonał Jagiellonię Białystok, a 30 października 2017 takim rezultatem zakończył się wyjazdowy pojedynek z Lechią Gdańsk. Korona poniosła swoją najwyższą porażkę w historii występów w najwyższej klasie rozgrywkowej 10 października 2016 roku ulegając w Krakowie 0:6 w meczu z Cracovią.
Największą frekwencję na meczach Korony odnotowano podczas spotkań o awans do II ligi w 1975 roku. Pojedynek z Lublinianką, który zadecydował o uzyskaniu promocji, obejrzało około 20 tys. widzów. W sezonach 1975/1976 i 1982/1983 uczestniczył w rozgrywkach II ligi, w których zdobył 13 bramek. Z kolei Stadion Miejski trzykrotnie wypełniał się w całości – komplet 15,5 tys. osób obserwował mecze z Legią Warszawa (2006) (2017) Lechem Poznań (2009). Ponadto dużą frekwencję zanotowano na spotkaniu z Widzewem Łódź w sezonie 2008/2009 – 14 998 widzów.
Inne zespoły.
Rezerwy i Młoda Ekstraklasa.
W sezonie 2003/2004 rezerwy Kolportera Korony Kielce brały udział w rozgrywkach klasy A, którą wygrały bez żadnej porażki i awansowały do V ligi. W kolejnych rozgrywkach radziły sobie bardzo dobrze i ustanowiły rekord 45 nieprzegranych meczów. Porażkę poniosły dopiero w spotkaniu z Zenitem Chmielnik i również za tą drużyną uplasowały się w ligowej tabeli. Drugie miejsce dało im promocję do IV ligi, w której okazały się najlepsze, uzyskując awans do III ligi. Celem kielczan w sezonie 2006/2007 było ogrywanie młodych zawodników, wspieranych często przez doświadczonych piłkarzy z pierwszego składu. Zespół prowadzony przez Arkadiusza Bilskiego i Arkadiusza Kaliszana imponował widowiskową grą. Cechą charakterystyczną drużyny była duża rotacja w składzie – w całym sezonie wystąpiło aż 38 graczy. Ostatecznie klub zakończył sezon na szóstym miejscu, a od maja 2007 roku grał pod wodzą Sławomira Grzesika.
Przed sezonem 2007/2008 utworzono Młodą Ekstraklasę, do której przystąpiła także Korona. W debiutanckim sezonie kielczanie zajęli drugie miejsce, przegrywając zwycięstwo w całych rozgrywkach w ostatnim meczu z Wisłą Kraków. Latem 2008 roku klub został zdegradowany do nowo utworzonej I ligi, przez co ponownie zostały utworzone rezerwy. Drugi zespół kielczan stał się rewelacją rozgrywek, w rundzie wiosennej stracił punkty tylko w ostatnim pojedynku. Cały sezon zakończył na pierwszym miejscu z dorobkiem 67 punktów. Ponadto wygrał Puchar Polski na szczeblu okręgu, pokonując w finale 4:1 Pogoń Staszów. W sezonie 2009/2010 pierwsza drużyna znalazła się w Ekstraklasie, dlatego po raz drugi wystawiła zespół w Młodej Ekstraklasie. Młodzi piłkarze uplasowali się na 10 lokacie, zagrali także w Pucharze Polski (jako Korona II Kielce), w którym odpadli w rundzie wstępnej, przegrywając 0:2 z pierwszoligowym MKS-em Kluczbork. W sezonie 2010/2011 Młoda Korona zajęła w tabeli ostatnie miejsce. Kielczanie odstawali od reszty stawki, gdyż grali w praktyce samymi juniorami. Starsi gracze zostali wypożyczeni do innych klubów. Była to celowa polityka transferowa Korony, skierowana na to, aby drużyna Młodej Ekstraklasy „była taką z prawdziwego zdarzenia”. W kolejnych sezonach klub uplasował się na 7 oraz 6 pozycji. Od sezonu 2013/2014 Młoda Ekstraklasa została zlikwidowana w związku z utworzeniem przez Polski Związek Piłki Nożnej Centralnej Ligi Juniorów. Po zmianie właściciela klubu w 2017 roku zdecydowano, że rezerwy nie przystąpią do rozgrywek ligowych w sezonie 2017/2018. Zespół Korony II Kielce reaktywowano jednak w sezonie 2018/2019, a klub wziął udział w rozgrywkach IV ligi, które wygrał i zapewnił sobie awans do III ligi. W sezonie 2020/2021 Korona II uplasowała się na 18. pozycji, co oznaczało spadek do IV ligi.
Ponadto klub posiadał trzecią drużynę. W sezonie 2006/2007 przystąpiła ona do rozgrywek Pucharu Polski na szczeblu okręgu. Dotarła do finału, w którym przegrała z rezerwami KSZO Ostrowiec Św. Drugie miejsce zapewniło jej udział w rozgrywkach PP na szczeblu centralnym w kolejnych rozgrywkach. W nich (runda przedwstępna) Korona III Kielce zmierzyła się z drugim zespołem Sandecji Nowy Sącz, przegrywając 0:4 i tym samym odpadając z dalszej rywalizacji.
Zespół kobiecy.
W 2006 roku Świętokrzyski Związek Piłki Nożnej ustanowił II ligę kobiet, w której znalazło się sześć drużyn z województwa świętokrzyskiego. Wiosną do rozgrywek przystąpił zespół KKP Kolporter Korona Kielce. Pomimo tego, że kielczanki musiały rozgrywać zaległe mecze, zdecydowanie wygrały ligę, a najwyższe zwycięstwo odniosły w maju 2007 roku, pokonując GKS Nowiny 18:0. Po zakończeniu sezonu kieleckie piłkarki przystąpiły do meczów barażowych – najpierw przegrały 0:8 z Mitechem Żywiec, a następnie uległy Żakowi Kielce 0:1. Ta ostatnia drużyna wycofała się jednak z I ligi i jej miejsce zajęła Korona.
W pierwszoligowym debiucie kielczanki zremisowały w domowym spotkaniu z KS Strzybnica 1:1, natomiast pierwszego gola strzeliła Małgorzata Smelcerz (najskuteczniejsza zawodniczka w historii klubu – w rozgrywkach ligowych zdobyła 32 gole). W całym sezonie Korona wygrała pięć meczów, jeden zremisowała, a w ośmiu poniosła porażki. Zakończyła ligowe zmagania na szóstym miejscu, dającym utrzymanie. Klub rywalizował także w rozgrywkach pucharu Polski na szczeblu okręgu, docierając w nim do finału i przegrywając po rzutach karnych z Podgórzem Kraków. W sezonie 2007/2008 w drużynie występowały dwie zawodniczki, które zagrały w reprezentacji do lat 19. Były to Katarzyna Woźniak i Kinga Niewczas. Latem 2008 roku ze względów finansowych klub został wycofany z I ligi i rozwiązany.
Juniorzy.
W sezonie 1983/1984 juniorzy Korony Kielce zostali mistrzami okręgu, następnie zaś pokonali w dwumeczu AZS Biała Podlaska (5:0 i 0:0), dzięki czemu awansowali do najlepszej ósemki mistrzostw kraju. W półfinałowym turnieju, który odbył się w Opolu, kielczanie przegrali z miejscową Odrą 0:4 i Ruchem Chorzów 0:1 oraz wygrali 2:1 ze Stalą Stalowa Wola, co ostatecznie dało im 5-6. miejsce w Polsce. W kolejnym sezonie kielczanie ponownie okazali się najlepszym zespołem okręgu, następnie zaś wygrali rozgrywki w makroregionie, w których pokonali Czuwaj Przemyśl, Radomiaka Radom oraz Avię Świdnik. Zespół juniorski po raz drugi z rzędu znalazł się w czołowej ósemce. W turnieju półfinałowym, który został rozegrany w Warszawie, Korona pokonała 2:1 Gryfa Słupsk i 2:1 Poloneza Warszawa, przegrała natomiast 1:2 z Górnikiem Zabrze. Wyniki te spowodowały, że kielczanie rywalizowali o trzecie miejsce z Lechem Poznań. W dwumeczu okazali się gorsi – przegrali w Poznaniu 1:4 i w Kielcach 1:3, plasując się ostatecznie na czwartej lokacie.
W sezonie 1994/1995 juniorzy młodsi Korony, dzięki wygranej w dwumeczu z Pogonią Siedlce (4:1 i 4:0), ponownie znaleźli się w najlepszej ósemce mistrzostw Polski. Kielczanie, którzy nie należeli do faworytów, już w pierwszym meczu sprawili niespodziankę – pokonali bowiem 2:1 SKS 13 Poznań. Następnie w spotkaniu z Lechią Gdańsk, mającym dramatyczny przebieg, zremisowali 2:2. W ostatnim pojedynku z ŁKS-em Łódź również zremisowali 2:2 i w grupie B zajęli drugie miejsce. W meczu o brązowy medal spotkali się z zespołem Zagłębia Lubin, z którym przegrali 1:2, plasując się ostatecznie na czwartej pozycji. Honorowego gola w spotkaniu z lubińską drużyną strzelił dla kielczan Jacek Kubicki.
W sezonie 1996/1997 juniorzy Korony trenowani przez Andrzeja Gila występowali w podobnym składzie co dwa lata wcześniej. Zespół nabrał większego zgrania i doświadczenia. Zwyciężył w rozgrywkach ligi międzywojewódzkiej juniorów. Następnie pokonał w dwumeczu o mistrzostwo makroregionu lubelsko-kieleckiego Avię Świdnik (3:0 i 1:0). Znalazł się w ten sposób w najlepszej ósemce mistrzostw Polski. Władze Polskiego Związku Piłki Nożnej doceniły dobre wyniki kielczan uzyskiwane w poprzednich latach i jeden z turniejów półfinałowych zorganizowały pod koniec czerwca 1997 roku w Kielcach. W pierwszym meczu Korona zwyciężyła 3:0 Arkonię Szczecin, a jedną z bramek zdobył Przemysław Cichoń. W kolejnym spotkaniu kielczanie zremisowali 2:2 ze Śląskiem Wrocław, natomiast w ostatnim pojedynku wygrali 3:2 z Widzewem Łódź, dzięki czemu z dorobkiem siedmiu punktów zajęli pierwsze miejsce w grupie i awansowali do finału mistrzostw kraju. W nim piłkarze kieleckiego klubu zmierzyli się z Wisłą Kraków. W pierwszym meczu rozegranym w Kielcach 2 lipca zwyciężyli rywale 4:1, zaś honorową bramkę strzelił Marcin Gad. W rewanżu w Krakowie Korona po golu Jacka Kubickiego zremisowała z krakowianami 1:1 i ostatecznie została wicemistrzem Polski.
W 2008 roku juniorzy Korony wywalczyli mistrzostwo kraju. Zespół prowadzony przez Marka Parzyszka i Wojciecha Klicha w ćwierćfinale wyeliminował drużynę Cracovii (2:3 i 2:0), zaś w półfinale zwyciężył Lechię Zielona Góra (4:1 i 0:2). W turnieju finałowym rozegranym w Boguchwale i Krasnem kielczanie odnieśli dwa zwycięstwa: pokonali 2:0 Polonię Warszawa po golach Dominika Tracza i Piotra Gawęckiego oraz wygrali 2:0 z Ceramiką Opoczno (dwa gole Gawęckiego). Zanotowali także remis 2:2 z Pogonią Szczecin. Dorobek ten pozwolił im na zajęcie pierwszego miejsca. Ponadto Gawęcki z czterema brakami na koncie został królem strzelców turnieju finałowego.
Wyczyn ten powtórzono w 2019 roku, gdy zespół prowadzony przez Marka Mierzwę i Krzysztofa Mądzika triumfował w rozgrywkach Centralnej Ligi Juniorów. W tabeli zespół juniorów starszych Korony wyprzedził drugi Śląsk Wrocław o 16 punktów. Wicekrólem strzelców rozgrywek został zawodnik kieleckiej drużyny Wiktor Długosz z 15 bramkami.
Zawodnicy.
Obecny skład.
 (kapitan)
Królowie strzelców.
Królowie strzelców Ekstraklasy występujący w barwach Korony Kielce.
Reprezentanci kraju grający w klubie.
W Koronie Kielce występowało pięćdziesięciu trzech reprezentantów kraju, a dwudziestu trzech z nich grało w kadrze narodowej wtedy, kiedy byli zawodnikami kieleckiego klubu.
Pierwszym zawodnikiem Korony, który wystąpił w reprezentacji Polski był Marcin Kaczmarek. 7 października 2005 roku zagrał w towarzyskim meczu z Islandią. Pierwszego gola dla kadry narodowej, jako zawodnik kieleckiego klubu, zdobył Grzegorz Piechna – 16 listopada 2005 roku strzelił bramkę w spotkaniu przeciwko Estonii. Drugiego i jak do tej pory ostatniego gola zdobył Paweł Golański – 3 lutego 2007 roku obrońca Korony strzelił bramkę z rzutu wolnego w pojedynku z Estonią.
Poniższą tabelę opracowano na podstawie materiału źródłowego:
Dotychczasowi trenerzy.
Pierwszym trenerem Korony Kielce był Zbigniew Pawlak, który pracował w drużynie pół roku. Jego następcą został Bogumił Gozdur, pod którego wodzą zespół wywalczył pierwszy awans do II ligi. Szkoleniowcami, którzy prowadzili zespół w sezonie 2004/2005 i awansowali z nim do Orange Ekstraklasy byli: Dariusz Wdowczyk i Ryszard Wieczorek. Pod wodzą tego drugiego klub dotarł również do finału Pucharu Polski.
Najdłużej pracującym trenerem w historii Korony jest Czesław Palik, który prowadził zespół przez siedem i pół sezonu. W klubie pracowało także trzech obcokrajowców. Byli nimi: Ukrainiec Wołodymyr Bułhakow, trenujący drużynę w rundzie jesiennej sezonu 1992/1993, Hiszpan José Rojo Martín w sezonie 2013/2014 oraz Włoch Gino Lettieri, który objął to stanowisko w czerwcu 2017 roku i pozostał trenerem do września 2019, przez co jest najdłużej pracującym trenerem w Koronie na poziomie Ekstraklasy. W klubie zatrudnionych było także dwóch Jacków Zielińskich: Jacek Zieliński I pełnił funkcję szkoleniowca w 2000 roku, a Jacek Zieliński II w latach 2007–2008.
Dotychczasowi prezesi.
Dotychczas funkcję prezesa kieleckiej Korony pełniło 18 osób, w tym Wiesław Stępień dwa razy (1980–1984 i 1993). Pierwszym został Ryszard Bajer, który na tym stanowisku pracował przez trzy lata. W latach 70. XX wieku zespołem zarządzał także Włodzimierz Pasternak, późniejszy wojewoda kielecki. W 1985 i 1986 roku pełniącym obowiązki prezesa był Zbigniew Pawlak – pierwszy trener drużyny. W latach 1993–2001 na tym stanowisku pracował Artur Jagodziński, co czyni go najdłużej urzędującym prezesem w historii klubu. Zastąpił go Marek Piotrowicz – wiceprezydent Kielc i przewodniczący Rady miasta. W czerwcu 2010 prezesem został Tomasz Chojnowski, który wcześniej był dyrektorem Wydziału Kontroli i Audytu Wewnętrznego kieleckiego ratusza. Kontrakt z dotychczasowym prezesem Tomaszem Chojnowskim rozwiązano dyscyplinarnie. Zastąpił go Marek Paprocki, dyrektor Korony Kielce. W kwietniu 2017, po zakupie 72% akcji spółki przez byłego niemieckiego bramkarza, a później biznesmena Dietera Burdenskiego, prezesem został Krzysztof Zając. Marek Paprocki pozostał w zarządzie jako wiceprezes. 9 listopada 2020 roku do czasowego pełnienia funkcji prezesa zarządu został delegowany członek rady nadzorczej Sławomir Gierada. W lutym 2021 roku rada nadzorcza wybrała docelowego prezesa Łukasza Jabłońskiego.
Sponsorzy klubu.
Sponsorzy i partnerzy Korony Kielce w sezonie 2019/2020:
Suzuki Motor Poland, Puma, Lewiatan, Weron.pl, Giacomo Design, STS, Utech, Pol-parts, Mediamarkt, Buskowianka Zdrój, Binkowski Resort, Helios, Coca-Cola.
Kibice.
Nad tym, co dzieje się na trybunach, czuwa Stowarzyszenie Kibiców Korony Kielce „Złocisto Krwiści” (założone w styczniu 2006 roku). Jest ono oficjalnym reprezentantem kibiców w kontakcie z klubem. Do jego głównych celów należą: organizowanie wyjazdów oraz poprawa dopingu i bezpieczeństwa na stadionie w Kielcach. Tworzeniem opraw stadionowych i różnych choreografii z nimi związanymi zajmuje się grupa Ultras Korona '04. Pierwsze efekty jej działalności widoczne były na meczu z Motorem Lublin w 2003 roku. Obecnie grupę tworzy kilkanaście osób.
Kibice Korony Kielce od 2018 roku znajdują się w dobrych stosunkach z fanami słowackiego Spartaku Trnawa.
Do czerwca 1995 roku kibice Korony utrzymywali dobre stosunki z fanami KSZO Ostrowiec Św., lecz wówczas zostały one zerwane. Pod koniec 2018 roku zakończyła się trwająca 30 lat zgoda z Sandecją Nowy Sącz. Do głównych rywali kieleckiego klub zalicza się także Wisła Kraków. Wrogość do niej nasiliła się w 2007 roku po meczu Korony z Legią Warszawa w Kielcach, kiedy to jeden z fanów krakowskiego klubu zadał kilka śmiertelnych ciosów nożem kibicowi kielczan. Od tego wydarzenia w spotkaniach pomiędzy drużynami dochodzi na trybunach do wzajemnych wyzwisk oraz burd.
Innymi wrogami fanów Korony są kibice Stali Stalowa Wola, Motoru Lublin, Radomiaka Radom, Broni Radom, Legii Warszawa, Hutnika Kraków oraz Hetmana Włoszczowa.
W rundzie wiosennej sezonu 2011/2012 kibice Korony zaprzestali dopingu w meczach domowych. Swą decyzję tłumaczyli nasilającymi się od pewnego czasu represjami ze strony Policji (m.in. po meczu z Polonią Warszawa w marcu 2011 roku zakaz stadionowy otrzymało 16 osób). Przed i po spotkaniu z Podbeskidziem Bielsko-Biała na początku marca 2012, piłkarze kieleckiego klubu założyli koszulki z napisami „stadion to nie teatr” i „jesteśmy z wami”, solidaryzując się w ten sposób z kibicami.
W przeszłości istniały gazetki „Kibic Kielecki” i „Słowo Kibica”, których ukazało się łącznie 37 numerów. Obok aktualności znajdowała się w nich również specjalna rubryka „Ucho Kibica”. Zawierała ona krótkie, często żartobliwe, informacje dotyczące kulis życia klubu i wydarzeń związanych z nim, jak i całą kielecką piłką nożną. Ostatni numer „Słowa Kibica” ukazał się 7 listopada 1999 roku przed przegranym 0:3 ligowym meczem z Górnikiem Łęczna.
W latach 90. XX wieku kibice Korony wydawali gazetkę „Złocisto-Krwiści”. W 2002 roku ukazał się ostatni numer czasopisma „Young Boys Zine”. Od sierpnia 2007 roku ponownie wydawany jest „zin” „Złocisto Krwiści”. Rekordowa liczba egzemplarzy – 2,5 tys. – ukazała się przed meczem reprezentacji Polski w eliminacjach mistrzostw Europy. Dotychczas pojawiło się ponad 100 numerów czasopisma, a jego średni nakład to 1000 sztuk.
Pozostałe sekcje.
Piłka ręczna.
Drużyna piłki ręcznej powstała w 1965 roku jako jedna z sekcji Iskry Kielce. Awans do najwyższej ligi wywalczyła już jako Korona dziesięć lat później. W sezonie 1979/1980 zdobyła brązowy medal mistrzostw Polski, natomiast w 1985 roku sięgnęła po puchar kraju. Kadrę drużyny tworzyli wówczas: Krzysztof Latos, Roman Moneta, Zdzisław Przybylik, Marek Przybylski, Jerzy Sowiński, Tomasz Stodulski, Jacek Szulc, Piotr Świgoń, Zbigniew Tłuczyński (najskuteczniejszy zawodnik turnieju finałowego – strzelec 23 bramek), Dariusz Wcisło i Antoni Zięba.
W 1990 roku zespół piłkarzy ręcznych uczestniczył w rozgrywkach Pucharu Zdobywców Pucharów, w których w pierwszej rundzie okazał się gorszy w dwumeczu (23:23 i 21:25) od czechosłowackiego HCB Karwina. Klub dysponował własną halą sportową, zlokalizowaną przy ulicy Krakowskiej 72 i oddaną do użytku w 1985 roku.
Sekcja piłki ręcznej została wydzielona 1 kwietnia 1991 roku i obecnie występuje jako PGE Vive Kielce. Do najbardziej utytułowanych piłkarzy ręcznych Korony należą: Jerzy Melcer – brązowy medalista olimpijski z Montrealu (1976), i Zbigniew Tłuczyński – brązowy medalista mistrzostw świata z RFN (1982). Twórcą pierwszych sukcesów kieleckiej piłki ręcznej jest trener Edward Strząbała.
Kolarstwo.
Sekcja kolarska kontynuowała tradycje SHL Kielce, jej zawodnicy należeli do najlepszych w Polsce. Rywalizowali oni w największych i najważniejszych wyścigach w kraju. Zdobywali medale mistrzostw Polski zarówno w kategoriach juniorów, jak i seniorów.
Do najbardziej utytułowanych kolarzy Korony należą: Tomasz Brożyna – wielokrotny mistrz Polski, i Zbigniew Piątek, który w lipcu 1987 roku wygrał wyścig Tour de Pologne. Kielczanin nie błyszczał na trasie, lecz jechał równo i po czterech etapach był wiceliderem, ustępując tylko Markowi Leśniewskiemu. Liderem został przed przedostatnim etapem, kiedy to Leśniewskiemu dodano 30 sekund kary za pomoc, jaką otrzymał po defekcie od kolarza z innego zespołu. Na ostatnim etapie, będąc wspomaganym przez klubowych kolegów (Adam Wolański, Krzysztof Chrabąszcz, Jarosław Wsół), Piątek dojechał do mety w Rzeszowie w głównej grupie. Leśniewskiego wyprzedził o 7 sekund.
Trenerem drużyny był Mieczysław Mela, nazywany „twórcą potęgi kieleckiego kolarstwa”. Sekcja została wydzielona w 1992 roku, a na jej podstawie powstał klub Cyclo-Korona Kielce.
Sekcja motorowa.
Sekcja motorowa była najbardziej utytułowaną, a zarazem jedną z najsilniejszych w Polsce. Opierała się na tradycjach fabrycznego zespołu SHL, którego wszyscy zawodnicy przeszli do Korony. Kieleccy motocykliści startowali z powodzeniem nie tylko w krajowych zawodach, ale także w międzynarodowych. Odnosili sukcesy w mistrzostwach Polski, mistrzostwach Europy i Sześciodniówkach. Wielokrotnie zdobywali drużynowe mistrzostwo Polski w rajdach enduro. Twórcą sukcesów był trener Wacław Sandecki. Do najlepszych zawodników należeli: Zbigniew Banasik, Henryk Drogosz (brat boksera Leszka Drogosza), Zbigniew Nowicki i Zenon Wieczorek. Sekcja przestała istnieć w 1991, część jej zawodników przeszła do powstałego rok wcześniej Novi Kielce.
E-Sport.
W 2019 roku miała miejsce inauguracja sezonu e-sportowej Ekstraklasa Games, pod patronatem między innymi Ekstraklasy SA i EA Sports. W fazie ligowej rozgrywek Ekstraklasa Games, w której wystąpiło szesnastu reprezentantów klubów Lotto Ekstraklasy mierzących się na konsolach PlayStation 4 oraz Xbox One, na bazie gry FIFA 19, zespół Korony Kielce ukończył zmagania na 12 pozycji w tabeli i nie awansował do dalszego etapu rozgrywek.
Inne sekcje.
Klub prowadził również czasowo inne sekcje:

</doc>
<doc id="69645" url="https://pl.wikipedia.org/wiki?curid=69645" title="Kujawiak Włocławek">
Kujawiak Włocławek

Kujawiak Włocławek – klub piłkarski, działający we Włocławku. Rozwiązany w 2008 roku.
Historia klubu.
Kujawiak od sezonu 2004/05 oraz w rundzie jesiennej sezonu 2005/06 grał w II lidze. 21 lutego 2006 drużyna została przejęta przez Zawiszę Bydgoszcz (2) i rundę wiosenną 2005/06 rozgrywała już pod nową nazwą. Także w sezonie 2005/06 rezerwy Kujawiaka awansowały do wyższego szczebla rozgrywek, dzięki czemu I drużyna z Włocławka występowała w IV lidze, gr. kujawsko-pomorskiej. Sezon później zespół awansował do III ligi.
Kujawiak Włocławek był jednym z klubów zaangażowanych w korupcję w polskim futbolu.
Stadion.
Stadion OSiR przy ul. Leśnej 53a może pomieścić 7160 osób. 
Dane techniczne:

</doc>
<doc id="69646" url="https://pl.wikipedia.org/wiki?curid=69646" title="Kujawiak Wloclawek">
Kujawiak Wloclawek



</doc>
<doc id="69647" url="https://pl.wikipedia.org/wiki?curid=69647" title="Bitwa morska przy Gallipoli">
Bitwa morska przy Gallipoli

Bitwa morska przy Gallipoli – starcie zbrojne, które miało miejsce 29 maja 1416 r. w trakcie I wojny wenecko-tureckiej (1416–1430).
W starciu flota wenecka pod dowództwem admirała Piedro Loredany zwyciężyła siły tureckie. 
W kwietniu 1416 r. flota wenecka pod wodzą admirała Loredano wpłynęła na Morze Egejskie, gdzie jej zadaniem było zwalczanie floty tureckiej. Turcy stacjonowali w porcie w Gallipoli a ich siły liczyły 32 okręty. 
Dnia 29 maja 1416 r. Wenecjanie, prowadzący pościg za jednym z okrętów genueńskich pod flaga turecką wdarli się do portu i zaatakowali Turków. Bitwa trwała do rana dnia następnego i zakończyła się zwycięstwem Wenecjan, którzy zdobyli 14 okrętów a kilka zatopili. Reszta statków tureckich osiadła na mieliźnie. Turcy stracili 1 200 ludzi, wśród których kilkunastu będących chrześcijanami powieszono. 

</doc>
<doc id="69648" url="https://pl.wikipedia.org/wiki?curid=69648" title="Małobądz">
Małobądz

Małobądz – dzielnica Będzina położona w południowo-zachodniej części miasta, zajmująca 295 ha.
Wiadomości ogólne.
Zabudowa dzielnicy składa się głównie z domków jednorodzinnych, chociaż w północnej części dzielnicy na wzgórzach powstało w latach 1960-1985 dużej wielkości osiedle mieszkaniowe Syberka (20 tys. mieszkańców) (wyodrębniło się jako dzielnica miasta). Wzgórze, na którym znajduje się osiedle zaczęto zasiedlać dopiero po II wojnie światowej. Również w północnej części dzielnicy dobiega końca budowa osiedla TBS Górki Małobądzkie.
Na gruntach Małobądza w latach 1978-88 wybudowano nowoczesny Szpital Górniczy – obecnie Wojewódzki Szpital Specjalistyczny nr 5 im. św. Barbary w Sosnowcu (uruchomiony 3 X 1988). Na wniosek radnych Będzina za zgodą Rady Miasta Sosnowca premier podpisał rozporządzenie z 23 XII 1996 o zamianie gruntów, na których stoi szpital (10,78 ha) z mocą od 1 stycznia 1997 r. Będzin otrzymał teren przy oczyszczalni ścieków (4,6 ha), a Szpital Wojewódzki (bez drogi dojazdowej) znalazł się w Sosnowcu (pl. Medyków), przystanek autobusowy pozostał w Będzinie (ul. Żeromskiego). W wyniku tych zmian Będzin zmniejszył swoją powierzchnię o 6 ha na rzecz Sosnowca.
Nazwa.
Miejscowość ma metrykę średniowieczną i istnieje co najmniej od XV wieku. Wymieniona w 1443 w dokumencie zapisanym w języku łacińskim jako "Malobancz", 1465 "Malobącz", 1470-80 "Malobandz", 1598 "Małobącz".
Słownik geograficzny Królestwa Polskiego wydany w latach 1880-1906 w opisie miasta Będzina notuje nazwę sąsiedniej osobnej wioski "Małobądź", która później w 1915 roku została wchłonięta przez miasto i obecnie jest dzielnicą Będzina o nazwie Małobądz. Jako źródłosłów nazwy słownik podaje "bądź" odmianę słowa "być".
Inną hipotezą jest pochodzenie nazwy miejscowości od zachowanego również w nazwie Małobądza w pow. olkuskim staropolskiego imienia męskiego Małobąd, należącego do rycerza, który założył miejscowość. W ciągu wieków używane były również nazwy: Małobancz, Małobandz, Małobąd. Nazwę miejscowości w zlatynizowanej formie "Malobandz" wymienia w latach (1470-1480) Jan Długosz w księdze "Liber beneficiorum dioecesis Cracoviensis".
Historia.
Pierwsze historyczne informacje o Małobądzu, jako wsi pochodzą z roku 1326, jednak dopiero z dokumentu sprzedaży księstwa siewierskiego przez książąt cieszyńskich – biskupowi krakowskiemu Zbigniewowi Oleśnickiemu (1443) wiemy coś pewnego. Wieś należała według zapisów Jana Długosza do Mikołaja Kornicza Siestrzeńca. W latach 1490-1517 jako dziedzic Małobądza wymieniony jest tenutariusz oraz wójt Będzina Benedykt Bieniasz Pogórski herbu Leliwa. W 1494 Jan oraz Stanisław Szafrańcowie z Pieskowej Skały zrezygnowali na jego rzecz ze swoich praw własnościowych do sołectwa oraz wsi.
Małobądz był dość bogatą wsią leżącą ok. 2 kilometry na południe od Będzina. Pierwotnie jej tereny rozpościerały się wzdłuż prawego brzegu Czarnej Przemszy na długości ok. 5 km. W 1455 r. wieś została spalona przez bandę rozbójniczą Jurgi Stosa. Także w 1655 r. podczas potopu szwedzkiego Małobądz znacznie ucierpiał. Pomimo formalnej przynależności do księstwa siewierskiego Małobądz pozostał własnością rycerską i przynależał do parafii św. Trójcy w Będzinie. Właścicielami byli m.in. bliscy współpracownicy Jagiellonów: Stefan Pogórski i Mikołaj Kornicz Siestrzeniec, a także rodziny Ujejskich, Siemuńskich, Grotkowskich, Rogojskich i Sadowskich. Od 1645 właścicielami Małobądza stają się Mieroszewscy. Wkrótce rodzina ta lokowała na gruntach małobądzkich nową wieś Gzichów, która wobec budowy tam okazałego dworu z czasem usamodzielnia się i przejęła wszelkie czynności urzędowe (w 1867 stając się siedzibą wójta, który swoimi uprawnienia objął również teren Małobądza). Mieszkańcy wsi utrzymywali się głównie z uprawy roli i rybołówstwa. W Małobądzu działał też młyn, karczma i dom zajazdowy. Do dużych zniszczeń w infrastrukturze miejscowości doszło w 1736 r., kiedy Małobądz uległ olbrzymiej powodzi. Dzięki staraniom Mieroszewskich wieś została szybko odbudowana. W 1795 r. Małobądz liczył 202 mieszkańców, zaś w 1852 r. liczył 35 domów i 277 mieszkańców.
Po rozbiorach Polski wieś znalazła się w zaborze rosyjskim. Miejscowość jako "Małobądź", wieś i folwark leżące w powiecie będzińskim w gminie Gzichów oraz w parafii Będzin wymienia XIX wieczny Słownik geograficzny Królestwa Polskiego. W 1885 w miejscowości znajdowało się 56 domów zamieszkanych przez 400 mieszkańców. Liczyła 516 morg ziemi należącej do włościan, 100 morg folwarcznych należących do dóbr Gzichów oraz 16 morg młyńskich. We wsi istniała wówczas olejarnia produkująca olej roślinny o wartości 51 600 rubli srebrnych rocznie oraz "młyn amerykański" z produkcją na sumę 57 000 rubli srebrnych.
W 1913 r. rozpoczęto budowę olbrzymiej, jak na tamte czasy elektrowni okręgowej, która do dziś jest prężnie rozwijającym się przedsiębiorstwem. Dwa lata później (1915 r.) Małobądz został przyłączony do Będzina jako jedna z jego dzielnic.
Pierwotny charakter dzielnicy został niestety zniszczony poprzez regulacje rzeki Czarnej Przemszy w okresie II wojny światowej i w latach pięćdziesiątych XX w. Na wysokości Małobądza rzeka dość szeroko rozlewała swoje wody, tworząc dość dużej wielkości jezioro. Drugą poważną zmianą ingerującą w historyczny układ dzielnicy była budowa w latach siedemdziesiątych XX w. trasy szybkiego ruchu w kierunku Sosnowca.

</doc>
<doc id="69649" url="https://pl.wikipedia.org/wiki?curid=69649" title="Amur">
Amur



</doc>
<doc id="69657" url="https://pl.wikipedia.org/wiki?curid=69657" title="Park Krajobrazowy Międzyrzecza Warty i Widawki">
Park Krajobrazowy Międzyrzecza Warty i Widawki

Park Krajobrazowy Międzyrzecza Warty i Widawki – park krajobrazowy położony w województwie łódzkim, na pograniczu powiatów: łaskiego, wieluńskiego, zduńskowolskiego, sieradzkiego i bełchatowskiego, w obrębie gmin Widawa, Konopnica, Burzenin, Zapolice, Sieradz, Ostrówek, Zduńska Wola, Rusiec i Sędziejowice.
Charakterystyka.
Został utworzony w 1989 roku. Łączna powierzchnia wynosi 25 330 ha. Przedmiotem ochrony są doliny Warty, Widawki i ich dopływów wraz z otoczeniem, a także towarzysząca tym obszarom naturalna szata roślinna. W centralnej części parku znajduje się interesujący węzeł hydrograficzny, który tworzą zbiegające się rzeki: Widawka, Grabia i Nieciecz. Obszar parku wyróżnia się w swoim otoczeniu urozmaiconą rzeźbą terenu, zwłaszcza malowniczymi przełomami Warty, gdzie wysokości względne stoków dochodzą do 45 metrów (między Beleniem a Strońskiem), a na powierzchni ukazują się stare utwory wapienne. Z wysokich brzegów można obserwować rozległe panoramy doliny, meandrujące odcinki rzek, starorzecza, obszary wydmowe, torfowiska, tereny podmokłe z bogactwem roślin bagiennych. Lasy stanowią niecałe 25% ogólnej powierzchni Parku. Bogata flora i fauna oraz cenne wartości kulturowe stawiają park jako jeden z bardziej atrakcyjnych w województwie łódzkim i Polsce centralnej.
Formy ochrony przyrody.
Najcenniejsze przyrodniczo tereny Parku objęto ochroną w postaci czterech rezerwatów przyrody: „Winnica”, „Korzeń”, „Hołda” i „Grabica”.
Ponadto znajdują się tu zespoły przyrodniczo-krajobrazowe „Dolina Grabi” i „Góry Wapienne” oraz kilkanaście użytków ekologicznych.

</doc>
<doc id="69658" url="https://pl.wikipedia.org/wiki?curid=69658" title="Aa">
Aa

Geografia:
Biologia:
Muzyka:
Geologia:
Inne:

</doc>
<doc id="69659" url="https://pl.wikipedia.org/wiki?curid=69659" title="Lella-Uppe">
Lella-Uppe



</doc>
<doc id="69660" url="https://pl.wikipedia.org/wiki?curid=69660" title="Gołkowice Górne">
Gołkowice Górne

Gołkowice Górne (do 29 maja 1953 "Gołkowice Polskie") – wieś i sołectwo w Polsce położone w województwie małopolskim, w powiecie nowosądeckim, w gminie Stary Sącz, w dolinie Dunajca, przy drodze Nowy Sącz – Szczawnica.
W latach 1954–1972 wieś należała i była siedzibą władz gromady Gołkowice Górne. W latach 1975–1998 miejscowość administracyjnie należała do województwa nowosądeckiego.
Wieś należała do klarysek ze Starego Sącza. 
W 1782 roku folwark został zajęty przez rząd austriacki i część majątku przekazano kolonistom niemieckim. W ten sposób nastąpił podział na Gołkowice Polskie (obecnie Gołkowice Górne) i Gołkowice Niemieckie (obecnie Gołkowice Dolne).
We wsi znajdują się, m.in.:
Ochotnicza straż pożarna.
Ochotnicza Straż Pożarna w Gołkowicach Górnych istnieje od 1922 roku. Jest jednostką włączoną do Krajowego systemu ratowniczo-gaśniczego, posiada na wyposażeniu samochody Mercedes Benz 814D GLBA 1/12. Od grudnia 2018 jednostka posiada MANa GCBARt i przyczepę z łodzią.

</doc>
<doc id="69661" url="https://pl.wikipedia.org/wiki?curid=69661" title="Łagisza">
Łagisza

Łagisza – dzielnica Będzina leżąca w jego północnej części.
W latach 1915–1954 siedziba gminy Łagisza. W latach 1954-1968 wieś należała i była siedzibą władz gromady Łagisza, zniesionej w związku z przekształceniem gromady w miasto. W 1973 włączona do Będzina.
Wieś biskupstwa krakowskiego w księstwie siewierskim w końcu XVI wieku.
Geografia.
Łagisza zajmuje 8,63 km² i liczy ok. 4 tysięcy mieszkańców.
Od północy graniczy z gminą Psary (sołectwa: Sarnów i Preczów), od wschodu z miastem Dąbrowa Górnicza, od południa z dzielnicami Gzichów i Brzozowica, od zachodu z dzielnicą Grodziec.
Przez wschodnia część dzielnicy (Podłosie) przepływa Czarna Przemsza, przez południową – Potok Psarski (Psarka).
W skład dzielnicy wchodzą mniejsze jednostki: Stara Łagisza, Glinice, Stachowe, Jazowe, Pustkowie, Bory, Podłosie i Niepiekło.
Gospodarka.
Łagisza stanowi dzielnicę w znacznej części przemysłową (choć plany uprzemysłowienia były znacznie szersze)(m.in. duża elektrownia o mocy 1060 MW, zakłady materiałów budowlanych). Zabudowa Łagiszy składa się głównie z jednorodzinnych domków. Łagisza znajduje się na starej trasie Katowice – Warszawa (ob. ul. Pokoju), a dziś nowa droga krajowa nr 86 w tych kierunkach przebiega przez pn.-zach. część dzielnicy. W północnej części biegnie piaskowa linia kolejowa 183 (Dąbrowa Górnicza Ząbkowice – Brzeziny Śląskie) na której znajdowała się stacja kolejowa Będzin Łagisza.
Nazwa.
Nazwę dzielnicy jako osobnej miejscowości w zlatynizowanej formie "Lagyscha" wymienia w latach (1470–1480) Jan Długosz w księdze "Liber beneficiorum dioecesis Cracoviensis".
Historia.
Łagisza od wieków położona koło ruchliwej drogi z Będzina do Siewierza. W starożytności musiała być tutaj ludna osada skoro w 1967 r. odkryto cmentarz z 343 grobami i inne znaleziska datowane na schyłkową epokę brązu (kultura łużycka). Pierwsza informacja o Łagiszy, jako wsi pochodzi z 1254 r. Łagisza znalazła się wtedy w grupie miejscowości, z której norbertanki ze Zwierzyńca koło Krakowa rezygnowały z dziesięciny w zamian za dochody ze wsi Grodziec. Samodzielnie w dokumentach Łagisza występuje od 1301 r. Po 1443 r. w księstwie siewierskim, gdzie stanowi własność biskupią. W XVII w. na terenie wsi powstaje karczma i dwa młyny, sama Łagisza jest jednak niewielką miejscowością, skoro miała wtedy tylko kilkudziesięciu mieszkańców. W II poł. XIX w. na terenie wsi zaczęto otwierać odkrywkowe kopalnie węgla kamiennego, co przyniosło znaczny rozwój.
W 1914 powstała gmina łagiska, obejmująca również wsie: Grodków, Psary, Sarnów, Preczów i mająca 7368 mieszkańców (sama Łagisza liczyła 3532 mieszkańców).
W 1924 r. powstała parafia (wyodrębniona z parafii grodzieckiej) diecezji kieleckiej (od 28 X 1925 – częstochowskiej, a od 25 marca 1992 – sosnowieckiej).
W tym samym roku powstała też lokalna Ochotnicza Straż Pożarna Łagisza. Inicjatorem powstania tej organizacji była Gminna Rada Narodowa z wójtem Pawłem Wyględaczem na czele.
W czasie II wojny światowej obowiązywała niemiecka nazwa miejscowości: Mildenfeld. W 1942 r. na terenie budowanej przez władze polskie elektrowni, Niemcy założyli filię oświęcimskiego obozu koncentracyjnego, ukrytego pod kryptonimem „Haaga”. Już po II wojnie światowej zbudowano jedną z większych w kraju Elektrownię „Łagisza”, a pierwszy blok energetyczny uruchomiono w 1963 r.; prace kontynuowano w 1985 r., a obecnie znów rozbudowywana (2007-2008).
W 1969 r. Łagiszę podniesiono do rangi samodzielnego miasta, a 1 stycznia 1973 r. włączono ją jako dzielnicę do Będzina.
Religia.
Parafia rzymskokatolicka.
Historia.
14 września 1924 r. (w dzień Podwyższenia Krzyża Świętego) zebranie ogólnogminne podjęło uchwałę, domagającą się wydzielenia wsi Łagisza z parafii Grodziec. Podjęto też decyzję o założeniu cmentarza (na dwóch morgach), pod który wydzielono grunt. Przyszłej parafii przydzielono 6 mórg. Biskup kielecki, ks. Augustyn Łosiński przychylił się do prośby i erygował kościół filialny Niepokalanego Poczęcia NMP, a ks. Mariana Kluszczyńskiego mianował rektorem filialnym w Łagiszy. Niewielki murowany kościółek (15 × 7,5 m) budowano już od 26 VIII 1924 r. (starania o budowę podjęto już w 1907 r.) (obecnie jest kaplicą przedpogrzebową). Ustanowiono też 2 odpusty: w oktawie Bożego Ciała oraz 8 grudnia (Matki Boskiej Niepokalanego Poczęcia). 8 września 1937 r. ks. biskup Antoni Zimniak poświęcił dzwony, nabyte z ofiar wiernych przez ks. Teofila Banacha.
W 1940 r. powiększona o dwie wioski parafia liczyła 4109 osób (1144 rodziny), w tym 528 osób z Preczowa i 1230 osób z Sarnowa. Pod koniec 1945 r. parafia miała 4653 wiernych. W tym czasie ks. Leon Stasiński postanowił wybudować większy kościół. Projekt świątyni wykonał inż. arch. Tadeusz Rudzki z Sosnowca i 27 maja 1946 r. rozpoczęto budowę (fundamenty poświęcił biskup Teodor Kubina 27 września 1946 r.). 6 marca 1949 r. biskup pomocniczy Stanisław Czajka poświęcił 3 dzwony, a 17 lipca 1949 r. konsekrowano organy. W tym samym roku Jadwiga Socha z Krakowa namalowała drogę krzyżową. 25 września ordynariusz ks. dr Teodor Kubina konsekrował nowy kościół wraz z trzema ołtarzami (głównym – Niepokalanego Serca Matki Bożej, bocznymi – św. Józefa i Serca Jezusowego).
W latach 50. XX w. wybudowano też Dom Parafialny (plebanię). W latach 80. XX w. na frontonie kościoła umieszczono płaskorzeźby Jana Pawła II, Stefana Wyszyńskiego, św. brata Alberta Chmielowskiego i św. Rafała Kalinowskiego.
Dzięki staraniom proboszcza ks. kan. Eugeniusza Stępnia oddano wiernym z kolonii: Bory, Podłosie i Niepiekło kaplicę na Borach. 2 listopada 1993 r. biskup dr Adam Śmigielski poświęcił tę kaplicę oraz obraz NMP Wspomożycielki Wiernych, który to tytuł nadał kaplicy. Na kaplicę adaptowano w 1993 r. dawny budynek mieszkalny. W 1994 r. postawiono przy niej kilkumetrową konstrukcję metalową w kształcie wieży, zakończoną krzyżem W środku konstrukcji jest mała kapliczka z figurą Matki Bożej. Msze odprawiane są w kaplicy w każdą sobotę po południu.
1 lipca 1988 r. z parafii łagiskiej wyłączono Preczów (parafia bł. Michała Kozala) (do parafii tej należy m.in. Niepiekło), a 6 czerwca 1991 r. Sarnów (parafia Jezusa Chrystusa Dobrego Pasterza).
16 października 1997 r. powstał Parafialny Oddział Akcji Katolickiej.
Cmentarz.
Do 1924 r. zmarłych mieszkańców Łagiszy grzebano na cmentarzu parafialnym w Grodźcu przy ul. Różyckiego. Z chwilą ustanowienia parafii w 1924 r. założono cmentarz (ul. Cmentarna, ob. Energetyczna), jednak w tymże roku w Grodźcu pochowano jeszcze 25 łagiszan. Pośrodku cmentarza znajduje się grób Jana Gwoździa (organisty w Grodźcu) i jego rodziny z 1924 r.
Świadkowie Jehowy.
Na terenie dzielnicy istnieje zbór Świadków Jehowy Będzin-Łagisza.

</doc>
<doc id="69663" url="https://pl.wikipedia.org/wiki?curid=69663" title="Daktylowiec">
Daktylowiec

Daktylowiec ("Phoenix" L.) – rodzaj roślin z rodziny arekowatych ("Arececeae"). Obejmuje 13–14 gatunków palm o pierzastych liściach. Występują one w tropikalnej i subtropikalnej części Azji, Afryki, w basenie Morza Śródziemnego i na Wyspach Kanaryjskich (w Europie jeden gatunek – "Phoenix theophrasti"). Szeroko rozprzestrzeniony w uprawie w strefie międzyzwrotnikowej jest daktylowiec właściwy tj. palma daktylowa "P. dactylifera". Większość gatunków rośnie na terenach suchych, w tym na pustyniach i półpustyniach, aczkolwiek z reguły w pobliżu cieków i źródeł wód podziemnych. Część gatunków występuje w lasach monsunowych. "Phoenix paludosa" rośnie w miejscach bagiennych, w namorzynach od strony lądu, a "Phoenix roebelenii" nad rzekami w Azji Południowo-Wschodniej.
Rośliny z tego rodzaju mają zmienny pokrój, ale charakterystyczne liście – rozpoznawalne są po pierzastych liściach, których dolne listki są sztywne i cierniste, a dalsze są V-kształtne na przekroju.
Nazwa rodzajowa została utworzona z greckiej nazwy palmy daktylowej.
Systematyka.
"Dachel" Adanson, "Palma" P. Miller
"Phoenix" Haller = "Chrysopogon" Trinius
Rodzaj z rodziny arekowatych ("Arecaceae") z rzędu arekowce ("Arecales"). W obrębie rodziny należy do podrodziny "Coryphoideae", plemienia "Phoeniceae".

</doc>
<doc id="69664" url="https://pl.wikipedia.org/wiki?curid=69664" title="Daktyl">
Daktyl



</doc>
<doc id="69665" url="https://pl.wikipedia.org/wiki?curid=69665" title="Skóra (ujednoznacznienie)">
Skóra (ujednoznacznienie)

Osoby o nazwisku Skóra:

</doc>
<doc id="69668" url="https://pl.wikipedia.org/wiki?curid=69668" title="Gauja">
Gauja

Gauja ("Gawia", "Goiwa", "Trejder-Aa", "Aa Inflancka", est. "Koiva jõgi") – rzeka na Łotwie i Estonii. 
Długość rzeki wynosi 452 km, w dolnej części spławna. Bierze początek w tzw. Szwajcarii Liwońskiej, płynie przez Liwonię oraz przez miasta Valmiera, Kieś (łot. "Cēsis", niem. "Wenden") i Sigulda, które dawniej były siedzibami mistrzów kawalerów mieczowych. Następnie wpada do Zatoki Ryskiej powyżej Rygi. Na środkowym odcinku swego biegu na długości 93 km przepływa przez Park Narodowy Gauja. Jej dolny bieg stanowił kiedyś granicę etnograficzną między Łotyszami a Estończykami.

</doc>
<doc id="69669" url="https://pl.wikipedia.org/wiki?curid=69669" title="Skóra">
Skóra

Skóra (łac. "cutis", gr. "derma") – największy narząd powłoki wspólnej (łac. "integumentum commune") kręgowców o złożonej budowie i wielorakich funkcjach; powłoka właściwa.Ogólna powierzchnia skóry u człowieka wynosi 1,5-2 m², a grubość wynosi 1,5-5 mm. Składa się z trzech warstw: naskórka, skóry właściwej i tkanki podskórnej. Naskórek składa się głównie z dojrzewających komórek nabłonkowych, nazywanych keratynocytami i tworzy kilka warstw: podstawną, kolczystą, ziarnistą, jasną i rogową.
Oprócz keratynocytów w naskórku znajdują się również komórki barwnikowe — melanocyty, komórki odpowiedzialne za reakcje immunologiczne – komórki Langerhansa i komórki układu nerwowego — komórki Merkla. W skórze właściwej utworzonej z tkanki łącznej znajdują się włókna kolagenowe i elastyna oraz elementy komórkowe: fibroblasty, mastocyty i komórki krwi oraz naczynia i nerwy. Tkankę podskórną tworzy tkanka tłuszczowa i łączna. W skórze znajdują się przydatki skóry: gruczoły potowe (gruczoły ekrynowe i apokrynowe), gruczoły łojowe, paznokcie i włosy. Skóra spełnia wiele czynności ochronnych: przed zakażeniem bakteriami, grzybami, wirusami, przed czynnikami mechanicznymi, termicznymi, chemicznymi i promieniowaniem świetlnym, oraz zapewnia niezmienne warunki dla środowiska wewnętrznego organizmu (homeostazę). Poza tym skóra spełnia czynność percepcyjną ciepła, bólu, dotyku, ekspresyjną w wyrażaniu stanów emocjonalnych, resorpcyjną oraz bierze udział w magazynowaniu i przemianie materii. Skóra w okolicy otworów naturalnych (usta, nozdrza, odbyt, pochwa itp.) przechodzi w błony śluzowe. U człowieka najcieńsza jest na powiekach (0,5 mm grubości), natomiast najgrubsza jest na piętach i na skórze dłoni (4 mm grubości) .
Funkcje skóry.
Podstawowe funkcje skóry to:
Budowa skóry.
Skóra składa się z dwóch warstw (licząc od zewnątrz):
Przydatki skóry (wytwory naskórka).
Do skóry zalicza się również przydatki skóry ("adnexa cutis"), powstające z nabłonka tworzącego naskórek:
Receptory w skórze są narządami zmysłów: dotyku, bólu (nocycepcja) i temperatury.
Gruczoły.
W skórze właściwej i w warstwie podskórnej występują gruczoły potowe i łojowe, naczynia krwionośne i ciałka zmysłów.
Do przydatków skóry należą też gruczoły ("glandulae cutis"):
Unaczynienie skóry.
Przy oziębieniu następuje odruchowy skurcz naczyń krwionośnych i mięśni stroszących włosy ("musculi arectores pilorum").
Barwa skóry.
Barwa skóry zależy głównie od zawartości melaniny. Spośród naczelnych u orangutana melanina występuje zarówno w naskórku i w skórze właściwej. U gibbonów, szympansów i człowieka melanina występuje głównie w naskórku. Jednak tylko u człowieka występuje znaczne zróżnicowanie kolorów skóry, powstałe prawdopodobnie jako adaptacja do różnego natężenia promieniowania ultrafioletowego.

</doc>
<doc id="69670" url="https://pl.wikipedia.org/wiki?curid=69670" title="Aa (dopływ Morza Północnego)">
Aa (dopływ Morza Północnego)

Aa – rzeka w północnej Francji o długości 82 km. Wypływa w okolicach Bourthes, a następnie płynie przez departamenty Pas-de-Calais (przepływa przez Saint-Omer) oraz Nord i uchodzi do Morza Północnego w pobliżu Gravelines. Na 29 km żeglowna.
W początkowym odcinku aż do Saint-Omer rzeka stanowi mały strumień, natomiast od Saint-Omer w stronę morza przybiera postać kanału wodnego służącego do żeglugi, prowadzącego w stronę Calais i Dunkierki.
Rzeka jest dosyć silnie zanieczyszczona przez odpady przemysłowe.

</doc>
<doc id="69671" url="https://pl.wikipedia.org/wiki?curid=69671" title="Aa (Szwajcaria)">
Aa (Szwajcaria)

Aa (niem. "Engelberger Aa"; franc. "Aa d'Engelberg") – rzeka w Szwajcarii. 
Źródła znajdują się w kantonie Uri, płynie następnie przez Unterwald i wpada do Jeziora Czterech Kantonów. Jej długość wynosi 37 km.

</doc>
<doc id="69672" url="https://pl.wikipedia.org/wiki?curid=69672" title="Hitlerjugend">
Hitlerjugend

Hitlerjugend (oficjalnie pisane jako Hitler-Jugend, w skrócie HJ., pol. dosł. „Młodzież Hitlera”) – niemiecka organizacja młodzieżowa NSDAP zorganizowana na wzór paramilitarny w 1922 roku jako przybudówka Oddziałów Szturmowych (SA).
Historia.
Powstanie.
Pierwszą organizacją młodzieżową związaną z partią nazistowską była "Jugendbund der NSDAP". Utworzona została 8 marca 1922 roku przez "Nationalsozialistische Deutsche Arbeiterpartei" (NSDAP), a jej inauguracyjne spotkanie odbyło się 13 maja tego samego roku. W kwietniu 1924 roku Jugendbund przemianowano na "Grossdeutsche Jugendbewegung" (Wielkoniemiecki Ruch Młodzieżowy).
Inną młodzieżową grupą założoną w 1922 roku była "Jungsturm". Powstała w Monachium, by służyć szkoleniu i rekrutowaniu przyszłych członków SA.
Po nieudanym puczu monachijskim w 1923 roku grupy nazistowskiej młodzieży pozornie zostały rozwiązane, jednak w rzeczywistości zeszły do podziemia, gdzie wiele osób działało pod przybranymi imionami. 4 lipca 1926 roku
"Großdeutsche Jugendbewegung" (GDJB) oficjalnie przemianowano na "Hitlerjugend, Bund deutscher Arbeiterjugend". Wydarzenie to miało miejsce rok po reorganizacji samej partii nazistowskiej. Architektem głównych przemian był Kurt Gruber, student prawa i wielbiciel Hitlera.
Do 1930 roku do "Hitlerjugend" zwerbowano 25 000 chłopców od 14 lat wzwyż. Wtedy także ustanowiono "Deutsches Jungvolk" dla chłopców w wieku od 10 do 14. Dziewczęta od 10 do 18 lat mogły wstępować do własnej organizacji "Bund Deutscher Mädel".
Znaczący rozwój organizacji zaczął się na początku lat 30., kiedy Baldur von Schirach został jej pierwszym przywódcą a znaczne sumy pieniędzy, które na nią przeznaczano przyspieszyły jej dalszy wzrost.
1 grudnia 1936 roku uchwalona została Ustawa o Hitlerjugend [sic] ("Gesetz über die Hitlerjugend"), stwierdzająca, że "„Cała niemiecka młodzież z terenu Rzeszy jest skupiona w Hitlerjugend”". Drugie rozporządzenie wykonawcze do Ustawy o Hitler-Jugend, z dn. 25 marca 1939, określało z kolei, że do pełnienia służby w HJ zobowiązani byli wszyscy młodociani Niemcy od 10. do ukończenia 18. roku życia (poza niezdolnymi z przyczyn zdrowotnych czy formalnych), zaś opiekunowie powstrzymujący młodocianych od służby w HJ zagrożeni byli karą grzywny bądź więzienia.
W latach 30. członkowie Hitlerjugend utrzymywali kontakty z polskimi harcerzami (m.in. latem 1937 odwiedzili Cmentarz Obrońców Lwowa).
Podczas II wojny światowej.
W 1940 roku Artur Axmann zastąpił Baldura von Schiracha na stanowisku Reichsjugendführera i przejął dowództwo nad organizacją. Zaczął przekształcać HJ w wojskowe siły pomocnicze, które mogłyby wykonywać zadania zarezerwowane dotychczas dla armii. Wprowadzenie zmian sprawiło, że młodzież zaczęła działać w brygadach strzeleckich, pomagała w zbombardowanych przez aliantów miastach i zajmowała się obroną przeciwlotniczą.
W 1943 roku z powodu ogromnych strat wojskowych nazistowscy przywódcy zdecydowali, że HJ zostanie przekształcone w wojskową rezerwę. W tym samym roku utworzono 12 Dywizję Pancerną SS „Hitlerjugend”, pod dowództwem Brigadeführera SS Fritza Witta. Dywizja była w pełni wyposażona, a większość jej żołnierzy stanowili chłopcy w wieku 16–18 lat. W czasie alianckiej inwazji w Normandii wysłano ją na północ Caen, przeciw brytyjskim i kanadyjskim siłom. Po kilku miesiącach zaciętych walk dywizja znana już była z bezwzględności i fanatyzmu. Kiedy Witt zginął, dowództwo przejął Kurt Meyer, który w wieku 33 lat stał się najmłodszym dywizyjnym dowódcą.
Pod koniec wojny, kiedy Niemcy ponosili coraz więcej ofiar, a rezerwy były na wyczerpaniu, do HJ wcielano coraz młodsze dzieci. W 1945 roku w szeregach "Volkssturmu" byli nawet 12-latkowie. Podczas bitwy o Berlin HJ stanowiła główną część ostatniej linii obrony. Chociaż dowódca obrony miasta, generał Helmuth Weidling, nakazał Axmannowi rozwiązanie bojowych formacji HJ, rozkaz ten nigdy nie został wykonany.
Po wojnie.
Po zakończeniu wojny władze alianckie w ramach denazyfikacji rozwiązały "Hitlerjugend", choć sama organizacja nie została uznana za przestępczą. Niektórzy członkowie HJ byli podejrzewani o zbrodnie wojenne, ale ponieważ byli dziećmi, żadne poważne zarzuty nie zostały im postawione. Alianci osądzili za to wielu dowódców HJ, a Baldura von Schiracha skazali na 20 lat więzienia (jednak głównie za zbrodnicze działania, których dopuścił się jako "Gauleiter" Wiednia, a nie za przywództwo w HJ).
Przynależność.
W HJ istniał podział na grupy wiekowe:
Wychowanie HJ było wzorowane na spartańskiej "agoge".
Na przełomie 1933 i 1934 roku przywódcy Hitlerjugend zwrócili się również do Związku Harcerstwa Polskiego w Niemczech z żądaniem przystąpienia polskich harcerzy do swojej organizacji jako „autonomiczna grupa mniejszościowa”. W razie odmowy zagrozili rozwiązaniem harcerstwa polskiego na terenach Niemiec. Związek Harcerstwa Polskiego w Niemczech trzykrotnie odmawiał na podobne apele ze strony Hitlerjugend.
Charakter i zadania.
Od 1936 roku obowiązywała, zaostrzona jeszcze w 1938 roku, ustawa o obowiązkach młodzieży. Zgodnie z nią, każdy chłopiec i każda dziewczynka przyjmowani byli w wieku 10 lat do DJ, a w wieku 14 lat wstępowali do HJ bądź do BDM.
NSDAP kreowała się jako partia młodych i dlatego na przywódcę HJ wyznaczony został w 1931 roku 24-letni Baldur von Schirach – Dowódca Młodzieży Rzeszy. Ten kierunek wyrażały artykuły Gregora Strassera "Starzy, zróbcie nam miejsce!", a także Baldura von Schiracha: "NSDAP – to partia młodzieży!". W latach 1939–1945 członkowie HJ i BDM pełnili wojskową służbę pomocniczą.
Hitlerjugend promował kult silnej i zdrowej germańskiej rasy, stąd duży nacisk kładziono na ćwiczenia fizyczne i wojskowe połączone z dyscypliną i kultem jednostki.
Jedną z popularnych „gier”, w które na manewrach grali członkowie HJ, był odpowiednik współczesnej gry w zdobywanie flagi. Gra ta zazwyczaj odbywała się bez reguł (poza zakazem zabijania i okaleczania) i kończyła się brutalną bijatyką z udziałem nawet najmłodszych członków HJ. W ten sposób uczono ich odporności na ból i bezwzględności w dążeniu do celu wyznaczonego przez ich dowódców.
Dziewczęta przygotowywano do roli niemieckich matek i żon. Kobieta miała być strażniczką rodu, dziedzictwa, rasy i krwi, cnót domowych oraz kapłanką rodziny i narodu.
Młodzieży wpajano poczucie wyższości, posługiwano się w tym celu własnym kodeksem honorowym, organizacja posiadała sztandary, hymny oraz męczenników, którzy zginęli w walce z przeciwnikami politycznymi. Organizowano akcje pomocy żniwnej, zbiórki złomu, akcje pomocy zimowej, zbiórki odzieży używanej. Ćwiczono się w posługiwaniu bronią, organizowano marsze, uczono posługiwania się mapą. Młodzież miejską z HJ wysyłano na obowiązkowe szkolenia na wieś ("Landjahr").
Liczebność.
W założeniach indoktrynacja ideami narodowego socjalizmu miała objąć całą młodzież niemiecką. W 1936 skupiono 5,4 mln osób, w 1938 7 mln, ale nie osiągnięto powszechności i dlatego w marcu 1939 ogłoszono nabór obowiązkowy (na mocy specjalnych przepisów przynależność do HJ stała się w praktyce obowiązkowa).
W 1937 do HJ należało 90% chłopców. Przynależność wiązała się z ponoszeniem sporych kosztów na składki, mundury, wycieczki, szkolenia itp.
Rozwój liczebny:
Przywództwo.
Dowódcy młodzieży ("Jugendführer"):
Dowódcy młodzieży Rzeszy ("Reichsjugendführer"):

</doc>
<doc id="69675" url="https://pl.wikipedia.org/wiki?curid=69675" title="Ryś hiszpański">
Ryś hiszpański



</doc>
<doc id="69676" url="https://pl.wikipedia.org/wiki?curid=69676" title="Pardel">
Pardel



</doc>
<doc id="69678" url="https://pl.wikipedia.org/wiki?curid=69678" title="Ryś stepowy">
Ryś stepowy



</doc>
<doc id="69680" url="https://pl.wikipedia.org/wiki?curid=69680" title="Åbenrå">
Åbenrå



</doc>
<doc id="69681" url="https://pl.wikipedia.org/wiki?curid=69681" title="Ryś (województwo łódzkie)">
Ryś (województwo łódzkie)

Ryś – wieś w Polsce położona w województwie łódzkim, w powiecie wieruszowskim, w gminie Sokolniki.
W latach 1975–1998 miejscowość administracyjnie należała do województwa kaliskiego.

</doc>
<doc id="69682" url="https://pl.wikipedia.org/wiki?curid=69682" title="Karol Aarestrup">
Karol Aarestrup

Karol Aarestrup, znany również jako Emil Aarestrup, właśc. Carl Ludvig Emil Aarestrup (ur. 4 grudnia 1800, Kopenhaga, zm. 21 lipca 1856, Odense) – duński poeta i lekarz.
Za życia nieznany, po śmierci uznany za jednego z najwybitniejszych poetów duńskich. Jego poezje, w stylu nawiązujące do utworów Heinego, wydane przez Georga Brandesa w 1877 roku, wzbudziły sensację swym śmiałym jak na XIX wiek erotyzmem i przyniosły mu szeroką popularność wśród czytelników.

</doc>
<doc id="69684" url="https://pl.wikipedia.org/wiki?curid=69684" title="Uniform Resource Name">
Uniform Resource Name

URN (ang. "Uniform Resource Name") – ujednolicony format nazw zasobów (głównie książek), składający się z identyfikatora przestrzeni nazw (ang. "Namespace IDentifier", NID) i łańcucha (ciągu znaków) specyficznego dla tej przestrzeni nazw (ang. "Namespace Specific String", NSS). URN jest częścią URI (ang. "Uniform Resource Identifier").
Opis formatu.
URN składa się ze schematu (ang. "scheme"), który zawsze ma postać urn, dwukropka, identyfikatora przestrzeni nazw (NID) i części specyficznej dla tej przestrzeni nazw (NSS):
 &lt;schemat&gt; : &lt;identyfikatora przestrzeni nazw&gt; : &lt;część specyficzna dla tej przestrzeni nazw&gt;
czyli w rezultacie:
 urn: &lt;NID&gt; : &lt;NSS&gt;

</doc>
<doc id="69685" url="https://pl.wikipedia.org/wiki?curid=69685" title="Ksawera (Będzin)">
Ksawera (Będzin)

Ksawera – dzielnica robotnicza Będzina, powstała wokół kopalni węgla kamiennego.
Wiadomości ogólne.
Położona jest we wschodniej części miasta. Od wschodu graniczy z Dąbrową Górniczą, od południa i zachodu z dzielnicą Warpie, od północnego wschodu z Brzozowicą, od północy z Łagiszą (Bory).
Historycznie w skład Ksawery wchodzą także: Koszelew (zabudowania robotnicze przy ob. ul. Koszelew – starej drodze do Dąbrowy Górniczej) i Zielona (północna część dzielnicy pomiędzy potokiem Pogoria, Czarną Przemszą a granicą z Dąbrową Górniczą). Łączna powierzchnia – 172 ha i niespełna 6 tys. mieszkańców.
Dzielnica zabudowana jest głównie niskimi czteropiętrowymi blokami (budowanymi głównie dla pracowników sąsiedniej kopalni „Paryż” w Dąbrowie Górniczej) i domkami jednorodzinnymi.
Na terenach pokopalnianych wznoszone jest stylowe osiedle domków jednorodzinnych Podskarpie.
Znajduje się tu przystanek kolejowy Będzin Ksawera (na trasie Katowice – Częstochowa).
Przy ul. Wisławy Szymborskiej znajduje się Szkoła Podstawowa nr 4 im. Stanisława Staszica z nowoczesną halą sportową oraz nowoczesnym wielofunkcyjnym boiskiem sportowym z bieżnią na tyłach budynku hali.
Czynna jest także kryta pływalnia przy ul. Siemońskiej.
Wiosną 2009 r. otwarto przy al. Kołłątaja nowo wybudowany pawilon handlowy „Netto”.
W 2012 roku oddano do użytku nowo powstały pawilon „Biedronka” przy ulicy Żwirki i Wigury (na terenie byłego parkingu strzeżonego oraz targowiska) w sąsiedztwie hurtowni „Adeks"
Historia.
Powstanie osady (kolonii robotniczej) Ksawera jest ściśle związane z rozwojem górnictwa węglowego w Zagłębiu Dąbrowskim. Kolonia górnicza powstała po roku 1832 przy szybko rozrastającej się (od 1825) kopalni „Ksawery” (rejon dzisiejszej ulicy Staszica oraz Nowa Kolonia w rejonie dzisiejszej ul. Siemońskiej). Nazwana została tak na cześć znanego reformatora polskiego przemysłu Ksawerego Druckiego Lubeckiego. Jednak później okoliczna ludność zmieniła nazwę kopalni i rodzącej się osady na „Ksawera”. Kopalnia została założona przez Józefa Patrycjusza Cieszkowskiego i początkowo była eksploatowana metodą odkrywkową. Dopiero w 1875 r. po budowie szybu „Koszelew” (od nazwiska rosyjskiego dygnitarza) stan ten uległ zmianie i rozpoczęto budowę kopalni z prawdziwego zdarzenia. Pamięć o szybie dochowała się do dziś i stąd część dzielnicy (kolonia) położonej wzdłuż drogi biegnącej z Będzina do Dąbrowy Górniczej nazywana jest Koszelewem (dziś ulica Koszelew). Sama kopalnia pod koniec XIX wieku została połączona z powstałą na terenie Dąbrowy Górniczej kopalnią „Paryż”.
Kolonia Ksawera powstała na terenie Gminy Olkusko-Siewierskiej, od 1865 r. należała do Gminy Osad Górniczych, od 1874 r. wchodziła w skład Gminy Górniczej w powiecie będzińskim guberni piotrkowskiej, a od 1909 r. w skład gminy wiejskiej Dąbrowa Górnicza.
W 1852 r. Ksawera liczyła już 116 domów i 613 mieszkańców. Szybko rozrastająca się osada w naturalny sposób ciążyła do pobliskiej Dąbrowy Górniczej i kiedy 18 sierpnia 1916 r. otrzymała prawa miejskie, obie miejscowości znalazły się w jej granicach (Dąbrowa wraz z Ksawerą i Warpiem od stycznia 1915 r. znajdowała się w austriackiej, a Będzin niemieckiej strefie okupacyjnej). W 1921 r. władze miejskie Będzina postulowały odłączenie od Dąbrowy kolonii Ksawera i Koszelew, liczących prawie 10 tys. mieszkańców. Urząd Wojewódzki w Kielcach postulat ten popierał, m.in. ze względów narodowościowych - obniżenie udziału ludności żydowskiej. 20 kwietnia 1923 r. Ksawerę oraz Warpie przyłączono do Będzin.
W granicach Będzina znalazła się kopalnia „Koszelew”. natomiast przy Dąbrowie pozostała kopalnia „Paryż” i jej odkrywka.
Na Ksawerze przy ob. ul. Cynkowej 16 grudnia 1899 r. urodził się gen. Aleksander Zawadzki - działacz komunistyczny, wojewoda śląsko-dąbrowski, przewodniczący Rady Państwa.
Komunikacja.
Przez Ksawerę jeżdżą obecnie dwie linie autobusowe: 28 oraz 260. Linie 928 zawieszono. Kiedyś także przez krótki okres linia 25 która powstała w wyniku likwidacji linii tramwajowej o tym samym numerze startującej przy dawnej kopalni „Paryż"
Autobusy obsługują kolejno przystanki (w stronę Dąbrowy Górniczej): 
Osiedle Podskarpie.
Podskarpie – będące w budowie stylowe osiedle domków jednorodzinnych. Obejmuje ponad 140 domów, położonych na obszarze 12 ha terenów pokopalnianych. Opiera się na 16 niepowtarzalnych rozwiązaniach architektonicznych, zaprojektowanych wyłącznie na potrzeby osiedla. Powstały w Pracowni Architektonicznej „Atelier” Andrzeja Kabata z Katowic na zlecenie głównego inwestora – ZPMW „Dąbrowa” sp.z o.o. Poszukując nowych kierunków rozwoju „Dąbrowa” postanowiła przeznaczyć część terenów będących jej własnością, pod stworzenie osiedla spełniającego najwyższe wymogi zarówno pod względem estetyki, jak funkcjonalności i bezpieczeństwa. Osiedle odznacza się dużą różnorodnością rozwiązań architektonicznych: od zabudowy szeregowej, przez bliźniaczą aż do efektownych domów wolnostojących. Wykonawcą jest „Ekobud – W” sp. z o.o. z Dąbrowy Górniczej.
Nie bez znaczenia dla inwestora była również odpowiednia lokalizacja przy głównym trakcie komunikacyjnym łączącym centra miast: Będzina i Dąbrowy Górniczej (5 min środkami komunikacji miejskiej) (trasa Wrocław – Kraków). Jednak ze względu na ukształtowanie terenu i pas zieleni nie odczuwa się zgiełku i szumu aglomeracji miejskiej. Odległość do centrum handlowego M1 w Czeladzi – 5 min, Katowice – 15 min trasą szybkiego ruchu.

</doc>
<doc id="69687" url="https://pl.wikipedia.org/wiki?curid=69687" title="Emil Aarestrup">
Emil Aarestrup



</doc>
<doc id="69688" url="https://pl.wikipedia.org/wiki?curid=69688" title="Challenge Handshake Authentication Protocol">
Challenge Handshake Authentication Protocol

CHAP (ang. "Challenge Handshake Authentication Protocol") jeden z dwóch obok PAP sposobów uwierzytelniania w PPP. CHAP zapewnia węzłom zgłaszanie swojej tożsamości za pomocą trójfazowego uzgadniania. CHAP jest bezpiecznym protokołem uwierzytelniania, zapewnia ochronę przed atakami wykorzystującymi podsłuch transmisji, wykorzystuje MD5. Jest preferowany jako uwierzytelnianie w PPP.
Protokół CHAP został zdefiniowany w . Inne protokoły uwierzytelniania dla PPP określono w .
Algorytm:
W systemie Linux nazwy użytkowników i hasła są przechowywane w pliku
 /etc/ppp/chap-secrets
Może on wyglądać tak:
 # nazwa klient nazwa serwera hasło
 kpn * kpn
 user3579@planet.nl * myfavoritepet
Protokół CHAP wykorzystuje funkcje mieszającą MD5, natomiast protokół MS-CHAP – MD4.

</doc>
<doc id="69689" url="https://pl.wikipedia.org/wiki?curid=69689" title="Argowia">
Argowia

Argowia – kanton w północnej Szwajcarii. Siedziba kantonu znajduje się w mieście Aarau. 31 grudnia 2014 kanton liczył 645 300 mieszkańców
Na terenie kantonu występują złoża soli. Ziemie są urodzajne.
Podział administracyjny.
Kanton dzieli się na jedenaście okręgów "(Bezirk)", w skład których wchodzi łącznie 200 gmin "(Einwohnergemeinde)":
Historia.
Kanton w średniowieczu należał do Habsburgów. W 1415 opanowany przez Związek Szwajcarski, podzielony pomiędzy inne kantony. Samodzielnym kantonem został dzięki Napoleonowi w 1803. W 1841 katolicy wywołali nieudane powstanie przeciwko protestantom; od tego czasu kanton wyróżniał się swym antyklerykalizmem.
Od 23 kwietnia 1885 ustrój czysto demokratyczny. W początkach XX wieku gospodarka opierała się na produkcji owoców, wina, hodowli bydła. Na Renie rozwijało się rybołówstwo. Rozwinięty był przemysł włókienniczy (bawełniany, jedwabniczy, hafciarski) i spożywczy (tytoniowy). Dużą rolę komunikacyjną odgrywała żegluga śródlądowa na Renie i Aare. W 1920 r. liczba ludności kantonu wynosiła 240,8 tys. mieszkańców (128,4 tys. protestantów, 100,4 tys. katolików).
Demografia.
Językiem urzędowym kantonu jest język niemiecki. Językami z najwyższym odsetkiem użytkowników są:

</doc>
<doc id="69690" url="https://pl.wikipedia.org/wiki?curid=69690" title="Aargau">
Aargau

Szwajcaria:
Inne:

</doc>
<doc id="69691" url="https://pl.wikipedia.org/wiki?curid=69691" title="Sheffield">
Sheffield

Sheffield – miasto w północnej Anglii w hrabstwie metropolitalnym South Yorkshire, w dystrykcie metropolitalnym Sheffield. W 2001 roku miasto liczyło 439 866 mieszkańców, co czyni je piątym co do wielkości miastem w Anglii. Dawniej miasto silnie uprzemysłowione, które dzisiaj bardziej przemienia się w akademickie. Uniwersytet w Sheffield ("University of Sheffield") może się pochwalić 6 noblistami. Sheffield jest wspomniane w Domesday Book (1086) jako "Escafeld/Scafeld".
Położenie.
Około 1/3 miasta znajduje się w obrębie parku narodowego Peak District, przez co Sheffield postrzegane jest jako jedno z najbardziej zazielenionych miast Anglii (150 lesistych terenów i 50 parków).
Sheffield położone jest w naturalnym półkolu otoczonym 7 wzgórzami i u zbiegu 5 rzek (Don, Sheaf, Rivelin, Loxley i Porter).
Sheffield posiada 2 uniwersytety: University of Sheffield i Sheffield Hallam University. W obu łącznie studiuje około 45 tys. studentów, w tym wielu z Dalekiego Wschodu.
W Sheffield urodził się wokalista rockowy i popowy Joe Cocker. W mieście tym powstały takie zespoły jak Deff Leppard, Pulp, Arctic Monkeys, Bring Me the Horizon, The Human League i Moloko.
Gospodarka.
W mieście rozwinął się przemysł maszynowy, zbrojeniowy, metalowy, elektrotechniczny, precyzyjny, odzieżowy oraz spożywczy.
Sport.
W 1857 założony został w Sheffield pierwszy klub piłkarski na świecie, a obecnie najstarszy ciągle istniejący klub piłkarski Sheffield F.C. Dziś w angielskiej lidze grają 2 kluby z tego miasta: Sheffield United F.C. i Sheffield Wednesday F.C. (w Championship – 2 liga ).
Od 1977 odbywają się tutaj mistrzostwa świata w snookerze. W 1991 Sheffield gościło uniwersjadę.
W lipcu 2011 roku (14-19) rozegrane zostały Mistrzostwa Europy w szermierce. Równocześnie odbyły się zawody Mistrzostw Europy dla szermierzy na wózkach.
W mieście znajduje się także siedziba zespołu Formuły 1 – Virgin Racing.
Polacy i Polonia.
Miasto zamieszkuje znaczna liczba Polaków z zarówno starej (powojennej), jak i nowej emigracji. Do roku 2008 znajdował się tu Konsulat Honorowy RP. Do 2006 roku działał w Sheffield polski klub (ex-servicemen club). Działa też 
Polska Szkoła Sobotnia im. Generała Andersa przemianowana z Tadeusza Czackiego.
Transport.
W mieście znajduje się stacja kolejowa Sheffield Midland.

</doc>
<doc id="69693" url="https://pl.wikipedia.org/wiki?curid=69693" title="Warpie (Będzin)">
Warpie (Będzin)

Warpie – dzielnica Będzina.
Położenie, obszar i ludność.
Warpie położone jest w południowo-wschodniej części Będzina, na łagodnym wzgórzu (do 297 m n.p.m.). Od południa graniczy z miastem Sosnowiec (Środula), a od wschodu graniczy z miastem Dąbrowa Górnicza (osiedle mieszkaniowe Mydlice). Na południowo-wschodnie obrzeża dzielnicy weszła zabudowa tego osiedla (bloki mieszkalne, szkoły), w związku z czym grunty te zostały włączone do miasta Dąbrowa Górnicza (korekta przebiegu granicy i wymiana gruntów pomiędzy miastami).
Przez Warpie biegną dawne szlaki drogowe do Zagórza (ul. Zagórska) i Sielca (ul. Sielecka), obecnie dzielnic Sosnowca, a także do Mydlic (Dąbrowa Górnicza) (ul. Krakowska).
Dzielnica zajmuje 283 ha i liczy niespełna 7 tys. mieszkańców (w 1986 - ponad 8 300).
Zabudowa.
Zabudowa Warpia jest niejednorodna. W zachodniej części dzielnica zabudowana jest głównie pamiętającymi okres międzywojenny kamienicami. Zrujnowane budynki powoli ulegają wyburzaniu.
W 1890 r. spółka Towarzystwo Francusko-Włoskie wybudowała w środkowej części Warpia na wzniesieniu (pomiędzy ulicami 1 Maja i św. Brata Alberta) robotnicze osiedle typu koszarowego. Składało się na nie 10 bezstylowych domków jednorodzinnych o 2 i 3 kondygnacjach. Domy przy obecnej ul. 1 Maja 82 i 94 miały po 3 kondygnacje, 2 klatki schodowe i 21 izb; pod numerami 86, 86a i 92a - dwie kondygnacje z dwoma klatkami o 10-12 izbach; przy ul. Górniczej (ob. Brata Alberta) pod numerami 71, 73, 75, 75a, 77 i 77a - dwie kondygnacje, po 12 mieszkań. Do domów przylegają komórki.
We wschodniej części (w rejonie dawnej cegielni) powstało sporej wielkości osiedle mieszkaniowe Warpie–Wschód z dominacją bloków 11-kondygnacyjnych. Od września 2008 r. w jego sąsiedztwie (ul. Krakowska) powstaje osiedle Nowe Warpie, zaprojektowane przez Pracownię Architektury "Format" w Sosnowcu. Osiedle składa się z trzech czterokondygnacyjnych apartamentowców z garażami podziemnymi oraz 22 domków jednorodzinnych w zabudowie szeregowej. Będzie ogrodzone i chronione; zaprojektowano także plac zabaw dla dzieci. Jesienią 2010 r. pierwsi lokatorzy zamieszkali w apartamentowcu przy ul. Krakowskiej 85.
Od jesieni 2009 r. w pobliżu granicy miasta z Dąbrową Górniczą (ul. Wolska) powstaje duże osiedle 12 domów socjalnych (77 mieszkań) oraz noclegowni dla ok. 50 osób wraz z drogami, ogrodzeniem, oświetleniem i monitoringiem. Zakończenie budowy planowane jest w pierwszym kwartale 2011 r.
Gospodarka.
Południowo-zachodnią część dzielnicy (ul. Sielecka, Zagórska) stanowią tereny przemysłowe. 
Funkcjonują tu m.in. 
Przy ul. Promyka 26 działała zajezdnia autobusów PKM (na ok. 70 autobusów) (zamknięta w poł. listopada 2007), a przy ul. Zagórskiej 3 - zajezdnia PKS.
Przy ul. Wilczej działa studio nagrań Cover-Sudio oraz producent muzycznych zespołów estradowych.
"Gospodarcza brama Będzina"
W południowej części Warpia - na pograniczu z Sosnowcem i Dąbrową Górniczą na powierzchni 12 ha będzie realizowany projekt „Gospodarcza Brama Śląska”. Program ten polega na uzbrajaniu terenów na obrzeżach miast i przystosowywaniu ich pod działalność inwestycyjną (przemysłową). Miasto kompleksowo uzbroi teren w sąsiedztwie zaprojektowanej DTŚ. Pomiędzy ulicami Krakowską i Zagórską zostanie wybudowana droga. Pierwsze przetargi związane z inwestycją ruszą już w styczniu 2011 r., a rozpoczęcia prac należy spodziewać się na wiosnę 2011 r. Całkowity koszt inwestycji - ok. 23 mln zł, z czego 19 mln zł miasto ma otrzymać z Unii Europejskiej.
Historia i nazwa.
Najdawniejsze dzieje Warpia, podobnie jak sąsiedniej Ksawery związane są z mieszczanami będzińskimi, którzy mieli tutaj swoje grunty. Tereny te zostały im odebrane przez starostów będzińskich pod koniec XVIII w. W 1826 r. powstała na Warpiu walcownia blachy cynkowej (ul. Sielecka 27). Na przełomie 1898 i 1899 na jej gruzach kupcy: Ryszard Tillmans i Adolf Oppenheimer uruchomili Będzińską Walcownię Blachy Cynkowej, późniejszą Hutę "Będzin". Pracowało w niej 90-100 robotników. W 1913 r. wartość produkcji przekroczyła 1 mln rubli.
W 1928 r. przy ul. Sieleckiej powstała fabryka kabli Aleksandra Goldstauba i Hermana Norblina (ob. FPE). 
W pobliżu zbiegu ulic Krakowskiej i 1 Maja (na zadrzewionym dziś terenie w sąsiedztwie osiedla Nowe Warpie) w latach 1919-1924, wówczas w granicach Dąbrowy Górniczej, eksploatowana była kopalnia "Lech" (stąd nazwa ul. Górniczej, obecnie Brata Alberta, która do niej prowadziła z południa). Największe wydobycie odnotowano w 1923 r, - niespełna 40 tys. t.
Nazwa dzielnicy jest związana ze słowem "warp" (w liczbie mnogiej "warpie"), co według Słownika języka polskiego pod redakcją W. Doroszewskiego oznacza usypisko nieużytecznej skały, popiołu, żużla usuwanego z kopalni i z zakładów przeróbczych, czyli hałdę. Liczba mnoga "warpie" z biegiem czasu stała się mianownikiem nazwy miejscowości (na Warpiu - nie: na Warpiach). Największy obszar warpi, porośniętych drzewami znajduje się m.in. pomiędzy ulicą Krakowską a Orlą. Na ich części utworzono ogródki działkowe.
W styczniu 1915 r. Warpie znalazło się w austriackiej strefie okupacyjnej i przyłączone zostało do Dąbrowy Górniczej, która z dniem 18 sierpnia 1916 r. stała się miastem. Jednak na skutek działań będzińskich władz, decyzją W. Sikorskiego z 20 kwietnia 1923 r. zwrócone zostało Będzinowi. Stało się to na skutek polityki władz pragnących zneutralizować żywioł żydowski Będzina poprzez przyłączenie dzielnic robotniczych o przewadze ludności polskiej.
27 stycznia 1919 r. sformowano w Będzinie 11 Pułk Piechoty i 23 Pułk Artylerii Lekkiej, który w latach 1921-39 stacjonował w koszarach przy ul. Sienkiewicza 33 (zachowane częściowo do dziś). 15 sierpnia 2002 r. na terenie koszar odsłonięto obelisk w hołdzie krwi przelanej za ojczyznę w wojnach 1920 i 1939 r. i upamiętniający pułki.
Getto.
W czasie II wojny światowej, w maju 1942 r. na Warpiu (na tzw. Kamionce) hitlerowcy utworzyli duże getto żydowskie, w którym umieszczono zagłębiowskich Żydów (także z Czechosłowacji, Śląska i Kielecczyzny). Na teren getta (na ul. Krakowską, wówczas Kochstrasse) w kwietniu 1943 r. przeniesiono z Podzamcza szpital. Do połowy sierpnia 1942 r. do obozów zagłady deportowano ok. 2400 mieszkańców. Do 1943 r. mieszkało tu 18 tys. Żydów. W marcu 1943 r. getto zostało zamknięte.
Getto będzińskie (wraz z sosnowieckim na Środuli) likwidowano w dniach 1-8 sierpnia 1943 r., a bojownicy z Żydowskiej Organizacji Bojowej próbowali oporu przed oddziałami niemieckimi w bunkrze przy ulicy Podsiadły 24, ponosząc tam bohaterską śmierć (Cwi Brandes, Frumka Płotnicka z Warszawy) (tzw. powstanie w getcie będzińsko-sosnowieckim). Mieszkańców getta deportowano do obozu zagłady Auschwitz-Birkenau. Ostatnie grupy Żydów deportowano 22 sierpnia 1943 oraz w lutym 1944 r. (osoby zajmujące się uprzątaniem opuszczonej dzielnicy oraz wykopywaniem ciał pomordowanych, które również przewieziono do obozu w celu kremacji). Jedną z mieszkanek getta (Kasernerstrasse 13, ob. 1 Maja) była znana dziś dzięki swemu dzienniczkowi Rutka Laskier i jej rodzina. 
Ku czci pomordowanych Żydów w październiku 2004 r. odsłonięto pomnik na nowo utworzonym placu Bohaterów Getta Będzińskiego (uchwała Rady Miejskiej o nazwaniu placu z czerwca 2004). 19 sierpnia 2008 r. odbyły się tu pod patronatem Lecha Wałęsy uroczystości związane ze Światowym Zlotem Żydów Będzina z udziałem ambasadora Izraela oraz wojska izraelskiego i polskiego. Ponadto tablice upamiętniające żydowskich mieszkańców Będzina odsłonięto na gmachu b. szpitala dziecięcego przy ul. Sienkiewicza oraz w Gimnazjum nr 3 (dawna męska szkoła Rapaporta im. H. Sienkiewicza) przy ul. Krakowskiej (19 sierpnia 2008 r.).
Park Koszelewski.
Założenie parkowe na Koszelewie nazywane jest dziś powszechnie parkiem "Warpie" i sąsiaduje bezpośrednio z osiedlem mieszkaniowym Warpie-Wschód. Park został urządzony w 1932 r. dla mieszkańców kolonii górniczej Koszelew przez zarządzające kopalnią "Paryż" Towarzystwo Francusko-Włoskie. Na przełomie XIX i XX w. Towarzystwo wykupiło prywatne domki Koszelewa, które wyburzono w celu dalszej eksploatacji węgla kamiennego. Wówczas po obu stronach drogi z Będzina do Dąbrowy Górniczej (ob. ul. Koszelew) zbudowano dużą kolonię robotniczą Koszelew. Znaczna gęstość zabudowy uniemożliwiła jednak urządzenie przy nich ogródków. Dlatego też w ramach rekompensaty urządzono w pobliżu park robotniczy z placem sportowym według projektu architekta Bolesława Burskiego. W jego tworzeniu, pod nadzorem autora projektu, wiele prac wykonali społecznie pracownicy kopalni „Paryż”.
Ukształtowanie terenu jest zróżnicowane. Zachowała się mała architektura parkowa: murki, brodziki, schody na skarpach. Zieleń komponowana jest w układzie swobodnym tworząc mniej lub bardziej zwarte zadrzewienia. W zachodniej części parku po II wojnie światowej wybudowano amfiteatr, który obecnie, ze względu na bardzo zły stan techniczny, jest nieużytkowany. Obok amfiteatru znajduje się boisko. W środkowej części usytuowany jest się plac zabaw, a we wschodniej nieczynny basenik dla dzieci. 
Dendroflora parku liczy 33 gatunki i odmiany; są to głównie: klony pospolite, kasztanowce białe, brzozy brodawkowate i topole. Najstarsze drzewa osiągają wiek 60 lat.
Parafia.
Parafia pw. św. Alberta Chmielowskiego w Będzinie wydzielona została z parafii Świętej Trójcy i św. Jana Chrzciciela. W czerwcu 1983 r. wikariusz ks. Roman Jagiełło rozpoczął organizowanie na Warpiu ośrodka duszpasterskiego. Po wybudowaniu kaplicy, 12 grudnia 1987 r. biskup Stanisław Nowak oficjalnie powołał parafię. 21 marca 1996 r. proboszczem został ks. Andrzej Stępień. 27 czerwca 1996 r. w Rzymie Jan Paweł II poświęcił kamień węgielny pod budowę kościoła. W kwietniu następnego roku arch. Gabriel Korbutt przedstawił projekt wtedy jeszcze kaplicy. Budowę rozpoczęto 11 maja 1998 r., a kamień węgielny wmurował 29 listopada 1998 r. biskup Piotr Skucha. 28 listopada 1999 r. biskup Adam Śmigielski pobłogosławił nowy kościół, a 24 grudnia odprawił tu pierwszą Pasterkę. Konsekrował go 17 czerwca 2004.
Budowę i wyposażenie świątyni od 1996 r. wspierała Fundacja Św. Brata Alberta. Lipową figurę Chrystusa ukrzyżowanego ufundował ks. Eugeniusz Wieczorek z Częstochowy.
W sierpniu 2000 r. proboszczem został ks. Zdzisław Reterski (ur. 1959 w Radomsku), dotychczasowy wikariusz katedry w Sosnowcu. Od 2008 r. proboszczem był ks. Mariusz Górszczyk. W 2012 r. posługę Administratora Parafii objął ks. Paweł Kempiński.
Parafia liczy około 2200 mieszkańców.
Osiedle Warpie-Wschód wraz z sąsiadującym cmentarzem parafialnym należą do parafii Najświętszego Serca Pana Jezusa. Kościół parafialny znajduje się w dzielnicy Ksawera.
Komunikacja miejska.
Dzielnica posiada bezpośrednie połączenie autobusami miejskimi z następującymi miastami i dzielnicami:

</doc>
<doc id="69695" url="https://pl.wikipedia.org/wiki?curid=69695" title="MNG">
MNG

MNG () – format plików graficznych pochodzący od PNG. Format ten pozwala na zapisanie animacji, przez umieszczenie wielu obrazków w jednym pliku. W przeciwieństwie do formatu GIF umożliwia zapisywanie animacji powyżej 256 kolorów.

</doc>
<doc id="69696" url="https://pl.wikipedia.org/wiki?curid=69696" title="JPEG Network Graphics">
JPEG Network Graphics

JNG () – format stratnej kompresji grafiki rastrowej z obsługą przezroczystości. Format został stworzony na potrzeby formatu animacji MNG jako dopełnienie PNG służące do kompresji fotografii (zamiast schematów, do kompresji których służy PNG).
Według planów twórców, JNG wraz z PNG i MNG miał znaleźć szerokie zastosowanie na stronach WWW. Obecnie jednak nie jest on obsługiwany przez popularne przeglądarki i nie ma żadnych zapowiedzi dotyczących jego implementacji. Innym jego problemem jest ograniczona dostępność narzędzi do jego edycji.
Szczegóły techniczne.
Pliki JNG mają podobną budowę do plików PNG (używają struktury tego formatu jako kontenera), ale zamiast grafiki skompresowanej algorytmami bezstratnymi, zawierają przekształcone dane w stratnym formacie JPEG.

</doc>
<doc id="69697" url="https://pl.wikipedia.org/wiki?curid=69697" title="High-Level Data Link Control">
High-Level Data Link Control

HDLC () – protokół warstwy łącza danych modelu OSI. Standard HDLC opisuje norma ISO, lecz szeroko stosuje się także implementację CISCO. HDLC jest stosowany w technologii WAN, obsługuje zarówno połączenia dwupunktowe, jak i wielopunktowe. Jest protokołem o orientacji bitowej. Jest przezroczysty informacyjnie.
Odmiany HDLC.
Istnieją dwie implementacje protokołu HDLC. Pierwsza z nich jest standardem ISO, natomiast druga stworzona została przez CISCO. Głównie różnią się polem "Type". Jednym z problemów wersji ISO jest brak możliwości zdefiniowania w jaki sposób obsłużyć wiele protokołów jednym połączeniem. Wersja CISCO eliminuje tę niedogodność. Tym sposobem ISO HDLC zazwyczaj używany jest w połączeniach szeregowych, gdzie działa pojedynczy protokół komunikacyjny.
Przypisy.
 

</doc>
<doc id="69698" url="https://pl.wikipedia.org/wiki?curid=69698" title="Synchronous Data Link Control">
Synchronous Data Link Control

SDLC (ang. Synchronous Data Link Control) – jest protokołem warstwy łącza danych modelu OSI, z którego wywodzi się HDLC. Został zaprojektowany przez IBM jako część architektury SNA.
Był pierwszym popularnym protokołem bitowym.
SDLC jest dostosowany do pracy pełnodupleksowym lub półdupleksowym z wykorzystaniem łączy dedykowanych lub komutowanych z synchroniczną transmisją danych. Możliwa jest też praca w systemie o konfiguracji punkt-punkt lub punkt- wiele punktów. W trybie niezrównoważonym mającym miejsce w sieci z konfiguracją wielopunktową jedna ze stacji jest stacją główną (nadrzędną), pozostałe zaś są podrzędne. Tryb zrównoważony pracy, definiowany np. w protokole HDLC, nie jest w SDLC realizowany. Przy dupleksowym trybie pracy stacja SDLC jest protokołem bardzo efektywnym, mając znacznie krótszą część organizacyjno-sterującą ramki niż protokoły BISYNC lub DDCMP.
W protokole SDLC wyróżnia się trzy typy ramek:
Ramki przekazu danych wykorzystywane są, zgodnie z nazwą, do przesyłania danych i ramki te są numerowane. Ramki zarządzające są z kolei używane do inicjowania przekazu danych i sterowania jego przebiegiem. Ramki nienumerowane stosowane są do ustalania trybu pracy stacji oraz zapewnienia gotowości ich funkcjonowania.
Do zabezpieczania ramek przed błędami stosowany jest standardowy kod cykliczny, generowany przez wielomian 16. stopnia (CRC-16) Zabezpieczenie to nie obejmuje samego CRC i flag.

</doc>
<doc id="69707" url="https://pl.wikipedia.org/wiki?curid=69707" title="Ryś europejski">
Ryś europejski



</doc>
<doc id="69708" url="https://pl.wikipedia.org/wiki?curid=69708" title="Open Shortest Path First">
Open Shortest Path First

OSPF (), w wolnym tłumaczeniu: „pierwszeństwo ma najkrótsza ścieżka” (słowo „open” oznacza otwartość, podobnie jak w pojęciu Open Source) – protokół trasowania oparty na analizie stanu łącza (ang. "link-state"). Jest jednym z protokołów bramy wewnętrznej – IGP (ang. "Interior Gateway Protocol") – czyli kontroluje przepływ pakietów wewnątrz systemu autonomicznego (ang. "Autonomous System", AS).
Cechami protokołu OSPF są: trasowanie wielościeżkowe, trasowanie najmniejszym kosztem i równoważenie obciążenia. Zdefiniowany on został jako OSPF wersja 2. w dla IPv4, a aktualizacja dla IPv6 jako OSPF wersja 3. w .
Jest zalecanym protokołem wśród protokołów niezależnych, do których należy także RIP. W przeciwieństwie do protokołu RIP, charakteryzuje się dobrą skalowalnością, wyborem optymalnych ścieżek, przyspieszoną zbieżnością i brakiem ograniczenia skoków powyżej 15. Protokół OSPF używa hierarchicznej struktury sieci z podziałem na obszary, z centralnie umieszczonym obszarem zerowym (ang. "area 0"), który pośredniczy w wymianie tras między wszystkimi obszarami w domenie OSPF. Przeznaczony jest dla sieci posiadających do 500 routerów w wyznaczonym obszarze trasowania.
Routery korzystające z tego protokołu porozumiewają się ze sobą za pomocą pięciu komunikatów:
OSPF jest protokołem typu "link-state" jedynie wewnątrz obszaru. Oznacza to, że w ramach pojedynczego obszaru wszystkie routery znają całą jego topologię i wymieniają się między sobą informacjami o stanie łączy, a każdy z nich przelicza trasy samodzielnie (zob. algorytm Dijkstry). Między obszarami OSPF działa jak protokół typu "distance-vector", co oznacza, że routery brzegowe obszarów wymieniają się między sobą gotowymi trasami. Istnienie obszaru zerowego umożliwia trasowanie pakietów pomiędzy obszarami bez powstawania pętli.
Aby zmniejszyć liczbę pakietów rozsyłanych w sieci, OSPF wybiera router desygnowany DR (ang. "designated router") oraz zapasowy BDR (ang. "backup designated router"), które służą do wymiany informacji o stanie łączy z pozostałymi routerami OSPF. Komunikat "hello" służy tutaj do wyboru DR i BDR oraz do wykrywania nieaktywnych sąsiednich routerów OSPF.
Nagłówek protokołu.
Istnieją 3 wersje protokołu oznaczone odpowiednio OSPFv1, OSPFv2 (dla IPv4) oraz OSPFv3 (dla IPv6).
Wersja (8 bitów) – numer wersji OSPF.
Typ (8 bitów) – informacja, czy dana ramka jest zapytaniem czy odpowiedzią.
Długość Ramki (16 bitów) – rozmiar ramki OSPF włącznie z nagłówkiem (w bitach).
Identyfikator Routera (32 bity) – identyfikator routera, z którego nadano pakiet.
Identyfikator Obszaru (32 bity) – identyfikator obszaru (podsieci), w którym porusza się pakiet. Pakiet OSPF związany jest zazwyczaj z jednym obszarem i robi tylko jeden przeskok. Pakiety przechodzące przez wirtualne łącza są oznaczone tak zwanym „backbone area”, który wynosi 0.0.0.0
Suma Kontrolna (16 bitów) – średnia suma kontrolna IP całej zawartości pakietu, zaczynając od nagłówka pakietu OSPF, ale z wyłączeniem pola uwierzytelniania o długości 64 bitów.
Typ Autoryzacji (16 bitów) – określa procedure uwierzytelniania, która ma być używany dla tego pakietu.
Kod Uwierzytelniania (64 bity) – opisane w .
Dane (kolejne bity) – dane o zmiennej długości.

</doc>
<doc id="69710" url="https://pl.wikipedia.org/wiki?curid=69710" title="XML Base">
XML Base

XML Base – specyfikacja W3C służąca do określania ścieżki bazowej dla adresów URL w dokumentach XML-a. 
XML Base jest odpowiednikiem znacznika base w HTML-u (XHTML-u), z tą różnicą, że w (X)HTML-u element base musiał znajdować się wewnątrz elementu head natomiast xml:base deklarowane jest dla dowolnego elementu XML-a i jest dziedziczone przez wszystkie elementy w głąb drzewa XML.

</doc>
<doc id="69711" url="https://pl.wikipedia.org/wiki?curid=69711" title="Ars nova">
Ars nova

Ars nova (łac. "sztuka nowa") – termin, którym określa się tendencję w muzyce francuskiej i włoskiej, związaną z rozwojem muzyki polifonicznej w latach 1315-1400. Jest to pojęcie przeciwstawne do "Ars antiqua".
Termin pochodzi z traktatu Phillippe'a de Vitry "Ars nova" (ok. 1320).
Cechy nowego stylu:
Francja.
Głównym przedstawicielem był Philippe de Vitry. Z jego twórczości zachowały się tylko nieliczne kompozycje, a także wspomniany już traktat "Ars nova".
Największym kompozytorem tego okresu był Guillaume de Machaut (ur. ok. 1300, zm. 1377 w Reims), będący także poetą i sekretarzem królewskim. Przez długie lata służył na dworze króla Czech Jana Luksemburskiego jako jego sekretarz. Z królem odwiedził wiele krajów i miast, między innymi Kraków oraz Wrocław. Po śmierci króla służył na dworze królów francuskich, a około 1350 osiadł w Reims jako kanonik. Jego twórczość obejmuje zarówno utwory świeckie, jak i religijne. Stosował formy refrenowe z tradycji truwerów, takie jak ballada, virelai, rondo, w większości opracowane wielogłosowo. Jest autorem m.in. czterogłosowej "Mszy Notre Dame", pierwszego w historii wielogłosowego opracowania całego cyklu mszalnego.
Włochy.
We Włoszech nie obowiązywała nazwa Ars nova, lecz trecento (czyli lata [tysiąc] trzysetne, tzn. wiek XIV). Włochy przeżywały w XIV w. okres wielkiego ożywienia w sztuce zapowiadający już nadejście renesansu. W muzyce pojawia się szereg nowych form, takich jak madrygał (wielogłosowa pieśń świecka w języku włoskim), caccia (wielogłosowa pieśń świecka opowiadająca o polowaniu i urokach życia na wsi), ballata (odpowiednik francuskiej virele). Muzyka cechowała się swoistą prostotą śpiewności linii melodycznej i silnym udziałem muzyki świeckiej. Podobnie jak we Francji, występowało większe bogactwo rytmiki.
Głównymi przedstawicielami byli: Francesco Landini, Jacopo da Bologna i Marchetto da Padova (ten ostatni jako jeden z pierwszych mówił o przyjemności jaką może dawać utwór muzyczny).
Krytyka używania pojęcia ars nova.
Zofia Dobrzańska-Fabiańska w "Izorytmicznej koncepcji dzieła muzycznego" przedstawia krytykę stosowania pojęcia Ars nova. Pojęcie Ars nova używa się dwojako:
Po pierwsze: takie użycie wywodzi się z Handbuch der Musikgesichte Hugo Riemanna. Stosuje on ten termin w celu przeciwstawienia sobie dwóch epok (Ars antiqua i ars nova - okresu rozwoju muzyki we Francji i we Włoszech zapowiadającego renesans); taki kontekst zmienia oryginalne, pierwsze znaczenie tego terminu.
Phillippe de Vitry pierwszy użył takiego określenia i dotyczyło ono właśnie izorytmii. Traktat ten właściwie cały jest jej poświęcony. W tym kontekście termin Ars nova zachowuje oryginalne znaczenie. Lepiej rozumieć więc "ars nova" po prostu jako muzykę izorytmiczną. Dodatkowym argumentem przemawiającym za takim myśleniem o Ars nova jest fakt, że izorytmia była jednym z większych punktów zwrotnych w historii muzyki.

</doc>
<doc id="69712" url="https://pl.wikipedia.org/wiki?curid=69712" title="Nemerle">
Nemerle

Nemerle – hybrydowy język programowania. Zawiera elementy programowania funkcyjnego i obiektowego, został utworzony przez grupę osób z Instytutu Informatyki Uniwersytetu Wrocławskiego. Nemerle jest językiem opartym na platformie .NET.
Autorem ogólnej koncepcji języka i szefem projektu jest Michał Moskal, a projekt współtworzyli również Kamil Skalski i Paweł Olszta. Nemerle dostępne jest na licencji BSD.
Główne cechy Nemerle to m.in.:
Nazwa języka pochodzi od imienia arcymaga Nemmerle, postaci z książki "Czarnoksiężnik z Archipelagu" autorstwa Ursuli K. Le Guin. Brak jednej litery "m" jest zamierzony i ma umożliwić łatwiejsze rozróżnienie postaci od języka.

</doc>
<doc id="69717" url="https://pl.wikipedia.org/wiki?curid=69717" title="Nisan">
Nisan

Nisan (hebr. ניסן, czyt. "nîsān") – nazwa jednego z miesięcy w kalendarzu żydowskim, w kalendarzu gregoriańskim przypadającego na marzec-kwiecień. Nisan jest pierwszym miesiącem żydowskiego kalendarza religijnego i siódmym (w roku przestępnym ósmym) miesiącem żydowskiego kalendarza świeckiego; liczy 30 dni. 
14. dnia miesiąca nisan w roku żydowskim 3790 miał zostać skazany Jezus Chrystus. Pierwotnie używano nazwy starożytnej z hebrajskiego, a miesiąca nisan brzmiała "Abib", czyli 'kłosy' (Wj 13:4).
Księga Wyjścia powiada: „I rzekł Pan do Mojżesza i Aarona w ziemi egipskiej, mówiąc: Ten miesiąc będzie wam początkiem miesięcy, będzie wam pierwszym miesiącem roku” (12:2)
Uroczystości przypadające na ten miesiąc:
Według Sefer Jecira miesiącowi nisan patronują:
Jednym z najważniejszych przykazań miesiąca nisan jest opowiadanie podczas wieczerzy sederowej historii wyjścia z Egiptu (opisane w Księdze Wyjścia).
Kabaliści zwracają też uwagę na fakt, iż słowo "Pesach" może być rozłożone na dwa człony: "Pe" oraz "Sach", co oznacza "usta mówią".

</doc>
<doc id="69718" url="https://pl.wikipedia.org/wiki?curid=69718" title="Slavoj Žižek">
Slavoj Žižek

Slavoj Žižek (ur. 21 marca 1949 w Lublanie) – słoweński uczony: filozof, socjolog i kulturoznawca, marksista.
Życiorys.
Slavoj Žižek studiował filozofię i socjologię na Uniwersytecie w Lublanie. W 1981 doktoryzował się tam. W 1986 uzyskał drugi doktorat – na .
Jest profesorem w Instytucie Socjologii Uniwersytetu w Lublanie, wykłada także w European Graduate School i na uniwersytetach amerykańskich. Wprowadza do współczesnej filozofii dorobek psychoanalizy, przede wszystkim na pole analiz zjawisk społecznych, jest także komentatorem myśli francuskiego psychoanalityka Jacques’a Lacana. Inspiruje się również niemieckim idealizmem oraz marksizmem.
Cechą charakterystyczną jego książek są częste odwołania do kina, literatury i sztuk wizualnych, a także kultury masowej. Znawca i komentator współczesnej kinematografii. W 2006 wystąpił w filmie dokumentalnym Sophie Fiennes "Z-Boczona historia kina" ("The Pervert’s Guide to Cinema"), do którego sam napisał scenariusz. Komentuje w nim filmy – od tych z lat 30., po hollywoodzkie produkcje – "Frankenstein" (1931), "Ptaki" (1963), "Matrix" (1999) i wiele innych. Bohater pełnometrażowego filmu dokumentalnego "Žižek!" w reżyserii Astry Taylor, wyprodukowanego przez Documentary Campaign w 2005. W 2012 ponownie współpracował z Sophie Fiennes realizując film dokumentalny "Perwersyjny przewodnik po ideologiach" ("The Pervert's Guide to Ideology").
W latach osiemdziesiątych należał do . W 1990 był jednym z kandydatów do stanowiska prezydenta Republiki Słowenii.
W Polsce książki Žižka wydaje m.in. Korporacja Ha!art i Wydawnictwo Krytyki Politycznej. Drukowany w polskiej prasie, głównie w „Dzienniku”, „Le Monde diplomatique” i „Gazecie Wyborczej”.
Czterokrotnie żonaty, m.in. z , Analią Hounie (ślub w 2005) i (ślub w 2013). Ojciec Tima i Kostji.
Poglądy.
Mimo swoich przekonań lewicowych ogłosił w 2016 przed wyborami prezydenckimi w USA, że gdyby był Amerykaninem, oddałby głos na kandydata Partii Republikańskiej Donalda Trumpa, uważając liberalną kontrkandydatkę Partii Demokratycznej Hillary Clinton za większe zagrożenie ze względu na usunięcie przez nią w cień innego, lewicowego kandydata Demokratów, Berniego Sandersa:Gniew ludu, który zrodził Trumpa, zrodził również Sandersa, i choć obaj wyrażają powszechne społeczne i polityczne niezadowolenie, robią to w przeciwnym sensie, jeden angażując się w prawicowy populizm, a drugi wybierając lewicowe wezwanie do sprawiedliwości. I tu pojawia się podstęp: lewicowe wezwanie do sprawiedliwości zwykle łączy się z walką o prawa kobiet i gejów, o wielokulturowość i przeciwko dyskryminacji, w tym rasizmowi. Strategicznym celem konsensusu Clinton jest odcięcie tych wszystkich zmagań od lewicowego wezwania do sprawiedliwości, dlatego żywym symbolem tego konsensusu jest Tim Cook, dyrektor generalny Apple, który z dumą podpisał list z poparciem dla LGBT i który może teraz łatwo zapomnieć o setkach tysięcy pracowników Foxconn w Chinach, montujących produkty Apple w niewolniczych warunkach – wykonał swój wielki gest solidarności z nieuprzywilejowanymi, żądając zniesienia segregacji płciowej.Swoje stanowisko w tej sprawie potwierdził w 2019. Žižek wyrażał również sprzeciw wobec liberalnego indywidualizmu, którego dominacja w społeczeństwach zachodnich przy porzuceniu wsparcia dla osób wykluczonych materialnie przyczyniła się do rozwoju ideologii "alt-right":Zachodnia poprawność polityczna („wokeness”) zastąpiła dawną walkę klas, tworząc w efekcie liberalną elitę, która twierdzi, że chroni zagrożone mniejszości rasowe i seksualne, co ma na celu odwrócenie uwagi od jej własnej uprzywilejowanej pozycji ekonomicznej i politycznej. To kłamstwo pozwala z kolei populistycznej altprawicy przedstawiać siebie jako tych, którzy bronią „zwykłych” ludzi przed wielkimi korporacjami i „trzymającymi władzę” elitami, nawet jeśli sama również zajmuje wysoką pozycję w ekonomicznej i politycznej hierarchii.Krytykował narastający terror prawicowych reżimów w Rosji, Iranie i Izraelu, widząc w nich „wyraźne oznaki rozkładu etycznego, w którym czyny kiedyś uznawane za niewyobrażalne mogą w bardzo krótkim czasie stać się możliwe i akceptowalne”. Analogicznie kierował swoje zarzuty wobec uniwersyteckiej „woke lewicy” w Stanach Zjednoczonych i Francji, gdzie jego zdaniem zaczął panować podobnie opresyjny system wymierzony przeciwko cispłciowym mężczyznom: „nigdy nie wiemy, czy ktoś z nas skończy jako »skancelowany« za coś, co zrobił lub powiedział […], czy za sam fakt urodzenia się w niewłaściwej kategorii”. Twierdził też, że z powodu erozji silnej państwowości na rzecz gwałtownego rozwoju kapitalizmu kulturowy Zachód oddala się od demokracji, na rzecz porządku „postkapitalistycznego, postliberalnego i dystopijnego”.

</doc>
<doc id="69719" url="https://pl.wikipedia.org/wiki?curid=69719" title="Slavoj Zizek">
Slavoj Zizek



</doc>
<doc id="69720" url="https://pl.wikipedia.org/wiki?curid=69720" title="Slavoj Żiżek">
Slavoj Żiżek



</doc>
<doc id="69721" url="https://pl.wikipedia.org/wiki?curid=69721" title="Abu Musab al-Zarqawi">
Abu Musab al-Zarqawi



</doc>
<doc id="69723" url="https://pl.wikipedia.org/wiki?curid=69723" title="Abu Musab az-Zarkawi">
Abu Musab az-Zarkawi

Abu Musab az-Zarkawi (), (ur. 20 października 1966, zm. 7 czerwca 2006 w okolicach Bakuby w Iraku), najprawdopodobniej prawdziwe nazwisko to Ahmad Fadil Nizal al-Chalajla () – jordański terrorysta odpowiedzialny za organizowanie zamachów i porwań w wielu krajach, m.in. w Iraku.
Życiorys.
Az-Zarkawi urodził się w miejscowości Az-Zarka niedaleko Ammanu. Jego rodzice byli emigrantami palestyńskimi. W latach 80 XX wieku walczył w Afganistanie przeciwko Armii Radzieckiej, gdzie miał przeżyć nawrócenie religijne. W Afganistanie poznał także Osamę bin Ladena. Po zakończeniu wojny wrócił do Jordanii, gdzie w 1992 roku został skazany na 7 lat więzienia za przygotowywanie spisku mającego obalić monarchię w tym kraju. Celem Az-Zarkawiego było ustanowienie kalifatu, w czym miała przeszkadzać prowadząca proamerykańską politykę dynastia haszymidzka. Po wyjściu na wolność w 1999 roku opuścił Jordanię, gdzie wytoczono mu kolejny proces, w którym został zaocznie skazany na karę śmierci za zorganizowanie zamachów na amerykańskich i izraelskich turystów. Odebrano mu wówczas obywatelstwo jordańskie.
Az-Zarkawi ukrywał się m.in. w Europie, a następnie ponownie przybył do Afganistanu. Podczas inwazji wojsk amerykańskich na ten kraj stracił nogę od wybuchu pocisku. W 2001 r. przedostał się do Iraku. Przypuszcza się, że kierował tam islamistyczną organizacją Ansar al-Islam. Do śmierci kierował, uważanym za odłam Al-Ka’idy w Iraku ugrupowaniem Dżami'at at-Tauhid wa-Dżihad, które w internecie podpisuje się także jako „Al-Ka’ida Mezopotamii”. Głównym celem organizowanych przez niego zamachów była iracka, głównie szyicka ludność cywilna, nie zaś żołnierze koalicji.
Niektórzy jego zwolennicy twierdzili, że zginął podczas amerykańskich bombardowań na północy Iraku. Jednakże w maju 2004 roku grupa terrorystyczna, którą dowodził zamaskowany mężczyzna podający się za Az-Zarkawiego, uprowadziła Nicholasa Berga, Amerykanina przebywającego w Iraku. Mężczyzna podający się za Az-Zarkawiego osobiście ściął głowę porwanemu. CIA stwierdziła, że głos nagrany na taśmie wideo przedstawiającej zabójstwo Berga faktycznie należy do Az-Zarkawiego.
Obecnie w Iraku dokonywane są dalsze porwania, których organizatorzy przyznawali się do powiązań z Az-Zarkawim. Stany Zjednoczone, które wyznaczyły za jego schwytanie nagrodę w wysokości 25 mln dolarów, oskarżały również Az-Zarkawiego o współudział w zabójstwie Laurence’a Foleya, amerykańskiego urzędnika przebywającego w Jordanii w 2002 roku.
Zginął w nalocie sił amerykańskich 7 czerwca 2006 roku o 18:15 w swojej odizolowanej kryjówce w pobliżu osady Hibhib 8 km na północ od Bakuby w Iraku (ok. 50 km na północ od Bagdadu). W nalocie użyto uzbrojonych w dwie 230 kilogramowe bomby samolotów F-16C. Dzień później władze irackie i wojsko amerykańskie potwierdziły oficjalnie śmierć Az-Zarkawiego. Zidentyfikowano jego ciało (dzięki badaniom DNA, odciskom palców, bliznom i tatuażom) oraz ciała jego 7 bliskich współpracowników. Iracka Al-Ka’ida potwierdziła w internecie śmierć Abu Musaba az-Zarkawiego. Pod koniec jego życia, niezależnie od polujących na niego sił koalicji, śmiercią groziło mu również kilka różnych irackich zbrojnych grup rebelianckich, zarzucając mu prowadzenie ludobójstwa irackiej ludności cywilnej.
Jego następcą został Abu Hamza al-Muhadżir.

</doc>
<doc id="69724" url="https://pl.wikipedia.org/wiki?curid=69724" title="Al-Qaida">
Al-Qaida



</doc>
<doc id="69728" url="https://pl.wikipedia.org/wiki?curid=69728" title="Architektura starożytnej Grecji">
Architektura starożytnej Grecji



</doc>
<doc id="69730" url="https://pl.wikipedia.org/wiki?curid=69730" title="Sztuka starożytnej Grecji">
Sztuka starożytnej Grecji

Sztuka starożytnej Grecji powstała i rozwijała się po upadku kultury mykeńskiej, spowodowanym w głównym stopniu najazdem Dorów. Za czas jej trwania przyjmuje się okres od ok. 1200 p.n.e. do I w. p.n.e., czyli do czasu podboju starożytnej Grecji przez Rzymian. Jednak wraz z podbojem rzymskim, nie skończył się definitywnie okres sztuki greckiej. Artyści nadal tworzyli, ale przede wszystkim na potrzeby kolekcjonerów rzymskich. Najczęściej ich dzieła były kopiami znanych wcześniej dzieł greckich. Dzięki tej działalności znamy wygląd wielu rzeźb, których oryginały zaginęły lub zostały zniszczone. Sztuka grecka (m.in. właśnie dzięki kopiom) wywarła ogromny wpływ na sztukę rzymską, jednak wraz ze zmianami politycznymi skończyła się jej samodzielność.
Czas trwania sztuki greckiej dzielony jest na następujące okresy rozwoju:
Okres archaiczny.
Okres archaiczny to najstarszy z trzech etapów rozwoju sztuki w rejonie basenu Morza Egejskiego. Początki sięgają najazdu Dorów na Peloponez w XII wieku p.n.e. i wiązanego z nim upadku kultury mykeńskiej. Wydarzenia kończące ten pierwszy okres związane są z początkiem II wojny perskiej, a ściślej z bitwą pod Salaminą oraz zniszczeniem Aten w 480 p.n.e. Okres archaiczny dzielony jest umownie na cztery mniejsze przedziały czasowe, które noszą nazwy:
Okres klasyczny.
Okres klasyczny to drugi z etapów, na które zazwyczaj dzieli się czas trwania i rozwoju sztuki na terenach zamieszkanych przez ludy greckie, czyli na obszarach należących do basenu Morza Egejskiego. Jako wydarzenie rozpoczynające ten okres przyjmowana jest data bitwy pod Salaminą (480 p.n.e.) a wydarzenia kończące go wiązane są z datą śmierci Aleksandra Macedońskiego w 323 p.n.e., po której nastąpił stopniowy podział jego imperium.
Ten przedział czasu umownie dzielony jest na trzy etapy, określane jako:
Okres hellenistyczny.
Okres hellenistyczny, to ostatni w dziejach umowny czas trwania i rozwoju sztuki starożytnej Grecji. Daty określające jego ramy to rok śmierci Aleksandra Macedońskiego w 323 p.n.e. i rok 30 p.n.e., w którym nastąpił podbój ostatniego, niezależnego państwa hellenistycznego, jakim w tym czasie był Egipt.
Podboje Aleksandra Wielkiego rozszerzyły terytorialny zasięg oddziaływania sztuki greckiej. Jednocześnie, wiele z podbitych państw już wcześniej posiadało bogate tradycje kulturowe (np. starożytny Egipt, Mezopotamia, Persja). Wzajemne przenikanie się elementów greckich i orientalnych a także w późniejszym okresie italskich, zdecydowało o dalszych kierunkach rozwoju sztuki hellenistycznej. Wielu jej twórców wywodziło się z tradycyjnych ośrodków artystycznych greckich, czerpiąc z bogatej spuścizny poszukiwało nowych form wyrazu pełniej odpowiadających nowym realiom. Wraz z ekspansją terytorialną powstawały nowe ośrodki, w których miejscowe tradycje wywierały wpływ na działających w nich artystów.
W nauce nastąpił rozwój nauk przyrodniczych i filozofii. Zainteresowanie człowiekiem i jego rozwojem od wczesnych lat życia do późnej starości w sztuce zaowocowało licznymi portretami przedstawicieli wszystkich ras, warstw społecznych, ludzi zdrowych, kalekich i starców. Przedstawienia na reliefach i obrazach zamiast neutralnego tła otrzymały bogate pejzaże. Idealizacja została zastąpiona tendencjami naturalistycznymi a klasyczna harmonia ustąpiła miejsca ekspresji i kontrastowi piękna i brzydoty.

</doc>
<doc id="69731" url="https://pl.wikipedia.org/wiki?curid=69731" title="Sztuka grecka w okresie archaicznym">
Sztuka grecka w okresie archaicznym

Sztuka starożytnej Grecji – okres archaiczny – najstarszy z trzech etapów rozwoju sztuki w rejonie basenu Morza Egejskiego. Początki sięgają najazdu Dorów na Peloponez w XII wieku p.n.e. i łączonego z nim upadku kultury mykeńskiej. Wydarzenia kończące ten pierwszy okres związane są z początkiem II wojny perskiej (bitwą pod Salaminą oraz zniszczeniem Aten w 480 p.n.e.). Okres archaiczny dzielony jest umownie na cztery mniejsze przedziały czasowe:
Okres ciemny.
Wyróżnia się okres wstępny, zwany ciemnym, trwający do ok. IX wiek p.n.e. (900 p.n.e.), o którym niewiele wiadomo. Wraz z upadkiem głównych ośrodków administracji achajskiej nie budowano wtedy okazałych rezydencji i twierdz dekorowanych malowidłami. Upadały warsztaty złotnicze i snycerskie. Znaleziska archeologiczne tego okresu stanowią głównie wyroby ceramiczne, których zdobnictwo początkowo kontynuuje wzory (kształt naczyń i dekoracje) mykeńskie (tzw. styl submykeński, trwający do ok. 1050 p.n.e.), stopniowo je upraszczając do stylu zwanego protogeometrycznym. Zamiast spiral artyści stosowali w nim linie faliste, koncentryczne półkola, trójkąty, romby, a później meandry i swastyki.
Okres wczesnoarchaiczny.
Okres ten datowany od IX do VIII wieku p.n.e., związany jest z początkami stabilizacji gospodarczej i początkowym stadium powstawania państw-miast.
Architektura.
Z tego okresu zachowały się fundamenty świątyń i wykonane z terakoty ich modele. Domy mieszkalne i świątynie naśladowały typ budynku zwany megaronem, który jako dom władcy mykeńskiego został zaadaptowany dla potrzeb domu bóstwa. Po usunięciu paleniska i usunięciu nieprzydatnego w świątyni dymnika, konieczne było opracowanie nowego sposobu oświetlenia pomieszczenia. Podniesiono płaski strop z desek przykrywający megaron, opierając go na wąskich słupkach. Światło docierało do pomieszczenia przez szpary pomiędzy nimi. Przestrzeń powstałą pod stropem wypełniono deskami lub płytami z terakoty w kształcie kwadratu. Wzór otrzymany z układu słupków został powtórzony na czołach belek stropowych stosowanych przy konstrukcji stropu w świątyniach o większych rozmiarach. Tak powstał fryz zwany tryglifonem. Był to początek, z którego w późniejszym czasie wykształciły się tryglify i metopy znane z porządku doryckiego. Świątynie okresu wczesnoarchaicznego wznoszono z cegły suszonej i drewna. Nie miały one zewnętrznej kolumnady.
Rzeźba.
Rzeźba to przede wszystkim małe figurki wotywne wykonane z gliny lub brązu. Charakterystyczną cechą tych znalezisk jest ich ukształtowanie w tzw. tendencji odśrodkowej (ręce i nogi są wyraźnie oddzielone od tułowia). Powierzchnie figurek zdobione były wzorami geometrycznymi. W VIII wieku p.n.e. pojawiły się figurki wotywne wykonane z brązu i ołowiu. Najczęściej są to posążki kobiet, mężczyzn i zwierząt. Posążki nadal są mocno zgeometryzowane, a szaty bardzo uproszczone.
Ceramika.
Znaleziska archeologiczne ceramiki z tego okresu charakteryzują się geometryczną formą zdobień. Ornamenty rozmieszczone są w pasach, wzory wypełniają prawie całą powierzchnię ścian naczynia, podkreślając jego kształt. W tym czasie pojawiły się postacie ludzkie i zwierzęce w mocno uproszczonej, geometrycznej formie. Do najcenniejszych zabytków tego okresu należą tzw. wazy dipylońskie, datowane są na lata 850–700 p.n.e., a pełniące funkcję nagrobków na ateńskim cmentarzu; ich dekoracja najczęściej nawiązuje do obrzędów pogrzebowych.
Okres dojrzałego archaizmu.
Dominuje w nim styl zwany orientalizującym, ukształtowany w VII wieku p.n.e. pod wpływem twórczości artystów Bliskiego Wschodu i Egiptu. Odnosił się głównie do ceramiki, ale podobne wpływy wschodnie można dostrzec także w innych dziedzinach. Jest to czas intensywnej kolonizacji greckiej w obszarze śródziemnomorskim.
Architektura.
W architekturze sakralnej wprowadzono zewnętrzną kolumnadę (perystaza), w związku z czym fryz ze ścian zewnętrznych naosu przeniesiono na znajdujące się powyżej belkowanie. Pod koniec VII wieku p.n.e., wraz z upowszechnieniem kamienia jako budulca, świątyniom nadawano coraz bardziej monumentalne rozmiary. Przez naśladowanie wcześniejszej formy ukształtował się w rejonie Półwyspu Peloponeskiego styl zwany porządkiem doryckim. W tym samym okresie, w rejonie Attyki i Jonii pod wpływem budownictwa ludów Wschodu wykształcił się porządek joński. Świątynie greckie wznoszone z kamienia stawiano na kamiennej, trójstopniowej podbudowie, kryto je dwuspadowym dachem, fasadę zamykano ozdobnym tympanonem.
Rzeźba.
Pod wpływem starożytnego Wschodu postać ludzka kształtowano w formie zwartej bryły. Najczęściej spotykane są rzeźby kurosa (nagiego młodzieńca) i kory (przyodzianej w luźne szaty dziewczyny). Postacie ukazywane są w postawie stojącej, siedzącej, czasem kroczącej (z jedną nogą lekko wysuniętą), zazwyczaj z uśmiechem na twarzy ("archaiczny uśmiech"). Według niektórych archeologów ówcześni artyści nie potrafili wyrzeźbić poważnego wyrazu twarzy. Inni badacze z faktu, iż były to posągi tworzone dla celów kultowych, wnioskują, że uśmiech miał wyrażać głębokie przeżycie religijne. Z końcem VII wieku p.n.e., wraz z rozwojem budownictwa sakralnego, pojawiła się rzeźba monumentalna. Do jej przykładów należą posągi siedzących lwic przy drodze do świątyni Apollina na wyspie Delos oraz sfinks wieńczący kolumnę w Delfach. Oprócz figur ludzi i zwierząt pojawiały się także postacie herosów i bóstw wyróżniające się swymi atrybutami. Rzeźby związane z Peloponezem i Jonią różni podejście artysty do modelowania ciała: jońskie cechuje bardziej miękka, wytworna linia; na Peloponezie postacie mają wyraźniej podkreśloną muskulaturę.
Ceramika.
W dekoracji wyrobów ceramicznych pojawiły się wielobarwne wyobrażenia fantastycznych zwierząt (sfinksów, gryfów, syren) oraz nie spotykanych w Grecji (panter, tygrysów). Wśród wzorów roślinnych występują pąki lotosu, palmety, rozety. Jako nową metodę zdobienia stosowano rycie wzorów obok dekoracji malarskiej. Najpiękniejsze wyroby orientalizujące pochodzą z Koryntu oraz z warsztatów na Rodos i Naksos.
Okres późnego archaizmu.
Architektura.
Datowany jest na VI wiek p.n.e.–480 p.n.e., czyli do bitwy pod Salaminą. To czas rozwoju zapoczątkowanych wcześniej tendencji, próby pogodzenia w architekturze trzech zasad tryglifów obowiązujących w porządku doryckim z budowlami wznoszonymi z kamienia, wprowadzenie wybrzuszenia na linii stylobatu i belkowania, dalszy rozwój typów świątyń greckich przez ich rozbudowę związaną ze zwiększeniem liczby kolumn i rozbudową wnętrza. Podobnie w rozwiązaniach kompozycji płaskorzeźby zdobiącej budowle nasilały się dążenia do osiągnięcia większej harmonii. Dla metop w porządku doryckim zostały wprowadzone trzy zasady kompozycji: centralna (scena umieszczana w środku pola), wertykalna (postać lub postacie wzdłuż osi pionowej metopy), po przekątnej (postacie rozmieszczone na linii przekątnej pola metopy, najczęściej były to dwie walczące ze sobą osoby). Podobnie dla scen przedstawianych na tympanonie opracowana została zasada, w której myśl akcja jest komponowana symetrycznie w stosunku do postaci centralnej umieszczanej w środku trójkąta. Pozostałe osoby mają pozycję pochyloną, klęcząca i leżącą. W porządku jońskim po raz pierwszy zastosowano zamiast tradycyjnych kolumn – kariatydy. W ośrodkach kultowych oprócz świątyń budowano skarbce, np. skarbiec Knidyjczyków, skarbiec Syfnijczyków, skarbiec Ateńczyków w Delfach. Do siedmiu cudów świata starożytni zaliczyli jońską świątynię Artemidy zbudowaną w Efezie ok. 580–560 p.n.e.
W zabudowie miast wykształciła się agora, wokół której budowano najważniejsze budowle administracyjne i sakralne miasta. Od V wieku p.n.e. agora została wzbogacona budowaną przynajmniej wzdłuż jednego z boków stoą. Rozwój budownictwa mieszkalnego przejawiał się w budowaniu domów wieloizbowych na planie prostokąta. Był to także okres wykształcenia się typowych dla architektury greckiej budowli użyteczności publicznej, w tym dom prytanów – czyli prytanejon.
Rzeźba.
Rzeźba monumentalna to posągi kurosów i kor wykonywane z kamienia i brązu (techniką pustego odlewu). Kierunek dorycki koncentrował się na oddaniu muskulatury ciała, operował dużymi płaszczyznami. Kierunek joński to dbałość o oddanie szczegółów, np. fryzury, miękka linia modelunku. Połączenie tych dwóch tendencji miało miejsce w tzw. szkole attyckiej. Największym jej osiągnięciem było przełamanie zasady symetrii (rzeźba pasterza niosącego cielę – tzw. Moschoforos) i frontalności (Jeździec Rampin). Oprócz rzeźby monumentalnej pojawiły się też rzeźbione stele nagrobne. Pod koniec VI wieku p.n.e. rzeźba przestała być anonimowa. Na bazach posągów coraz częściej pojawiały się sygnatury artystów. Jednym z mistrzów był rzeźbiarz Antenor, twórca pomnika tyranobójców: Harmodiosa i Arystogejtona (rzeźba, wykonana w 510 p.n.e., została wywieziona przez Persów z Aten, następnie odtworzona przez uczniów Antenora). Antenor w sposób nowatorski podszedł do kompozycji swojego pomnika. Postacie przedstawione są w ruchu, zróżnicowane są także głowy postaci, rzeźbiarz podkreślił różnicę wieku pomiędzy nimi.
Malarstwo i ceramika.
Malarstwo tego okresu związane jest przede wszystkim z ceramiką. W VI wieku p.n.e. pojawiło się malarstwo czarnofigurowe oraz około 530–480 p.n.e. malarstwo czerwonofigurowe. Najczęściej spotykane tematy to sceny z życia bogów i ludzi wkomponowane w pasy pokrywające naczynia lub w zamknięte pole prostokąta albo koła (w przypadku dna naczynia). Najbardziej znane przykłady zdobienia ceramiki w stylu malarstwa czarnofigurowego to np. scena gry w kości pomiędzy Achillesem i Ajaksem. W malarstwie czerwonofigurowym częstsze stają się malowidła ukazujące akcję – np. sceny tańca, zawodów sportowych itp. Postacie ludzkie ukazywane były coraz częściej przy zastosowaniu skrótów perspektywistycznych, dbałość o detale przyczyniała się do coraz większego realizmu ukazywanych scen. Artyści zwracali też uwagę na dobór tematyki dekoracji do kształtu i przeznaczenia naczynia.
Pod koniec VI wieku p.n.e. pojawiły się także najstarsze malowidła na stelach nagrobnych. Polichromia nakładana była również na rzeźby wolno stojące i architektoniczne. Świadczą o tym między innymi znaleziska odkryte w tzw. rumowisku perskim (na południe od Partenonu). W latach siedemdziesiątych XVIII wieku, podczas prac wykopaliskowych prowadzonych na Akropolu, archeolodzy natrafili na wiele rzeźb uszkodzonych w 480 p.n.e. Na nich oraz na odnalezionych detalach architektonicznych zachowały się resztki polichromii.

</doc>
<doc id="69732" url="https://pl.wikipedia.org/wiki?curid=69732" title="Malarstwo czerwonofigurowe">
Malarstwo czerwonofigurowe



</doc>
<doc id="69733" url="https://pl.wikipedia.org/wiki?curid=69733" title="Malarstwo czarnofigurowe">
Malarstwo czarnofigurowe



</doc>
<doc id="69734" url="https://pl.wikipedia.org/wiki?curid=69734" title="Behemot">
Behemot

Behemot (hebr. בהמות "Bəhēmôth", "Behemot", "B'hemot" „bestie; zwierzęta”; arab, بهيموث albo بهموت Bahīmūth) – nieprzetłumaczone imię zwierzęcia wspomnianego w Księdze Hioba, 40,15. Wraz z Lewiatanem jest on przedstawiony jako stworzenie dowodzące wielkości i mocy stwórczej Jahwe w opozycji do Hioba. Przedstawiony jako postać podobna do hipopotama lub słonia.
Najprawdopodobniej, בהמות "bəhēmôth" to liczba mnoga słowa בהמה "bəhēmāh", znaczącego „zwierzę”, „bestię” w jęz. hebrajskim, co sugeruje, że stworzenie to jest wielkości kilku zwierząt.
Niektóre teorie.
Wśród biblistów istnieją podzielone opinie co do tego, czy Behemota należy interpretować jako rzeczywiście istniejące zwierzę czy istotę mityczną.
Samuel Bochart (1599-1667) w "Hierozoiconie" sugerował, że Behemot to hipopotam, domyślając się, że hebrajskie słowo behemoth może pochodzić od egipskiego „p'-ih-hw” – „wół wodny”. Etymologiczne skojarzenie Behemota z hipopotamem okazało się nieprawidłowe, gdyż takiego słowa w języku egipskim nie było. Mimo to pewne elementy opisu Behemota, jak potężne ciało i przebywanie w pobliżu wody, powodują, że ta interpretacja jest podtrzymywana przez niektórych biblistów. Wykopaliska potwierdzają występowanie hipopotamów nilowych w dolinie Jordanu do IV w. p.n.e.
Według midraszu, niemożliwym jest pokonanie Behemota przez kogokolwiek, z wyjątkiem jego Twórcy – w tym przypadku Jahwe. Późniejsza tradycja żydowska głosi, że na uczcie na Końcu Świata Behemot zostanie złożony w ofierze i spożyty razem z Lewiatanem i Zizem. Hebrajski Behemot jest utożsamiany z perskim "Hadhajosz".
Przez Augustyna z Hippony utożsamiany był z diabłem ("O Państwie Bożym", XI,15).
Niektórzy kreacjoniści młodej Ziemi, jak na przykład Alfred Palla, identyfikują Behemota z brachiozaurem bądź diplodokiem. Według nich biblijny opis zwierzęcia, np.: „jego ogon masywny i długi jak pień cedru, kości niczym metalowe rury, niemożliwość złapania go na hak” (Hi 40:16-24) pasuje do dużych lądowych dinozaurów, ale nie do hipopotama czy słonia.
Nawiązania w literaturze.
Imię Behemot Michaił Bułhakow nadał członkowi świty Wolanda z powieści "„Mistrz i Małgorzata”," występującemu pod postacią kota, mogącego zamieniać się w człowieka.

</doc>
<doc id="69736" url="https://pl.wikipedia.org/wiki?curid=69736" title="Sztuka grecka w okresie klasycznym">
Sztuka grecka w okresie klasycznym

Okres klasyczny w sztuce starożytnej Grecji – drugi z etapów rozwoju sztuki na obszarach zamieszkanych przez ludy greckie, należących głównie do basenu Morza Egejskiego. Jako cezura początkowa dla tego okresu przyjmowana jest data bitwy pod Salaminą (480 p.n.e.), a jako końcowa – śmierć Aleksandra Macedońskiego (323 p.n.e.).
Całość tej epoki umownie dzielona jest na trzy fazy:
Okres wczesnoklasyczny (480–445 p.n.e.).
Po zwycięstwie pod Salaminą doniosłe znaczenie w rozwoju sztuki zyskały Ateny, zwłaszcza za rządów Peryklesa, który zapoczątkował odbudowę i rozbudowę Aten (głównie Akropolu). Odbudową kierował Fidiasz, projektantami i wykonawcami budowli byli: Iktinos, Mnesikles i Kallikrates.
Architektura i urbanistyka.
Podczas odbudowy zniszczonych miast stosowano prostokątną siatkę ulic. Przestrzegano zasady rozdziału dzielnic mieszkalnych, handlowych i reprezentacyjnych. Domy mieszkalne, których najważniejszą częścią był perystyl, budowano na planie prostokąta, wpisując je w wydzieloną działkę. Najważniejszym miejscem, wokół którego koncentrowała się zabudowa, była agora. Oprócz reprezentacyjnej agory w centrum miasta wznoszono również (przeważnie na obrzeżach zwartej zabudowy) agorę handlową.
W okresie wczesnego klasycyzmu (do 445 p.n.e.) w sztuce greckiej udoskonalono dwa podstawowe porządki: dorycki i joński. Do najlepiej zachowanych zabytków z V wieku p.n.e. należy dorycka świątynia Ateny w Syrakuzach (z 480 p.n.e.), świątynia Zeusa w Akragas (Agrygent) na Sycylii, zbudowana w latach 460–450 p.n.e., oraz skarbiec Ateńczyków w Delfach wzniesiony w postaci "templum in antis" (ufundowany dla uczczenia zwycięstwa nad Persami).
Do ważnych zabytków tego okresu zalicza się także świątynię Zeusa w Olimpii, powstałą w latach 468–456 p.n.e. Jest ona najstarszym znanym przykładem przełamania dotychczasowej zasady symetrii i frontalizmu w dekoracji tympanonów. Na przyczółku wschodnim, w scenie przygotowania do wyścigów rydwanów, postać Zeusa umieszczono frontalnie, w centrum kompozycji, podczas gdy pozostałe postacie rozmieszczono symetrycznie. W dekoracji przyczółka zachodniego nie uwzględniono tych zasad: w wyobrażonej na tympanonie scenie walki Lapitów z centaurami, centralną postać Apollina wprawdzie ukazano frontalnie, ale ze zwrotem głowy postaci (bóg spoglądał i wskazywał ręką na prawą część kompozycji). Pozostałe postacie zostały rozmieszczone symetrycznie, ponieważ ich pozy i gesty wynikały z przedstawienia akcji. Indywidualizm w przedstawianiu twarzy, gestów, mimiki, strojów, realizm przedstawianej muskulatury ciała, podkreślenie ruchu układem szat – odbiegały od dekoracji okresu archaicznego. Nowością było także powiązanie tematyczne dekoracji z historią regionu. Zasada przeciwstawienia spokojnej akcji na przyczółku wschodnim do dynamicznej sceny rozgrywanej na przyczółku zachodnim została przyjęta przy budowie innych świątyń greckich.
Rzeźba.
W latach poprzedzających dobę Peryklesa utrwaliły się zapoczątkowane wcześniej kierunki rozwoju sztuki, dążące do przedstawień postaci w sposób dynamiczny, ekspresyjny, w chwili poprzedzającej zdarzenie lub bezpośrednio po nim – dotychczasowe frontalne i statyczne wyobrażenia postaci wypierane były przez rzeźby powstające zgodnie z zasadą kontrapostu. Posągi wykonywano z dużą precyzją, miękką linią w opracowaniu detali, starannym oddaniem układu ciała, muskulatury, wyrazu twarzy oraz układu szat. Pojawiło się także zapotrzebowanie na portret, wskutek czego powstawały syntetyczne wizerunki myślicieli, filozofów, polityków. Miały one charakter idealizujących przedstawień, oddających mądrość przywódców czy przenikliwość filozofów. Jako materiał w rzeźbie powszechnie stosowano marmur (wcześniej częściej używano miękkiego kamienia), doskonalono również techniki odlewnicze.
Różnorodność stwarzała też udoskonalona przez Fidiasza technika chryzelefantynowa, polegająca na okładaniu drewnianych posągów bóstw płytkami ze złota (ubiór) i kości słoniowej (ciało). Do wybitnych przedstawicieli tego okresu należy Myron z Eleuterai (twórca "Dyskobola" oraz grupy "Atena i Marsjasz"), uważany za jednego z prekursorów realizmu w sztuce greckiej. W jego pracach widoczna jest znakomita znajomość anatomii. Przełamując typową statyczność archaicznych posągów, twórca podkreślał muskulaturę ciała właściwą dla uchwyconego ruchu, zachowywał proporcje.
Malarstwo.
W malarstwie monumentalnym Polignot z Tazos wzbogacił dotychczas używaną paletę barw (kolory: biały, czarny i czerwony) o kolor żółty oraz zastosował wieloplanowość w komponowaniu scen, próbując oddać w ten sposób perspektywę. Na jego obrazach postacie pierwszoplanowe umieszczone były w dolnym rzędzie, kolejne plany rozbudowywał w górnej części obrazu. Był twórcą takich kompozycji jak: "Iliuperis", czyli Zburzenie Troi, "Nejyja" – Zejście Odyseusza do Hadesu. Twórczość Polignota znana jest z opisów literackich i powstałych pod wpływem jego malarstwa dekoracji waz. W ceramice kontynuowano malarstwo czerwonofigurowe w tzw. stylu swobodnym, czerpiąc tematykę i technikę ujęć przestrzennych z malarstwa monumentalnego. Nadal stosowano także świadomą archaizację w tzw. stylu surowym.
Okres klasyczny, rządy Peryklesa (445–404 p.n.e.).
Architektura.
Podczas odbudowy Akropolu, oprócz stosowanego wcześniej porządku doryckiego, zastosowano elementy porządku jońskiego. Po raz pierwszy na Akropolu, przy budowie Partenonu (447–432 p.n.e.) zastosowano cztery jońskie kolumny w pomieszczeniu zwanym opistodomos. Innym elementem jońskim był fryz ciągły, tzw. procesja panatejska, dekorująca ściany wewnątrz celli. Krzywizny pionowe i poziome korygowały zniekształcenia powstające przy oglądaniu budowli. Są to, stosowane już w okresie archaicznym, wybrzuszenie stylobatu i belkowania, nachylenie ku środkowi kolumn i zastosowanie entazis (lekkiego wybrzuszenia kolumn w dwóch piątych wysokości).
Podobne rozwiązania zastosowano w zbudowanej w latach (445–425 p.n.e.) świątyni poświęconej Atenie i Hefajstosowi, zwanej Tezejonem (od dekoracji metop ukazującej czyny Tezeusza). Przy budowie jońskiego Erechtejonu (421-406 p.n.e.) zastosowano w południowym portyku kariatydy zamiast kolumn. Rozwiązanie tej świątyni, złożonej z trzech połączonych ze sobą obiektów, rozplanowanych na terenie o zróżnicowanej wysokości, uważane jest za wzór doskonałości zastosowania porządku jońskiego. W doryckich Propylejach (437-432 p.n.e.) przy budowie wewnętrznej kolumnady zastosowano porządek joński.
Innym przykładem łączenia różnych porządków architektonicznych jest zbudowana przez Iktinosa, w 420 p.n.e. świątynia Apollina w Bassai. Architekt użył kolumn w porządku doryckim – do kolumnady zewnętrznej, wewnątrz celli zastosował półkolumny jońskie wydzielające wnęki (zamiast tradycyjnie stosowanych naw bocznych) i jednej kolumny korynckiej oddzielającej adyton od pomieszczenia celli. Jest to najstarszy znany przykład zastosowania porządku korynckiego w architekturze starożytnej Grecji. Całości dopełnia fryz ciągły z przedstawieniami walk centaurów i Amazonek.
W tym czasie powstał pierwszy kamienny teatr w Atenach, zwany teatrem Dionizosa.
Rzeźba.
W płaskorzeźbie osiągnięto pełnię greckiej doskonałości wyrażającą się w podporządkowaniu szczegółów całości kompozycji. Płaskorzeźby były wykonywane z dużą dbałością o każdy detal, nawet od strony niewidocznej dla patrzącego. Rzeźby w tympanonie były ponadnaturalnej wielkości. Umożliwiało to dokładne poznanie ukazywanej historii.
Tematyka dekoracji nawiązywała do mitologii i miejscowej tradycji. Nowością zastosowaną przy budowie Partenonu było odchylenie postaci od głównej osi i zerwanie z tradycją umieszczania głównego bohatera w centrum sceny. W kompozycji fryzu wewnątrz świątyni zachowany jest charakterystyczny dla sztuki greckiej rytm, harmonia, symetria. Została przełamana dotychczasowa zasada braku fizycznego kontaktu pomiędzy poszczególnymi postaciami. Wyraźniejsza jest ekspresja, ruch, ukazane są uczucia poszczególnych osób. W sposób realistyczny została ujęta budowa ciała. Dotyczy to także przedstawień kobiet.
Przy dekoracji Partenonu po raz pierwszy został zastosowany tzw. styl mokrych szat – mojry na przyczółku wschodnim, obecne przy narodzinach Ateny, pokazano w szatach przylegających do ciała. Dzięki temu artysta mógł ukazać jego piękno. Dekoracja przez pogłębienie fryzu stała się tym samym bardziej plastyczna.
Inna technika została zastosowana przy wykonaniu reliefu zdobiącego Erechtejon. Użyto dwa rodzaje marmuru w kolorach szarym – dla tła i białym – do wyrzeźbienia postaci. Dzięki temu uzyskano nowe efekty kolorystyczne. Przy budowie balustrady ogradzającej świątynię Nike Bezskrzydłej – Apteros zastosowano dekorację, w której ukazano bogów w niespotykanych wcześniej pozach, uchwyconych podczas wykonywania codziennych czynności, w nastrojach nieobcych zwykłym śmiertelnikom. Np. "Nike rozwiązująca sandał" z balustrady świątyni czy też relief z ok. 460 p.n.e., zwany "Atena zadumana", ukazujący zamyśloną boginię z głową wspartą na włóczni.
W dekoracji zdobiącej najprawdopodobniej tron posągu, nieznany z imienia artysta ukazał narodziny Afrodyty, przedstawiając w reliefie najstarszy znany akt kobiecy w sztuce greckiej – postać flecistki z płyty bocznej tronu. Innym niespotykanym wcześniej zjawiskiem jest pierwsza próba ukazania pejzażu: pod stopami niewiast towarzyszących Afrodycie wyrzeźbiono kamyki. Płaskorzeźba datowana na ok. 460 p.n.e. znana jest też jako "Tron Ludovisi" (od miejsca znalezienia w rzymskiej Villa Ludovisi).
Nawiązującym do ówczesnych wydarzeń tematem dekoracji świątyni Nike Bezskrzydłej była wojna stoczona z Persami. Relief ukazywał przygotowania do ofiary z okazji zwycięstwa i jej składanie. Rozwiązania zastosowane przy budowie Akropolu (zwłaszcza w układzie fryzów w Partenonie, Erechtejonie i świątyni Nike) naśladowali inni artyści.
Do wybitnych twórców rzeźby monumentalnej należeli Fidiasz i Poliklet. Największą sławą cieszył się pierwszy z nich, który potrafił posługiwać się różnymi technikami. Jego dzieła to statyczne, pełne majestatu, monumentalne posągi bóstw. Cechowało je znakomite wyczucie proporcji i mistrzostwo wykonania. Jedno z dzieł – Zeus wykonany dla świątyni w Olimpii, zaliczono do siedmiu cudów świata.
Poliklet z Argos, znany także z opracowania matematycznego kanonu ciała ludzkiego, przeszedł do historii jako twórca posągów atletów z brązu. Stworzył nowy schemat kompozycji ciała ludzkiego. Jego rzeźby ukazują postacie w pozycji tzw. kontrapostu. Cechuje je oparcie ciężaru ciała na jednej, wysuniętej do przodu nodze. Noga druga, wsparta na palcach, pozostaje rozluźniona. Podobnie ręce – przy obciążeniu nogi prawej, lewa ręka wykonuje jakąś czynność, a prawa jest opuszczona swobodnie. Linia kręgosłupa tworzy lekko skrzywioną esowatą linię. Takie asymetryczne komponowanie postaci pozwoliło Polikletowi na ekspozycję muskulatury w obciążonych partiach ciała i przeciwstawienie im zarysu mięśni w spoczynku. W posągach kobiecych Poliklet skrócił szaty do wysokości kolan oraz w posągach Amazonek obnażył piersi. Jego sposób ukazywania postaci wraz z matematycznym określeniem proporcji ciała stał się wzorem do naśladowania dla późniejszych twórców.
Styl mokrych szat stosowany był także w rzeźbie pełnej. Przykładem takiego ukazania postaci jest posąg lecącej Nike odnaleziony w Olimpii. To dzieło Pajoniosa z Mende z ok. 420 p.n.e. przedstawia boginię odzianą w szaty rozwiane wiatrem, przylegające mocno do ciała. Posąg ustawiony był na postumencie o wysokości 9 m. W ten sposób artysta osiągnął efekt „sfruwania” bogini z Olimpu.
Rozwój rzeźby wpłynął na architekturę grobową. Stele nagrobne zdobione były wyidealizowanymi wizerunkami zmarłych. Na grobach pod koniec V wieku p.n.e. stawiano małe świątyńki wzorowane na architekturze sakralnej.
Malarstwo.
Malarstwo drugiej połowy V wieku p.n.e. zostało wzbogacone o nowy sposób przygotowywania farb, polegający na mieszaniu barwników z żółtkiem jaj. Wprowadzenie tej techniki przypisywane jest Agatarchosowi z Samos, zwanemu też Skenografos. Malarz ten przygotowywał dekoracje malarskie dla Ajschylosa. Perspektywę osiągał przy pomocy ustawionych w kilku poziomach ekranami z przedstawieniami figuralnymi. Postacie były rysowane przy użyciu kreski. Ten sposób uzyskania perspektywy nazwano skenografią.
Ateński malarz Apollodoros zastosował światłocień, jego obrazy wykonane barwnymi plamami, bez użycia tonów pośrednich, oglądane z oddalenia, stwarzały wrażenie trójwymiarowości. Perspektywa uzyskana przy zastosowaniu tej techniki nazywana jest skiagrafią. W malarstwie pojawił się pejzaż. W dziełach Agatarchosa występował on symbolicznie, zaznaczony jednym, charakterystycznym elementem. Apollodoros używał go jako tło do pokazania postaci. Trzech wielkich następców Apollodorosa rozwinęło i wzbogaciło skiagrafię. Byli to: Zeuksis z Heraklei, Parrasjos z Efezu i Timantes z Kyntos.
Tematyka malarstwa została wzbogacona o rodzajowe przedstawienia wątków mitologicznych, martwą naturę i erotyki. Sceny i postacie przedstawiane były realistycznie. Biegłość techniki pozwalał nawet na iluzjonizm. Do anegdoty należy opis zlatujących się ptaków do namalowanych przez Zeuksisa "Winogron" oraz reakcji ludzi na widok namalowanej draperii na ścianie – "Zasłony" Parrasjosa. Do najbardziej znanych obrazów Zeuksisa należy "Rodzina centaurów", obraz namalowany dla Aten ukazujący wzajemne przywiązanie, uczucia rodzinne, ciepło. Parrasjos znany jest z alegorycznych przedstawień pojęć i uczuć. Tematyka dzieł Timantesa związana jest z mitologią, najbardziej znany jego obraz nosi tytuł "Ofiara Ifigenii". Rosnące zainteresowanie malarstwem przejawiało się m.in. w organizowaniu publicznych wystaw, np. podczas igrzysk olimpijskich.
Wraz z doskonaleniem warsztatu malarstwa monumentalnego i sztalugowego zmiany zachodziły także w malarstwie wazowym. Przede wszystkim doskonalona była precyzja rysunku, proporcja i realizm ukazywania postaci. Malarstwo wazowe przejęło też swobodę kompozycji, ukazywanie przeżyć bohaterów malowanych scen. Cechy te reprezentowane były w malarstwie czerwonofigurowym oraz w polichromicznej dekoracji lekytów białogruntowanych (związanych z kultem zmarłych), wypartych pod koniec V wieku p.n.e. przez lekyty zdobione reliefami.
Okres późnoklasyczny (404–323 p.n.e.).
Wojny peloponeskie przyczyniły się do osłabienia potęgi Aten. Osłabienie gospodarcze miało wpływ na rozwój sztuki tego rejonu. Jednocześnie nastąpiło znaczne ożywienie na obszarze Azji Mniejszej. Milet, Halikarnas, Efez to tylko niektóre z miast przeżywających w zmienionej sytuacji politycznej i gospodarczej swój renesans. Pod wpływem myśli filozoficznej Platona i Arystotelesa artyści przywiązywali coraz większą wagę do tego, co dotyczy spraw człowieka. Zmiany zachodzące w sztuce tego okresu nazywane są też często procesem laicyzacji. Faktycznie, nie wznoszono już tylu nowych świątyń a rzeźbiarze i malarze coraz częściej podejmowali tematykę życia codziennego.
Architektura.
Architekci w budowlach wznoszonych w porządku doryckim odchodzili od przestrzegania już niezrozumiałej dla nich zasady tryglifów, proporcje świątyń były smuklejsze a wnętrza bardziej dekoracyjne. Częstym elementem były półkolumny i kolumny o korynckich głowicach. Porządek joński przeżywał swój renesans. Pod wpływem architektury Wschodu zaznaczyła się tendencja wznoszenia budowli o gigantycznych rozmiarach, której przykładami były świątynia Artemidy w Efezie, odbudowana w 323 p.n.e. na miejscu spalonego w 356 p.n.e. Artemizjonu oraz świątynia Apollina w Didim.
Upowszechnił się rzadko wcześniej stosowany typ budowli – tolos, wznoszony na planie koła w porządku doryckim lub jońskim otoczony zewnętrzną, zazwyczaj wykonaną w porządku korynckim, kolumnadą. Oprócz budowli sakralnych, na terenach Azji Mniejszej wznoszono monumentalne grobowce. Najbardziej znanym przykładem tego typu budowli był grobowiec władcy Karii Mauzolosa w Halikarnasie (Mauzoleum w Halikarnasie), zaliczony do siedmiu cudów świata.
Rozpowszechniono także poza terenami Jonii budowle świeckie pełniące funkcję propagandową, tzw. pomniki honoracyjne. Jedyny, zachowany na miejscu zbudowania, pomnik Lizykratesa w Atenach, to budowla w kształcie tolosu. Została ustawiona na 10-metrowym podium, otoczona półkolumnami w porządku korynckim i zwieńczona trójnogiem, trofeum w konkursie śpiewaczym. Lizykrates w ten sposób uczcił zwycięstwo swojego chóru w zawodach. W budownictwie świeckim wznoszono gmachy posiedzeń władz (np. Tersilion w Megalopolis), magazyny (np. Skeuoteka – arsenał floty ateńskiej w Pireusie), rozbudowano też teatr Dionizosa (338-326 p.n.e.) i zbudowano monumentalne teatry w Syrakuzach (ok. 400 p.n.e.) i w Epidauros (ok. 330 p.n.e.).
Rzeźba.
Do najwybitniejszych rzeźbiarzy okresu późnoklasycznego należą: Lizyp z Sykionu, Skopas z Paros, Praksyteles.
Praksyteles (370 – 330 p.n.e.) był twórcą wyrastającym z tradycji attyckich. Jego rzeźby to wizerunki „pięknych bogów”. Rzeźbiarz przedstawiał postacie greckich bogów jako młodych, pięknych osób o trochę sennym, zamyślonym spojrzeniu. Kompozycja dzieł Praksytelesa nawiązuje do kanonów Polikleta. Artysta nieco inaczej rozkładał ciężar ciała swoich postaci, przez co linia kręgosłupa została bardziej wygięta. Jednocześnie stosowane przez niego proporcje wysmuklały sylwetkę, miękka linia i dbałość o detal nadała jego dziełom elegancką formę pełną zmysłowego piękna. Uczłowieczonym wizerunkom greckich bogów nie była obca zabawa, zmęczenie, codzienne czynności (np. "Afrodyta Knidyjska" z ok. 360 p.n.e., ukazana w chwili poprzedzającej kąpiel lub wychodzenia z niej). Rzeźba ta, to pierwszy w sztuce greckiej akt bogini. Po jej wykonaniu, artysta został oskarżony o świętokradztwo. Jednocześnie posąg stał się najbardziej popularnym i najczęściej kopiowanym dziełem tego rzeźbiarza.
Lizyp (350 – 300 p.n.e.), nadworny portrecista Aleksandra Wielkiego przeszedł do historii jako najbardziej wszechstronny rzeźbiarz tego okresu. Mistrz techniki brązownictwa. Twórca nowego kanonu ciała ludzkiego o proporcjach smuklejszych niż kanon Polikleta, autor posągów atletów (np. „Apoksyomenosa”), herosów, bogów i ludzi. Wprowadził też wieloplanową kompozycję w rzeźbie. Kontrapost w jego dziełach jest mocniej zaakcentowany, praca mięśni ukazana bardziej realistycznie niż w dziełach Polikleta. Jednocześnie twarze rzeźbionych postaci ukazują ich stany psychiczne i fizyczne. Jest twórcą pomnika ukazującego dwudziestu pięciu dowódców poległych w bitwie nad Granikiem, licznych portretów Aleksandra Wielkiego, w tym pomnika przedstawiającego Aleksandra w scenie polowania na lwa.
Trzeci wielki rzeźbiarz i architekt tego okresu, Skopas (370 – 330 p.n.e.), przeszedł do historii jako twórca najbardziej ekspresyjnych w wyrazie postaci. Do jego ulubionych tematów należały dramatyczne chwile z życia bohaterów greckiej mitologii. Pozwalało to na ukazanie silnych doznań i gwałtowności ruchu. Znana z rzymskich kopii postać menady została pokazana w chwili ekstazy spowodowanej oszołomieniem winem, ziołami i silnym podnieceniem. Relief zdobiący świątynię Ateny Alea w Tegei opowiada o tragicznych losach Meleagra podczas łowów na dzika kalidońskiego, płaskorzeźby na ścianach Mauzoleum w Halikarnasie to sceny walki Greków z Amazonkami.
Oczywiście, wymienieni twórcy nie byli jedynymi znanymi rzeźbiarzami tego okresu. Leochares był autorem znanych z rzymskich kopii dzieł: "Apollo Belwederski", "Diana Wersalska". Lizystratos, brat Lizypa, rozwinął realistyczną sztukę portretową. Był inicjatorem tworzenia odlewów gipsowych portretowanych osób. Relief upowszechnił się w sztuce nagrobnej. Coraz częściej wykonywano sarkofagi skrzyniowe o ścianach zdobionych scenami o tematyce mitologicznej, batalistycznej lub związanych z obrzędami pogrzebowymi. Nadal wykonywano stele nagrobne zdobione płaskim reliefem. Nowością były marmurowe lekyty o wysokości ok. 2 m, o dekoracji rzeźbiarskiej. Ten typ pomników nagrobnych upowszechnił się w Attyce w IV wieku p.n.e., w III wieku p.n.e. nie był już spotykany.
Malarstwo.
Malarstwo w okresie późnego klasycyzmu osiągnęło swój szczytowy rozwój. Przyczyniła się do tego tzw. szkoła sykiońska wraz ze swoimi przedstawicielami: Pamfilosem, Melantiosem, Pauzjaszem i Apellesem oraz szkoła attycka, reprezentowana przez Eufranora, Nikiasza i Filoksenosa. Ten ostatni był twórcą obrazu bitwy pod Issos, znanej z kopii mozaikowej znalezionej w Pompejach.
Pamfilos, nauczyciel Apellesa i twórca szkoły sykońskiej był malarzem sięgającym do tematyki mitologicznej i historycznej. Przypisywana jest mu działalność, która doprowadziła do wprowadzenia nauki rysunku do szkół hellenistycznych. Imię Pauzjusza wiązane jest z opracowaniem techniki enkaustycznej, polegającej na zastosowaniu gorącego wosku do sporządzania farb. Farby te nakładano na gorąco, a następnie polerowano. Pozwalało to na osiągnięcie bogatszych efektów malarskich.
Najsławniejszy malarz tej epoki to Apelles z Kolofonu. Był znanym portrecistą, malarzem scen mitologicznych, historycznych i rodzajowych. Mimo stosowania czterech kolorów dążył do uzyskania pośrednich odcieni (słynne były jego odcienie bieli i różu). Nadworny malarz Aleksandra Wielkiego, specjalizował się w portretach znanych osób o pogłębionym studium psychologicznym postaci. Był malarzem realistycznym, twórcą licznych personifikacji pojęć (np. szczęście, potwarz). Najsłynniejszym jego dziełem była "Afrodyta Anadyomene" (wynurzająca się z morza) namalowana dla Kos.
Pod wpływem malarstwa kształtowała się też sztuka mozaikarska. Szczególny jej rozkwit nastąpił w Macedonii. W tamtejszych rezydencjach gliniane posadzki początkowo zdobiono i wzmacniano kamyczkami, które zaczęto układać początkowo w proste, geometryczne wzory. Z czasem tematyka została wzbogacona o sceny inspirowane innymi dziedzinami sztuki, przede wszystkim przedstawieniami malarskimi. W dekoracjach figuralnych najczęściej spotykane były sceny mitologiczne, batalistyczne, polowań i walki zwierząt.
W malarstwie ceramicznym połączono technikę czerwonofigurową z barwną polichromią szczegółów wykonywana w kolorach: białym, błękitnym, różowym i złotym (tzw. styl kerczeński). Rozwinęły się też ośrodki ceramiczne położone na południu Italii – w Kampanii, Lukanii i Apulii. Cechą charakterystyczną ceramiki produkowanej w tych ośrodkach była bogata ornamentyka, dążenie do przepychu w wieloosobowych kompozycjach burleskowych czy komediowych. Apulia zasłynęła z waz w stylu "gnathia", pokrytych czarną polewą o jednostronnej dekoracji kontrastującej z tłem.

</doc>
<doc id="69744" url="https://pl.wikipedia.org/wiki?curid=69744" title="Lelupa">
Lelupa

Lelupa ( (dosłownie „wielka rzeka”), lub ) – rzeka na Łotwie, w Kurlandii, o długości 119 km (310 km razem z rzeką Niemenek) i zlewni o powierzchni 17 600 km².
Rzeka powstaje z połączenia rzek Niemenek i Musza w mieście Bauska. W miejscu jej powstania w widłach Niemenka i Muszy znajduje się zamek. Przepływa przez Jełgawę (tuż nad jej brzegiem znajduje się pałac w Jełgawie), a pod Sloką dzieli się na dwa ramiona, prawe wpada do ujścia Dźwiny pod Dünamünde, a lewe do Zatoki Ryskiej. Na zachód od ujścia Lelupy do Zatoki Ryskiej rozciąga się miasto Jurmała.
Rzeka jest żeglowna na odcinku ok. 100 km.

</doc>
<doc id="69745" url="https://pl.wikipedia.org/wiki?curid=69745" title="Union Mundial pro Interlingua">
Union Mundial pro Interlingua

Union Mundial pro Interlingua – międzynarodowa organizacja założona 28 lipca 1955 roku w Tours, we Francji. Celem organizacji jest promowanie sztucznego języka interlingua.
Pierwszym przewodniczącym UMI był Alexander Gode, który kierował przez kilka ostatnich lat pracami International Auxiliary Language Association i był redaktorem naczelnym słownika "Interlingua-English Dictionary".
UMI ma członków i reprezentantów na wszystkich kontynentach. Przewodniczącym rady wykonawczej jest od 2003 roku urodzona w Polsce, a mieszkająca w Szwecji Barbara Rubinstein.
Oficjalnym organem prasowym UMI jest dwumiesięcznik "Panorama in Interlingua". UMI organizuje regularnie kongresy użytkowników języka - na jednym z ostatnich, zorganizowanym w 2001 roku w Gdańsku, obchodzono 50-lecie powstania interlingwy, czyli opublikowanie "Interlingua-English Dictionary" i "Interlingua Grammar".
Kongresy interlingwy odbyły się dotąd w Tours (Francja) 1955, Bazylei (Szwajcaria) 1957, Tours (Francja) 1959, Bazylei (Szwajcaria) 1971, Norwich (Wielka Brytania) 1974, Sheffield (Wielka Brytania) 1983, Taastrup (Dania) 1985, Paryżu (Francja) 1987, Zwolle (Holandia) 1989, Helsingborgu (Szwecja) 1991, Borne (Holandia) 1993, Pradze (Czechy) 1995, Strasburgu (Francja) 1997, Fokszany (Rumunia) 1999, Gdańsku (Polska) 2001, Lowecz (Bułgaria) 2003, Åsa/Göteborgu (Szwecja) 2005, Kirchheimbolanden (Niemcy) 2009, Chepelare (Bułgaria) 2011.

</doc>
<doc id="69751" url="https://pl.wikipedia.org/wiki?curid=69751" title="Konnekt">
Konnekt

Konnekt – darmowy multikomunikator dla systemów z rodziny Windows, dostępny od 21 grudnia 2012 roku na licencji open source. Autorem programu jest Rafał Lindemann. W rozwój programu zaangażowanych było również wiele osób tworzących dodatki, takie jak style czy wtyczki.
Dzięki rozbudowanym możliwościom konfiguracji i stosunkowo dużej liczbie wtyczek, Konnekt jest konfigurowalny w dość szerokim zakresie. Obecnie obsługiwane są następujące sieci: Gadu-Gadu, Tlen, AQQ, Jabber oraz LAN.
Program i jego dalszy rozwój został porzucony przez twórców.
Dystrybucja.
Konnekt od powstania był programem darmowym, nie wyświetlającym reklam ani banerów. W początkowej fazie rozwoju jedynym ograniczeniem była konieczność darmowej rejestracji przed pobraniem kopii programu. Tę niedogodność zniesiono po wydaniu wersji 0.6.18.99. Twórcy nie czerpią zysku z dystrybucji programu, choć zachęcają na swojej stronie internetowej do wsparcia projektu poprzez dobrowolne datki lub kupno produktów z logo programu.
Możliwości.
Obecnie Konnekt oferuje użytkownikom następujące możliwości:
Nieoficjalne wtyczki dodają inne opcje, jak np. sterowanie muzyką z okna rozmowy, ustawianie statusów wszystkich sieci jednym kliknięciem i inne.
Zamknięcie projektu.
24 stycznia 2008 roku na stronie głównej komunikatora pojawił się news informujący, że projekt wciąż jest aktywny. Po zebraniu pieniędzy na serwer dedykowany, okazało się, że stadium prac nad kodem jest niewielkie, a wersja 0.7 nie zostanie wydana.
21 grudnia 2012 roku zakończono prace nad Konnektem, projekt zamknięto, a wszystkie źródła programu udostępniono na licencji Mozilla Public License.
Wymaganie systemowe.
Konnekt nie był przystosowany do działania pod systemami z rodziny Linux, podejmowano próby z użyciem programu Wine.
Z powodu zarzucenia dalszego rozwoju programu może nie być on w pełni kompatybilny z najnowszymi wydaniami systemu Microsoft Windows.

</doc>
<doc id="69752" url="https://pl.wikipedia.org/wiki?curid=69752" title="IM">
IM

IM:
Im:
.im:
i.m.:

</doc>
<doc id="69755" url="https://pl.wikipedia.org/wiki?curid=69755" title="Wajda (urząd)">
Wajda (urząd)



</doc>
<doc id="69756" url="https://pl.wikipedia.org/wiki?curid=69756" title="Notacja węgierska">
Notacja węgierska

Notacja węgierska (ang. "Hungarian Notation") – w programowaniu sposób zapisu nazw zmiennych oraz obiektów, polegający na poprzedzaniu właściwej nazwy małą literą (literami) określającą rodzaj tej zmiennej (obiektu).
Notację węgierską wymyślił Charles Simonyi, programista z Microsoft. Można spotkać się z takimi formatami zapisu nazw zmiennych:
 iLiczba
 i_Liczba
 i_liczba
Przykład użycia notacji węgierskiej do nazywania zmiennych w C++:
Charakterystyczne dla notacji węgierskiej (tworzące jej „węgierskie brzmienie”) są również złożenia przedrostków, zbliżone do składania morfemów gramatycznych z morfemami znaczeniowymi w języku węgierskim (i innych językach aglutynacyjnych).
Największą wadą tego systemu jest to, że jeśli chce się zmienić typ zmiennej, trzeba poprawiać nazwę w każdym miejscu występowania jej w programie.
Notację węgierską stosuje się także w celu zaznaczenia zasięgu zmiennej, np.:

</doc>
<doc id="69757" url="https://pl.wikipedia.org/wiki?curid=69757" title="Tim Berners-Lee">
Tim Berners-Lee

Sir Timothy John Berners-Lee (ur. 8 czerwca 1955 w Londynie) – brytyjski fizyk i programista, współtwórca i jeden z pionierów usługi WWW, jednej z najpopularniejszych usług internetowych. W 1994 roku został przewodniczącym W3C.
Życiorys.
Początki kariery.
Odbył naukę w Emanuel School w Wandsworth. Jest absolwentem Queen College Uniwersytetu Oksfordzkiego. Tam zbudował komputer, lutując bramki TTL, procesor M6800 oraz używając starego odbiornika TV.
Nim stworzył WWW, miał już spore doświadczenie programistyczne. Tim był pierwszym inżynierem Plessey Telecommunications (systemy transakcji rozproszonych).
Prototyp i propozycja.
Półtora roku pracował jako konsultant w Europejskim Ośrodku Badań Jądrowych (CERN) w Genewie. W tym czasie napisał na własny użytek pierwszy program do przetrzymywania informacji korzystający z wielu relacji (wewnętrznych powiązań). Program ENQUIRE nigdy nie doczekał się publikacji, ale dał podstawy przyszłej idei World Wide Web.
W latach 1981–1984 pracował w Image Computer Systems Ltd nad kontrolą sprzętu w czasie rzeczywistym, oprogramowaniem graficznym i komunikacyjnym. W 1984 podjął ponownie współpracę z CERN, aby stworzyć rozproszony system kontroli i wymiany informacji w czasie rzeczywistym. Przede wszystkim zajmował się projektowaniem systemu dwukierunkowego wywoływania procedur (podwaliny HTTP).
W 1989 wystąpił z propozycją ogólnoświatowego projektu opartego na hipertekście – nazwanego World Wide Web. Oparte na ENQUIRE, WWW miało pozwolić na współpracę poprzez łączenie informacji wielu autorów w sieć dokumentów hipertekstowych. Napisał również swój pierwszy serwer, nazwany po prostu HTTPD i pierwszą aplikację kliencką, „WorldWideWeb” – przeglądarkę i edytor hipertekstu typu WYSIWYG działającą w środowisku NeXTStep. Pracę nad nią rozpoczął w październiku 1990 – program „WorldWideWeb” został udostępniony w sieci CERN w październiku tegoż roku, a w ogóle w Internecie latem 1991. Pierwszą opublikowaną przez Tima Bernersa-Lee stroną WWW była info.cern.ch (była to pierwsza strona WWW na świecie, nadal jest czynna – znajdują się na niej informacje na temat komputera, na którym została napisana oraz zdjęcia PC, pierwszego surfera oraz twórcy WWW).
W3C.
Do 1993 zajmował się nadal tworzeniem Sieci, koordynując pracę wielu użytkowników Internetu. Jego pierwotne specyfikacje URL/URI, HTTP oraz HTML były obiektem dyskusji i poprawek w coraz szerszych kręgach razem z rozwojem technologii WWW.
W 1994 powołał do życia Organizację W3C w Laboratorium Informatyki w Massachusetts Institute of Technology (MIT). Od tamtej pory jest dyrektorem World Wide Web Consortium, które zrzesza ogólnoświatowe środowiska WWW w: Massachusetts Institute of Technology, INRIA we Francji i Uniwersytecie Keio w Japonii. W3C stawia sobie za cel „prowadzenie Sieci do jej maksymalnych możliwości” ("Leading the Web to Its Full Potential"), zapewniając stabilność zarówno w gwałtownych, jak i ewolucyjnych zmianach sposobów jej użycia.
Jest autorem książki "Weaving the Web" („Tkając Sieć”) mówiącej o początkach i przyszłości WWW.
Nagrody i odznaczenia.
W 1994 został wyróżniony Nagrodą Japońską, a 16 lipca 2004 otrzymał tytuł Rycerza Orderu Imperium Brytyjskiego od Królowej Elżbiety za „wkład w ogólnoświatowy rozwój Internetu”. Tytuł ten jest jednym z najwyższych stopni szlachectwa nadawanego obywatelom brytyjskim. W 2007 został odznaczony brytyjskim Orderem Zasługi ("Order of Merit").
W 2017 otrzymał przyznawaną przez Association for Computing Machinery Nagrodę Turinga za wynalezienie WWW i stworzenie związanych z nią algorytmów i protokołów.

</doc>
<doc id="69759" url="https://pl.wikipedia.org/wiki?curid=69759" title="Ogrody zoologiczne w Polsce">
Ogrody zoologiczne w Polsce

Ogrody zoologiczne w Polsce. Pierwszy polski ogród zoologiczny, mający charakter naukowo-dydaktyczny, założył w 1833 w Podhorodcach Stanisław Konstanty Pietruski.
Historia.
Najstarszym ogrodem zoologicznym w Polsce jest Ogród Zoologiczny we Wrocławiu, otwarty 10 lipca 1865. Innym wiekowym ogrodem jest Ogród Zoologiczny w Poznaniu, założony w 1874, formalnie zarejestrowany w 1875.
Gdański Ogród Zoologiczny jest największą placówką tego typu w kraju. Zajmuje powierzchnię prawie 124 ha. Drugi pod względem wielkości ogród zoologiczny w Poznaniu (nowy), zajmuje powierzchnię około 121 ha.
W Polsce największą liczbę gatunków zwierząt posiada Ogród Zoologiczny we Wrocławiu, który pod tym względem znajduje się w pierwszej trójce na świecie. 
Ideę ochrony gatunków poprzez działalność ogrodów zoologicznych na terenie Polski propagowali po II wojnie światowej Hanna i Antoni Gucwińscy, byli dyrektorzy wrocławskiego zoo, którzy na antenie telewizji polskiej prowadzili popularny program "Z kamerą wśród zwierząt".
26 października 2014 we wrocławskim Zoo oddano do użytku zwiedzających kompleks prezentujący ekosystemy wodne pod nazwą Afrykarium, jest to pierwszy tego typu obiekt w Polsce. 29 kwietnia 2022 w łódzkim Zoo otwarto inny kompleks zawierający słoniarnię, podwodny tunel i akwaria oraz wybiegi dla zagrożonych zwierząt pod nazwą Orientarium.
Organizacje.
Europejskie Stowarzyszenie Ogrodów Zoologicznych i Akwariów (EAZA) skupia najbardziej liczące się ogrody zoologiczne z całej Europy. 
W Polsce do EAZA należy 11 najlepszych ogrodów, spełniających normy i wymogi EAZA - w Poznaniu, Toruniu, Wrocławiu, Płocku, Warszawie, Opolu, Gdańsku, Łodzi, Krakowie, Zamościu i Chorzowie.
 Rada Dyrektorów Polskich Ogrodów Zoologicznych i Akwariów - Stowarzyszenie Dyrektorów Polskich Ogrodów Zoologicznych i Akwariów powstało w 2000 roku i jest kontynuatorem nieformalnego Zarządu Ogrodów Zoologicznych utworzonego w 1981 roku. Członkami tego Stowarzyszenia są główne polskie ogrody zoologiczne, które wyznaczają kierunki rozwoju hodowli, wystawę i ochronę dzikich zwierząt. 
W skład Rady wchodzą: Ogród Zoologiczny w Bydgoszczy, ZOO Charlotta, Śląski Ogród Zoologiczny, Gdański Ogród Zoologiczny, Akwarium Gdyńskie, Park Dzikich Zwierząt w Kadzidłowie, Ogród Zoologiczny w Krakowie, Ogród zoologiczny Leśne Zacisze, Ogród zoologiczny w Lubinie, Miejski Ogród Zoologiczny w Łodzi, Ogród Zoologiczny w Opolu, Miejski Ogród Zoologiczny w Płocku, Ogród Zoobotaniczny w Toruniu, Ogród Zoologiczny w Warszawie, Ogród Zoologiczny we Wrocławiu, Ogród Zoologiczny w Zamościu.
Spis ogrodów.
Oficjalny wykaz ogrodów zoologicznych w Polsce wydany przez Generalną Dyrekcję Ochrony Środowiska (ułożony w porządku chronologicznym):
Pozostałe ogrody zoologiczne.
Na terenie Polski znajdują się setki zoo, zwierzyńców, mini-zoo czy też akwariów będących de facto nielicencjonowanymi, nielegalnymi ogrodami zoologicznymi.

</doc>
<doc id="69760" url="https://pl.wikipedia.org/wiki?curid=69760" title="Jednostka tworząca kolonię">
Jednostka tworząca kolonię

Jednostka tworząca kolonię, jtk, CFU (od ang. "colony-forming unit") – jednostka określająca liczbę mikroorganizmów lub komórek w materiale badanym przy zastosowaniu posiewu polegającego na możliwie równomiernym rozprowadzeniu próbki materiału na lub w pożywce w taki sposób, aby (w idealnym przypadku) wszystkie mikroorganizmy leżały samotnie i w oddaleniu od siebie, tworząc przez rozmnażanie każdorazowo jedną kolonię.
Inaczej mówiąc, liczba jtk oznacza liczbę pojedynczych komórek, z których w wyniku podziałów powstaną kolonie komórek. Liczba kolonii jest w warunkach idealnych równa liczbie mikroorganizmów w próbce, co przez interpolację pozwala na określenie ich liczby w badanym materiale, co ilustruje poniższy przykład:
Przez dobór warunków hodowli (rodzaj pożywki, temperatura, zawartość tlenu) można selektywnie kontrolować liczbę konkretnych mikroorganizmów z grupy o różnych wymaganiach środowiskowych.
Stężenie komórek podaje się najczęściej w jtk na jednostkę objętości, przykładowo jtk/ml.
Analogicznie do CFU można zdefiniować wskaźnik PFU (od ang. "plaque-forming unit", czyli jednostka tworząca łysinkę), stosowany w przypadku bakteriofagów. Definicja i zastosowanie są tutaj podobne – z tym, że zamiast kolonii tworzone są tak zwane łysinki, czyli przejaśnienia w murawie bakteryjnej. Termin PFU, poza wirusami, może odnosić się także do komórek plazmatycznych w teście Jernego.

</doc>
<doc id="69762" url="https://pl.wikipedia.org/wiki?curid=69762" title="DAV">
DAV



</doc>
<doc id="69763" url="https://pl.wikipedia.org/wiki?curid=69763" title="Interlingua-English Dictionary">
Interlingua-English Dictionary

Interlingua-English Dictionary – fundamentalny słownik języka interlingua, którego wydanie 15 stycznia 1951 roku (nowojorskie wydawnictwo Storm Publishers) zostało uznane za inaugurację języka. Słownik zawiera 27 tys. haseł. Drugie wydanie ukazało się w 1971 roku.
Słownik dostępny jest również w postaci elektronicznej w formacie Babylon Translator i Pardon, na Wikisłowniku w interlingwie oraz jako plik tekstowy. Zawartość IED jest sukcesywnie wprowadzana do słownika Dictionario Interlingua-Polonese – https://web.archive.org/web/20160601235306/http://interlingua.filo.pl/.
Prace nad rozwojem słownictwa języka prowadził holenderski leksykograf Piet Cleij – w 2004 roku łączny zasób słownictwa osiągnął 50 tys. jednostek leksykalnych, zarejestrowanych w słowniku Dictionario Interlingua-Nederlandese.

</doc>
<doc id="69764" url="https://pl.wikipedia.org/wiki?curid=69764" title="Web-based Distributed Authoring and Versioning">
Web-based Distributed Authoring and Versioning

WebDAV () – rozszerzenie protokołu HTTP 1.1 o metody COPY, LOCK, MKCOL, MOVE, PROPPATCH, PROPFIND, UNLOCK. Pozwala na zarządzanie i kontrolę wersji plików na serwerze WWW. Jedyną przeglądarką posiadającą funkcję zapisu poprzez protokół DAV jest Konqueror.
Implementacja WebDAV na serwerze WWW Apache odbywa się poprzez rozszerzenie "mod_dav".
Implementacje.
Windows.
Początkowo WebDAV w produktach Microsoft pojawił się w Windows 98 w opcji o nazwie „Foldery sieci web”. W kolejnych wersjach systemu protokół został zintegrowany z przeglądarką plików Eksplorator Windows i działa w postaci usługi systemowej. Ścieżki podane przez użytkownika są zamieniane z postaci http://maszyna/sciezka/ na \\maszyna\sciezka\ dla zachowania kompatybilności z API systemu plików.
Linux.
Użytkownicy Linuksa mogą montować elementy udostępnione za pomocą WebDAV przez davfs2 lub fusedav. KDE oraz Nautilus posiada natywne wsparcie dla WebDAV jako część kio_http. Serwer HTTP Apache udostępnia moduły WebDav bazując na davfs oraz Subversion. Apache Subversion używa protokołu bazującego na mod_dav, nie w pełni jednak zgodnego ze standardami.

</doc>
<doc id="69769" url="https://pl.wikipedia.org/wiki?curid=69769" title="Dav">
Dav



</doc>
<doc id="69774" url="https://pl.wikipedia.org/wiki?curid=69774" title="Kwartet saksofonowy">
Kwartet saksofonowy

Kwartet saksofonowy – zespół złożony z czterech instrumentalistów grających na saksofonach:
Kwartety saksofonowe wykonują zazwyczaj muzykę poważną albo jazzową.
Do znanych kwartetów należą:
Muzykę jazzową i improwizowaną wykonują kwartety:

</doc>
<doc id="69776" url="https://pl.wikipedia.org/wiki?curid=69776" title="Muktada al-Sadr">
Muktada al-Sadr



</doc>
<doc id="69780" url="https://pl.wikipedia.org/wiki?curid=69780" title="Timothy Berners-Lee">
Timothy Berners-Lee



</doc>
<doc id="69782" url="https://pl.wikipedia.org/wiki?curid=69782" title="Deklinacja w języku polskim">
Deklinacja w języku polskim

Deklinacja w języku polskim – odmiana rzeczownika, przymiotnika, imiesłowu przymiotnikowego, zaimka rzeczownego, przymiotnego, liczebnego i liczebnika przez przypadki i liczby w języku polskim.
W języku polskim występuje siedem przypadków (w nawiasach podano pytania przypadków):
Mianownik.
Głównym zadaniem mianownika jest oznaczanie podmiotu.
Mianownik jest w języku polskim najczęstszym przypadkiem, choć używany jest rzadziej niż w językach o ubogiej fleksji.
Konstrukcje, w których w językach o podobnym systemie przypadków występuje mianownik, a w polskim inny przypadek, to m.in.:
Wyrazy takie jak męskoosobowe "poeta, sędzia, książę, dziadzio, gauczo", męskożywotne "satelita, Reksio", nijakie "imię, zwierzę, akwarium", żeńskie "pani" mają końcówkę niezgodną z podanymi zasadami.
Dopełniacz.
Dopełniacz jest przypadkiem najczęściej używanym po mianowniku i rzadko jest mu równy formalnie (wyjątki to np. "pani", "dzieci"). Jego podstawowa funkcja jest posesywna (odpowiada na pytania "kogo?", "czego?", "czyj?"). W negatywnych zdaniach egzystencjalnych pełni funkcję podmiotu („nie ma go”), w funkcji dopełnienia bliższego zastępuje biernik w zdaniach negatywnych („jem sałatę”, „nie jem sałaty”). Dopełniacz może też pełnić funkcję dopełnienia bliższego, gdy mowa o części (np. „kupiłem cebuli”). Można sobie wyobrazić, że przed takim dopełnieniem występuje „ukryty” rzeczownik określający ilość („kupiłem kilogram cebuli” czy też „kupiłem trochę cebuli”).
Celownik.
Celownik oznacza zwykle dopełnienie dalsze („Daj "Kasi" piłkę.”). Łączy się z nielicznymi przyimkami („ku miastu”). Jest najrzadziej używanym przypadkiem.
Wyjątkowa („nijaka”) końcówka "-u" występuje w formach około 20 rzeczowników:
W rodzaju żeńskim celownik l. poj. ma taką samą postać jak miejscownik, z takimi samymi wymianami spółgłosek i samogłosek. Dotyczy to także rzeczowników męskich o odmianie żeńskiej.
W liczbie mnogiej celownik wyrazów o odmianie rzeczownikowej ma zawsze końcówkę "-om": "psom, kotom, muchom, drzewom, polom". Wyrazy o odmianie przymiotnikowej mają "-ym": "położnym", "służącym" lub "-im" jak np.: "bliźnim".
Biernik.
Biernik oznacza zwykle dopełnienie bliższe.
W połączeniach z przyimkiem oznacza zwykle kierunek zmiany.
Biernik może przyjmować trzy postacie:
Bardzo często jest równy dopełniaczowi lub mianownikowi, ale niewiele jest wypadków, w których można zastąpić biernik jednym z tych dwóch przypadków zmieniając znaczenie. Gdy biernik jest równy mianownikowi, zdanie z podmiotem i dopełnieniem bliższym staje się dwuznaczne. Należy wtedy stosować regułę: "Jeśli nie można stwierdzić, co jest podmiotem, a co dopełnieniem bliższym, na podstawie formy gramatycznej, to podmiot zawsze występuje jako pierwszy." Np. w zdaniu "psy gonią koty", choć samodzielnie wyrazy "psy" oraz "koty" mogą być zarówno mianownikiem, jak i biernikiem, zgodnie z regułami normatywnej polszczyzny jedynie „psy” mogą być podmiotem, a jedynie „koty” dopełnieniem. Za najlepsze rozwiązanie uznaje się jednak przekształcenie zdania na stronę bierną: "koty są gonione przez psy" lub "psy są gonione przez koty".
Z kolei w pewnych zdaniach język polski ma jakby własności języków koncentrycznych, np.: "stół zasłaniał krzesło" – "stół zasłaniało krzesło", "drzewa zasłaniają dom" – "drzewa zasłania dom".
Narzędnik.
Narzędnik występuje w wielu połączeniach z przyimkami (np. „czapka z pomponikiem” – tzw. "sociativus"; często zastępowany biernikiem w sposób podobny jak miejscownik, np. „pod budą” – „pod budę”), ale też samodzielnie jako określenie sposobu, narzędzia, czasu itd. (np. „jeść widelcem”), jako dopełnienie bliższe (np. „zarządzać domem”, „pracować nocami”) oraz w funkcji orzecznika (np. „jest marynarzem”).
Rzeczowniki męskie o odmianie żeńskiej mają końcówkę "-ą", np. "poetą, satelitą, Jagiełłą", także "sędzia – sędzią".
W liczbie mnogiej narzędnik ma końcówkę "-ami" ("psami, małpami, kamieniami, drzewami"), wyjątkowo "-mi" ("przyjaciółmi, gośćmi, ludźmi, braćmi, księżmi, końmi, liśćmi, pieniędzmi, dziećmi, dłońmi, kośćmi"). Spotyka się też (zwykle w książkach) archaiczną końcówkę "-y" ("ostatnimi czasy", "Z włosy białymi, ze skrzydły złotymi...").
Miejscownik.
Miejscownik nigdy nie występuje sam, jedynie w połączeniach z przyimkami.
Często zastąpienie miejscownika biernikiem powoduje zmianę znaczenia ze stanu w kierunek zmian, np. „na poczcie” (z miejscownikiem) oznacza położenie danego obiektu, zaś na „na pocztę” (z biernikiem) oznacza kierunek zmiany położenia.
Przed końcówką "-´e" zachodzą różne, omówione wcześniej, wymiany spółgłosek i samogłosek, np. "lider: o liderze, kozioł: o koźle", "świat – świecie".
Lista rzeczowników z wymianą "o (ó): e" w miejscowniku l.poj.:
Lista rzeczowników z wymianą "a: e" jest dłuższa i obejmuje następujące rzeczowniki:
Końcówkę "-u" przybierają wyjątkowo twardotematowe "pan, syn, dom – o panu, synu, domu". Miękkotematowe rzeczowniki męskie o odmianie żeńskiej mają "-i" lub "-y", np. "o cieśli, bacy".
W liczbie mnogiej miejscownik ma końcówkę "-ach" ("o małpach, muchach, ciałach, kościach, muchach"). Dawne "-´ech" pozostało tylko w odmianie kilku nazw państw: "w Niemczech" (z wymianą "c" (z trzeciej palatalizacji)": cz"), "we Włoszech", "na Węgrzech".
Wołacz.
Wołacz służy do bezpośrednich zwrotów do adresata, nie jest bezpośrednio częścią zdania.
W niektórych sytuacjach jego funkcje pełni mianownik (zob. wyżej w rozdziale o mianowniku).
Forma wołacza jest niekiedy także równa formie mianownika. Dzieje się tak w przypadku:
Ostatnie dwie cechy charakteryzują także inne języki indoeuropejskie, które we fleksji mają wołacz (przede wszystkim grekę i łacinę), i są zapewne odziedziczone z prajęzyka.
Rzeczowniki męskie mają na ogół wołacz l. poj. równy miejscownikowi. Wyjątki:
Rzadko używa się wołacza pewnych nazw własnych, przede wszystkim imion – formy "chodź tu Łukaszu", "Karolino!" występują o wiele rzadziej niż "chodź tu Łukasz", "Karolina!", a użycie wołacza dodaje wypowiedzi cech emocjonalnych. W wielu wypadkach jednak wołacz musi zostać użyty i nie można zastąpić go mianownikiem, np. "panie Kowalski", "panie Łukaszu", "pani Karolino".
Potocznie formy wołacza mogą nawet zastępować mianownik (np. "Jasiu przyszedł"); takie formy uchodzą jednak za nienormatywne, choć niektóre wydawnictwa preskryptywne aprobują je z zastrzeżeniem, że są to formy o charakterze regionalnym. Przyczyną takiej wymowy jest to, że z wysokich spółgłosek miękkich typu ś łatwiej przejść do wysokiego u, niż do o.
Sytuacje, w których użycie wołacza jest obligatoryjne, to np. bezpośredni zwrot do adresata w sytuacjach oficjalnych (zwłaszcza w języku pisanym, np. w listach: "Szanowny Panie Prezesie", "Droga Pani Halino"). Także w języku mówionym wołacz bardzo często nie może być zastąpiony mianownikiem, np. w wyrażeniach mających na celu obrażenie adresata: "ty kompletny idioto", "nie tak, kretynie!", z przymiotnikiem: "szanowny Wojciechu!".
Wyjątki.
Spora grupa rzeczowników męskich ma końcówkę "-a" w mianowniku l.p. i odmianę żeńską (najczęściej z wyj. dop. l.mn.). Należą tu niemal wyłącznie rzeczowniki męskoosobowe, np. "artysta, poeta, kolega, kaznodzieja, drużba, łowca, mężczyzna, sługa", wyjątkowo rzeczownik męskożywotny "satelita" ("widzę tego satelitę" jak "tego kota", a nie jak "widzę ten księżyc").
Nazwiska na "-o, -ko" ("Jagiełło, Fredro") mają odmianę częściowo żeńską. Nie dotyczy to zdrobnionych imion współczesnych i dawnych: "Józio, Franio, Benio, Mieszko, Dobko, Jaśko", a także wyrazów obcego pochodzenia: "mikado, maestro, gauczo".
Rzeczownik "książę" jest rodzaju męskoosobowego, ale odmienia się jak rzeczowniki nijakie. Ponadto w liczbie pojedynczej używa się specjalnej formy tematu: "książę, księcia, księciu, książę, księciem, o księciu, książę!; książęta, książąt, książętom, książąt, książętami, o książętach, książęta!"
Istnieje grupa rzeczowników o odmianie przymiotnikowej, należących do różnych rodzajów:
Ich odmiana zasadniczo zgadza się z odmianą przymiotników (ale "królowa" ma wołacz jak w deklinacji rzeczownikowej).
Czasami przynależność (szczególnie nazw miejscowych) do odmiany przymiotnikowej nie jest oczywista, np. odmianę przymiotnikową ma "Limanowa" (dop. "Limanowej"), podczas gdy "Częstochowa, Włoszczowa" odmieniają się jak zwykłe rzeczowniki (dop. "Częstochowy, Włoszczowy").
Rzeczowniki "sędzia, hrabia, margrabia" mają w odmianie kilka końcówek przymiotnikowych: "sędzia, sędziego, sędziemu, sędziego, sędzią, o sędzi" lub "o sędzim", "sędzio!", w l.mn. "sędziowie, sędziów" itd. regularnie.
Rzeczownik "brat" ma w liczbie mnogiej temat miękki i specjalną odmianę: "bracia, braci, braciom, braci, braćmi, o braciach, bracia!".
Rzeczownik "dziecko" ma w liczbie mnogiej nieregularną postać: "dzieci, dzieci, dzieciom, dzieci, dziećmi, o dzieciach, dzieci!".
Rzeczowniki "oko" i "ucho" tworzą formy liczby mnogiej od tematu miękkiego stwardniałego z końcówkami nietypowymi: MBW "oczy, uszy", D "oczu, uszu" (rzadko "oczów, uszów", przestarzałe "ócz") i dalej od tego samego tematu ("oczom, oczami, o oczach"). W narzędniku występuje także dawna forma liczby podwójnej "oczyma", dziś książkowa. W znaczeniu przenośnym odmiana jest regularna, np. "oko (sieci) – oka, ok, okom, oka, okami, okach".

</doc>
<doc id="69786" url="https://pl.wikipedia.org/wiki?curid=69786" title="RPG (język)">
RPG (język)



</doc>
<doc id="69788" url="https://pl.wikipedia.org/wiki?curid=69788" title="Raimbaut de Vaqueiras">
Raimbaut de Vaqueiras

Raimbaut de Vaqueiras, Rambaldo di Vaqueiras (ok. 1150-1207) - poeta prowansalski, trubadur.
Urodzony w zamku Vaquerais (Vaucluse). Karierę rozpoczynał na dworze Wilhelma d’Orange, wkrótce jednak wyjechał do Włoch, tam gościła w Genui i na dworze Bonifacego markiza z Monferrato (Piemont). Z tego okresu znane są utwory opiewające zalety Beatrice, córki Bonifacego. Razem ze swoim panem walczył przeciwko Lombardom. Później wyjechał na Sycylię i z Henrykiem VI walczył przeciw Normanom. w 1202 wziął udział w IV wyprawie krzyżowej. Zginął walcząc u boku swego pana Bonifacego podczas walk z Bułgarami około 1207.
Pozostawił po sobie około 30 utworów, z których 7 z muzyką, a wśród nich najsłynniejsza estampie (w tekscie "stampida") Kalenda maya. Pieśń ta, napisana w języku prowansalskim d’oc, poświęcona jest popularnym świętom majowym. Tekst opatrzony jest dwiema melodiami o wesołym rytmie; pierwsza z nich, powtarzana dwa razy, pełni funkcję refrenu. Metryka utworu jest dość skomplikowana i odpowiada schematowi: 4'aa 4b 4'aaa 4b 4'a 4b 4'a 4b 4'a 2'aa 2c 4'a 2'aa 2c 4'a.
Inne utwory to pieśni (fr. "chanson", prowansalski "cansó", wł. "canzone") miłosne, pieśni o alegorycznych turniejach między kawalerami i damami i jeden długi poemat epicki (223 wersety) w formie listu do Bonifacego I o wyprawie krzyżowej.

</doc>
<doc id="69801" url="https://pl.wikipedia.org/wiki?curid=69801" title="Aleksander Gode">
Aleksander Gode



</doc>
<doc id="69804" url="https://pl.wikipedia.org/wiki?curid=69804" title="Podział administracyjny Białegostoku">
Podział administracyjny Białegostoku

Miasto Białystok jest podzielone na 29 pomocniczych jednostek administracyjnych, nazwanych osiedlami. 
Obecny podział administracyjny Białegostoku ukształtował się w wyniku uchwały Rady Miejskiej nr XXXI/331/04 z dnia 25 października 2004 roku, zgodnie z którą Białystok został podzielony na 27 osiedli. Ponadto uchwałą nr LXII/787/06 z dnia 23 października 2006 roku z przyłączonych do Białegostoku miejscowości Dojlidy Górne, Kolonia Halickie i Zagórki zostało utworzone 28. osiedle - Dojlidy Górne. W 2021 roku zostało utworzone nowe osiedle Bagnówka. 
Zmiany podziału na osiedla.
1959.
30 listopada 1959 r. Miejska Rada Narodowa w Białymstoku uchwaliła podział miasta na 16 dzielnic. Dzielnice wchodziły w skład trzech zespołów dzielnic. 
Lata 90. do roku 2004.
1990-2002.
Białystok był podzielony na 45 osiedli.
2002-2004.
Do Białegostoku została przyłączona wieś Zawady
Po roku 2004.
2004-2006.
27 września 2004 r. uchwalono podział miasta na 33 osiedla, jednak uchwałę uchylono po dwóch dniach. 25 października 2004 r. Białystok został podzielony na 27 osiedli. 
2006-2013.
W 2006 roku z przyłączonych do Białegostoku miejscowości Dojlidy Górne, Dojlidy Kolonia, Kolonia Halickie i Zagórki zostało utworzone 28. osiedle - Dojlidy Górne. 
2013-2021.
W 2013 roku zostały zmienione granice osiedli Nowe Miasto i Dojlidy. Pod koniec 2020 roku odbyły się konsultacje w sprawie utworzenia nowego osiedla Bagnówka.
Od 2021.
25 stycznia 2021 roku została podjęta uchwała w sprawie utworzenia nowego osiedla Bagnówka. Zmiana weszła w życie w dniu 16 lutego 2021 r.
Rady osiedli.
Od 2005 do 2016 roku Rada Miasta nie zarządzała wyborów rad jednostek pomocniczych. Zgodnie z przyjętymi w 2016 roku zasadami celem przeprowadzenia wyborów potrzebny jest wniosek podpisany przez co najmniej 3 proc. mieszkańców danego osiedla. Pierwsze po wielu latach przerwy wybory zarządzono na 5 czerwca 2016.

</doc>
<doc id="69805" url="https://pl.wikipedia.org/wiki?curid=69805" title="Ulica Podgórna w Poznaniu">
Ulica Podgórna w Poznaniu

Ulica Podgórna w Poznaniu (, w czasach PRL: "Walki Młodych") – ulica, stromo opadająca z zachodu na wschód, łącząca Aleje Marcinkowskiego z placem Wiosny Ludów i dalej biegnąca w kierunku ul. Garbary. Swój przebieg pierwotnie kończyła na zakręcie przy ulicy Zielonej, która jest przedłużeniem w kierunku placu Bernardyńskiego i ulicy Garbary. Na całej długości posiada kategorię drogi powiatowej.
W kwietniu 2019 roku odcinek ulicy Podgórnej od skrzyżowania z ulicą Wrocławską do zakrętu przy ulicy Zielonej został przemianowany na ulicę Janiny Lewandowskiej, co spowodowało skrócenie długości z 529 metrów do 300.
Obiekty.
W najmniejszej, neoklasycystycznej, jednopiętrowej kamieniczce, obecnie Podgórna 6 (wówczas 7) mieszkali lekarz i społecznik Karol Marcinkowski oraz Paul von Hindenburg. Po powrocie z więzienia w 1837 roku wprowadził się do niej pierwszy z nich. Ponieważ udało mu się doprowadzić do zlikwidowania panującej wówczas w mieście epidemii cholery, w dowód uznania uzyskał amnestię. W kamienicy tej mieszkał aż do śmierci w 1846, o czym przypomina tablica pamiątkowa na murze. Paul von Hindenburg, niemiecki dowódca z czasów I wojny światowej, a później prezydent Republiki Weimarskiej, urodził się w tym samym domu już rok później (w 1847). Niemcy w 1916 roku przemianowali ulicę na "Hindenburgstrasse" (była to jedna z ostatnich pruskich nazw nadanych w Poznaniu), a w tym budynku postanowili urządzić "Hindenburgmuseum", jednak nie udało im się zrealizować tego pomysłu, gdyż od 1900 roku kamienica znajdowała się w rękach polskich. Tablica upamiętniająca Hindenburga wisiała na tym budynku jedynie w latach 1939-1945 (odsłonił ją dowódca wojsk niemieckich na Poznań).
4 marca 1945, po wiecu Związku Walki Młodych, który odbył się w Auli UAM, młodzież spontanicznie przemianowała nazwę ulicy Święty Marcin na "Walki Młodych", co nie spotkało się z przychylnością mieszkańców miasta. 8 sierpnia 1945 ukazał się w "Głosie Wielkopolskim" artykuł w obronie tradycyjnego miana. W odpowiedzi Zarząd Wojewódzki ZWM, uznał racje krytyków i zaproponował przeniesienie nazwy Walki Młodych na nieodległą ulicę Podgórną, do czego ostatecznie doszło.
Pod numerem 8 zainaugurowano w dniu 17 kwietnia 1945 poznański Teatr Marionetek. Zorganizowała go Halina Lubicz, a sezon rozpoczęła przedstawieniem "Śpiewaka leśnego" Henryka Żuchowskiego. Potem teatr został przeniesiony na Święty Marcin.
Organizacja ruchu.
Ulica jest przejezdna dla samochodów jedynie na odcinku od Alei Karola Marcinkowskiego do wjazdu na teren parkingu podziemnego zlokalizowanego w sąsiedztwie placu Wiosny Ludów. Dalszy odcinek w kierunku ul. Garbary jest przejezdny tylko dla pojazdów MPK Poznań.
Od placu Wiosny Ludów do Alei Karola Marcinkowskiego wyznaczono ruch jednokierunkowy, w stronę Alei – nie dotyczy to tramwajów.
Komunikacja.
Silnie nachylona trasa tramwajowa prowadząca ulicą była przyczyną wielu wypadków tramwajowych. Tramwaje staczały się tutaj od początku funkcjonowania trasy, najczęściej z powodu awarii hamulców lub zbyt śliskiego torowiska. W czasach funkcjonowania konduktorów mieli oni obowiązek (zarówno podczas wjazdów, jak i zjazdów) stania przy hamulcu w wagonie doczepnym, aby w razie poślizgu hamować tym wagonem. W 1966 przeprowadzono próby trakcyjne, obciążając skład kamieniami o wadze około stu pasażerów. W wyniku tego wydano orzeczenie, że tramwaje mogą kursować ulicą Podgórną bez obsługi konduktorskiej. Po likwidacji stanowisk konduktorskich przez MPK, wprowadzono funkcję hamulcowych. Wsiadali oni do wagonu na Alejach Marcinkowskiego i dyżurowali przy hamulcu do ulicy Strzeleckiej, a następnie powracali najbliższym składem na Aleje Marcinkowskiego. Problem został rozwiązany po montażu w tramwajach hamulców szynowych.
Obecnie na całej długości ulicy znajduje się dwutorowa trasa tramwajowa. Ulicą kursują linie tramwajowe na zlecenie ZTM Poznań:

</doc>
<doc id="69811" url="https://pl.wikipedia.org/wiki?curid=69811" title="Bitwa morska przy wyspie Sapienza">
Bitwa morska przy wyspie Sapienza

Bitwa morska przy wyspie Sapienza (inaczej I bitwa pod Lepanto) – starcie zbrojne, które miało miejsce 28 sierpnia 1499 r. w trakcie (1499–1503).
W 1499 sułtan turecki Bajazyd II wysłał swoich beglerbegów Mustafa Paszę i kapudana Dauda Paszę z zadaniem zdobycia Lepanto. Flota Dauda w pobliżu wyspy Sapienza natknęła się na licząca 150 okrętów flotę wenecką pod wodzą Aloiso Grimaniego. Wkrótce do Wenecjan dołączyło 15 okrętów admirałów Loredano i Armenio. 
28 sierpnia doszło do bitwy. Admirałowie weneccy zaatakowali okręt flagowy Borraka Reisa, dokonujac abordażu. Dowódca turecki nie mając szans na obronę podpalił okręt. Ogień strawił trzy okręty flagowe, w wyniku czego śmierć ponieśli wszyscy dowódcy: Loredano, Armenio i Reis. Po śmierci dowódców obie floty nie kontynuowały walki.

</doc>
<doc id="69813" url="https://pl.wikipedia.org/wiki?curid=69813" title="Klingon">
Klingon



</doc>
<doc id="69816" url="https://pl.wikipedia.org/wiki?curid=69816" title="Gmina miejska">
Gmina miejska

Gmina miejska (gmina o statusie miasta) – w Polsce: gmina będąca miastem. 
Zgodnie z aktualnym podziałem administracyjnym Polski gminy o statusie miasta obejmują wyłącznie dane miasto w jego granicach administracyjnych. We wcześniej obowiązujących podziałach administracyjnych granice gminy miejskiej nie musiały pokrywać się z granicami miasta – na przykład w 1938 roku gmina miejska Nowa Wilejka obejmowała poza samym miastem Nową Wilejką 11 innych miejscowości (miała więc charakter obecnej gminy miejsko-wiejskiej).
Gmina miejska może tworzyć jednostki pomocnicze, najczęściej dzielnice lub osiedla, sporadycznie także sołectwa (między innymi w Mikołowie).
W 2019 roku istnieją w Polsce 302 gminy miejskie, w tym 66 gmin miejskich na prawach powiatu. W gminach miejskich na prawach powiatu organ wykonawczy – prezydent miasta – pełni funkcje zarządu powiatu i wykonuje zadania starosty, natomiast organ stanowiący – rada miasta – ma kompetencje rady powiatu.

</doc>
<doc id="69817" url="https://pl.wikipedia.org/wiki?curid=69817" title="Gmina miejsko-wiejska">
Gmina miejsko-wiejska

Gmina miejsko-wiejska (dawniej "miasto-gmina, gmina połączona z miastem") – gmina, w skład której wchodzi miasto oraz wsie. 
Siedzibą gminy miejsko-wiejskiej jest zazwyczaj miasto, z dwoma wyjątkami:
Dawniej inne wsie były siedzibami gmin miejsko-wiejskich:

</doc>
<doc id="69819" url="https://pl.wikipedia.org/wiki?curid=69819" title="Gmina wiejska">
Gmina wiejska

Gmina wiejska – gmina, na której terytorium nie znajduje się miasto, co nie wyklucza jednak możliwości istnienia siedziby gminy w sąsiadującym mieście. 
Wśród gmin mających siedzibę w mieście, gdzie równocześnie funkcjonuje gmina miejska są zarówno niewielkie gminy jak np. Obrzycko (woj. wielkopolskie), które jako miasto liczy 2239 mieszkańców, a jako gmina wiejska – 4387, Stoczek Łukowski (lubelskie) 2701 (miasto) oraz 5126 (gmina wiejska) oraz Kowal (kujawsko-pomorskie) odpowiednio 3495 oraz 4020, jak i gminy zdecydowanie większe, np. Ełk (57 471, 10 578), Włocławek (117 264, 6417) oraz Tarnów (114 168, 24 113), zwane gminami obwarzankowymi.
Historia.
W dawnej Polsce odpowiednikiem gminy jednowioskowej na wsi była gromada. W okresie od XV do XVIII wieku stanowiła ona podstawową jednostkę podziału terytorialnego i w ograniczonym zakresie samorządu terytorialnego na wsi. Słowo „gromada” było również używane na określenie mieszkańców jednej parafii lub warstwy ubogich mieszkańców miast.
Po rozbiorach organizacja wewnętrzna oraz zakres zadań i uprawnień gminy zmieniały się wraz z systemem prawa mocarstw rozbiorowych. Generalnie w zaborach pruskim i austriackim dominowały gminy jednostkowe (jednowioskowe). W zaborze rosyjskim po 1864 roku gromada została włączona jako jednostka niższego rzędu w skład wiejskiej gminy zbiorowej (wielowioskowej), jako odpowiednik dzisiejszego sołectwa.
Rozporządzeniem Ministra Spraw Wewnętrznych z 29 marca 1919 (opublikowanym 4 kwietnia 1919) przywrócono na terenie byłego Królestwa Kongresowego przedwojenne granice gmin wiejskich, zmienione przez władze okupacyjne niemieckie i austriacko-węgierskie.
W okresie międzywojennym ustawa samorządowa z 1933 roku usankcjonowała funkcjonowanie gmin zbiorowych, wprowadzając ten typ jednostki w województwach byłej Galicji i zaboru pruskiego, gdzie dotąd funkcjonowały gminy jednostkowe; jedynie w woj. śląskim podział na gminy jednostkowe utrzymał się do 1945 roku. W skład gminy zbiorowej wchodziło kilka gromad, na czele których stała rada gromadzka (w mniejszych gromadach zebranie gromadzkie) i sołtys. Na uwagę zasługuje fakt że niektóre ustawowo „zbiorowe” gminy mogły de facto składać się z tylko jednej, choć zazwyczaj szczególnie ludnej wsi, np. gmina Jezierna, gmina Tarnogród, gmina Wola Duchacka, gmina Sąsiadowice, gmina Cisowa itd.
W takim kształcie gminy wiejskie funkcjonowały do reformy z 1954 roku, w wyniku której zlikwidowano gminy zbiorowe, a najniższą jednostką podziału terytorialnego stały się gromady.
Kolejna reforma, przeprowadzona na mocy ustawy z dnia 29 listopada 1972 r. o utworzeniu gmin i zmianie ustawy o radach narodowych weszła w życie w 1973 roku. W jej wyniku zlikwidowane zostały gromady oraz wprowadziła na nowo gminy zbiorowe i jednostki pomocnicze gminy niższego rzędu, czyli sołectwa; w miejsce 4313 gromad utworzono 2366 znacznie większych gmin. Liczbę tę zmniejszono w dalszych latach do 2129 (2 lipca 1976).
Zarówno gromady jak gminy, począwszy od roku 1950, były organami jednolitej władzy państwowej, a nie samorządu terytorialnego. Dotyczy to także gmin miejskich.

</doc>
<doc id="69820" url="https://pl.wikipedia.org/wiki?curid=69820" title="Dziga Wiertow">
Dziga Wiertow

Dziga Wiertow (), urodzony jako Dawid Abelowicz Kaufman, nazwisko potem rusyfikowane na Denis Arkadjewicz Kaufman (ur. w Białymstoku, zm. 12 lutego 1954 w Moskwie) – radziecki scenarzysta, reżyser filmowy, twórca idei kroniki filmowej, jeden z najwybitniejszych dokumentalistów w dziejach kina. Brat operatorów filmowych Borisa i Michaiła Kaufmanów, działających odpowiednio w Stanach Zjednoczonych i Związku Radzieckim. Jego filmy i pisma teoretyczne czyniły z niego jednego z najważniejszych twórców radzieckiej szkoły montażu.
Życiorys.
Kaufman urodził się w Białymstoku w rodzinie Abla Kaufmana, księgarza pochodzenia żydowskiego i Fajgi z domu Halpern. Rozpoczął studia muzyczne w białostockim konserwatorium. W 1915 wyjechał z rodziną najpierw do Moskwy, a niedługo później do Petersburga. Tam rozpoczął studia medyczne. Na potrzeby swojej twórczości poetyckiej, pisarskiej i politycznej przyjął pseudonim „Dziga Wiertow” (od ukr. дзиґа – "bąk").
Pierwsze materiały filmowe zaczął montować w październiku 1917 w wieku 22 lat dla moskiewskiego komitetu kinowego. W latach 1922–1924 kierował eksperymentatorską grupą Kino-Oko, wydającą m.in. kronikę filmową „kinoprawda” (na początku lat 60. nazwą tą zainspirowali się Francuzi, tworząc kierunek Cinéma-vérité).
Podstawowym celem Wiertowa, o którym wiele pisał w swoich esejach (ich wybór ukazał się w Polsce w zbiorze pt. "Człowiek z kamerą", 1976) było „uchwycenie w filmie prawdy” pokazywanie fragmentów rzeczywistości, które zebrane razem mają większą wartość niż to, co można zobaczyć gołym okiem. Wiertow wierzył w wyższość kamery filmowej nad okiem ludzkim.
Krytykował film fabularny, który uważał za „opium dla mas”. W 1922 ogłosił z członkami grupy Kino-Oko radykalny manifest, negujący rozrywkowe kino zachodnie przedstawiające wyidealizowany świat burżuazji oraz postulujący filmowanie zwykłych, prostych ludzi. Dużo uwagi poświęcał montażowi filmowemu, wprowadzając w swoich filmach nowatorskie techniki i nie stroniąc w późniejszych filmach od formalnych eksperymentów. Po pojawieniu się filmu dźwiękowego, eksperymentował z dźwiękiem, np. w filmie "Entuzjazm" dźwięki zarejestrowane w kopalniach Donbasu zmontowane zostały w rytmiczną, dźwiękową symfonię.
Twórczość Wiertowa ograniczyło oficjalne uznanie w ZSRR socrealizmu i wzrost popularności filmu fabularnego. Ostatnim filmem, w którym udało się Wiertowowi zachować swoją artystyczną wizję filmu dokumentalnego była "Kołysanka" (1938). W latach 30. jego filmy w Związku Sowieckim miały problemy: "Trzy pieśni o Leninie" zostały zatrzymane przez Stalina za zbytnią gloryfikację postaci Lenina. Po utracie możliwości niezależnego tworzenia filmów, Wiertow ograniczył swoją działalność do montażu kronik filmowych.
Zmarł na raka.
Został pochowany na Cmentarzu Nowodziewiczym w Moskwie.
Inne.
W 2009 roku w Białymstoku odsłonięto dedykowaną artyście tablicę projektu Jerzego Grygorczuka umieszczoną na ścianie Kina Forum, usunięto ją decyzją rady miasta z 2017, uznającą osobę Dzigi Wiertowa za niewskazaną do upamiętnienia ze względu na jego działalność propagandową w ZSRR. W 2011 roku przy skrzyżowaniu ulic Legionowej i Skłodowskiej-Curie odsłonięto instalację artystyczną „Kinooko” autorstwa Aleksandry Czerniawskiej.
Wznowiona na Ukrainie Nagroda Ukraińskiej Akademii Filmowej (nieformalnie zwana Ukraińskim Oscarem), na cześć Dzigi Wiertowa nazwana jest oficjalnie nagrodą Złotego Dzigi.

</doc>
<doc id="69824" url="https://pl.wikipedia.org/wiki?curid=69824" title="Leon Wyczółkowski">
Leon Wyczółkowski

Leon Jan Wyczółkowski h. Ślepowron (ur. 24 kwietnia 1852 w Hucie Miastkowskiej, zm. 27 grudnia 1936 w Warszawie) – polski malarz, grafik i rysownik, jeden z czołowych przedstawicieli Młodej Polski w nurcie malarstwa realistycznego.
Życiorys.
Urodził się 24 kwietnia 1852 r. w Hucie Miastkowskiej k. Garwolina. Był synem Mateusza pochodzącego z drobnej szlachty kupca szkła i Antoniny z Falińskich. Do szkoły ludowej chodził w Kamionce pod Lubartowem, a następnie uczęszczał do gimnazjum, najpierw w Siedlcach, potem do III Gimnazjum w Warszawie. W latach 1869–1871 uczył się w warszawskiej Klasie Rysunkowej u Antoniego Kamieńskiego i Rafała Hadziewicza, a w latach 1872–1873 u Wojciecha Gersona, malarza realisty, który problematykę społeczną i pejzaż porzucił dla malarstwa historycznego i religijnego. Gerson miał niewątpliwie znaczny wpływ na jego wykształcenie i start artystyczny. Powstały wtedy m.in. obrazy: "Obraz Trembowli", "Zamordowanie Świętego Wojciecha", "Święty Kazimierz" i "Jan Długosz". Ten ostatni obraz wystawiono w Towarzystwie Zachęty Sztuk Pięknych w Warszawie w 1873 r., co było jego pierwszym sukcesem artystycznym.
W 1873 r. zwiedził Wystawę Powszechną w Wiedniu, ukazującą również szeroki przekrój zjawisk artystycznych. Jesienią 1875 r. wyjechał do Monachium i do roku 1877 studiował w pracowni węgierskiego malarza Aleksandra Wagnera na tamtejszej Akademii Sztuk Pięknych (w końcu października 1875 r. zgłosił się do Akademii – Techn. Malklasse). Powstały wtedy prace: "Studium starej kobiety w czepku" i "Studium Włoszki". Po powrocie do kraju, w latach 1877–1879 studiował w krakowskiej Akademii Sztuk Pięknych pod kierunkiem Jana Matejki, przelotnie zafascynowany metodami jego twórczości. Pod jego wpływem namalował "Ucieczkę Maryny Mniszchówny" oraz szereg portretów. W 1878 r. zwiedził Wystawę Powszechną w Paryżu, gdzie oglądał m.in. obrazy Claude’a Moneta. W 1880 r. mieszkał we Lwowie, gdzie poznał Adama Chmielowskiego. Pod wpływem tego artysty stworzył dwa obrazy: "Dziewczyna i bazyliszek" i "Smok podwawelski". Malował również "Alinę" i portret dzieci Dobrzyńskich.
Okres warszawski.
W 1880 r. wrócił do Warszawy. W krótkim czasie stał się malarzem o ustalonej pozycji. Utrzymywał się głównie z portretów, wykonywanych na zamówienie. W Warszawie odszedł ostatecznie od akademizmu. Opierając się na doświadczeniach malarzy francuskich (Monet) tworzył szereg scen salonowo-buduarowych (m.in. "Model malarza", "Obrazek jakich wiele", "Ujrzałem raz w buduarze").
W 1883 r. wyjechał na Ukrainę, gdzie z przerwami na krótsze i dłuższe pobyty w Warszawie, pozostał dziesięć lat. Mieszkał najpierw (do 1887) w Laszkach – majątku Głębockich na Podolu, a następnie dwa lub trzy lata spędził na wsi u kuzyna. Przebywał również na Kijowszczyźnie w Bereznej u Podhorskich i w Białej Cerkwi u Branickich. Na Ukrainie powstały słynne jego dzieła w wielu wariantach, jak "Rybacy", "Chłopi", "Woły", "Orka" i "Kopanie buraków".
W 1889 r. odwiedził ponownie Paryż (wystawa światowa), zapoznając się z dziełami Moneta i sztuki japońskiej. W 1890 r. w salonie Krywulta w Warszawie wystawił prace powstałe w czasie pobytu na Ukrainie. Wskazywały one na ewolucję artysty w kierunku impresjonizmu. W latach 1891–1893 był członkiem Komitetu Towarzystwa Zachęty Sztuk Pięknych w Warszawie.
Okres krakowski.
W październiku 1895 r. został powołany na wykładowcę w krakowskiej Akademii Sztuk Pięknych i przeniósł się na stałe do Krakowa. Po 1895 r. uległ na krótko wpływowi symbolizmu ("Sarkofagi" – 1897). Odbył liczne podróże po całym kraju i zagranicy (Włochy, Francja, Hiszpania, Anglia, Irlandia). Stopniowo rezygnował z techniki olejnej i coraz częściej posługiwał się pastelami i akwarelą, a także kredą i tuszem. Wykorzystywał pewne rozwiązania impresjonizmu, malując pejzaże i sceny rodzajowe z silnymi efektami świetlnymi ("Rybacy brodzący"). Malował pełne światła, nastrojowe pejzaże, drzewa, zabytki architektoniczne miast polskich i pamiątki historyczne (cykl "Skarbiec wawelski"), martwe natury i kwiaty. Powstały liczne autoportrety artysty i portrety wybitnych postaci, m.in. prof. Ludwika Rydygiera z asystentami, Stanisława Witkiewicza, Jana Kasprowicza, Karola Estreichera, Erazma Barącza, Józefa Chełmońskiego, Juliusza Kossaka, Konstantego Laszczki. U schyłku XIX wieku stał się obok Juliana Fałata, Jacka Malczewskiego i Jana Stanisławskiego, jednym z najpopularniejszych malarzy krakowskich.
W latach 1896–1913 wielokrotnie przebywał w Zakopanem i w Tatrach, zarówno latem, jak i zimą. W górach docierał wówczas m.in. do Morskiego Oka, a nawet przekraczał Wrota Chałubińskiego w drodze do Doliny Ciemnosmreczyńskiej. Malował i rysował wówczas krajobrazy, sceny z życia górali i ich portrety (m.in. Tomka Gadei, Wojciecha Janika i słynnego przewodnika tatrzańskiego Szymona Tatara starszego). Portretował również osoby związane z Zakopanem, jak wspomniany Jan Kasprowicz (1898, 1908), Henryk Sienkiewicz (1899) czy Stefan Żeromski (z synem, na tle Tatr, 1904). Barwne reprodukcje 12 obrazów tatrzańskich Wyczółkowskiego znalazły się w jubileuszowym wydaniu "Na skalnym Podhalu" Kazimierza Tetmajera. W uznaniu jego twórczości związanej z Tatrami Towarzystwo Tatrzańskie obdarzyło go w 1913 r. godnością członka honorowego.
Będąc do 1919 r. profesorem Akademii Sztuk Pięknych wykształcił sporą grupę malarzy, z których wybili się zwłaszcza Wojciech Weiss i Fryderyk Pautsch. W Krakowie związał się z życiem kulturalnym miasta. W 1897 r. należał do członków założycieli Towarzystwa Artystów Polskich „Sztuka”, które skupiało najwybitniejszych ówczesnych polskich malarzy i rzeźbiarzy. Uczestniczył czynnie w organizowanych przez Towarzystwo wystawach. W salonie literata Ignacego Maciejowskiego (Sewera) spotykał się z Adamem Asnykiem, Władysławem Reymontem, Tadeuszem Micińskim, Kazimierzem Tetmajerem, Jackiem Malczewskim, krytykiem sztuki Konstantym Marią Górskim. Odwiedzał kawiarnię Turlińskiego „Paon” będącą siedzibą cyganerii artystycznej. W mieszkaniu Fałata grywał w brydża ze Stanisławem Przybyszewskim, Teodorem Axentowiczem, Janem Stanisławskim. Był popularny w środowisku również jako karykaturzysta. Od końca lat 80. XIX w. do 1912 r., dzięki znajomości z Feliksem Mangghą Jasieńskim interesował się sztuką japońską. Był również jednym ze współzałożycieli Towarzystwa Przyjaciół Muzeum Narodowego w Krakowie, powstałego w 1903 r. z inicjatywy Wyczółkowskiego oraz Teodora Axentowicza, Feliksa Jasieńskiego i Feliksa Kopery
W końcu lat 90. XIX w. zainteresował się grafiką, jako autonomicznym środkiem artystycznej wypowiedzi. Uprawiał różne techniki: litografię, algrafię, akwafortę, fluorofortę i miękki werniks zarówno w wersji czarno-białej, jak i barwnej. Po 1910 r. wybrał ostatecznie technikę litografii, dającą duże możliwości swobodnego kształtowania formy. Jego obfita i różnorodna twórczość graficzna miała charakter malarski i odznaczała się dużą skalą rozwiązań formalnych ("Tatry" – 1906, "Teka litewska" – 1907, "Gdańsk" – 1909, "Teka huculska" – 1910, "Teka ukraińska" – 1912, "Wawel I i II" – 1911/12, "Gościeradz" – 1924 i inne). Znakomicie oddawał urodę kwiatów i martwych natur. Portretował niemal cały świat artystyczny Krakowa. Próbował swoich sił także w rzeźbie, tworząc posąg husarza na koniu, jako projekt nagrobka dla Jana Matejki. W 1909 r. został rektorem krakowskiej Akademii Sztuk Pięknych i godność tę pełnił w roku akademickim 1909/1910. W 1911 r. ciężko chory przeszedł na emeryturę.
Wybuch I wojny światowej zastał go w majątku Malinowszczyzna w okolicach Wilejki na Litwie, gdzie studiował pejzaż leśny. Pospiesznie wrócił do Warszawy, gdzie spędził rok, nie mogąc przedostać się do Krakowa. Malował akwarele i wykonywał litografie z widokami Starego Miasta („Teka Stara Warszawa”). Od 1915 r. przebywał w Krakowie, gdzie związał się z Legionami Piłsudskiego. Kilka miesięcy w 1916 r. przebywał w 6 pułku piechoty w obozie pod Warszawą. Wykonał wtedy cykl „Wspomnienia z Legionowa”.
Okres wielkopolsko-pomorski.
Od 1922 r. związał się z Wielkopolską i Pomorzem. Przekazał wtedy kolekcję dzieł sztuki wschodniej Muzeum Wielkopolskiemu w Poznaniu, zawierający: dywany, makaty, kilimy, wazony, misy, szkła, zabytkowe meble oraz dzieła malarskie i graficzne. Za ten dar Poznański Wydział Krajowy przekazał artyście dworek w Gościeradzu pod Bydgoszczą. Odtąd miesiące letnie spędzał w swoim dworku otoczonym parkiem i sadem. Powstały obrazy starych drzew: dębów, świerków i sosen oraz pól, a także teki: „Wrażenia z Białowieży” (1922), „Gościeradz” (1923/1924), „Teka Jubileuszowa kościoła Panny Marii w Krakowie” (1926/1927). W 1929 r. przeniósł się z Krakowa do Poznania. Malował m.in. widoki Poznania, Borów Tucholskich (np. obraz "Cis z rezerwatu w Wierzchlesie"), polskiego wybrzeża Bałtyku. Jedną z ostatnich jego prac okazała się znana w czterech wersjach "Wiosna w Gościeradzu" (1933). W 1933 r. został mianowany profesorem honorowym Akademii Sztuk Pięknych w Krakowie, a w 1934 r. powołano go na profesora grafiki Akademii Sztuk Pięknych w Warszawie.
Mieszkając w Gościeradzu, gdzie urządził pracownię, często bywał w Bydgoszczy. W wolnych chwilach przechadzał się po mieście i oglądał piękniejsze gmachy i stare drzewa. Zachwycał się olbrzymimi topolami nad Kanałem Bydgoskim. Utrzymywał kontakty z Zygmuntem Malewskim. W 1924 r. darował Muzeum Miejskiemu w Bydgoszczy pierwsze prace. W ślad za tym zaczęło się gromadzenie jego dalszych dzieł. Już za życia artysty jedną z sal muzealnych poświęcono jego twórczości. W 1924 i 1934 r. Muzeum bydgoskie urządziło wystawy jego dzieł. Ponadto wystawiał swoje dzieła w Krakowie, Warszawie, Poznaniu, a także za granicą.
Zmarł 27 grudnia 1936 r. w Warszawie wskutek zapalenia płuc. Uroczystości pogrzebowe 30 grudnia 1936 odbyły się w Bydgoszczy, gromadząc wielotysięczne tłumy. Uczestniczyli w nich przedstawiciele najwyższych władz państwowych i duchownych, a także reprezentanci polskiego życia kulturalnego. Zwłoki zostały wystawione najpierw w farze, a po egzekwiach odprawionych przez biskupa gnieźnieńskiego Antoniego Laubitza zostały przeniesione na bydgoski Stary Rynek. Zgodnie ze swoim życzeniem, został pochowany na cmentarzu wiejskim we Wtelnie k. Bydgoszczy. W 1939 r. stanął na jego mogile pomnik według projektu inż. arch. Tichy’ego, wykonany przez art. rzeźbiarza – Piotra Trieblera, ufundowany przez Komitet Uczczenia ś.p. Leona Wyczółkowskiego działającego pod protektoratem marsz. E. Rydza-Śmigłego.
8 kwietnia 1937 r. żona Franciszka, zgodnie z ostatnią wolą męża, przekazała miastu Bydgoszczy 425 prac, szkicowniki oraz pamiątki osobiste i wyposażenie pracowni. Akt darowizny zobowiązywał Bydgoszcz do sprawowania opieki nad zbiorem, popularyzacji twórczości i upamiętniania rocznic związanych z artystą oraz opieki nad jego grobem. W 1937 r. Muzeum Miejskie w Bydgoszczy urządziło wystawę daru, na której zgromadzono 129 prac graficznych i 217 malarskich z najrozmaitszych okresów jego twórczości. Znalazły się na niej dzieła charakterystyczne dla wszystkich technik graficznych i malarskich uprawianych przez Leona Wyczółkowskiego. Zarządzeniem z dnia 10 kwietnia 1937 r. Franciszce Wyczółkowskiej został nadany Złoty Krzyż Zasługi „za wielki dar spuścizny artystycznej Leona Wyczółkowskiego dla Muzeum Miejskiego w Bydgoszczy”.
Rodzina.
Leon Wyczółkowski od 1915 r. był żonaty z Franciszką z Panków. Nie posiadał potomstwa.
Twórczość.
Twórczość Wyczółkowskiego cechowała wszechstronność, tworzył w różnych technikach: oleju, akwareli, tuszu, temperze, pastelu, ołówku i w grafice. Najczęściej wybierał proste motywy związane z plenerem (np. pejzaże tatrzańskie). Z licznych podróży po Polsce artysta przywoził płótna z panoramicznymi ujęciami wielu miast, m.in. Krakowa, Torunia, Lublina czy Sandomierza. Fascynował go również sztuka Dalekiego Wschodu. Dzieła Leona Wyczółkowskiego znajdują się w zbiorach Muzeum Narodowego w Warszawie, Krakowie, Poznaniu, Kielcach, Wrocławiu, Bydgoszczy oraz we wszystkich muzeach polskich posiadających zbiory malarstwa, rysunku i grafiki polskiej, jak również poza granicami kraju. Do ważniejszych jego dzieł należą:
Upamiętnienie.
Leon Wyczółkowski jest patronem ulic w Warszawie (od 1985 r.) oraz m.in. w Bydgoszczy, Gdańsku, Zielonej Górze, Gorzowie Wielkopolskim, Krakowie, Lublinie, Piasecznie, Pruszczu Gdańskim, Iławie, Miastkowie Kościelnym, Jeleniej Górze, a również w miejscowościach położonych w okolicach, w których tworzył w ostatnim okresie życia – w Koronowie, Tucholi i Świeciu. Jest również patronem bydgoskiej Państwowej Ogólnokształcącej Szkoły Sztuk Pięknych i Liceum Plastycznego mieszczących się przy ulicy Konarskiego oraz Publicznego Gimnazjum im. Leona Wyczółkowskiego w Miastkowie Kościelnym.
Miasto Bydgoszcz zobowiązane w akcie darowizny do popularyzacji jego dzieł, wielokrotnie oddawało hołd wielkiemu artyście. Organizowano liczne wystawy w muzeum bydgoskim, odbywały się akademie, sesje naukowe, sympozja. Wydawano katalogi wystaw, informatory, plakaty, reprodukcje prac, wybito okolicznościowe medale. Muzeum Okręgowe w Bydgoszczy, które nosi imię Leona Wyczółkowskiego od 1946 r., posiada największą kolekcję jego dzieł. W czasie II wojny światowej zbiór uległ znacznemu uszczupleniu. W 1948 r. przyjaciel artysty, inż. Kazimierz Szulisławski wzbogacił go, składając w darze kolejnych 110 prac. W specjalnym dziale muzeum poświęconym wyłącznie jego twórczości zgromadzono ok. 700 jego prac, w tym prace olejne, pastele, akwarele, tempery, tusze, rysunki oraz liczne grafiki.
W dniu 5 grudnia 2007 r. Narodowy Bank Polski wprowadził do obiegu monety upamiętniające postać Leona Wyczółkowskiego, o nominałach:
W 2009 r. na Wyspie Młyńskiej w Bydgoszczy urządzono tzw. Dom Leona Wyczółkowskiego – muzeum z dziełami artysty i wnętrzami zaaranżowanymi na dworek, w którym mieszkał w okresie międzywojennym.
W 2015 r. na ulicach Bydgoszczy ustawiono tablice, przedstawiające reprodukcje wybranych 10 dzieł artysty. Zlokalizowano je przy ul. Mennica, placu Teatralnym („Kurhan na Ukrainie”), Wybrzeżu im. Prezydenta Gabriela Narutowicza, Mostowej, Grodzkiej i Gdańskiej. Każda tablica informacyjna zawiera szczegółowy opis obrazu w językach polskim, angielskim i niemieckim z podaniem jego wymiarów, informacji o roku powstania oryginału, technice wykonania oraz inspiracjach artysty.

</doc>
<doc id="69825" url="https://pl.wikipedia.org/wiki?curid=69825" title="Blokada Leningradu">
Blokada Leningradu

Blokada Leningradu – okres oblężenia Leningradu (obecnie Petersburg) w czasie II wojny światowej przez wojska niemieckie, które trwało 2,5 roku od 8 września 1941 do 27 stycznia 1944 roku i pochłonęło około 1,5 miliona ofiar po stronie wojsk radzieckich oraz cywilnych mieszkańców miasta.
Tło i siły obu stron.
Leningrad, ówcześnie 2,9 milionowe miasto położone między Zatoką Fińską a jeziorem Ładoga, oddalone w 1941 roku około 100 km od granicy z Finlandią, był obok zajęcia Moskwy i Kaukazu jednym z trzech głównych celów niemieckiej operacji „Barbarossa”.
Zadanie zdobycia miasta otrzymała Grupa Armii „Północ” pod dowództwem feldmarszałka Wilhelma von Leeba, w której skład wchodziły 16. Armia (gen. Busch), 18. Armia (gen. von Küchler) oraz 4. Grupa Pancerna (generał Erich Hoepner). Siły te liczyły ok. 350 000 (w późniejszym okresie 700 000) żołnierzy.
Pierwotnie z wojskami niemieckimi miały współpracować oddziały fińskie, które jednak z rozkazu fińskiego dowództwa 1 września 1941 roku, po zdobyciu terytorium utraconego podczas wojny zimowej, zatrzymały się na linii granicy fińsko-radzieckiej sprzed wojny, co spowodowało, iż Leningrad nie został okrążony ze wszystkich stron.
Obrona radziecka.
Już od pierwszego dnia wojny – 22 czerwca 1941 roku zaczęto budować kilka pasów umocnień wokół miasta. W ciągu dwóch miesięcy powstało 400 schronów bojowych i 650 punktów ogniowych. Ustawiono także 24 000 zapór przeciwczołgowych. Jednak mimo iż w pracę była zaangażowana spora część mieszkańców Leningradu, do chwili nadejścia wojsk niemieckich nie udało się ukończyć budowy wszystkich umocnień.
Naprzeciw wojsk niemieckich stanęły jednostki Frontu Leningradzkiego, pod dowództwem Klimienta Woroszyłowa, a następnie (od 14.09 1941) Gieorgija Żukowa, w składzie 7., 14. i 23. Armii. Siły radzieckie liczyły 930 000 żołnierzy. Dojścia do miasta od strony Finlandii broniła 23. Armia. Jej obrona opierała się na potężnym Karelskim Rejonie Umocnionym, którego skrzydła dochodziły do Bałtyku i jeziora Ładoga. Armia fińska nie podjęła jednak ani jednej próby ataku. Od południa broniły miasta Newska Grupa Operacyjna i trzy armie: 8., 42. oraz 55. Bezpośredniego podejścia do Leningradu broniło 6 rejonów umocnionych – trzy morskie: Kronsztadzki, Iżorski i Łużski oraz trzy lądowe: Karelski, Krasnogwardyjski i Słucko-Kołpiński. Dodatkowo w budowie był Newski Rejon Umocniony. Obrona przeciwlotnicza Leningradu składała się z 91 baterii przeciwlotniczych Floty Bałtyckiej (ogólna liczba dział 352), nie licząc okrętowych. Ponadto w Leningradzie znajdował się II Korpus Artylerii Przeciwlotniczej. Nieba pilnowały V Korpus Myśliwski oraz siły powietrzne Floty Bałtyckiej. W październiku dodatkowo przerzucono do miasta 44. i 191. Dywizję Strzelecką oraz 6. Brygadę Piechoty Morskiej i 3. Samodzielną Brygadę Morską. Na zachód od Leningradu znajdował się zalew, w czasie wojny zaminowany przy użyciu min kontaktowych; akwen był w zasięgu ostrzału twierdzy morskiej Kronsztad, brzegowych rejonów umocnionych, fortów i baterii. W Kronsztadzie i Leningradzie skupiła się cała Flota Bałtycka (2 pancerniki, 2 krążowniki, 13 niszczycieli, 12 korwet, 42 okręty podwodne, 62 trałowce, 38 kutrów torpedowych, 60 kutrów typu "MO", 3 kutry pancerne oraz stawiacze min i sieci oraz kanonierki). Na wschodzie znajduje się jezioro Ładoga które broniła Flotylla Ładoska w sile 66 jednostek.
Przebieg oblężenia.
12 września 1941 roku czołowe oddziały niemieckiego 31. pułku piechoty 96. Dywizji Piechoty XLI Korpusu Pancernego dotarły do przedmieść Leningradu. 17 września Niemcy przypuścili generalny szturm na miasto, w którym brało udział 16 dywizji Wehrmachtu wspartych samolotami Luftwaffe. Po fiasku szturmu Niemcy postanowili blokować Leningrad przy równoczesnym prowadzeniu ostrzału artyleryjskiego i nalotów bombowych.
Oberkommando der Wehrmacht liczyło na to, że z braku dostaw żywności obrońcy miasta z głodu skapitulują. Rzeczywiście – już pod koniec września 1941 roku w oblężonym mieście wprowadzono kartki na żywność. Osoba pracująca na potrzeby frontu mogła w początku września liczyć na 600 gramów chleba dziennie, a niepracująca na 300 g. Jednak i te normy zostały wkrótce obniżone. Dzienne racje żywieniowe osiągnęły najniższy poziom po 20 listopada 1941 roku, kiedy to spadły do 250 g chleba dziennie dla pracowników fizycznych (stanowiących 34% ludności) oraz 125 g dla pozostałych osób. Dla posiadaczy kartek niższej kategorii oficjalna wartość odżywcza dziennej racji wynosiła 460 kilokalorii, czyli mniej niż jedną czwartą ilości potrzebnej do zachowania wagi dorosłego człowieka (2000–2500 kilokalorii). Ponadto deklarowana wartość 460 kilokalorii była w istocie niższa (do chleba dodawano bowiem np. paszę z wytłoków bawełnianych lub poddaną hydrolizie celulozę ze strużyn sosnowych; składał się on zatem w 73% z mąki żytniej, 3% z mąki kukurydzianej, 10% z celulozy, 10% ze sprasowanych wytłoków bawełnianych, w 2% ze śruty zbożowej i 2% popiołu i resztek z worków) i wynosiła w istocie około 300 kilokalorii. Do wyżywienia całego 2,5-milionowego miasta używano tylko 510 t mąki dziennie. Czarnorynkowa cena kilograma chleba sięgnęła 600 rubli, kilograma mąki lub krup – 800 rubli, za szklankę tytoniu lub machorki – 200 rubli. Tłuszcze pozyskiwano w drodze przerobu farb olejnych i mydła technicznego.
Jedyne dostawy dla Leningradu mogły docierać przez jezioro Ładoga. Pierwszy konwój wyruszył już 12 września, ale ze względu na niesprzyjające warunki atmosferyczne oraz niemieckie bombardowania droga przez jezioro była wyjątkowo niebezpieczna. Istotniejsze były jednak czynniki związane z bardzo złym stanem technicznym taboru pływającego (barki i holowniki w większości wymagały napraw przed dopuszczeniem do żeglugi) oraz nieudolną organizacją, przez co nie było możliwe dowiezienie wystarczającej ilości zaopatrzenia. Od pierwszych dni listopada jezioro pokrył lód, dzięki któremu dostawy można było transportować również pojazdami kołowymi. „Droga Życia” – jak nazywano szlak dostaw do Leningradu, miała długość 30 km.
W październiku elektrowniom zaczęło brakować opału, wskutek czego ograniczono dostawy energii elektrycznej. Do unieruchomionych już wcześniej trolejbusów dołączyły tramwaje, które z uwagi na brak zasilania pozostawiono na trasach w różnych punktach miasta. Ich wyłączenie „uświadomiło mieszkańcom nieznaną współczesnemu człowiekowi realność miejskich odległości, wydłużając poszczególne ulice, a zwłaszcza niczym nie osłonięte wietrzne mosty na Newie”. Miasta nie odśnieżano, więc wszystkie arterie, poza największymi, były nieprzejezdne, a normalnym widokiem stały się wąskie ścieżki wydeptywane przez ludzi w śniegu. Od 27 listopada zabroniono w blokach używania elektryczności między 10.00 a 17:00, co nie oznaczało, że dostawy prądu w pozostałych godzinach zawsze miały miejsce.
Mimo nastających mrozów Niemcy nie zrezygnowali ze zdobycia miasta i na początku listopada przypuścili udany szturm na miejscowość Tichwin, z której wyruszały transporty „Drogi życia”. 5 grudnia rozpoczęła się radziecka kontrofensywa, której celem było odbicie Tichwina, co w konsekwencji pozwoliłoby zwiększyć dostawy do oblężonego Leningradu. Do 24 grudnia oddziałom Frontu Wołchowskiego w składzie: 4., 52., 59. Armii oraz 2. Armii Uderzeniowej udało się odbić Tichwin i wyprzeć Niemców za rzekę Wołchow.
Mimo tego sukcesu, styczeń i luty 1942 roku zapisały się jako najcięższe miesiące w oblężonym Leningradzie. Codziennie w mieście umierało około 3–4 tys. ludzi. Wiele zwłok nie zostało pochowanych, ponieważ służby miejskie nie nadążały z kopaniem grobów. Pojawiały się przypadki kanibalizmu. W styczniu rozpoczęła się masowa ewakuacja mieszkańców. Do kwietnia udało się wywieźć ponad 500 tysięcy ludzi. Na wiosnę życie w Leningradzie zaczęło wracać powoli do normy. Dostawy były coraz większe, a w samym mieście wznowiły działalność niektóre teatry. 15 kwietnia wznowiono kursowanie tramwajów. Pomimo to sytuacja pozostała ciężka, gdyż Niemcy nie porzucili pomysłu zdobycia Leningradu i w marcu przystąpili do realizacji operacji „Eisstoss”, której celem było zniszczenie przez Luftwaffe radzieckiej Floty Bałtyckiej. Równocześnie wznowiono działania na lądzie. W wyniku walk w kwietniu i maju 1942 roku niemiecka 18. Armia okrążyła i zniszczyła do 12 lipca 2. Armię Uderzeniową oraz część sił radzieckich 52. i 59. Armii na południe od Leningradu.
Po zwycięstwie na Krymie i zdobyciu Sewastopola Niemcy przerzucili część sił 11. Armii pod Leningrad, ale w sierpniu sowieckie uderzenie wyprzedzające zmusiło Niemców do użycia posiłków do odparcia tego ataku. Dopiero podczas drugiej zimy oblężenia, w styczniu 1943 roku podczas operacji „Iskra” oddziałom radzieckim udało się przebić przesmyk wzdłuż południowego brzegu jeziora Ładoga, dzięki któremu dostawy zaczęły docierać drogą lądową i sytuacja w Leningradzie znacząco się poprawiła (zob. Korytarz Śmierci). Wznowienie ofensywy latem nie przyniosło Sowietom większych sukcesów.
W styczniu 1944 roku sowiecka ofensywa zimowa przerwała oblężenie, ostatecznie odrzucając Niemców od miasta. Ostatnim akordem oblężenia Leningradu była operacja wyborsko-pietrozawodzka przeprowadzona w czerwcu i lipcu 1944 roku, kiedy wojska frontów Leningradzkiego i Karelskiego wyparły armię fińską z Przesmyku Karelskiego.
Reperkusje.
Podczas trwającego blisko 900 dni oblężenia Leningradu w wyniku głodu, mrozu, bombardowań i ostrzału artyleryjskiego życie straciło prawdopodobnie około miliona osób, choć oficjalne źródła radzieckie mówią o 649 tysiącach zmarłych cywili oraz 688 263 pochówkach (na skutek bombardowań i ostrzału artyleryjskiego zmarło oficjalnie 16 747 osób – reszta zgonów spowodowana była głodem i chorobami). Również szacunki demograficzne, opierające się na liczbie wydawanych pozwoleń na pobyt, wskazują na liczbę 700 tysięcy ofiar. Z kolei w czasie procesów norymberskich rząd radziecki podawał uderzająco dokładną, aczkolwiek nieprawdziwą liczbę 632 253 osób.
1 maja 1945 roku Leningrad otrzymał tytuł „miasta-bohatera Związku Radzieckiego”.

</doc>
<doc id="69826" url="https://pl.wikipedia.org/wiki?curid=69826" title="Łysinka">
Łysinka

Łysinka – obszar przejaśnienia na hodowlach tkankowych lub bakteryjnych, powstający w wyniku lizy komórek, będącej skutkiem działania wirusów.
Ponieważ każda łysinka powstaje na skutek namnażania pojedynczego, wyjściowego wirionu, policzenie ilości łysinek umożliwia wyliczenie stężenia wirusów w roztworze (PFU). W związku z tym jest to termin analogiczny do kolonii bakteryjnej.

</doc>
<doc id="69827" url="https://pl.wikipedia.org/wiki?curid=69827" title="Oblężenie Leningradu">
Oblężenie Leningradu



</doc>
<doc id="69829" url="https://pl.wikipedia.org/wiki?curid=69829" title="Jozef Tiso">
Jozef Tiso

Jozef Tiso (ur. 13 października 1887 w Veľkiej Bytčy, zm. 18 kwietnia 1947 w Bratysławie) – słowacki ksiądz katolicki, doktor teologii, polityk i lider Słowackiej Partii Ludowej, prezydent Słowacji w latach 1939–1945, państwa-satelity nazistowskich Niemiec. Po zakończeniu II wojny światowej Tiso został skazany i powieszony za zbrodnie wojenne.
Życiorys.
Skończył szkołę średnią w Żylinie i zdecydował się podjąć naukę w seminarium. 14 lipca 1910 został wyświęcony na księdza, a rok później obronił doktorat z teologii. Powierzono mu pracę duszpasterską w kilku małych słowackich parafiach. W 1914 został powołany jako kapelan do armii austriackiej. Służył w Styrii, skąd jednak pod koniec roku został wycofany ze względu na ciężką chorobę. W późniejszym okresie (1921–1924) został osobistym sekretarzem biskupa Nitry, Viliama Batthanyiego.
Tiso wystartował w wyborach parlamentarnych w 1920 z ramienia Partii Ludowej. W ciągu kilku lat stworzył w Nitrze silny ośrodek ludaków i stamtąd w 1925 po raz kolejny został wybrany do parlamentu, razem z 22 innymi członkami partii. Mimo że w organizacji silną pozycję mieli działacze przedprzewrotowi (tzn. weterani partii sprzed 1918), to właśnie księdzu Tiso Andrej Hlinka powierzył przewodzenie parlamentarnemu Klubowi Słowackiemu. Słowacka Partia Ludowa weszła do utworzonego po wyborach rządu Antona Svehla, a Tiso objął w nim tekę Ministra Zdrowia (1927). Przeprowadził wiele reform w słowackiej służbie zdrowia, ale w 1928 ludacy opuścili rząd.
Podczas kongresu w Rużomberku w 1930 został wybrany jednym z wiceprzewodniczących partii, której był głównym ideologiem. Domagał się oddzielnej słowackiej administracji, słowackiego parlamentu, a także sądowniczej i kulturowej autonomii.
Po śmierci Andreja Hlinki w 1938 został jego następcą i w imieniu partii przystąpił do rokowań z rządem na temat sprawy autonomii i praw Słowaków. Kolejny kryzys rządowy ułatwił mu negocjacje. Był to okres konferencji monachijskiej i nacisków społeczności międzynarodowej na Czechosłowację, w związku z separatystycznymi żądaniami Niemców sudeckich. W obliczu kolejnego kryzysu gabinetowego i wykorzystując postanowienia układu monachijskiego, zdecydowano się na utworzenie autonomicznego słowackiego rządu, na czele którego stanął ks. Tiso.
Tiso zdecydował się współpracować z Adolfem Hitlerem (który nalegał na ogłoszenie niepodległości) w latach 1939–1945 pełnił funkcję prezydenta całkowicie zależnej od Niemiec Republiki Słowackiej. Wprowadził w kraju rządy totalitarne – zniesione zostały wolność sumienia, słowa i prasy, wprowadzono system monopartyjny i zakazano działalności wszystkich partii opozycyjnych. Tiso utworzył zbrojną formację Słowackiej Partii Ludowej - Gwardię Hlinki – wzorowaną na hitlerowskiej SA i jedyną legalną organizację młodzieżową Młodzież Hlinki wzorowaną na Hitlerjugend.
We wrześniu 1939 Republika Słowacka wzięła udział w niemieckiej agresji na Polskę. W listopadzie 1939 na rozkaz Hitlera kilkanaście wiosek w północnej części Spisza i Orawy zostało włączonych w skład Słowacji.
Był współodpowiedzialny za wywózkę słowackich Żydów do obozów koncentracyjnych, a nawet płacił rządowi niemieckiemu za „pomoc w rozwiązywaniu tego problemu” – o ile w 1939 na terenie Słowacji mieszkało ok. 90 tysięcy Żydów, to już w 1945 było ich niewiele ponad 30 tysięcy (zob. Deportacje Żydów ze Słowacji). Głosił poglądy antysemickie, twierdził, że Żydzi są „odwiecznym wrogiem narodu słowackiego“.
W 1943 został odznaczony Krzyżem Wielkim Orderu Zasługi Orła Niemieckiego w Złocie.
W sierpniu 1944 na Słowacji wybuchło powstanie narodowe. Po przejściu części wojska na stronę powstańców, ks. Tiso, zdając sobie sprawę, że jego siły nie zdołają stłumić powstania, zdecydował się zdemobilizować armię Republiki i poprosić Niemców o pomoc w zaprowadzeniu „porządku” w kraju. W konsekwencji na terytorium Słowacji wkroczyły Wehrmacht i SS, bezwzględnie tłumiąc powstanie. Zniszczono kilkadziesiąt miast i wsi, zamordowano tysiące ludzi. , jednak Niemcy dość łagodnie potraktowali jeńców - zostali oni wysłani na prace przymusowe lub zwolnieni do domów. 30 października w zdobytej przez hitlerowców powstańczej stolicy Bańskiej Bystrzycy, z okazji zdławienia Słowackiego Powstania Narodowego Tiso odprawił mszę dziękczynną, podczas której grał na organach, a powstańców nazwał „bandami komunistów i bolszewików”. We mszy uczestniczył dowodzący likwidacją powstania sturmbannführer Hermann Höfle. Ksiądz Tiso udekorował go najwyższym słowackim odznaczeniem. Obrońcy słowackiego prezydenta dowodzą, że taka reakcja była polityczną ceną za umiarkowane potraktowanie większości wziętych do niewoli powstańców.
Okres powojenny i próba oceny.
15 kwietnia 1947 Jozef Tiso został skazany przez sąd czechosłowacki na karę śmierci za zdradę i udział w zbrodniach wojennych. Prezydent Czechosłowacji Edvard Beneš nie skorzystał z prawa łaski i Tiso został stracony. W ostatnich latach, szczególnie wśród słowackiego duchowieństwa, można dostrzec próby rehabilitacji dyktatora, ukazania go jako postaci tragicznej, człowieka zastraszonego, a nawet uznania męczennikiem za wiarę. Kontrowersje oraz protesty słowackich Żydów wywołały słowa katolickiego arcybiskupa Jána Sokola z 2007, który zapytany o czasy wojenne marionetkowego rządu Słowacji stwierdził, że bardzo szanował Józefa Tiso: „Pamiętam go z dzieciństwa. Byliśmy bardzo biedni, ale pod jego rządami sytuacja się znacznie poprawiła (...). Mieliśmy wszystko, czego potrzebowaliśmy. Nawet w czasie wojny”. Według słowackich historyków wzrost gospodarczy w latach 1939–1944 wynosił przeciętnie 8,5% rocznie. Wzrost dochodów widoczny był zwłaszcza wśród robotników.

</doc>
<doc id="69831" url="https://pl.wikipedia.org/wiki?curid=69831" title="Kreskówki">
Kreskówki



</doc>
<doc id="69832" url="https://pl.wikipedia.org/wiki?curid=69832" title="Kreskówka">
Kreskówka

Zobacz też:

</doc>
<doc id="69833" url="https://pl.wikipedia.org/wiki?curid=69833" title="Fahrenheit 9.11">
Fahrenheit 9.11

Fahrenheit 9.11 (oryginalny tytuł "Fahrenheit 9/11") – film dokumentalny Michaela Moore’a, zdobywca Złotej Palmy na festiwalu w Cannes w 2004 roku.
Film jest ostrą krytyką George’a W. Busha i jego polityki. Wpisuje się on też w kampanię wyborczą przed wyborami prezydenckimi jesienią 2004 r. "Łatwo jest nazwać Busha idiotą, ale ja tego nie zrobiłem. Pozwoliłem natomiast, by zrobiły to za mnie jego własne słowa i własne zachowania" – powiedział Moore dziennikowi „Washington Post”. W filmie Moore wskazuje na związki biznesowe Busha z wpływowymi Saudyjczykami, w tym rodziną Usamy ibn Ladina. Ibn Ladinowie zerwali z Usamą kontakt na początku lat 90., jednak istnieje co do tego dużo wątpliwości.
Film wzbudzał kontrowersje już w momencie powstawania. Z finansowania produkcji w 2003 roku zrezygnowało należące do Mela Gibsona studio filmowe Icon Productions. Szef Disneya Michael Eisner (zapłacił za produkcję filmu) miał ponoć poinformować podległy mu Miramax – firmę, która współfinansowała produkcję filmu – że nie dopuści do dystrybucji filmu w Stanach. Decyzja ta wzbudziła w USA dyskusję na temat wolności wypowiedzi i cenzury w mediach.
W Stanach Zjednoczonych film stał się wielkim sukcesem komercyjnym. W ciągu pierwszych trzech dni wyświetlania (wszedł do kin 25 czerwca 2004 r.) zarobił blisko dwadzieścia dwa miliony dolarów, co jest najlepszym wynikiem, jaki kiedykolwiek udało się uzyskać filmowi dokumentalnemu.
Polska premiera filmu odbyła się 23 lipca 2004 r.
W 2004 roku film „uhonorowany” został czterema Złotymi Malinami, które otrzymali George W. Bush, Condoleezza Rice, Donald Rumsfeld i Britney Spears.
Kontynuacja.
W grudniu 2004 roku Moore zapowiedział kontynuację filmu, zatytułowaną "Fahrenheit 9/11½". Reżyser twierdzi, że Amerykanie byli okłamywani przez Busha i jego rząd, a także pozbawieni zostali ważnych informacji odnośnie do wyborów prezydenckich z 2004 roku, a jego zadaniem jest edukacja i oświecenie społeczeństwa. Film miał się ukazać w 2009 roku.

</doc>
<doc id="69834" url="https://pl.wikipedia.org/wiki?curid=69834" title="Pustułeczka">
Pustułeczka

Pustułeczka, sokół pustułeczka, dzwonniczek pustułeczka, białoszpon ("Falco naumanni") – gatunek małego ptaka drapieżnego z rodziny sokołowatych (Falconidae). Nie jest zagrożony wyginięciem.
Występowanie.
To gatunek południowy i wędrowny. Zamieszkuje południową część Europy (baseny mórz Śródziemnego, Kaspijskiego i Czarnego), północno-zachodnią Afrykę, Azję Mniejszą i tereny dalej na wschód do Mongolii i północnych Chin. Najliczniejsze europejskie populacje występują w Hiszpanii, Włoszech i Grecji. Zimuje głównie w Afryce Subsaharyjskiej, niewielkie populacje także w północnej Afryce, od Hiszpanii do południowej Turcji, w Azerbejdżanie, Indiach, Mjanmie i południowych Chinach.
W południowo-wschodniej Polsce dawniej był to ptak sporadycznie lęgowy, obecnie zalatuje tylko wyjątkowo, choć spotykany był w całym kraju w maju, czerwcu i wrześniu, październiku. W XX wieku odnotowano już tylko trzy potwierdzone lęgi na terenie kraju, ostatni w 1962 roku na zamku Odrzykoń koło Krosna. Po 1970 roku pustułeczkę obserwowano jedynie 7 razy, ostatnio w sierpniu 2007 roku w Olsztynie Jarotach.
Taksonomia.
Po raz pierwszy zgodnie z zasadami nazewnictwa binominalnego gatunek ten opisał Johann Gottlieb Fleischer w 1818 roku, nadając mu nazwę "Falco Naumanni". Miejsce typowe to południowe Niemcy. Nie wyróżnia się podgatunków.
Morfologia.
Długość ciała 28–32 cm, rozpiętość skrzydeł 58–73 cm; masa ciała samców 90–172 g, samic 138–208 g. Ubarwienie podobne do pustułki, lecz bardziej intensywne. Znacznie od niej mniejsza i słabsza. Samiec ma jednolicie czerwonordzawy grzbiet i pokrywy skrzydłowe, bez plamek, wąsa oraz rozjaśnienia na policzku. W tylnej części skrzydeł niebieskoszara plama, lotki czarne. Nie ma kreski na policzku. Ogon szary z ciemnym paskiem na końcu, z dłuższymi środkowymi sterówkami. W locie wydaje się być trójkątny. Głowa i kark niebieskoszare. Spód jasnocynamonowy z ciemnymi, rzadko rozłożonymi plamkami. Pierś rudawa z nakrapianiem. Samica nieco większa, ma grzbiet, głowę i pokrywy skrzydłowe rdzawobrązowe z silnym plamkowaniem. Lotki czarne. Ogon rdzawy, ciemno pręgowany. Młode podobne do samic i przypominają pustułki. U obu płci nogi żółte z jasnymi pazurami (u pustułki pazury są czarne).
Biotop.
Rozległe równiny poprzeplatane kępami starych drzew, stepy, półpustynie, tereny rolnicze, nasłonecznione stoki skalistych wzgórz, wsie i miasta. Są to zatem tereny ciepłe, suche łąki i otwarte, słabo zagospodarowane rolniczo pola, gdzie znajduje się duża ilość owadów. Zimuje na afrykańskich sawannach.
Środowisko życia przypomina biotop pustułki.
Okres lęgowy.
Gniazdo.
Prawie zawsze w dziupli spróchniałego drzewa (pustułki nie wybierają takich miejsc), rzadziej w szczelinach murów, skał czy klifach, na wieżach, dziurawych dachach wiejskich budynków. Gnieździ się kolonijnie. Sama nie buduje gniazd. Jaja znoszone są w płytkim zagłębieniu, gdzie nie ma wyściółki.
Jaja, wysiadywanie.
Przeważnie 4–5 płowej barwy, składane w maju. Bardzo podobne do jaj pustułki, lecz mniejsze i bardziej czerwone, z obfitymi rdzawymi plamkami. Wysiadywanie trwa 28–29 dni.
Wychowywanie młodych.
Potomstwo karmione jest dużymi owadami. Młode opuszczają swe gniazda po 4 tygodniach. Udaje się przeżyć zwykle jednak zaledwie dwóm pisklętom.
Pożywienie.
Przede wszystkim większe owady. Rzadko łapie gryzonie, nigdy nie poluje na inne ptaki. Często poluje w grupie. Rzadziej niż pustułka zawisa trzepocząc skrzydłami. Może chwytać małe gady i płazy.
Sposób polowania przypomina łowy pustułki. Ptaki czatują na wybranym wysokim miejscu i rozglądają się po okolicy. Może też, szybko machając skrzydłami, zawisać na otwartym terenie. Żerowanie trwa przeważnie w dzień, choć obserwuje się też te ptaki wokół oświetlonych obiektów, które ściągają owady. Bardzo sprecyzowany rodzaj pokarmu sprawia, że nawet w Europie Południowej zimą go brakuje i ptaki muszą migrować do Afryki odlatując we wrześniu, a wracając w marcu.
Status i ochrona.
Międzynarodowa Unia Ochrony Przyrody (IUCN) od 2011 uznaje pustułeczkę za gatunek najmniejszej troski (LC – "least concern"); wcześniej – od 1994 miała ona status gatunku narażonego (VU – "vulnerable"). W drugiej połowie XX w. gatunek doświadczył silnych spadków liczebności, zwłaszcza w Europie Zachodniej, na zimowiskach w Południowej Afryce, prawdopodobnie także w części azjatyckiego zasięgu występowania. Obecnie jednak (2020) ogólny trend liczebności populacji uznaje się za stabilny. Liczebność europejskiej populacji w 2015 szacowano na 30,5–38 tysięcy par lęgowych. Do głównych zagrożeń dla gatunku należą: utrata i degradacja siedlisk, głównie wskutek intensyfikacji rolnictwa, ale też zalesiania i urbanizacji, ponadto stosowanie pestycydów.
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek wymarły regionalnie (RE).

</doc>
<doc id="69837" url="https://pl.wikipedia.org/wiki?curid=69837" title="Psianka ziemniak">
Psianka ziemniak



</doc>
<doc id="69842" url="https://pl.wikipedia.org/wiki?curid=69842" title="Piet Cleij">
Piet Cleij

Piet Cleij (ur. 27 maja 1927, zm. 7 stycznia 2015) – holenderski leksykograf prowadzący podstawowe prace nad rozwojem słownictwa języka interlingua.
Zasługą Pieta Cleija jest rozszerzenie fundamentu leksykalnego zawartego w słowniku "Interlingua-English Dictionary" z 27 tys. do ok. 50 tys. haseł i opracowanie ok. 100 tys. przykładów użycia, zarejestrowanych w słowniku "Dictionario Interlingua-Nederlandese".

</doc>
<doc id="69847" url="https://pl.wikipedia.org/wiki?curid=69847" title="GMT">
GMT



</doc>
<doc id="69852" url="https://pl.wikipedia.org/wiki?curid=69852" title="Matroska">
Matroska

Matroska – kontener multimedialny, czyli format przechowywania obrazu lub dźwięku w jednym pliku. Pliki Matroska mogą zawierać (obok ścieżek audio i wideo) m.in. napisy, menu (jak w DVD) itp. Projekt powstał w roku 2003. W roku 2010 firma Google zaprezentowała format WebM, którego kontener bazuje na Matrosce.
Matroska jest projektem opartym na otwartych standardach.
Możliwości.
Matroska umożliwia:
Cele.
Twórcy Matroški obrali następujące cele:
Pisownia i wymowa nazwy.
Istnieją kontrowersje związane z pisownią i wymową nazwy tego kontenera w języku polskim, część osób preferuje "matroska", inni "matrioszka", w mowie i w piśmie. Sama nazwa pochodzi od rosyjskiej zabawki matrioszka, która w cyrylicy jest zapisywana матрёшка. Na starszym logo projektu widniały dwa napisy: wspomniana матрёшка i matroska. Domena projektu to matroska.org. Obecnie w logo widnieje napis matroška, litera š jest czytana jak polskie "sz".

</doc>
<doc id="69853" url="https://pl.wikipedia.org/wiki?curid=69853" title="Daniel Bell">
Daniel Bell

Daniel Bell (ur. 10 maja 1919 w Nowym Jorku, zm. 25 stycznia 2011 w Cambridge, Massachusetts) – amerykański socjolog, profesor Columbia University w Nowym Jorku (1959–69) oraz Harvard University w Cambridge (od 1969). Jest jednym z twórców koncepcji społeczeństwa poprzemysłowego oraz "końca wieku ideologii".

</doc>
<doc id="69857" url="https://pl.wikipedia.org/wiki?curid=69857" title="Giszowiec">
Giszowiec

Giszowiec (1979–1990 "Osiedle im. Stanisława Staszica"; ) – zabytkowe osiedle patronackie, część oraz dzielnica Katowic, położona w południowo-wschodniej części miasta, nad Boliną.
Giszowiec składa się z budynków wielorodzinnych z wielkiej płyty oraz zabytkowych domów, przeważnie jedno- i dwurodzinnych, stanowiących niegdyś zwarte osiedle górnicze, które do dziś jest unikatowe w skali europejskiej i znajduje się na Szlaku Zabytków Techniki Województwa Śląskiego. Zostało ono wybudowane dla górników pracujących w kopalni „Giesche” (późniejszej kopalni „Wieczorek”) przez koncern Georg von Giesches Erben na zlecenie dyrektora spółki Antona Uthemanna w latach 1907–1910. Projektantami osiedla byli Georg i Emil Zillmannowie. Osiedle górnicze w dwóch trzecich uległo wyburzeniu w latach 70. XX wieku na skutek rozwoju budownictwa mieszkaniowego wielokondygnacyjnego z wielkiej płyty dla pracowników powstałej w 1964 roku kopalni „Staszic”.
Giszowiec ma charakter głównie mieszkaniowy i przemysłowy. Otaczają go dwa szlaki komunikacyjne: droga krajowa nr 86 oraz autostrada A4, a także rozpoczyna tu swój bieg droga krajowa nr 81. Dzielnica ma powierzchnię 12,03 km² (7,30% powierzchni miasta) i liczyła w 2007 roku 18 475 mieszkańców (5,9% ludności Katowic).
Geografia.
Położenie.
Giszowiec pod względem administracyjnym położony jest w województwie śląskim i stanowi jedną z jednostek pomocniczych miasta Katowice (nr 17), zlokalizowaną we wschodniej części miasta, w odległości około 6 km na południowy wschód od centrum. Graniczy od północy z dzielnicami: Osiedle Paderewskiego-Muchowiec i Janów-Nikiszowiec, od wschodu z miastem Mysłowice, od południa z dzielnicą Murcki, a od zachodu z Piotrowicami-Ochojcem. Granice dzielnicy biegną następująco:
Giszowiec położony jest w dolinie Boliny. Według podziału fizycznogeograficznego Jerzego Kondrackiego dzielnica ta znajduje się w mezoregionie Wyżyna Katowicka (341.13), będącej południową częścią Wyżyny Śląskiej. Pod względem historycznym dzielnica ta znajduje się we wschodniej części Górnego Śląska.
Geologia, rzeźba terenu i gleby.
Giszowiec pod względem jednostek fizycznogeograficznych Jerzego Kondrackiego położony jest w podprowincji Wyżyna Śląsko-Krakowska, na Wyżynie Śląskiej, w południowej części Wyżyny Katowickiej, natomiast pod względem jednostek morfologicznych dzielnica położona jest w Płaskowyżu Murcek. Północne stoki, opadające do Obniżenia Rawy, są rozczłonkowane przez dwie długie doliny, w tym przez przepływającą przez Giszowiec Bolinę. Występują tu duże fragmenty trzeciorzędowych spłaszczeń denudacyjnych obecnych na wysokościach powyżej 300 m n.p.m. Najwyższy punkt Giszowca, położony w południowo-zachodniej części dzielnicy, dochodzi do wysokości 300–310 m n.p.m., natomiast najniżej położony punkt znajduje się w dolinie Boliny (około 260 m n.p.m.).
Rzeźba Giszowca na skutek gospodarczej działalności człowieka uległa silnym przekształceniom, głównie ze względu na eksploatację surowców, rozwój przemysłu i budowę infrastruktury komunikacyjnej. Na Giszowcu znajdują się m.in. zwałowiska górnicze, zlokalizowane głównie przy kopalni „Staszic”, a także następują tutaj procesy osiadania, w wyniku których w nieckach wytworzyły się m.in. sztuczne stawy. Obszar Giszowca jest narażony na odkształcenia terenu I kategorii w północnej, wschodniej i południowej części dzielnicy. Na odkształcenia II kategorii są odporne bloki na osiedlu Adama. Ponadto obszar Giszowca jest narażony na wstrząsy górotworu.
Największym obszarem zdegradowanym i zdewastowanym jest hałda pogórnicza przy KWK „Staszic” o powierzchni 12 ha. Jej wysokość dochodzi do 20 metrów od strony wschodniej i 7 m od strony zachodniej. Ostateczny jej kształt uformowano w połowie lat 90. XX wieku. Hałdę tę porastają zbiorowiska ruderalne (skarpy są zadrzewione, a na szczycie występują niskie zarośla).
Pod względem budowy geologicznej Giszowiec zlokalizowany jest w niecce górnośląskiej. Utwory wypełniającego nieckę pochodzą z okresu górnego karbonu i są wykształcone w postaci łupków, piaskowców i zlepieńców z pokładami węgla kamiennego, które powstały przed 300 milionami lat. Wychodnie tych skał, występujące na znacznej powierzchni Giszowca, to głównie warstwy orzeskie (w przeważającej części są to łupki, w tym iłołupki, na których pracowały cegielnie m.in. w Giszowcu). W dolinach rzek występują natomiast polodowcowe utwory plejstoceńskie w postaci madów, mułów, piasków i żwirów rzecznych. Na Giszowcu zaznaczają się też obszary występowania holoceńskich glin zwałowych.
Na przeważającej części Giszowca występują gleby płowe wytworzone z glin zwałowych oraz piasków naglinowych i naiłowych. Są one dosyć żyzne, a ich odczyn jest słabo kwaśny lub obojętny. W dolinach rzek wykształciły się mady. Na skutek działalności człowieka uległy one też w wielu miejscach przeobrażeniom, przez co wytworzyły się również gleby antropogeniczne. Gleby na terenie Giszowca pod względem klasy bonitacyjnej zaliczają się w głównej mierze do gleb słabych i bardzo słabych (V i VI klasa).
Wody powierzchniowe i podziemne.
Tereny Giszowca znajdują się w zlewni Boliny, będącej częścią dorzecza Wisły. W pobliżu dzielnicy, na południowy zachód od jej centrum, znajduje się źródło tej rzeki. Bolina na terenie Giszowca biegnie w kierunku północno-wschodnim i uchodzi dalej do Czarnej Przemszy. Pod względem klasy czystości Bolina przy ujściu do Czarnej Przemszy w 2006 roku posiadała V klasę, co stanowi wody najgorszej klasy czystości, które są niezdatne do wykorzystania.
Pod wpływem działalności człowieka wykształciły się na terenie Giszowca antropogeniczne zbiorniki wodne, znajdujące się głównie w dolinie Boliny. Są to: Barbara, Janina, Górnik, Małgorzata i inne mniejsze rozlewiska. Do największych z nich należy zbiornik Barbara, którego powierzchnia wynosi 4,02 ha.
Giszowiec położony jest w obrębie śląsko-krakowskiego regionu hydrogeologicznego. Utwory wodonośne występują tu we wszystkich warstwach stratygraficznych, lecz ich znaczenie jest uzależnione od czynników geologicznych, hydrogeologicznych oraz wpływu człowieka. Pod Giszowcem nie występuje żaden z głównych zbiorników wód podziemnych, natomiast obszar dzielnicy zajmuje jednolita część wód podziemnych nr 134. Na bilans wodny wód podziemnych ma w znacznym stopniu wpływ działalność górnicza związana z odwodnieniem kopalń.
Klimat.
Klimat Giszowca nie wyróżnia się zbytnio od klimatu dla całych Katowic. Występuje tu klimat umiarkowany przejściowy z przewagą prądów oceanicznych nad kontynentalnymi. Dominują wiatry zachodnie (około 60% udziału), a w mniejszym stopniu wschodnie i południowe. Średnia roczna temperatura w wieloleciu 1961–2005 dla stacji w pobliskim Muchowcu wynosi 8,1 °C, lecz zaznacza się tu też zjawisko miejskiej wyspy ciepła, która lokalnie modyfikuje temperaturę powietrza. Najcieplejszym miesiącem jest lipiec (17,8 °C), a najchłodniejszym styczeń (–2,2 °C). Średnie roczne usłonecznienie w wieloleciu 1966-2005 wynosiło 1474 godziny. Średnia roczna suma opadów dla wielolecia 1951–2005 wynosiła 713,8 mm.
Przyroda i ochrona środowiska.
Teren Giszowca charakteryzuje się dużym udziałem terenów zielonych w ogólnej powierzchni dzielnicy. Obszar ten stanowił fragment dawnej Puszczy Śląskiej. W rejonie Giszowca, na Płaskowyżu Murcek, rosły w głównej mierze buczyny, a także grądy. Doliny rzek porastały natomiast łęgi. Tereny Giszowca zaczęły ulegać przeobrażeniom wraz z budową osiedla, a także rozpoczęciem wydobycia węgla kamiennego na początku XX wieku. Wraz z rozwojem działalności człowieka nastąpiły też przekształcenia w środowisku, w tym rzeźby terenu (hałdy i zapadliska), sieci hydrologicznej (m.in. skanalizowanie rzek i powstanie sztucznych zbiorników), szaty roślinnej i zwierzęcej. Wyginęło część dużych zwierząt (z dużych spotyka się jedynie jelenie europejskie oraz dziki), a także pojawiły się nowe, związane z terenami otwartymi. Ponadto pojawiły się również obce gatunki roślin i zwierząt. W akwenach wodnych zwierzęta zasiedliły się one samoistnie, a także zostały celowo wprowadzone przez człowieka (były to głównie ryby).
Obszar Giszowca obejmuje obecnie fragment Lasów Murckowskich, będących rozległym kompleksem leśnym. Część lasów na terenie Giszowca przy granicy z dzielnicą Piotrowice-Ochojec jest objętych ochroną jako zespół przyrodniczo-krajobrazowy „Źródła Kłodnicy”. Teren ten porasta las łęgowy z dobrze zachowanym drzewostanem. Występują tu też stanowiska ciemiężycy zielonej, która jest rośliną górską. W runie można spotkać żaby i ropuchy, a w drzewach gniazdują liczne gatunki ptaków, jak kos, sikora, kowalik, a także dzięcioł.
Tereny zurbanizowane Giszowca stanowią miejsce występowania ponad 30 pomników przyrody, występujących głównie w parkach (głównie w Parku Giszowieckim). Są to w dużej mierze buki i dęby. Jednym z zabytkowych drzew jest obecnie obumarły posadzony w 1907 roku buk Anton, który w zdobył 2011 roku drugie miejsce w plebiscycie zorganizowanym przez Klub Gaja na Drzewo Roku.
Giszowiec został zaprojektowany na wzór koncepcji miasta-ogrodu. Przy projektowaniu zachowano możliwie jak najwięcej starego drzewostanu bukowego i grądowego. W centrum wyznaczono zielone centrum, a wokół niego wyznaczono strefy zabudowy. Na zewnątrz osiedla utworzono strefę buforową. Obecnie na terenie Giszowca występują następujące place oraz obszary zieleni urządzonej:
Ogrody działkowe na terenie Giszowca podlegają pod Śląski Okręgowy Zarząd Polskiego Związku Działkowców, Delegatura Katowice. Pierwsze ogrody w Giszowcu powstały w 1953 roku – pierwszym z nich to były Pracownicze Ogródki Działkowe „Barbara”, a w 1975 roku na nieużytkach przy szybie „Roździeński” zorganizowano ROD „Staszic”. Poniższa tabela przedstawia podstawowe dane znajdujących się obecnie ogródków działkowych na terenie Giszowca:
Nazwa.
Nazwa dzielnicy "Giszowiec" pochodzi od nazwiska Georga von Gieschego i jest spolszczoną wersją niemieckiej nazwy "Gieschewald" ("las Gieschego"); spolszczone fonetycznie nazwisko "Giesche" na "Gisz" + formant -"owiec". Nazwa ta została nadana osiedlu przez koncern górniczo-hutniczy Georg von Giesches Erben (). Niemiecka nazwa ma charakter pamiątkowy (od nazwiska dawnego właściciela terenu) i topograficzny, gdyż osiedle założono na skraju lasu i rozplanowano według koncepcji urbanistycznej miasta ogrodów.
Po raz pierwszy polską nazwę osiedla ustalił w 1920 roku Konstanty Prus w "Spisie miejscowości polskiego Górnego Śląska", gdzie Gieschewald widnieje w formie "Giszowice". W Dzienniku Ustaw Śląskich z 1922 roku obszar dworski "Giszowiec" figuruje już pod nazwą, która jest używana po dzień dzisiejszy, natomiast autorzy "Słownika etymologicznego nazw geograficznych Śląska" błędnie podają, że niemiecka nazwa to "Gieschwald", która miałaby niejako pochodzić od niemieckiego: "giessen" ("lać"), choć nie ulega wątpliwości, iż nazwa ta pochodzi jednak od nazwiska "Giesche".
W okresie Polski Ludowej uporczywie zwalczano poniemiecką nazwę "Giszowiec", forsując "Osiedle im. Stanisława Staszica". Ówczesne władze widziały w całym osiedlu i jego nazwie relikty kapitalizmu, dlatego też z pomocą propagandy na łamach prasy m.in. Dziennika Zachodniego uderzali, zarówno w założyciela dynastii Giesche, jak i jego potomków, twierdząc, że prowadzili politykę ucisku narodowego, społecznego i gospodarczego. Ostatecznie, 15 listopada 1979 roku Miejska Rada Narodowa w Katowicach przemianowała nazwę "Giszowiec" na "Osiedle Staszica". Nazwa "Osiedle im. Stanisława Staszica" (pochodząca od nazwy KWK "Staszic") była umieszczana na wszystkich planach miasta z tego okresu, czasem podawano tradycyjną nazwę "Giszowiec" w nawiasie, ale zawsze na drugim miejscu. Zmiana ta, jako sztuczna, nie przyjęła się w świadomości społecznej, gdyż mieszkańcy nadal posługiwali się tradycyjną nazwą, która utrzymała się w stosunku do starej i nowej części osiedla. Ostatecznie w roku 1990 z inicjatywy Jerzego Forajtera Rada Miejska Katowic przywróciła nazwę "Giszowiec".
Historia.
Przed powstaniem osiedla.
Przed powstaniem osiedla teren Giszowca był porośnięty przez las, będący częścią dawnej Puszczy Śląskiej. Pierwsze osadnictwo związane było z działalności górniczą związaną z wydobyciem węgla kamiennego, ale odbywało się ono wówczas na niewielką skalę. Pierwszą kopalnią powstała na terenie Giszowca była uruchomiona w 1788 roku w okolicach późniejszej cegielni przy obecnej ulicy Górniczego Stanu kopalnia „Bergthal”, która funkcjonowała ona do 1823 roku. Następne dwa zakłady rozpoczęły produkcję do lat 50. XIX wieku – były to kopalnie „Eisenbahn” oraz „Jacob”. Tę drugą nadano 17 lutego 1840 roku, a wydobycie rozpoczęto w niej w 1851 roku. W dniu 26 września 1855 roku została nadana kopalnia „Pepita”, która znajdowała się w pobliżu dzisiejszego osiedla Adama. W latach 60. XIX wieku ponadto uruchomiono kopalnię „Susanna”. Większość kuksów w tych trzech kopalniach należała do rodziny Thiele-Wincklerów. W 1863 roku powstała droga łącząca Katowice (Zawodzie) z Murckami i dalej z Pszczyną (dzisiejsza ulica Pszczyńska).
Początki osiedla i okres do I wojny światowej.
Powstanie osiedla sięga początku XX wieku. Wówczas to władze koncernu Georg von Giesches Erben () w 1905 roku postanowiły rozpocząć eksploatację nowych pokładów węgla kamiennego w polu górniczym „Reserve”, ustanowionym w 1896 roku. Dnia 9 maja 1899 roku koncern wykupił od hrabiego Franza Huberta von Tiele-Winklera za kwotę 30 milionów marek powyższe pole górnicze wraz z przyległymi terenami. Łącznie wykupiono blisko 2/3 obszaru lasu mysłowickiego. W latach 1903–1910 wydrążono podwójny szyb „Carmer” (obecnie „Pułaski”) na głębokość 450 metrów i zaczęto instalować nowe maszyny. Do rozpoczęcia prac wydobywczych potrzebnych było około 1500 robotników i spółka aby ich pozyskać musiała zaoferować nowe mieszkania, a jako że takowych nie posiadała, zdecydowała się na budowę nowego osiedla. 14 kwietnia 1906 roku do Wydziału Powiatowego wysłano wniosek o wydanie zezwolenia na założenie osiedla. Po dwóch miesiącach wydano zezwolenie na budowę kolonii robotniczej i urzędniczej a wraz z tym nakazano sfinansować w części budowę nowego kościoła na terenie Janowa, postawić szkoły i szpital, założyć oświetlenie oraz zapewnić ochronę przeciwpożarową. Plan zakładał budowę osiedla dla 642 rodzin, w tym 600 dla rodzin robotników, 17 dla urzędników kopalń, 11 dla nauczycieli i 14 dla urzędników komunalnych, nadleśnictwa i placówek usługowych dla przyszłego osiedla. Zdecydowano się również na budowę osiedla w formie niskich domów i chociaż koszt budowy był wyższy niż w domach wielorodzinnych, to kopalnia mogła wydobywać pod osiedlem na zawał, gdyż w przeciwnym przypadku zastosowałoby droższą podsadzkę płynną.
Dnia 1 lipca 1907 roku powołano obszar dworski Giszowiec, który obejmował zasięgiem tereny należące do koncernu spadkobierców Gieschego. Zarządcą dóbr i naczelnikiem urzędu był nadleśniczy, zamieszkujący w budynku nadleśnictwa. Pierwszym budynkiem górniczej osady był urząd celny, w którym pobierano myto za przejazd przez teren prywatny obszaru dworskiego. W pierwszej połowie 1906 roku projekt nowego osiedla był już gotowy, a pozwolenie na budowę uzyskano w czerwcu tegoż roku. Budowę osiedla dla górników zatrudnionych w nowo powstałej kopalni „Giesche” (obecnie „Wieczorek”) zaczęto budować w czerwcu 1907 roku przy udziale od 1-2 tys. robotników. Budowę ukończono w 1910 roku, a pierwsi lokatorzy mogli się wprowadzać już 1 października 1908 roku. W centralnej części osiedla prócz domów mieszkalnych powstały budynki użyteczności publicznej, w tym: szkoła powszechna katolicka i ewangelicka, konsum, poczta, gospoda, budynek administracyjny obszaru dworskiego, nadleśnictwo, łaźnia i pralnia oraz domy noclegowe z kantyną. Budowa osiedla była przedsięwzięciem pionierskim – odbiegało ono bowiem architekturą i rozwiązaniem urbanistycznym od typowych osiedli patronackich tego okresu. Zaprojektowanie i wybudowanie osiedla zlecił ówczesny dyrektor spółki Anton Uthemann architektom: Georgowi i Emilowi Zillmannom z Charlottenburga koło Berlina. Zaprojektowali oni dzielnicę mieszkaniową wzorując się na idei miasta ogrodu, której twórcą był angielski urbanista Ebenezer Howard.
W 1909 roku spółka spadkobierców Gieschego uzyskała koncesję na budowę kolei wąskotorowej do szybu „Carmer”. Dnia 6 stycznia 1914 roku zezwolono na prowadzenie ruchu osobowego na nowej linii. Kolejkę tą, kursującą do końca 1977 roku, nazwano Balkanem. Kursowała ona z Giszowca do szybu „Albert” („Wojciech”) w Szopienicach, wzdłuż obecnej ulicy Szopienickiej.
Przed I wojną światową na terenie osiedla prowadziły działalność liczne organizacje polityczne i kulturalne, które prowadziły ożywioną działalność i krzewiły polskość. Wśród nich działało czterech członków Polskiej Partii Socjalistycznej, którzy kolportowali Gazetę Robotniczą. Ukazywała się też w języku polskim gazeta Górnoślązak. Innym przejawem działalności patriotycznej było utworzenie w osiedlu chóru imienia Fryderyka Chopina, którym dyrygował znany działacz kulturalny na Górnym Śląsku Wiktor Bara.
Giszowiec w czasie I wojny światowej nie był narażony na bezpośrednie ataki ze strony Imperium Rosyjskiego, lecz wojna ta miała spory wpływ na lokalną społeczność. Już 2 sierpnia 1914 roku powołano straż obywatelską, a w tamtym czasie część mieszkańców wcielano do wojska i wysyłano na front. Przedłużające się w późniejszym czasie działania wojenne przyczyniły się do braków w zaopatrzeniu – jednym z jej skutków był strajk w kopalni „Giesche” w dniach 8–11 listopada 1916 roku, w którym domagano się podwyżki zarobków i poprawy zaopatrzenia w żywność. Drugi strajk wybuchł w lipcu 1918 roku i w reakcji na te wydarzenie doprowadzono do militaryzacji kopalni. Ponadto w Giszowcu opieka medyczna była w tym czasie niedostateczna, co sprzyjało wybuchu epidemii – od jesieni 1918 roku hiszpanki, a rok później tyfusu. Chorych mieszkańców hospitalizowano w przepełnionym wówczas baraku dla zakaźnie chorych w Nikiszowcu. Epidemia trwała do stycznia 1920 roku.
Powstania śląskie.
Po klęsce Cesarstwa Niemieckiego w I wojnie światowej większość mieszkańców Giszowca oczekiwała na przyłączenie Górnego Śląska do Polski. Prowadzili oni różnego rodzaju działalność patriotyczną. Polska Organizacja Wojskowa Górnego Śląska organizowała zakonspirowane zebrania na terenie osiedla. Gromadzono broń i przygotowywano granaty własnego wyrobu. Giszowiecki oddział Polskiej Organizacji Wojskowej liczył około 60 członków, a jego dowódcą był Jakub Wójcik. W czasie trzech powstań śląskich w latach 1919–1921, mieszkańcy Giszowca czynnie działali na rzecz przyłączenia Górnego Śląska do odrodzonego państwa polskiego.
Podczas I powstania śląskiego, 17 sierpnia 1919 roku dowódca oddziału otrzymał rozkaz, by zebrać oddziały i rozpocząć działania polegające na zaskoczeniu oddziału Grenzschutzu stacjonującego w budynkach gospodarczych taboru konnego na skraju osiedla, lecz oddział Grenzschutzu był w pełnej gotowości bojowej w związku z szykowaniem się do wyjazdu, dlatego zrezygnowano z ataku. Potem rozdzielono powstańców na grupy, którzy wykonywali różnego typu zadania. Szczególną odwagą wykazali się powstańcy pod koniec powstania. Wówczas to 20 sierpnia 1919 roku oddział powstańców powstrzymał atak Niemców na Mysłowice, dzięki czemu umożliwili wycofanie oddziałów powstańczych na teren państwa polskiego. Sam zaś Giszowiec tego samego dnia został zajęty przez niemieckie oddziały. W trakcie I powstania śląskiego zginęło sześciu mieszkańców Giszowca. Po wydarzeniach w związku z podejrzeniami Niemców o możliwych następnych powstaniach umocnili oni swoje siły w miejscach szczególnie zagrożonych następnym zrywem. W październiku 1919 roku w Giszowcu miał siedzibę sztab przybyłego w ten rejon pułku niemieckiego. Po I powstaniu śląskim rozwinęły się również na terenie Giszowca polskie organizacje patriotyczne i społeczne takie jak: Stowarzyszenie Śpiewu „Lutnia”, Stowarzyszenie „Siła” oraz kółko teatralne.
W trakcie II powstania śląskiego Giszowiec pozostawał w rękach powstańców. Powstańcy według raportu z 21 sierpnia 1920 roku rozbroili posterunek niemieckiej policji. Później, przez najbliższe kilka dni ograniczali się oni do patrolowania okolicy, a część z nich utworzyła Straż Obywatelską, na czele której stanął Jakub Wójcik. 23 sierpnia 1920 roku raportowano o koncentracji oddziałów niemieckich w lasach pomiędzy Piotrowicami, Murckami a Giszowcem. Po upadku II powstania śląskiego powstańcy ukryli broń, a później m.in. dokonano drugiego zrzutu broni z Sosnowca.
20 marca 1921 roku w przeprowadzonym na Górnym Śląsku plebiscycie – w Giszowcu wraz z Nikiszowcem uprawnionych do głosowania było 4288 osób, a głosowało 4222. Za przyłączeniem do Polski opowiedziało się 3056 osób. Przygotowaniem do tego plebiscytu w Giszowcu zajmował się Polski Komitet Plebiscytowy, na czele którego stanął Jan Bartosz. Głosowanie odbywało się w trzech lokalach.
Podczas III powstania oddziały POW z Giszowca były zgrupowane w 5. i 6. kompanii 3. Pułku Powstańców Śląskich pod dowództwem Jana Gałki i Franciszka Koźlika. Rozbroili oni wówczas Niemców z policji plebiscytowej i obsadzili telefony. Obie giszowieckie kompanie otrzymali później rozkaz uczestniczenia w zajęciu Katowic, które przeprowadzono w nocy z 2 na 3 maja 1921 roku. Operacja ta została przeprowadzona bez ofiar. Wkrótce dowództwo powstania zarządziło o wycofaniu z największych górnośląskich miast i rozpoczęcia ich blokady, w której uczestniczyli również giszowieccy powstańcy. Dnia 26 maja 1921 roku powstańcy z Giszowca wyruszyli na front walk pod Górą św. Anny. Powstańcy walczyli w rejonie Zalesia, Lichynii, Ujazdu, Sławęcic i Gogolina. Powstańcy powrócili do Giszowca 4 lipca 1921 roku. Dwunastu bojowników z Giszowca poległo w walkach powstańczych o przynależność ziemi górnośląskiej do Polski. Spis z 1970 roku zawiera 315 nazwisk uczestników powstań śląskich zamieszkujących Giszowiec w trakcie ich trwania.
II Rzeczpospolita.
Na mocy konwencji zawartej w Genewie Giszowiec znalazł się w granicach II Rzeczypospolitej w maju 1922 roku. Rozpoczęła się wówczas polonizacja życia publicznego, w tym zmiany nazw na polskie: nazwy osiedla z "Gieschewald" na "Giszowiec", a nazw ulic nazwanych na cześć niemieckich urzędników i budowniczych odpowiedzialnych za budowę osiedla na nazwiska z polskiego panteonu lub poprzez spolszczenie istniejących nazw. Domagano się też usunięcia z budynku urzędu pomnika Otto von Bismarcka. W tym czasie rozwijało się życie polskie i działało wiele organizacji społecznych, a wśród nich m.in. Towarzystwo Gimnastyczne „Sokół”, Towarzystwo Śpiewu „Chopin” i Związek Harcerstwa Polskiego. Do 1924 roku Giszowiec był samodzielnym osiedlem – wówczas to w związku z likwidacją obszarów dworskich włączono go do gminy Janów. Spowodowało to wówczas wiele komplikacji między spółką Giesche, która była właścicielem terenów Giszowca a władzami gminy Janów w takich dziedzinach, jak koszty utrzymania dróg, obiektów użyteczności publicznych czy ochrony przeciwpożarowej. Spór częściowo rozwiązano na mocy umowy z 12 lutego 1926 roku, w której ustalono, że do ostatecznego rozstrzygnięcia sporów koszty utrzymania urządzeń publicznych będą dzielone po połowie.
W związku ze zmianą granic, a wraz z tym podziałem zakładów koncernu Georg von Giesches Erben w 1922 roku powołano przedsiębiorstwo Giesche Spółka Akcyjna. Ze względu na pogorszenie sytuacji finansowej w 1926 roku zdecydowano na porozumienie z przedsiębiorcami ze Stanów Zjednoczonych, powołując holding Silesian-American Corporation (SACO). Zmienił się też zarząd spółki – dyrektorem został Amerykanin – George Sage Brooks. Amerykanie objęli też inne znaczące stanowiska, co doprowadziło do konieczności ich przeprowadzki wraz z całymi rodzinami do Polski. W tym celu w latach 1927–1928 przy obecnej ulicy Górniczego Stanu wybudowano kolonię sześciu willi typu angielskiego, a w 1935 roku budynek świetlicy. Zorganizowano również edukację dla dzieci amerykańskich urzędników.
W latach 30. XX wieku w związku z wielkim kryzysem pogorszyła się sytuacja w górnictwie, co doprowadziło do wzrostu bezrobocia. Strajki w kopalni „Giesche” zorganizowano 2–8 lutego 1932, 3–4 marca 1933 i 25–27 listopada 1935 roku. Równocześnie rozwinęło się zjawisko nielegalnego wydobywania węgla w biedaszybach. Na terenach należących do spółki Giesche do końca września 1932 roku zlikwidowano 203 biedaszyby. Mimo poprawy sytuacji ekonomicznej, 15 marca 1937 roku w kopalni „Giesche” wybuchł strajk okupacyjny, który był ostatnim poważnym wystąpieniem górnośląskich robotników przed wybuchem II wojny światowej. Strajk został zakończony w czwartym dniu głodówki – 23 marca 1937 roku. Wywalczono wówczas podniesienie zarobków, obniżenie norm pracy w przodkach węglowych i zmniejszenie liczby turnusów. Obrazy z okresu strajków z tego okresu przedstawione zostały w filmie Kazimierza Kutza – "Perła w koronie". Organizatorem lokalnego ruchu rewolucyjnego i jednym z czołowych działaczy komunistycznych na Górnym Śląsku został mieszkający wówczas na Giszowcu górnik kopalni „Giesche” – Józef Wieczorek.
II wojna światowa.
4 września 1939 roku, w wyniku inwazji wojsk III Rzeszy na Polskę, Giszowiec znalazł się pod okupacją niemiecką. Okupanci rozpoczęli prześladowania polskich patriotów, w tym byłych powstańców śląskich i działaczy polskich, z których część z nich zginęła w obozach koncentracyjnych. Likwidowano wszelkie ślady polskości – okupanci i volksdeutsche wywieźli książki z polskich bibliotek, zrywali i niszczyli polskie napisy, symbole (w tym odsłonięty w 1925 roku obelisk ku czci powstańców śląskich) i godła narodowe. Zlikwidowano również polskie szkolnictwo – niemiecką szkołę uruchomiono 1 lutego 1940 roku. W czasie wojny w willi dyrektora kopalni „Giesche” zamieszkał Fritz Bracht – gauleiter i nadprezydent Górnego Śląska. Zmiany objęły też spółkę Giesche S.A. – we wrześniu 1939 roku znalazła się ona pod niemieckim zarządem komisarycznym. Zwolniono też wszystkich polskich pracowników administracji.
W Giszowcu i okolicy powstawały komórki organizacji konspiracyjnych z różnych środowisk politycznych. Zaczęły działalność grupy Związku Walki Zbrojnej, przekształconej w późniejszym czasie na Armię Krajową. Ponadto działalność prowadzili górnicy zrzeszeni w PPS oraz miejscowi komuniści. Organizacje te prowadziły działalność sabotażową i dywersyjną (w tym roznoszenie ulotek, uszkadzanie maszyn górniczych czy pomoc jeńcom wojennym pracującym w kopalni). Dnia 7 kwietnia 1944 roku katowickie gestapo podczas akcji odbicia z więzienia w Mysłowicach Inspektora Katowickiego Armii Krajowej por. Wacława Stacherskiego „Nowiny” w giszowieckich lasach wymordowało cały oddział partyzancki. Na pamiątkę po wymordowanych partyzantach w kościele św. Barbary w Giszowcu wmurowano tablicę upamiętniającą te wydarzenia. Na terenie Giszowca ukrywano również Żydów – schronienia pięciu Żydom, którzy uciekli z sosnowieckiego getta, od października 1943 roku do końca okupacji udzieliła rodzina Franciszka i Franciszki Gburek. Rodzina w 1985 roku otrzymała odznaczenie Sprawiedliwych Wśród Narodów Świata. Władze niemieckie opuściły Giszowiec 25 stycznia 1945 roku, a w osiedlu pozostał oddział Volkssturmu. Następnego dnia oddział ten został ostrzelany przez radzieckie samoloty i wycofał się w kierunku Murcek. Po upływie ponad pięciu lat, rano 27 stycznia 1945 roku Giszowiec wraz z Katowicami został wyzwolony spod niemieckiej okupacji i zajęty przez Armię Czerwoną, a dowódca 59. Armii gen. Iwan Korownikow utworzył na osiedlu swój punkt dowodzenia.
Okres Polski Ludowej.
Po zajęciu w dniu 27 stycznia 1945 roku Giszowca przez Armię Czerwoną przystąpiono do tworzenia nowej administracji, w której najważniejszą rolę zaczęli odgrywać działacze komunistyczni. W tym samym dniu zorganizowano tymczasowy komitet porządkowy, a naczelnikiem gminy Janów został działacz komunistyczny – Franciszek Żymła. Przystąpiono również do repolonizacji życia publicznego – przywrócono polskie nazwy ulic, a na obecnym placu Pod Lipami w miejscu zlikwidowanego przez Niemców pomnika powstańców śląskich postawiono symboliczną tablicę upamiętniającą powstańców śląskich i ofiary II wojny światowej, pochodzące z Giszowca. Do 1 kwietnia 1951 roku Giszowiec wchodził w skład gminy Janów, a później do 31 grudnia 1959 roku należał do powiatu miejskiego Szopienice, kiedy to zarówno Giszowiec, jak i Szopienice zostały dzielnicami Katowic.
W dniu 6 lutego 1945 roku wznowiono wydobycie w kopalni „Giesche”. Samą zaś kopalnię wówczas znacjonalizowano – zakład stał się 31 stycznia 1945 roku częścią Centralnego Zjednoczenia Przemysłu Węglowego, a 3 marca tego samego roku włączono go do Katowickiego Zjednoczenia Przemysłu Węglowego. Kopalnię również przemianowano najpierw na „Janów”, a od 1 października 1946 roku na „Wieczorek”. W 1964 roku wydobycie węgla na terenie Giszowca rozpoczął nowy zakład górniczy – Kopalnia Węgla Kamiennego „Staszic”, którą zlokalizowano w pobliżu osiedla. Początkowo pracowało w niej 621 pracowników z Giszowca i okolic, a ich liczba cały czas wzrastała.
Aby zapewnić mieszkania dla coraz większej liczby górników, w 1969 roku zapadła decyzja o wyburzeniu zabytkowego Giszowca i postawieniu na jego miejscu osiedla, złożonego z 10-piętrowych wieżowców. W tym wówczas okresie, 15 listopada 1979 roku zmieniono nazwę dzielnicy na "Osiedle im. Stanisława Staszica". Wyburzenia przerwano po decyzjach konserwatora zabytków 18 sierpnia 1978 i 23 czerwca 1987 roku o wpisaniu układu urbanistyczno-przestrzennego osiedla do rejestru zabytków województwa katowickiego. Uchroniło to przed zniszczeniem zaledwie jedną trzecią zabytkowej zabudowy. Wyburzanie unikatowych domków górniczych w latach 70. XX wieku stało się głównym tematem filmu "Paciorki jednego różańca" w reżyserii Kazimierza Kutza.
18 września 1981 roku 12-osobowa grupa młodzieży z Giszowca w wieku od 16 do 22 lat uprowadziła samolot An-24 Polskich Linii Lotniczych LOT do Berlina-Tempelhof. Samolot wykonywał rejs wycieczkowy na trasie Katowice – Warszawa.
Na terenie kopalni „Staszic” w nocy ogłoszenia stanu wojennego (12–13 grudnia 1981 roku) rozegrały się dramatyczne wydarzenia – członkowie NSZZ „Solidarność” przedostali się na teren kopalni i zorganizowali strajk okupacyjny. Dyrektor zakładu ogłosił militaryzację zakładu, przez co dzień później komitet strajkowy w obawie przed brutalną pacyfikacją podjął decyzję o zakończeniu protestów. Część osób kontynuowała strajk. 15 grudnia doszło do pacyfikacji kopalni przez ZOMO i pojazdy zmechanizowane. Internowano łącznie 156 górników w kopalni i pobliskich hotelach robotniczych.
Okres po 1989.
W 1989 roku doszło do przełomowych wydarzeń w Polsce, które miały też wpływ na wydarzenia w Giszowcu. W pierwszych po 1989 roku wyborach do Rady Miasta Katowice, które zorganizowano 27 maja 1990 roku, wybrano czterech radnych mieszkających w Giszowcu. Jedną z pierwszych decyzji nowej Rady było przywrócenie w uchwale z dnia 8 października 1990 roku nazwy dzielnicy z "osiedla Stanisława Staszica" na "osiedle Giszowiec". Na początku 1992 roku utworzono w Katowicach 22 jednostki pomocnicze, w tym jednostkę nr 17 Giszowiec. Z inicjatywy mieszkańców Giszowca powołano Radę Jednostki Pomocniczej nr 17, której statut nadano od 30 lipca 2014 roku. Pierwsze wybory odbyły się 1 marca 2015 roku, a pierwsza sesja 14 kwietnia tego samego roku.
Od 1989 roku trwała restrukturyzacja górnictwa węglowego na terenie Giszowca. W dniu 1 stycznia 2010 roku kopalnia „Staszic” została połączona w jeden zakład z kopalnią „Murcki”, jako Kopalnia Węgla Kamiennego „Murcki-Staszic”, natomiast 31 marca 2018 roku ze względu na wyczerpanie złóż węgla kamiennego rozpoczęto proces likwidacyjny kopalni „Wieczorek”. Przeszła ona wówczas pod zarząd Spółki Restrukturyzacji Kopalń. 1 stycznia 2021 roku kopalnię „Murcki-Staszic” połączono z kopalnią „Wujek”, tworząc zakład pod nazwą Kopalnia Węgla Kamiennego „Staszic-Wujek”. W 1998 roku kopalnia „Staszic” przekazała budynki zabytkowej części Giszowca miastu Katowice. Część budynków została później sprzedana zamieszkującym je rodzinom. Całość ocalałej unikatowej zabudowy osiedla jest pod opieką konserwatora zabytków. Powstała również nowa zabudowa, które architektonicznie komponuje z zabytkową zabudową Giszowca – jest to położone pomiędzy ul. Pod Kasztanami a Kosmiczną i wybudowane w latach 2003–2004 przez Katowickie Towarzystwo Budownictwa Społecznego osiedle Kasztany oraz wybudowane również przez TBS w latach 2017–2019 Osiedle Pod Kasztanami, znajdujące się przy ul. Górniczego Stanu.
W tym okresie dokonano również zmian administracyjnych w oświacie – Szkoła Podstawowa nr 51 od 12 października 1993 roku rozpoczęła naukę w nowej siedzibie przy ulicy Przyjaznej 7, Szkoła Podstawowa nr 52 w 2004 roku przestała istnieć wraz z likwidacją Gimnazjum nr 15 utworzonego w budynku szkoły, a przy Szkole Podstawowej nr 54 we wrześniu 2014 roku oddano do użytku nową halę sportową. W tamtym okresie, dnia 23 października 1994 roku, dokonano też uroczystej konsekracji kościoła parafialnego parafii pw. św. Barbary.
Zabytkowa część osiedla patronackiego Giszowiec stała się atrakcją turystyczną miasta Katowic i całego województwa śląskiego. 19 października 2006 roku w Tyskim Muzeum Piwowarstwa odbyło się uroczyste otwarcie Szlaku Zabytków Techniki. W centrum Katowic i w Silesia City Center zostały ustawione tablice informacyjne o miejscach, które tworzą szlak. Jednym z obiektów na trasie jest Giszowiec. 12 czerwca 2010 roku Giszowiec był jednym z miejsc, gdzie współorganizowano pierwszą edycję święta Szlaków Zabytków Techniki – Industriady.
W 2017 roku przystąpiono do realizacji planów przebudowy węzła dróg krajowych nr 81 i 86 w Giszowcu wraz z przebudową skrzyżowania drogi krajowej nr 81 (ulica T. Kościuszki) z ulicą Armii Krajowej, mając na celu upłynnienie ruchu na „wąskich gardłach” na terenie Katowic. W czerwcu 2018 roku rozpoczęły się prace przygotowawcze przebudowy węzła drogowego, zaś 7 lipca 2022 roku przejezdny stał się ostatni odcinek przebudowywanego węzła w Giszowcu. Wówczas to oddano do użytku fragment jezdni w rejonie ulicy Kolistej.
Demografia.
Najwcześniejsze dane dotyczące liczebności obecnej dzielnicy Giszowiec pochodzą jeszcze z czasu budowy osiedla patronackiego. Pierwsi mieszkańcy osiedla wprowadzili się 1 października 1908 roku. W grudniu 1909 roku Giszowiec zamieszkiwały 3 414 osoby, natomiast jesienią 1910 roku było ich około 4 tysięcy. Budując osiedle, właściciele spółki Georg von Giesches Erben planowali sprowadzić nowych mieszkańców z głębi Niemiec, lecz chętnych było bardzo mało, dlatego też zgodzono się na robotników górnośląskich, którzy pochodzili głównie z Wesołej, Murcek, Załęża i Katowic. Ludność robotnicza była polskiego pochodzenia i posługiwała się etnolektem śląskim, natomiast urzędnicy porozumiewali się po niemiecku. Liczba mieszkańców osiedla stale rosła i do połowy maja 1939 roku na obszarze dworskim Giszowiec mieszkało 4 577 mieszkańców. Po II wojnie światowej nastąpił bardzo duży przyrost liczby mieszkańców, spowodowany budową nowych budynków wielorodzinnych od lat 70. XX wieku w związku z powstaniem kopalni „Staszic”. Zaprojektowano wówczas osiedle przewidziane docelowo dla 22 440 mieszkańców. Od końca lat 80. XX wieku notuje się na terenie Giszowca spadek liczby mieszkańców.
Giszowiec według stanu z grudnia 2007 roku liczył 18 475 mieszkańców (5,9% mieszkańców całego miasta), z czego budynkach dawnego osiedla Staszic mieszkało wówczas 13,3 tys. osób, na osiedlu Adama 2,9 tys. Giszowiec był wówczas piątą pod względem ludności dzielnicą Katowic (po Śródmieściu, Ligocie-Panewnikach, Piotrowicach-Ochojcu i Osiedlu Tysiąclecia). Średnia gęstość zaludnienia wynosiła wówczas 1 536 osób/km² i była niższa niż średnia dla całych Katowic – 1 916 osób/km².
Pod względem struktury wieku, w 1988 roku w Giszowcu mieszkało 21 097 osób, z czego dominowały grupy osób w wieku 0–14, 15–29 i 30–44 lat w miarę równych proporcjach. Odnotowano wówczas bardzo niski udział osób w wieku powyżej 60 lat, co wyróżniało wówczas Giszowiec wraz z osiedlami Witosa i Tysiąclecia na tle reszty Katowic. Według stanu z 31 grudnia 2004 roku w Giszowcu mieszkały 18 572 osoby, z czego 9 351 osób stanowiły kobiety, a 9 221 mężczyźni. Spośród grup wiekowych najwięcej mieszkało wówczas osób w wieku produkcyjnym (6 523 kobiety i 6 784 mężczyzn). W 2007 roku mieszkało 18 475 osób i pod względem struktury wieku najmniejszą była wówczas grupa osób w przedziale 0–14 lat, natomiast dominujące wówczas grupy wiekowe to 45–59 oraz 15–29 lat. Struktura wiekowo-płciowa mieszkańców Giszowca w 2015 roku przedstawiona jest w tabeli obok, natomiast szczegółowe dane dotyczące liczby ludności w poszczególnych latach przedstawia poniższy wykres.
Prognozy ludnościowe opracowane w 2007 roku oszacowały populację Giszowca w wariancie pesymistycznym w 2010 roku na poziomie 18 244 osób (100,2% stanu z 2007 roku), w 2020 roku 17 929 osób (98,6%) i w 2030 roku 16 296 osób (89,6%). W wariancie optymistycznym oszacowano liczbę mieszkańców Giszowca w 2010 roku na 18 269 osób (100,4% stanu z 2007 roku), w 2020 roku 18 194 osoby (blisko 100%) i w 2030 roku 16 829 osób (92,5%).
Polityka i administracja.
Obszar Giszowca do XIX w. należał do rodziny Mieroszewskich herbu Ślepowron. Majorat, obejmujący m.in. tereny dzisiejszego Giszowca, został założony 26 listopada 1678 roku. Aleksander Mieroszewski – ostatni dziedzic z rodu Mieroszewskich – 11 maja 1839 roku zamienił całość dóbr na majorat pieniężny wraz z prawem do używania tytułu ordynata. W tym czasie obszar majoratu przeszedł we władanie Franza von Wincklera. Po 1853 roku obszar ten przeszedł we władanie córki Waleski, która poślubiła Huberta von Tielego. Rodzina Tiele-Wincklerów 9 maja 1899 roku sprzedała majątek koncernowi Georg von Giesches Erben. Obszar Giszowca pod względem administracyjnym był wówczas częścią obszaru dworskiego Mysłowice-Zamek, który stanowił fragment rejencji opolskiej w prowincji śląskiej Królestwa Prus i od 1873 roku powiatu katowickiego. Towarzystwo Georg von Giesches Erben w akcie zakupu pola górniczego „Reserve” wraz z okolicznymi terenami, na którym wybudowano osiedle Giszowiec zastrzegło możliwość wydzielenia tych terenów pod wyznaczenie samodzielnego obszaru dworskiego. Tak też od 1905 roku prowadzono działania nad wyznaczeniem nowego obszaru dworskiego, którego tereny byłyby w całości pod jurysdykcją Towarzystwa.
Obszar dworski Giszowiec (niem. Gutsbezirk Gieschewald) powołano 1 lipca 1907 roku. Dnia 1 kwietnia 1909 roku do obszaru dworskiego włączono południowe tereny gminy Bogucice (wraz z kolonią Amanda), a także dokonano licznych korek i wymian parcel - rejony obecnej Doliny Trzech Stawów i lotniska w Muchowcu przekazano obszarowi dworskiemu w Katowicach. Utworzono również nowy okręg urzędowy Giszowiec (niem. Amtsbezirk Gieschewald), któremu podlegał giszowiecki obszar dworski. Powołanie tego obszaru uniezależniły administracyjnie tereny Giszowca od Mysłowic.
Po I wojnie światowej w dniu 15 maja 1922 roku Giszowiec został włączony do Polski i był częścią autonomicznego województwa śląskiego. Włączono go do powiatu katowickiego. Giszowiec do 1924 roku pozostał osobnym obszarem dworskim z własną administracją. Budynek urzędu mieścił się przy obecnym placu Pod Lipami. Wówczas to, w związku z likwidacją samodzielnych obszarów dworskich, włączono ją do gminy wiejskiej Janów. W początkowym okresie II wojny światowej, 8 października 1939 roku Giszowiec wraz z całym Górnym Śląskiem i Zagłębiem Dąbrowskim włączono do III Rzeszy Niemieckiej, do prowincji śląskiej, do wydzielonej 26 października 1939 roku rejencji katowickiej. W czasie okupacji siedzibę gminy Janów przeniesiono do Giszowca, a samą zaś gminę 3 lutego 1942 roku przemianowano na Gieschewald. Po II wojnie światowej Giszowiec wrócił do Polski. Na mocy rozporządzenia Rady Ministrów z 1 kwietnia 1951 roku likwidującego powiat katowicki roku gminę Janów, w której znajdował się Giszowiec, włączono do powiatu miejskiego Szopienice, a 31 grudnia 1959 roku Giszowiec przyłączono do Katowic, stając się jej dzielnicą. W dniu 16 września 1991 roku Rada Miejska w Katowicach przyjęła uchwałę, na mocy której w dniu 1 stycznia 1992 roku miasto podzielono na pomocnicze jednostki samorządowe (dzielnice), w tym na jednostkę nr 17 Giszowiec&lt;ref name="Uchwała nr XXVI/148/91"&gt;&lt;/ref&gt;. Rada Miejska Katowic 29 września 1997 roku uchwaliła nowy podział na jednostki pomocnicze samorządu na terenie miasta, uznając Giszowiec za 17 jednostkę pomocniczą, w zespole dzielnic wschodnich, wytyczając równocześnie jej dokładne granice.
W Giszowcu funkcjonuje Rada Dzielnicy nr 17, zaś pierwszy jej statut uchwalono 25 listopada 2021 roku. Rada Dzielnicy składa się z 15 radnych wybieranych na 4-letnią kadencję. Organem wykonawczym Rady jest Zarząd Dzielnicy. Siedziba Rady Dzielnicy znajduje się w Miejskim Domu Kultury „Szopienice-Giszowiec” przy placu Pod Lipami 1. Przewodniczącą Rady Dzielnicy II kadencji na lata 2019–2022 jest Urszula Machowska, natomiast przewodniczącą Zarządu Maria Ryś.
W wyborach do Rady Miasta Katowice Giszowiec należy do okręgu nr 2, wraz z dzielnicami: Dąbrówka Mała, Szopienice-Burowiec i Janów-Nikiszowiec. W latach 2006–2010 okręg ten miał pięciu przedstawicieli w Radzie Miasta. W granicach dzielnicy do wyborów samorządowych z 2018 roku głosowano z obwodów nr 54, 55, 56, 57, 58, 59, 60 i 61. W latach 1989–2017 w Radzie Miasta Katowice zasiadało 9 radnych pochodzących z Giszowca: Grażyna Szymborska, Jerzy Forajter, Kazimierz Wzorek, Aniceta Toporek, Andrzej Tomczyk, Krzysztof Marek, Piotr Hyla, Dariusz Łyczko i Maria Sokół. Z Giszowca pochodziło również dwóch parlamentarzystów na Sejm Rzeczypospolitej Polskiej: Maria Trzcińska-Fajfrowska (II kadencja) oraz Bożena Borys-Szopa (VIII i IX kadencja).
Zabudowa mieszkaniowa Giszowca zarządzana jest w znacznej mierze przez trzy administracje. Największą z nich pod względem liczby osób jest Katowicka Spółdzielnia Mieszkaniowa – Administracja Osiedla Giszowiec. W kwietniu 2020 roku zamieszkiwało ją 7 040 osób w 45 budynkach, znajdujących się przy ulicach: Gościnnej, Miłej, Karliczka, Wojciecha i Mysłowickiej. Z nich wyłaniana jest z demokratycznego wyboru Rada Osiedla jako organ Katowickiej Spółdzielni Mieszkaniowej. Ponadto część budynków jest w zarządzie Śląsko-Dąbrowskiej Spółki Mieszkaniowej, w dwóch administracjach: Staszic (ul. Mysłowicka 35) oraz Wieczorek (ul. Bernarda Krawczyka 3).
Gospodarka.
Przemysł.
Osiedle, ściśle związane z górnictwem, zostało wybudowane dla pracowników kopalni „Giesche” (obecnie „Wieczorek”). Pierwsze wzmianki o wydobywaniu węgla na terenie dzisiejszego Giszowca pochodzą z 1788 roku, kiedy to ordynat mysłowicki Feliks Mieroszewski, założył pierwszą w tym rejonie kopalnię „Bergthal”. Węgiel wydobywano w niej z przerwami od 20 grudnia 1788 do 1823 roku. W ostatnim roku funkcjonowania kopalni wydobyto około 140 ton węgla. W 1896 roku tereny dawnej kopalni włączono do utworzonego wówczas pola „Reserve”, które to stanowiło rezerwowy obszar górniczy dla kopalni „Giesche”. W 1956 roku nastąpiło zwiększenie zapotrzebowania na węgiel – wtedy to zwrócono uwagę na zapasy w polu „Reserve” i postanowiono wybudować odrębną kopalnię. Wcześniej, bo w 1952 roku, w północno-wschodniej części Giszowca uruchomiono szyb „Giszowiec”, a w 1964 roku we wschodniej części dzielnicy szyb „Roździeński”, które były częścią kopalni „Wieczorek”. Działania te, a także zmiany organizacyjne doprowadziły do wzrostu wydobycia – w 1975 roku osiągnęło poziom blisko 3,3 mln ton w ciągu roku. 20 lipca 1964 roku eksploatację rozpoczął nowy zakład – Kopalnia Węgla Kamiennego „Staszic”, która do dziś jest największym zakładem produkcyjnym w Giszowcu. Dla niej utworzono wówczas nowy obszar górniczy „Giszowiec” o powierzchni prawie 12 mln m². Pierwsze szyby zaczęto głębić w 1959 roku, a w tym samym roku rozpoczęto budowę budynków administracyjnych, które ukończono 10 grudnia 1960 roku. Po dziesięciu latach działalności, w 1974 roku kopalnia osiągnęła docelową wydajność na poziomie 10 tysięcy ton na dobę. Zatrudniała wówczas 5,5 tysiąca robotników.
Po 1989 roku doszło do restrukturyzacji gospodarki, a w tym górnictwa węglowego. Wówczas to też część działów kopalń przekształcono w odrębne spółki, zmniejszono wydobycie w kopalniach oraz zredukowano zatrudnienie. W 2004 roku w kopalni „Wieczorek” wydobyto 1,7 mln ton węgla kamiennego, a w kopalni Staszic w 2003 roku 3,4 mln ton surowca. W celu obniżenia kosztów administracji i eksploatacji, od 1 stycznia 2010 roku kopalnia „Staszic” została połączona w jeden zakład z kopalnią „Murcki”, tworząc Kopalnię Węgla Kamiennego „Murcki-Staszic”. Kopalnia „Wieczorek” ze względu na wyczerpanie złóż surowca 31 marca 2018 przeszła w stan likwidacji. Włączono ją również do Spółki Restrukturyzacji Kopalń. W grudniu 2020 roku podjęto decyzję o połączeniu kopalni „Murcki-Staszic” z kopalnią „Wujek”, powołując 1 stycznia 2021 roku zakład o nazwie Kopalnia Węgla Kamiennego „Staszic-Wujek”. Ruch „Murcki” został zlikwidowany.
Prócz przemysłu górniczego, w Giszowcu rozwinęły się gałęzie gospodarki z innych branż, w tym firmy związane z przemysłem budowlanym. Przy ul. Adama 1b znajduje się biuro Śląskiej Okręgowej Izby Inżynierów Budownictwa, będąca samorządem zawodowym inżynierów budownictwa. Znajduje się tu też wytwórnia betonu Górażdże, mająca swój zakład obok kopalni „Staszic”, przy ul. Karolinki 1. Funkcjonują także inne firmy działające w branży budowlanej. Ponadto w Giszowcu swoje biuro handlowe ma przy ul. Górniczego Stanu 105 producent farb Tajchem Kozik Grupa, a przy ul. Kolistej 5 jedno ze swoich centrum dystrybucyjnych ma Polska Grupa Farmaceutyczna.
Handel i usługi.
W Giszowcu wykształciły się dwa ośrodki usługowo-handlowe o zasięgu lokalnym. Są to:
Ponadto, w rejonie całej dzielnicy występują punkty handlowo-usługowe z różnych branż. Do nich należą m.in. sklepy samoobsługowe, z których na terenie Giszowca w czerwcu 2020 roku znajdują się następujące punkty:
W Giszowcu wykształciły się też usługi motoryzacyjne, głównie w rejonie ul. 73 Pułku Piechoty. Na tym obszarze, według stanu z połowy listopada 2020 roku, znajdują się dealerzy trzech marek samochodów: Kia (Euro-Kas; ul. 73 Pułku Piechoty 1), Honda (JKK Moto; ul. 73 Pułku Piechoty 3) i Volvo (Euro-Kas; ul. 73 Pułku Piechoty 1). Przy ul. Pszczyńskiej 13 znajduje się stacja kontroli pojazdów należąca do Automobilklubu Śląskiego. W dzielnicy znajdują się też dwie stacje paliw: AMIC Energy przy ul. Kolistej 5 oraz BP przy ul. Mysłowickiej 82.
Pod względem dostępności mieszkańców Giszowca do usług podstawowych, w obrębie 800 metrów od przedszkola mieszkało w 2007 roku 99,8%, od szkoły podstawowej 85,2%, od domu kultury 99,9%, od biblioteki 91,2%, a od przychodni 87,1% mieszkańców dzielnicy.
Infrastruktura techniczna.
Na terenie dzielnicy nie ma ujęć wody pitnej – Giszowiec, jaki całe Katowice korzystają z ujęć powierzchniowych ze zbiorników: Goczałkowickiego na Wiśle, Czanieckiego na Sole i ujęć wody w Dziećkowicach, Maczkach i Kozłowej Górze. Woda ze Stacji Uzdatniania Wody jest rozprowadzana poprzez wodociągi magistralne oraz rozdzielcze. Przez teren Giszowca przechodzą sieci wodociągowe magistralne, będące w zarządcze Katowickich Wodociągów (wśród nich sieć magistralna 500/400 Giszowiec-Janów), a także sieć wodociągowa pod zarządem Górnośląskiego Przedsiębiorstwa Wodociągów (wzdłuż ul. Pszczyńskiej). Nowy rurociąg wody pitnej wraz z pompownią wody i zbiornikami retencyjnymi powstał na przełomie lat 60. i 70. XX wieku wraz z rozbudową osiedla.
Sieć kanalizacyjna jest zarządzana przez spółkę Katowickie Wodociągi i znajduje się w zlewni oczyszczalni Radocha w Sosnowcu, a docelowo ma należeć do zlewni oczyszczalni Dąbrówka Mała-Centrum. Nieczystości z Giszowca uchodziły według stanu w 2007 roku do likwidowanej wówczas oczyszczalni Giszowiec (ówcześnie część zlewni Radocha), położonej przy Bolinie. Jej przepustowość wynosiła 16 500 m³/dzień i była przeciążona przez dopływające zanieczyszczenia o ponad 100%. Stan techniczny sieci kanalizacji sanitarnej w podzlewni Giszowiec był wówczas zadowalający (26% całej sieci) i mierny (33%), a kanalizacji ogólnospławnej mierny (47%) i zły (25%). Centralna, biologiczno-mechaniczna oczyszczalnia ścieków powstała na przełomie lat 60. i 70. XX wieku, wraz z rozbudową Giszowca.
Zaopatrzenie w energię elektryczną mieszkańców Giszowca odbywa się poprzez sieć wysokiego napięcia 110 kV, łączącą ją z pobliskimi elektrowniami. Największa stacja elektroenergetyczna w Giszowcu znajduje się w rejonie ul. Kosmicznej, przy szybie „Roździeński” kopalni „Wieczorek”. Jest to stacja „Roździeński” o poziomie transformacji 110/20 kV i posiada dwa transformatory o mocy 25 MVA. Dodatkowo przy kopalni „Staszic” znajdują się dwie stacje elektroenergetyczne 110 kV: „Giszowiec” (przy ul. 73 Pułku Piechoty) i „Staszic” (na terenie zakładu). Wschodnią częścią Giszowca, równolegle do ul. Kosmicznej, przechodzi też sieć najwyższego napięcia (220 kV), biegnąca z elektrowni Łagisza. Sieć energetyczna zarządzana jest przez grupę Tauron. Średnie zużycie energii elektrycznej na jedno gospodarstwo domowe w Katowicach wynosiło w 2006 roku 865,7 kWh.
Zaopatrzenie w energię cieplną odbywa się poprzez położoną w sąsiednim Nikiszowcu ciepłownię Dalkia Polska Energia – Zakład Produkcyjny Wieczorek przy ul. Szopienickiej 58. Jej moc cieplna we wrześniu 2009 roku wynosiła 131,1 MW.
Transport.
Transport drogowy.
Układ drogowy dzielnicy w głównej mierze został zaplanowany i powstał wraz z całym osiedlem patronackim Giszoiwec, które wybudowano w latach 1907–1910. Centralnym punktem dzielnicy jest plac Pod Lipami, z którego obecnie wychodzą w różnych kierunkach następujące ulice: Gościnna, Barbórki (łącznik), Wojciecha i Batalionów Chłopskich. Układ ten pierwotnie dostosowano do istniejących wówczas dróg, łącząc projektowane osiedle z miejscami pracy. Teren Giszowca stanowił pierwotnie zwarty prostokąt o wymiarach około 750 m na 1 000 m, zamykany przez następujące ulice:
Przez teren Giszowca przechodzą trzy ciągi komunikacyjne o zasięgu krajowym. Są to:
Giszowiec posiada połączenia z sąsiednimi dzielnicami w każdym kierunku, a także z sąsiednimi Mysłowicami. Są to następujące drogi:
Spośród dróg przebiegających przez teren Giszowca największe znaczenie ma autostrada A4, której główną funkcją jest przenoszenie ruchu o zasięgu międzyregionalnym i międzynarodowym. Ulica Pszczyńska jest jedyną w Giszowcu ulicą główną ruchu przyspieszonego (GP), która jednocześnie jest jednym z głównych elementów ogólnomiejskiego układu dróg Katowic. Pozostałe ciągi łączące Giszowiec z sąsiednimi dzielnicami (prócz ul. Adama i Mysłowickiej od skrzyżowania z Szopienicką w kierunku Mysłowic) stanowią ulice główne (G), które poza połączeniami międzydzielnicowymi realizują powiązania wewnątrzmiejskie, a także łączą się z drogami wyższej kategorii. Jedyną droga zbiorczą (Z) w Giszowcu jest ul. Mysłowicka (od skrzyżowania z ul. Szopienicką w kierunku Mysłowic), a drogami lokalnymi (L) są m.in. ulice: Ceramiczna, Górniczego Stanu, Kosmiczna i Przyjazna i Radosna. Giszowiec wraz z Murckami pod względem jakości powiązań z poszczególnymi makroregionami Katowic są dzielnicami najlepiej skomunikowanymi dzięki bliskiemu położeniu z głównymi ciągami miasta biegnących we wszystkich kierunkach.
Transport kolejowy.
Pierwszą trasą kolejową na terenie Giszowca, ciągnąca się wzdłuż obecnej północnej granicy dzielnicy była trasa Kolei Prawego Brzegu Odry. Linię tą na przebiegającym przez Giszowiec odcinku (Szopienice Północne – Murcki i dalej do Dziedzic) uruchomiono 24 czerwca 1870 roku. Na terenie Giszowca nie wybudowano żadnego przystanku na tej trasie. Linię tę upaństwowiono w 1884 roku. Fragment linii przebiegający w granicach Giszowca to obecnie i obsługiwany jest na niej tylko ruch towarowy. Równolegle do niej, 27 września 1953 roku oddano do użytku zelektryfikowaną linię towarową łączącą posterunek Dorota w Dąbrowie Górniczej z posterunkiem Panewnik przez Janów i Muchowiec () oraz w 1960 roku linię łączącą Mysłowice z Murckami ().
Ponadto przez Giszowiec przebiegał fragment Południowej Magistrali Piaskowej, łącząca stację kolei piaskowej Jęzor Centralny w kierunku kopalni „Wujek” wraz z odgałęzieniami do kopalni „Staszic-Wujek” (w tym do szybu IV) oraz do kopalni „Wieczorek”. Była to linia kolejowa nr 401, zarządzana przez spółkę CTL Maczki-Bór. Linia ta powstawała w latach 1959–1961 i biegła ona od strony wschodniej równolegle do ul. Mysłowickiej, po czym przy powstałym później szybie IV kopalni „Staszic” skręcała na północ i dalej na zachód w kierunku Muchowca.
W dniu 20 lipca 1964 roku wraz z otwarciem kopalni „Staszic” oddano do użytku łącznicę biegnącą z kierunku Ochojca (z posterunku odgałęźnego Staszic). Linia ta dalej w kierunku wschodnim ma połączenie z szybem IV. Biegnie ona równolegle do ul. Karolinki i Kolistej, a także przecina prostopadle ul. 73 Pułku Piechoty.
Przez teren Giszowca przebiegały również koleje wąskotorowe, prowadzące ruch towarowy oraz pasażerski. W 1906 roku koncern Georg von Giesches Erben otrzymał koncesję na uruchomienie prywatnej kolei wąskotorowej, natomiast od dnia 6 stycznia 1914 roku Dyrekcja Okręgowa Kolei wydała zezwolenie na uruchomienie ruchu osobowego. Nowo powstała linia łączyła Giszowiec z szybem „Albert” („Wojciech”) w Szopienicach. Pierwszy zaś przejazd pociągu pasażerskiego prawdopodobnie nastąpił w 1916 roku. Kolejkę tę nazywano potocznie Balkanem, a przejazd nią był bezpłatny. W tamtym czasie Balkan kursował 28 razy w dni robocze i 21 w dni wolne od pracy. Na początku lat 20. XX wieku powstała odnoga kolejki wąskotorowej do cegielni, ciągnąca się równolegle pomiędzy ul. Pod Kasztanami a ul. Kosmiczną i dalej wzdłuż ul. Górniczego Stanu w kierunku wschodnim. Po II wojnie światowej kolejkę tę zelektryfikowano. Ostatni kurs kolejki nastąpił 31 grudnia 1977 roku.
Miejski transport zbiorowy.
Transport zbiorowy w Giszowcu jest realizowany w formie połączeń autobusowych, które funkcjonują od lat międzywojennych. Zapewniają one połączenia z innymi dzielnicami Katowic oraz z sąsiednimi miastami – Mysłowicami i Tychami. Organizatorem przewozów komunikacji miejskiej na terenie Giszowca jest Zarząd Transportu Metropolitalnego. Główne ciągi komunikacyjne komunikacji miejskiej w osi północ-południe to ul. Pszczyńska dla linii autobusowych 1, 4 i 14 łączących dzielnicę z centrum Katowic i Tychami, a także linii 672 i 673 w kierunku Murcek oraz ul. Szopienicka dla linii 12, 30, 72, 108, 292, 674 i 695, łączące dzielnicę z Janowem, Nikiszowcem i Szopienicami. W osi wschód-zachód są to ul. Kolista i ul. Mysłowicka dla linii 223 w kierunku Mysłowic oraz biegnąca przez las w kierunku Ochojca, Piotrowic, Ligoty i pętli tramwajowej w Brynowie ul. 73 Pułku Piechoty, którą kursuje linia 292.
Na terenie Giszowca wg stanu z czerwca 2020 roku znajduje się 13 przystanków komunikacji miejskiej (Górniczego Stanu, Karolinki, Kolista Pętla, Kolista Stacja Paliw, Kopalnia Staszic, Kosmiczna, Kościół, Mysłowicka, Osiedle, Przyjazna, Przyjemna, Radosna i Szyb Roździeński), zlokalizowanych w różnych punktach dzielnicy. W centralnym punkcie, przy ul. Batalionów Chłopskich znajduje się przystanek Giszowiec Kościół, z którego z dwóch stanowisk odjeżdża 8 linii autobusowych (w tym jedna nocna). Jako jedyny przystanek w dzielnicy wyposażony jest w elektroniczne tablice Systemu Dynamicznej Informacji Pasażerskiej.
Infrastruktura rowerowa.
W Giszowcu występuje rozwinięty system ścieżek rowerowych. Wydzielone ścieżki rowerowe znajdują się w następujących ciągach ulic:
Według docelowej sieci ścieżek rowerowych opublikowanej przez Urząd Miasta Katowice przewiduje się dalszą rozbudowę sieci, a czego odcinek od Murcek (wzdłuż ul. Pszczyńskiej) wzdłuż ul. Mysłowickiej i Szopienickiej, a także odcinek z ul. Mysłowickiej wzdłuż ul. Pszczyńskiej w kierunku Doliny Trzech Stawów ma mieć funkcję transportową, natomiast pozostałe istniejące i planowane trasy wzdłuż ul. Wojciecha, Górniczego Stanu i Ceramicznej, a także odcinki leśne mają mieć charakter rekreacyjny.
W Katowicach wydzielono kilka szlaków rowerowych w ramach projektu „Rowerem po Śląsku”, z czego przez Giszowiec przebiegają trzy z nich. Są to:
W Giszowcu funkcjonuje również miejska sieć wypożyczalni rowerów miejskich – City by bike. Pierwszą stację w dzielnicy uruchomiono 1 sierpnia 2017 roku przy placu Pod Lipami. Według stanu z połowy sierpnia 2020 roku funkcjonują tu następujące stacje:
Architektura i urbanistyka.
W latach 1907–1910 na terenie zalesionym gminy Janów wybudowano unikatowe w skali europejskiej osiedle–ogród przeznaczone dla pracowników kopalni „Giesche”. Kopalnia położona była w wiejskiej okolicy i stamtąd głównie pochodziła jej załoga, dlatego stworzono pracownikom warunki do których byli przyzwyczajeni. W związku z tym wybudowano mieszkania w stylu starych górnośląskich chałup chłopskich.
Osiedle to, wzorowane na tradycyjnym budownictwie ludowym, składało się z 300 parterowych domków z ogrodami, przeważnie dwu- i czterorodzinnych, w których znalazło zamieszkanie około 600 rodzin robotniczych. Powstało też 20 domów urzędniczych. Każdy z budynków, który nie pełnił funkcji mieszkalnej, miał unikatowy w stosunku do innych kształt, natomiast domy mieszkalne były stawiane według 46 projektów. W celu zróżnicowania brył domów i uniknięcia monotonii zastosowano kilka rodzajów dachów m.in.: łamane, półszczytowe, dwu-, czterospadowe i naczółkowe. Wzdłuż jednej drogi nie budowano identycznych chałup, natomiast starano się zmieniać wielkość i kształt oraz rytmy okien i drzwi. Domy urzędników były bardziej okazałe, kryte czerwoną dachówką. Największy z nich – dom dyrektora kopalni „Giesche”, był oddalony od robotniczych i na wzór angielski otoczony parkiem. Domy robotników pokryto natomiast ogniotrwałymi dachami gontowymi.
Osiedle od momentu powstania było zelektryfikowane (zarówno domy, jak i też oświetlenie ulic). Prąd dostarczano z elektrowni św. Jerzego przy szybie „Carmer” kopalni „Giesche” do stacji rozdzielczej powstałej poza osiedlem, a stamtąd do 15 stacji transformatorowych. Wodę początkowo czerpano z sieci powiatowej do wieży wodnej zlokalizowanej na najwyższym punkcie osiedla, a stamtąd rurociągami wzdłuż ulic na całe osiedle. Od 1918 roku Giszowiec i Nikiszowiec były zaopatrywane ze źródła „Prittwitz”. Osiedle na początku nie było skanalizowane – nieczystości wówczas były nocą wywożone do kompostowni poza Giszowcem, gdzie przerabiano na kompost do użyźniania gleb przydomowych ogródków.
Powierzchnia mieszkań robotniczych była jak na owe warunki bardzo duża i wynosiła w zależności od domu od 38 do 52 m². Mieszkania te składały się z przedpokoju, kuchni, pokoju dziennego i komory lub drugiego pokoju. Były pozbawione wody bieżącej, jednak wodę można było czerpać z ulicznych hydrantów zainstalowanych co 100 metrów. Domy były ponadto wyposażone w duży strych, piwnicę, a do każdego domu przylegał ogródek, mały budynek gospodarczy i obora. W ogródkach usytuowane były również ubikacje z wymienialnymi pojemnikami. Dwa razy w tygodniu wywożono je na obrzeże miasta do kompostowni. Mieszkania urzędnicze były większe i komfortowo urządzone. Ich powierzchnia użytkowa wynosiła 76–104 m², składały się z 2, 3 lub 4 pokojów z kuchnią i komórką. Wyposażone były w urządzenia wodne i kanalizacyjne, a niektóre także w ubikację. Osobny dom miał dyrektor, sztygar, lekarz i nadleśniczy.
Teren osiedla stanowił prostokąt o wymiarach około 750 x 1 000 m. Z centralnego placu w czterech głównych kierunkach ruchu wychodziły ulice, z którymi krzyżowały się dwie koncentrycznie usytuowane ulice okrężne. Trzecia skrajna droga okrężna biegła po obwodzie osiedla, jej część zachodnią i północną stanowiły szosa Katowice-Murcki (obecna ul. Pszczyńska) i droga do Mysłowic (obecnie ul. Mysłowicka). W środku osiedla znajdował się plac, wokół którego zgrupowano budynki: nadleśnictwo, budynek administracyjny, gospodę z salą teatralną, kręgielnię i muszlę koncertową. Nieco dalej, poza osiedlem, dla inżynierów i urzędników, urządzono korty tenisowe i pola golfowe, które dopiero w latach 70. XX wieku zostały zlikwidowane przez zasypanie ich niskiej jakości węglem. Jedną stronę rynku wypełniały sklepy, w których była również piekarnia i rzeźnik (przy sklepie rzeźnika zlokalizowano nowoczesną chłodnię), drugą budynek szkoły. Zbudowano łaźnię i pralnię z bieżącą, zimną i gorącą wodą. Łaźnia służyła głównie żonom i dzieciom górników. Magiel wyposażony był w 32 stanowiska z kamiennymi nieckami do prania i elektrycznymi kotłami do gotowania bielizny. Na osiedlu powstało również 5 domów sypialnych. W każdym z nich znajdowało się 5 pokoi z 12 łóżkami oraz umywalnia. W pobliżu domów sypialnych wybudowano stołówke oraz kantynę. Domy robotnicze zlokalizowano przy ulicach, a ogrody w głębi parceli.
Po zakończeniu I wojny światowej nastąpiła kolejna faza rozbudowy kolonii robotniczej. W latach 1920–1924 zabudowano wówczas rezerwowy pas gruntów ciągnący się w kierunku Mysłowic (obecnie są to ulice: Pod Kasztanami i Kosmiczna). Nową zabudowę potocznie nazwano Neubau (niem. "nowa zabudowa"). Pierwotnie teren ten nie został zabudowany prawdopodobnie wskutek znajdujących się na tamtym terenie dawnych sztolni pola górniczego „Jacob” oraz niestabilnych gruntów. Zabudowę domkami zastąpiono tańszym budownictwem szeregowym. Postawiono bloki mieszkalne dla około 220 rodzin. Od strony wewnętrznej zlokalizowano zabudowania gospodarcze z chlewikami, a także niewielkie ogródka. Blok środkowy Neubau pozostawiono jako rezerwowy, lecz pośrodku wybudowano tam trzypiętrowy budynek mieszkalno-usługowy. Znajdował się tam m.in. istniejący do 2016 roku zakład fryzjerski, w którym gromadzono obrazy Ewalda Gawlika.
W 1926 roku nastąpił ostatni etap rozbudowy historycznego osiedla. W związku z przejęciem przez korporację Silesian-American Corporation wszystkich akcji spółki Giesche S.A., do Giszowca sprowadzono 9 rodzin z amerykańskiego stanu Montana i dla nich w południowo-zachodniej części osiedla w pobliżu wieży ciśnień wybudowano tzw. kolonię amerykańską. Kompleks składa się z 6 willi urzędniczych typu angielskiego. Ponadto wybudowano parterową świetlicę dla dzieci, a także pole golfowe. Amerykanie mieszkali w tych domach do wybuchu II wojny światowej, kiedy to cały majątek spółki Giesche przekazano zarządowi komisarycznemu, a kierownictwo spółki wymieniono na Niemców. Po II wojnie światowej majątek znacjonalizowano, a w domach zamieszkały polskie rodziny.
Po II wojnie światowej nastąpił nowy rozdział w rozwoju Giszowca. Do 1951 roku Zakład Budowy Osiedli Robotniczych dla kopalni „Wieczorek” zrealizował nowe budynki mieszkaniowe przy wschodniej stronie Giszowca – wybudowano wówczas 31 budynków przy obecnych ulicach: Kosmicznej, Sputników i Pod Kasztanami. Architektonicznie budynki nawiązują do architektury sąsiedniej zabudowy z lat międzywojennych. Na przełomie lat 50. i 60. XX wieku powstały jednakowe budynki jednorodzinne przy ul. Górniczego Stanu i ul. Sosnowej. Dalsze zintensyfikowanie nastąpiło po 1959 roku, kiedy to w pobliżu osady otwarto kopalnię „Staszic”. Pierwsze większe budynki wielorodzinne zaczęto wznosić w latach 60. XX wieku w pobliżu kopalni, po północnej stronie ul. Mysłowickiej i przy nowo wytyczonej ul. Karliczka. Na początku powstawały niskie, dwukondygnacyjne bloki. W 1960 roku powstały budynki dla 48 rodzin, rok później oddano przy ulicy Mysłowickiej łącznie 64 mieszkania, a w roku uruchomienia kopalni „Staszic” 51 mieszkań. Budynki te miały liczne usterki. Nowi mieszkańcy natomiast zadbali o przestrzeń publiczną wokół nowych budynków – zasadzono drzewa i krzewy, rozplanowano zieleńce, a także powstały ławki, huśtawki i piaskownice dla dzieci, wybudowano nowe chodniki z płyt betonowych i żużla oraz założono oświetlenie. W późniejszym czasie zrezygnowano z niskiej zabudowy, która wówczas harmonizowała z zabytkową częścią. W efekcie, przy ul. Karliczka i Pszczyńskiej w II połowie lat 60. XX wieku zaczęły powstawać pierwsze dziesięciopiętrowe budynki, a wraz z nimi wybudowano przedszkole, szkołę podstawową, placówkę medyczną oraz pawilony handlowe. Czterooddziałowe przedszkole oddano do użytku w 1967 roku, a rok później piętnastoddziałową szkołę podstawową wraz z salami specjalistycznymi i salą gimnastyczną. Dla nauczycieli powstał dom nauczyciela, a kilka lat później powstała jeszcze jedna szkoła. Wokół nowych domów mieszkalnych powstały drogi dojazdowe, parkingi, oświetlenie i elementy małej architektury. Domy podłączono do mediów, a także wybudowano biologiczno-mechaniczną oczyszczalnię ścieków. Dotychczasowe możliwości rozbudowy Giszowca w północnej części dzielnicy wyczerpały się w połowie lat 70. XX wieku. Do 1974 roku powstały spółdzielcze i zakładowe domy przy ulicach: Karliczka i Mysłowickiej.
Potrzeby mieszkaniowe były dalej niewystarczające, gdyż zaspokajały je najwyżej w jednej trzeciej potrzeb kopalni „Staszic” na siłę roboczą, dlatego też w celu zapewnienia mieszkań coraz większej liczbie górników w październiku 1969 roku poinformowano o podjęciu decyzji na stopniowej likwidacji starej zabudowy Giszowca. Nowe osiedle było zaprojektowane na 22 440 mieszkańców, a powierzchnia osiedla miała wynosić 100 ha. Pierwsze wyburzenia rozpoczęto w IV kwartale 1969 roku. Na miejscu zabytkowych budynków w zachodniej i północno-wschodniej części starego osiedla stawiano osiedle złożone z wysokich 11-kondygnacyjnych wieżowców (ulice: Kolista, Mysłowicka, Wojciecha, Miła i Gościnna). W ramach I Jednostki Mieszkaniowej w latach 1975–1979 roku oddano łącznie do użytku 1697 mieszkań w nowych blokach przy ówczesnej ul. Samoobrony (obecnie Wojciecha). W 1980 roku w ramach II Jednostki Mieszkaniowej wybudowano pierwsze bloki przy ówczesnej ul. Ernsta Thälmanna (obecnie Młodzieżowa) i ul. Agaty, w których mieściło się 236 mieszkań. Wyburzenia przerwano dopiero po decyzjach konserwatora zabytków z lat 1978 i 1987. Przed zagładą zdołano uratować jedynie 1/3 osiedla. Dalszą rozbudowę prowadzono w południowej części dzielnicy – w latach 1981–1983 w ramach III Jednostki Mieszkaniowej postawiono bloki przy ul. Adama (powstało wówczas osiedle Adama), a także domy jednorodzinne przy ul. Sosnowej. Wraz ze zmianą zabudowy po II wojnie światowej władze komunistyczne zmieniły nazwę całej dzielnicy – w latach 1979–1990 Giszowiec nosił nazwę "Osiedle Stanisława Staszica". Według danych z listopada 1983 roku na osiedlu im. Stanisława Staszica znajdowało się 5 budynków w zarządzie kopalni „Staszic”, w których były 662 mieszkania, a w administracji Katowickiej Spółdzielni Mieszkaniowej było 28 budynków z 627 mieszkaniami.
W latach 2003–2004 w bezpośrednim sąsiedztwie osiedla Neubau, w obrębie ulic: Pod Kasztanami, Kosmicznej, Działkowej i Górniczego Stanu, Katowickie Towarzystwo Budownictwa Społecznego wybudowało nowe osiedle – Kasztany. Wzniesiono łącznie 9 domów dla 200 rodzin oraz 2 lokale użytkowe i garaże. Zabudowa nowego osiedla, szczególnie jej wielkość, kształt czy pokrycie dachów nawiązuje do sąsiadującej zabytkowej części Giszowca. Na parterze każdego z 9-ciu budynków jedno mieszkanie dostosowane zostało dla osób niepełnosprawnych poruszających się na wózkach inwalidzkich. Wewnątrz osiedla wybudowano plac zabaw dla dzieci oraz boisko i wyznaczono pas zieleni. Powstały też drogi przeznaczone jedynie dla ruchu pieszego i rowerowego.
Kolejnym etapem inwestycji Katowickiego Towarzystwa Budownictwa Społecznego było wybudowano w latach 2017–2019 Osiedla Pod Kasztanami, znajdującego się przy skrzyżowaniu ul. Górniczego Stanu i Pod Kasztanami. Składa się ono z czterech budynków zawierających łącznie 24 mieszkania, architektonicznie również nawiązujących do zabudowy zabytkowej części Giszowca. Mieszkania te mają dostęp do przydomowego ogródka, a całe osiedle wyposażone jest w miejsca parkingowe oraz plac zabaw.
Zabytki.
Na obszarze dzielnicy Giszowiec znajduje się liczne budynki i układy urbanistyczne wpisane do rejestru zabytków. Spośród nich, do zabytków wpisane są następujące obiekty:
Pomniki i tablice pamiątkowe.
Na terenie Giszowca znajdują się następujące pomniki i tablice pamiątkowe:
Zagospodarowanie przestrzenne.
Giszowiec wraz z Nikiszowcem w strukturze przestrzennej Katowic jest jednostką osadniczą położoną w paśmie południowo-wschodnim powstałą w ramach osiedli patronackich związanych z kopalnią „Wieczorek”, silnie rozbudowaną w latach 60. i 70. XX wieku. Pod względem udziału powierzchni zabudowanej w powierzchni terenu Giszowiec plasuje się w pobliżu średniej dla całych Katowic (21% w Giszowcu; dla całych Katowic udział wynosi 23%). Średnia ważona liczby kondygnacji budynków w Giszowcu wynosiła w 2007 roku 1,90. Spośród osiedli wybudowanych od lat 60. do lat 80. XX wieku osiedle Adama na tle Katowic charakteryzuje się najwyższą intensywnością zabudowy.
Giszowiec pod względem struktury użytkowania terenu charakteryzuje się drugą największą pod względem udziału lasów dzielnicą w Katowicach (blisko 70% powierzchni dzielnicy; w Murckach 86%). Ponadto, pod względem zabudowy mieszkaniowej jednorodzinnej, poza dzielnicami zachodnimi i południowymi jest jedyną, której łączna powierzchnia jest większa niż 25 ha. Sporą powierzchnię Giszowca zajmują też tereny produkcyjno-usługowe (50–100 ha). Ogółem, w strukturze funkcjonano-przestrzennej Giszowca dominują lasy o łącznej powierzchni 834,2 ha. Poza tym największy obszar zajmują: tereny produkcyjno-usługowe zakładów przemysłowych, infrastruktury technicznej i zaplecza komunalnego (69,1 ha), tereny mieszkaniowe o wysokiej (59,3 ha) i niskiej (48,3 ha) intensywności zabudowy, tereny użytków (29,8 ha), ukształtowane tereny mieszanych funkcji gospodarczych z przewagą handlu, magazynów i nieuciążliwych zakładów produkcyjnych (15,2 ha), tereny kolei (14,6 ha) oraz tereny zieleni urządzonej (11,3 ha).
Oświata.
Pierwsza szkoła w Giszowcu rozpoczęła swoją działalność 19 października 1908 roku w budynku przy placu Pod Lipami. Była to katolicka szkoła powszechna – wówczas rozpoczęło naukę w jednym budynku 55 uczniów pod opieką dwóch nauczycieli. Pozostałe dwa budynki oddano do użytku w 1913 roku. Wówczas w dwóch budynkach zorganizowano 4 oddziały, a w trzecim 8 oddziałów. W 1910 roku powstała szkoła gospodarstwa domowego, a rok później rozpoczęto nauczanie w rzemieślnieczej szkole dokształcającej. 1 kwietnia 1917 roku rozpoczęto naukę w wybudowanej przy obecnej ul. Działkowej szkole ewangelickiej, a na parterze budynku zorganizowano salę przeznaczoną na cele kultu religijnego. Do 1922 roku zajęcia odbywały się jedynie w języku niemieckim, a młodzież wychowywano w duchu pruskim. Po przyłączeniu do Polski Giszowca w 1922 roku w budynkach tych znalazła się szkoła polska – patronem szkoły został św. Stanisław Kostka. W latach międzywojennych działała również szkoła dla dzieci niemieckich. W 1923 roku do polskiej szkoły w Giszowcu uczęszczało 863 uczniów, do niemieckiej 322. 4 lutego 1926 roku w budynku dawnej szkoły ewangelickiej zorganizowano ochronkę (przedszkole), które przeniesiono w późniejszym czasie do szkoły powszechnej. W 1928 roku do szkoły polskiej uczęszczało około 700 uczniów, natomiast do szkoły niemieckiej 170 uczniów. Na początku października 1935 roku szkołę polską podzielono na dwie placówki – powołano wówczas Szkołę Powszechną nr 6 im. św. Stanisława Kostki (szkoła męska) i Szkołę Powszechną nr 7 (żeńska). W 1937 roku zlikwidowano szkołę ewangelicką – do likwidacji istniały w tej szkole dwa oddziały: polski i niemiecki. W 1939 roku do polskiej szkoły uczęszczało 336 uczniów.
Jesienią 1939 roku, w czasach okupacji niemieckiej Giszowca zlikwidowano polskie szkolnictwo. Niemiecką szkołę otwarto 1 lutego 1940 roku. Nadano jej imię Hermanna Göringa. Kierownikiem, a później rektorem szkoły został pochodzący z Dolnego Śląska Robert Porrmann. W dniu inauguracji zapisano do niej 70 dzieci, 9 kwietnia było już ich 580. W styczniu 1945 roku niemieccy nauczyciele opuścili Giszowiec.
Po II wojnie światowej, pod koniec lutego 1945 roku wznowiła działalność szkoła polska, która nosiła wówczas numer 5. W 1946 roku do szkoły uczęszczało 579 uczniów. Po przyłączeniu Giszowca do Szopienic zmieniono numer szkoły na 16, a w 1959 roku patrona szkoły na Marię Konopnicką. Po włączeniu do Katowic 31 grudnia 1959 roku zmieniono ponownie numer szkoły – na 54. Wraz z rozwojem budownictwa mieszkaniowego i wzrostem zapotrzebowania na edukację dzieci, w 1978 roku szkołę przeniesiono do nowej siedziby przy obecnej ul. Wojciecha 9, lecz ze względu na dalszy niedobór miejsc we wrześniu 1981 roku ponownie powrócono do nauki w budynku starej szkoły znajdującej się przy placu Pod Lipami 5. Powstała wówczas Szkoła Podstawowa nr 51, której nadano imię Fryderyka Chopina. 1 września 1968 roku zainaugurowała działalność Szkoła Podstawowa nr 52 imienia Związku Walki Młodych. Swoją siedzibę nieistniejąca obecnie szkoła miała przy ul. Karliczka.
Na nową siedzibę Szkoły Podstawowej nr 51 trzeba było czekać do 1993 roku, kiedy to oddano do użytku nowy budynek przy ul. Przyjaznej 7a. Wówczas to 12 października tego roku w nowym budynku rozpoczęły edukację uczniowie klas młodszych. Autorami projektu szkoły byli: Stanisław Niemczyk oraz Marek i Anna Kuszewscy, którzy wygrali konkurs na projekt zagospodarowania tej części Giszowca. 1 września 2019 roku powołano Zespół Szkolno-Przedszkolny nr 13, powstały z połączenia Szkoły Podstawowej nr 51 z przedszkolami nr 61 i 91.
W latach powojennych, wraz ze wzrostem liczby mieszkańców, uruchamiano również nowe placówki przedszkolne. Pierwsza funkcjonowała zaraz po zakończeniu II wojny światowej w budynku dawnej szkoły ewangelickiej. Przedszkole to przeniesiono najpierw do dawnej willi dyrektora kopalni „Giesche”, a w latach 60. XX wieku do budynku dawnego nadleśnictwa przy placu Pod Lipami. W 1967 roku otwarto przedszkole nr 61, w 1981 roku nr 59, a w 1985 roku nr 91.
W Giszowcu powstał też pierwszy w Polsce Dzienny Dom Opieki dla Dzieci Specjalnej Troski, wybudowany przez kopalnię „Staszic” w latach 1984–1986. Ośrodek powstał z inicjatywy pediatry i neurolog dziecięcej – Marii Trzcińskiej-Fajfrowskiej, będącej też mieszkanką Giszowca. Na cześć zmarłej tragicznie twórczyni nosi obecnie nazwę „Ośrodek Rehabilitacyjno-Edukacyjno-Wychowawczy im. dr Marii Trzcińskiej-Fajfrowskiej”. Zapewnia on opiekę dzieciom i młodzieży w zakresie edukacyjnym, medycznym, rehabilitacyjnym i terapeutycznym.
W Giszowcu prócz wyżej wymienionego Ośrodka, według stanu z połowy listopada 2020 roku, funkcjonują następujące obiekty szkolno-wychowawcze:
Bezpieczeństwo publiczne.
Podstawowe usługi związane z bezpieczeństwem publiczną musiały być zapewnione już wraz z budową osiedla. W sierpniu 1910 roku podpisano umowę z lekarzem Górnośląskiej Spółki Brackiej, który otworzył praktykę lekarską w nieistniejącym obecnie budynku przy ul. Gościnnej. W sąsiednim Nikiszowcu uruchomiono barak dla osób zakaźnie chorych, który był również leczono również mieszkańców Giszowca. Przy ul. Radosnej powstał budynek mieszczący areszt oraz remizę strażacką, a w pobliżu wybudowano wieżę strażacką. Opiekę strażacką zapewniała straż z kopalni „Giesche”, a także ochotnicy. Po I wojnie światowej gabinet lekarski działał nadal, a opiekę pielęgniarską zaczęły prowadzić siostry zakonne – jadwiżanki, które w 1928 roku otrzymały do dyspozycji pokój w dawnej ochronce przy obecnej ul. Gościnnej. Od 1934 roku usługiwały łącznie trzy siostry zakonne, które działały na terenie Giszowca do 27 grudnia 1939 roku.
Wraz z budową po II wojnie światowej nowych budynków konieczne było zapewnienie lepszego dostępu do opieki zdrowotnej. Przy nowo wybudowanej kopalni Staszic powstał Zakład Leczniczo-Zapobiegawczy, który zapewniał opiekę zdrowotną pracowników kopalni. Początkowo warunki lokalowe placówki były skromne. W 1972 roku oddano do użytku ośrodek zdrowia przy ul. Mysłowickiej 13, co doprowadziło do poprawy sytuacji. Budynek ten składał się z dwóch części: z przychodni przyzakładowej kopalni „Staszic” oraz przychodni dla mieszkańców dzielnicy. Przychodnię rejonową w późniejszym czasie podzielono na przychodnie dla dzieci oraz przychodnią ogólną i specjalistyczną. W połowie lat 80. XX wieku w Przychodni Międzyzakładowej KWK Staszic pracowało 6 lekarzy ogólnych, 4 lekarzy stomatologów, specjaliści: chirurg, radiolog i laryngolog, a także personel pomocniczy.
Na terenie Giszowca wg stanu z czerwca 2020 roku znajdują się następujące placówki ochrony zdrowia:
Ponadto na terenie dzielnicy mieści się też Klinika Weterynaryjna Giszowiec (przy ul. Mysłowickiej 65a), a także 5 aptek i około 10 gabinetów stomatologicznych.
Giszowiec pod względem bezpieczeństwa publicznego w 2007 roku był drugą najbezpieczniejszą dzielnicą w Katowicach według współczynnika przestępczości, który wówczas wynosił 1,13 przestępstw na 100 mieszkańców (niższy był wówczas tylko w Podlesiu – 1,01; średnia dla całych Katowic – 3,08). W latach 2004–2007 przestępczość w Giszowcu uległa znacznemu obniżeniu – w 2004 współczynnik przestępczości wynosił 2,75 przestępstw na 100 osób. W 2007 roku w Giszowcu doszło do 19 wypadków komunikacyjnych.
W Giszowcu nie znajduje się żaden posterunek policji oraz straży pożarnej – najbliższe znajdują się w dzielnicy Szopienice-Burowiec. Znajduje się tam Jednostka Ratowniczo-Gaśnicza nr I Państwowej Straży Pożarnej w Katowicach (ul. Krakowska 130), a także Komisariat V Policji w Katowicach (ul. Lwowska 7), która w swoim obszarze działania obejmuje m.in. teren Giszowca.
Kultura.
Działalność kulturalna w Giszowcu była prowadzona od początku powstania osiedla. W budynku gospody urządzono miejsca na salę teatralną, a w pobliskim parku muszlę koncertową. Pierwsze organizacje kulturalne powstały już w 1909 roku. Początkowo były to organizacje niemieckie, jak Arbeiter Gesangverein der Gieschegrube (pol. "Robotnicze Towarzystwo Śpiewacze Kopalni Giesche") oraz Gartenbau-Verein (pol. "Towarzystwo Ogrodnicze") założone w 1911 roku. Już przed I wojną światową w Giszowcu działały też polskie organizacje, jak Polskie Towarzystwo Ludowe, Towarzystwo Polek czy Polskie Towarzystwo Śpiewacze. Od 1920 roku działał na terenie Giszowca chór mieszany im. Fryderyka Chopina, który zrzeszał w tamtym okresie 85 członków. Jednym z czołowych dyrygentów był wówczas Henryk Bara. W styczniu 1930 roku dla pracowników kopalni „Giesche” otwarto bibliotekę w Nikiszowcu, a w tamtym czasie w budynku dawnej kantyny działało też Towarzystwo Czytelni Ludowych.
Po II wojnie światowej w budynku dawnej gospody urządzono dom kultury, prowadzący zajęcia z różnych dziedzin. W 1949 roku powstało tam kino „Muza”, które w 1966 roku przebudowano. Kino to funkcjonowało do 1978 roku. W 1966 roku rozpoczął swoją działalność klub zakładowy przy kopalni „Staszic” – początkowo w dawnej willi dyrektora kopalni „Giesche” przy ul. Pszczyńskiej. W tym czasie wśród grup dorosłych działały dwa zespoły: grupa instrumentalno-wokalna „Futuryści” i zespół fotoamatorów, natomiast dla dzieci dwa zespoły modelarskie, zespół plastyczny i taneczno-teatralny. W 1984 roku przy ul. Pszczyńskiej otwarto halę widowiskowo-sportową, a trzy lata później wyremontowano budynek obecnej „Gawlikówki” na Klub Seniora. Pod patronatem ZGG funkcjonowały również trzy biblioteki (w latach 60. dwa punkty w domach górnika, jeden w budynku administracyjnym kopalni), które w 1966 roku miały 280 stałych czytelników. W 1980 roku bibliotekę zlokalizowano w kompleksie domów górnika a w 1982 roku przeszła pod zarząd kopalni „Staszic”. Ponadto na terenie Giszowca mieszkał i tworzył jeden z członków Grupy Janowskiej – Ewald Gawlik. Malował on m.in. pejzaże z Giszowca, Nikiszowca czy Janowa. Jego dzieła są prezentowane w Izbie Śląskiej (tzw. „Gawlikówce”). Drugim znaczącym artystą Grupy Janowskiej był urodziny w 1936 roku na terenie Giszowca Erwin Sówka.
W 1971 roku przy kopalni „Staszic” została założona z inicjatywy Anzelma Siwca i Bolesława Poloka Orkiestra Symfoniczna KWK „Staszic”. Swoją działalność orkiestra rozpoczęła po roku od jej założenia. Orkiestra koncertowała z okazji rocznic i świąt państwowych, a także uroczystości kopalnianych. Brała też udział w przeglądach orkiestr górniczych.
Na terenie Giszowca zlokalizowane są następujące placówki kulturalne:
Giszowiec w literaturze.
Giszowiec i Nikiszowiec zostały opisane w książce "Czarny ogród" przez laureatkę pierwszej edycji Nagrody Mediów Publicznych „Cogito” w dziedzinie literatury pięknej – Małgorzatę Szejnert. Opowieść była także nominowana do Nagrody Literackiej „Nike” 2008 oraz do Nagrody Literackiej Gdynia 2008. Jest to dokładnie udokumentowana, reporterska historia o losach wybranych rodów z tych miejscowości. Zawiera przykłady autentycznych dokumentów, fotografie i wiele niepublikowanych dotąd informacji na temat życia postaci zasłużonych dla osiedla m.in.: Józefa Wieczorka, Alfreda Gansińca, Ewalda Gawlika, Kazimierza Kutza, Erwina Sówki, Marii Trzcińskiej-Fajfrowskiej i Rozalii Kajzer-Piesiur.
Giszowiec w filmie.
Giszowiec na filmie był już prezentowany w latach 1925–1926. Wówczas to w ramach nakręconego przez Stefana Pierzchalskiego cyklu "Wielki przemysł na Górnym Śląsku" znajdowały się zdjęcia z kolonii robotniczej w Giszowcu. W filmie Kazimierza Kutza "Paciorki jednego różańca" znalazły się autentyczne, dokumentalne zdjęcia z burzenia starego osiedla górniczego na Giszowcu. Nawiązuje do tego zdarzenia także fabuła filmu, zwłaszcza wątek sporu zasłużonego powstańca i górnika Habryki z dyrektorem kopalni Klimczukiem. Habryka nie zgadza się na opuszczenie domu, w którym mieszka i na zamieszkanie w bloku. Film przyczynił się do zatrzymania akcji wyburzania, dzięki czemu ocalała część miasta ogrodu. Filmowy dom Habryki przetrwał do dziś, a jego obecny adres to ul. Przyjazna 28/1.
Religia.
W Giszowcu dominującą wspólnotą religijną jest kościół rzymskokatolicki, lecz od początku istnienia osiedla prócz katolików mieszkali również ewangelicy. Początkowo katolicy z osiedla należeli do parafii w Mysłowicach, następnie do parafii św. Anny w Janowie, natomiast ewangelicy mieli swój dom modlitw w budynku szkoły ewangelickiej przy ul. Działkowej. W 1947 roku powstała pierwsza w Giszowcu rzymskokatolicka parafia pw. św. Stanisława Kostki. Jej początki wiążą się z działalnością administratora parafii św. Anny ks. Alfonsa Tomaszewskiego, który w piśmie 24 września 1945 roku do Katowickiego Zjednoczenia Przemysłu Węglowego przedstawił trzy propozycje zorganizowania samodzielnego duszpasterstwa w Giszowcu: urządzenie kaplicy w dawnej szkole ewangelickiej, przeznaczenie na cele kultu religijnego dawnego domu kawalera lub wykup lub dzierżawę przez gminę działki pod budowę nowego kościoła. Pierwotnie propozycje zostały odrzucone, lecz ostatecznie w dniu 6 czerwca 1946 roku podpisano porozumienie na mocy którego parafia przejęła niezagospodarowany teren przy ul. Górniczego Stanu. 12 maja tego roku zebrano komitet budowy kościoła, lecz nieprzychylne budowy były nowe władze gminy Janów. Poświęcenie kościoła św. Stanisława Kostki odbyło się w drugie święto Zesłania Ducha Świętego 17 maja 1948 roku.
Do parafii św. Stanisława Kostki przynależy jedyny na terenie Giszowca cmentarz, położony przy ul. Górniczego Stanu, o powierzchni 0,73 ha. O jego założenie starano się już od 14 lipca 1948 roku w piśmie do Starostwa Powiatowego. Ostatecznie parafia zyskała teren pod cmentarz 26 października 1949 roku, kiedy to podpisano protokół zdawczo-odbiorczy z przedstawicielami Nadleśnictwa Imielin. Oficjalną decyzję pozwalającą na chowanie zmarłych na cmentarzu uzyskano 16 listopada 1950 roku.
Ze względu na rozbudowę osiedla i ciągle wzrastającą liczbę mieszkańców kościół św. Stanisława Kostki stał się za mały, dlatego też postanowiono wybudować nową świątynię. 20 czerwca 1983 roku papież Jan Paweł II podczas pobytu w Katowicach poświęcił kamień węgielny pod budowę nowego kościoła pw. św. Barbary. Budowniczym kościoła oraz jego późniejszym proboszczem został ks. Izydor Harazin, natomiast za projekt kościoła odpowiadał Zygmunt Fagas. Nową parafię św. Barbary erygowano 19 sierpnia 1984 roku, a pierwsze prace przy fundamentach nowego kościoła rozpoczęto w lipcu 1985 roku. Uroczystej konsekracji świątyni dokonano 23 października 1994 roku.
Sport i rekreacja.
Sport.
Najstarszym klubem sportowym w Giszowcu było nieistniejące już Towarzystwo Pływackie „Giszowiec-Nikiszowiec 23” założone z inicjatywy Jana Skupiny. Staw Małgorzata był bazą tego klubu pływackiego. Największą popularność klub zyskał dzięki swojej zawodniczce Rozalii Kajzer-Piesiur. Była ona pierwszą olimpijką z Giszowca i uczestniczką igrzysk w Amsterdamie w 1928 roku. Poza tym na terenie Giszowca przy gospodzie funkcjonowała kręgielnia, a w pobliżu willi dyrektora pole golfowe oraz korty tenisowe.
W kwietniu 1945 roku TPGN zostało przejęte przez reaktywowany klub RKS „Siła” Giszowiec. Pierwsze walne zebranie klubu odbyło się 22 kwietnia 1945 roku. Uruchomiono wówczas sekcje hokeja na lodzie, piłki nożnej i siatkówki. W tym samym roku pierwszym powojennym mistrzem Polski w hokeju została "Cracovia", a trzecie miejsce zajęła „Siła” Giszowiec. Alfred Gansiniec, zawodnik „Siły” Giszowiec, wziął udział w Zimowych Igrzyskach Olimpijskich w St. Moritz i w Zimowych Igrzyskach Olimpijskich 1952 roku w Oslo. Klub w 1948 roku doprowadził do modernizacji lodowiska, które znajdowało się na terenie dzisiejszego osiedla Adama. Rok później klub połączono z trzema innymi, tworząc „Górnik” Janów, które w późniejszym czasie przekształciło się w „Naprzód” Janów. Z Giszowca wywodziło się kilku wybitnych sportowców, w tym Jan Junger – taternik, alpinista i andysta, który w latach 60. i 70. XX wieku utworzył wiele nowych dróg wspinaczkowych w Andach, Alpach i Tatrach. W grudniu 1970 roku powstał Górniczy Klub Żeglarski, zrzeszający na początku 45 członków. Klub utworzył bazę żeglarską w Ogonkach w obecnym województwie warmińsko-mazurskim. Kopalnia „Staszic” co roku od 1965 roku organizowała spartakiady w różnych dyscyplinach, zarówno letnich, jak i zimowych. W 1966 roku w spartakiadzie uczestniczyło 617 osób w różnych dyscyplinach, natomiast w 1983 roku było ich prawie 900. Podczas tego wydarzenia największym zainteresowaniem cieszyły się rozgrywki piłki nożnej.
W latach 1999–2003 na kortach położonych przy ul. Pszczyńskiej działało Giszowieckie Towarzystwo Tenisowe. Klub żeglarski kontynuował swoją działalność jako Stowarzyszenie Żeglarskie „Zwrot”, które przeniosło się z ośrodka w Ogonkach na Piękna Górę koło Giżycka. Na Giszowcu działa założony w 1992 roku Zapaśniczy Klub Sportowy Tytan 92 Katowice. Największym sukcesem w historii Tytana było drużynowe mistrzostwo Polski kadetów, wywalczone w 1997 roku w Kostrzynie. Działający na terenie osiedla Klub Sportowo-Rekreacyjny Amicus-Giszowiec prowadzi dwie sekcje: skata, a od 2012 roku pétanque.
Ośrodek Barbara-Janina.
Historia ośrodka leśnego Barbara-Janina w Giszowcu zaczyna się w roku 1977, kiedy to kopalnia „Staszic” rozpoczęła budowę ośrodka rekreacyjnego. Nazwa "Barbara-Janina" pochodzi od nazwy znajdujących się w pobliżu dwóch stawów, wokół których ośrodek został zlokalizowany. Stworzono w tym miejscu bazę wypoczynkową dla pracowników kopalni „Staszic” i mieszkańców Giszowca. Lokalizacja ośrodka na terenie lasów i w pobliżu stawów stwarzała idealne warunki do uprawiania sportów. Sprzyjała także wędkarstwu, spacerom pieszym i rowerowym na terenie parku leśnego. Cały ośrodek liczący około 50 ha został podzielony na kilka części: kąpielisko, teren spacerowo-wypoczynkowy i tereny sportowe. W lesie wytyczono również ścieżkę zdrowia. W 1971 roku grupa wędkarzy zorganizowała tu sekcję wędkarską.
W 1977 roku sekcja przejęła i zagospodarowała staw Górnik i rozpoczęła budowę „Rybaczówki” nad stawem Janina. Kilkakrotnie zarybiono stawy Górnik i Janina. W 1981 roku z koła miejskiego utworzono samodzielne koło Polskiego Związku Wędkarskiego. Obecnie w dawnej „Rybaczówce”, która była siedzibą wędkarzy, mieści się bar piwny. Jeden z budynków „Rybaczówki” spłonął w marcu 2020 roku.
Turystyka.
Giszowiec z racji na swoją zabytkową architekturę (unikatowa w skali europejskiej kolonia robotnicza) stanowi jedną z największych atrakcji turystycznych Katowic. Osiedle to znajduje się ono na powstałym w 2006 roku szlaku Zabytków Techniki Województwa Śląskiego. Na samym Giszowcu do atrakcyjnych turystycznie miejsc zalicza się m.in. budynek gospody, która jest jednym z oddziałów Miejskiego Domu Kultury „Szopienice-Giszowiec” oraz Izbę Śląską, która zawiera galerię obrazów Ewalda Gawlika. Przez teren Giszowca przechodzą następujące szlaki turystyczne:

</doc>
