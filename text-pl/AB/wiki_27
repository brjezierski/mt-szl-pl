<doc id="69867" url="https://pl.wikipedia.org/wiki?curid=69867" title="Kumani">
Kumani



</doc>
<doc id="69871" url="https://pl.wikipedia.org/wiki?curid=69871" title="FLCL">
FLCL

 – sześcioodcinkowe anime stworzone przez Gainax. "Furi kuri" to anime przepełnione sarkastycznym humorem, krytykującym całą pop-kulturę, poczynając od "Miasteczka South Park", poprzez "Neon Genesis Evangelion" i gry komputerowe, do muzyki włącznie.
Bohaterowie.
Głównym bohaterem serii jest dwunastoletni chłopiec, Naota, który stara się szybko dorosnąć. Innymi osobami występującymi w "Furi kuri" są: Mamimi – ex-dziewczyna brata Naoty, który wyjechał do USA grać w baseball; Haruko – różowowłosa dziewczyna, twierdząca że jest kosmitą, posiadaczka vespy i leworęcznej gitary basowej.

</doc>
<doc id="69874" url="https://pl.wikipedia.org/wiki?curid=69874" title="PFU">
PFU



</doc>
<doc id="69877" url="https://pl.wikipedia.org/wiki?curid=69877" title="Sunrise">
Sunrise

 – studio anime, oddział Bandai Visual, należący do Namco Bandai Holdings. Zostało założone we wrześniu 1972 roku.
Początkowo (wrzesień 1972 r.) nazwane "Sunrise Studio YK", następnie w listopadzie 1976 r. przemianowane na "Nihon Sunrise", a w czerwcu 1987 r. ostatecznie na "Sunrise". Znane przede wszystkim z serii TV "Generał Daimos", "Gundam", "Gintama" czy "Cowboy Bebop". 
Jako oryginalny twórca pojawia się często postać Hajime Yadate, który jest pseudonimem zbiorowym wszystkich członków Sunrise.

</doc>
<doc id="69882" url="https://pl.wikipedia.org/wiki?curid=69882" title="Pean (muzyka)">
Pean (muzyka)

Pean (klas. gr. = "paian") to pieśń dziękczynna lub triumfalna wywodząca się z tradycji starożytnej Grecji. Pean kierowany był do olimpijskich bogów, w szczególności do Apollona.
Współcześnie pean jest rzadko używaną formą muzyczną, nie posiadającą sformalizowanej struktury. Peany charakteryzuje nastrój podniosłej radości.

</doc>
<doc id="69888" url="https://pl.wikipedia.org/wiki?curid=69888" title="Safona">
Safona

Safona, "Safo", "Sapfo" (gr. , łac. "Sappho") – grecka poetka, żyjąca na przełomie VII i VI wieku p.n.e., przedstawicielka poezji lirycznej (liryka eolska).
Życiorys.
Jej imię brzmiało – według strof jej poezji – Psafo, istnieją również inne formy: Sapfo, Saffo czy też Safo. Urodziła się na wyspie Lesbos, prawdopodobnie w Mitylenie lub Eresos. Datę urodzin określa się pomiędzy latami 630 p.n.e. a 618 p.n.e. Zachowały się brązowe monety z Mityleny przedstawiające Safonę grającą na lirze, a także monety z miasta Eresos wybite z okazji wizyty poetki (choć to być może właśnie Eresos było rodzinnym miastem Safony). Urodziła się w zamożnej i znaczącej rodzinie arystokratycznej. Ojciec – Skamandronymos (zwanym też Skamonem lub Kamonem) osierocił ją wcześnie pozostawiając wraz z trzema braćmi w opiece matki – Kleuis (Kleis). Najstarszy z braci, Larichos, pełnił zaszczytną funkcję podczaszego w prytanejonie – rodzaju dzisiejszego ratusza. Charakos był bogatym kupcem i osiedlił się w Naukratis, strategicznie położonej kolonii greckiej w delcie Nilu. W Egipcie Charakos zakochał się nieszczęśliwie w heterze Doriche, co doprowadziło go do ruiny finansowej i przysporzyło wstydu całej rodzinie. Najmniej wiadomo o trzecim bracie poetki Eurogyjosie.
Według Księgi Suda z X w. Safona wyszła za mąż za mężczyznę o imieniu Cercylas. Teza ta nie ma potwierdzenia w żadnym innym źródle.
W strofach swojej poezji wspomina z czułością córkę Kleis (tradycyjnie nadano jej imię babki). Z czasem Safona staje się przewodniczką – nauczycielką koła (z gr. "thassos") ku czci muz i bogini Afrodyty. Miejscem spotkań grupy młodych, niezamężnych dziewcząt z arystokratycznych rodów staje się dom Safony. Safona kształciła dziewczęta w muzyce, grze na instrumentach (lirze zwanej barbitonem), poezji i tańcu aż do czasu ich zamążpójścia. Poetka obdarzała swe podopieczne serdeczną przyjaźnią i gorącym uczuciem. Ku nim skierowane są najpiękniejsze liryki miłosne, homoerotyczne, przepojone radością wspólnego pobytu i smutkiem, gdy wychodząc za mąż opuszczały koło. Zachowały się także pieśni weselne – epitalamia – dedykowane młodym oblubieńcom. Od miejsca zamieszkania Safony, czyli wyspy Lesbos, pochodzi określenie lesbijka, czyli kobieta orientacji homoseksualnej.
Zachowała się scena na czerwonofigurowym naczyniu z Attyki (kubek-kalatos datowany na ok. 480 p.n.e.) przedstawiającą Safonę i poetę Alkajosa. Alkajos darzący Safonę gorącym, przyjacielskim uczuciem, pisze o niej: „fiołkowłosa, czysta, uśmiechnięta Safo”.
W Syrakuzach wystawiono jej pomnik, przedstawiano ją na malowidłach, wazach, monetach i rzeźbach. Pisali o niej z zachwytem Platon, Herodot, Arystofanes, Pindar oraz inni. Właśnie obok Pindara i Anakreonta zaliczana była do "trójcy" najwybitniejszych liryków starożytności. W tym czasie Grecja staje się miejscem burzliwych przemian społecznych związanych z dążeniem ludu do współrządzenia. Na Lesbos powołany został urząd ajsymnety – rozjemcy, którym został Pittakos. W zamęcie spowodowanym początkiem rządów Pittakosa rodzina Safony w obawie o życie opuściła wyspę i udała się na Sycylię. Później powstała legenda, według której Safona zakochała się w rybaku o mitycznym imieniu Faon.
Według greckich mitów stary rybak o imieniu Faon przewiózł za darmo łodzią starą kobietę, pod postacią której ukryła się bogini Afrodyta. Ta w podzięce za jego gest uczyniła Faona młodym i pięknym (w inne wersji mitu Faon otrzymał maść, która uczyniła go młodym i pięknym). Gdy odmienionego Faona ujrzała Safona, zakochała się w nim, lecz ten romans nie trwał zbyt długo, gdyż względy Faona zwróciły się w stronę innej kobiety. Safona, zrozpaczona odrzuconą miłością, rzuciła się ze Skały Leukadyjskiej do morza. Do tej legendy odwołała się w wierszu "Soliloquy of Sappho before Precipitating Herself from the Rock of Leucadia" amerykańska poetka Margaret Agnew Blennerhassett.
W rzeczywistości Safona wróciła na Lesbos, gdzie dożyła późnej starości. Z tego okresu pochodzą pieśni historyczne i epitafia. Safona zmarła i została pochowana w Eolidzie pomiędzy 604 a 590 p.n.e.
Twórczość.
Spuścizna poetki to około 10 000 utworów zawartych w dziewięciu księgach. Do dziś zachowało się około 550 wierszy (hymny, modlitwy, wiersze do przyjaciółek, pieśni weselne i miłosne), z czego wiele poznano w ostatnim stuleciu dzięki odkryciom papirusów z Oksyrynchos. Wciąż znajdowane są nowe utwory.
Ukazana w poezji Safony została niezwykła siła kobiecych uczuć, pełna wdzięku i delikatności, wrażliwości i subtelności zaskakuje ogromną intensywnością i bogactwem wyrazu.
W Polsce bardzo wcześnie tłumaczona przez Jana Kochanowskiego ("Do Anny", "Do miłości" i epigram z Antologii Palatyńskiej na grób Safony), później przez Franciszka Kniaźnina, w nowszych czasach przez Józefa Szujskiego, Jana Czubka, Tadeusza Sinko i Stefana Srebrnego, Wiktora Steffena, Jerzego Danielewicza, Kazimierę Jeżewską, Janinę Brzostowską, Nikosa Chadzinikolau, J.J. Szczepańskiego, S. Warszawską.

</doc>
<doc id="69890" url="https://pl.wikipedia.org/wiki?curid=69890" title="Axl Rose">
Axl Rose

W. Axl Rose, właśc. William Bruce Bailey Jr. (ur. 6 lutego 1962 w Lafayette) – amerykański wokalista rockowy, autor tekstów, producent, muzyk i multiinstrumentalista. Lider zespołu Guns N’ Roses.
Życiorys.
Wczesne lata.
William Bruce Rose Jr. urodził się 6 lutego 1962 w Lafayette jako syn Williama Bruce’a Rose’a i Sharon E. z domu Lintner. Kiedy się urodził, jego matka miała 16 lat i była licealistką, a ojciec, określony jako „trudny i charyzmatyczny lokalny przestępca”, miał 20 lat. Jego babka pochodziła z Polski. Dorastał przy 24th Street w Lafayette. Gdy miał zaledwie dwa lata, jego rodzice się rozeszli, a ojciec wkrótce opuścił Lafayette i został zamordowamy w 1984 w Illinois. Muzyk w wywiadzie dla magazynu „Rolling Stone” ujawnił, że jako dwulatek został uprowadzony przez ojca, a także był przez niego molestowany seksualnie. W 1965 Sharon Rose poznała Stephena L. Baileya, kaznodzieję zielonoświątkowego, za którego wkrótce wyszła za mąż, po czym zmieniła nazwisko syna na Bailey. Axl miał dwoje młodszego przyrodniego rodzeństwa: siostrę Amy i brata Stuarta. W wywiadach twierdził, że ojczym często bił jego i rodzeństwo, często z błahych powodów, jak np. śpiewanie piosenek popowych lub oglądanie niedozwolonych (zdaniem ojczyma) programów w telewizji. Podkreślał też, iż jako dziecko czuł się odrzucony przez matkę, dlatego w późniejszych latach nienawidził kobiet. Sharon Bailey zmarła 28 maja 1996 wskutek nowotworu.
Jako dziecko był wstydliwy i niechętny do kontaktu wzrokowego z innymi. Z rodziną chodził do kościoła kilka razy w tygodniu. Od najmłodszych lat szukał ukojenia w muzyce. Od piątego roku życia śpiewał w chórze kościelnym, a także występował z bratem i siostrą jako Bailey Trio. Dzięki występom w chórze nauczył się śpiewać różnymi głosami. W Lafayette Jefferson High School udzielał się w chórze szkolnym, a także grał na pianinie w kościele. W końcu dołączył jako wokalista do rockowego zespołu, który stworzył m.in. Jeffrey D. Isbell, później znany jako Izzy Stradlin. W młodości był fanem muzyki rockowych zespołów Aerosmith i Kiss, hard rockowej grupy Led Zeppelin, a także artystów popowych, w tym Eltona Johna, Billy’ego Joela i Todda Rundgrena oraz grup Queen i Electric Light Orchestra.
Nie sprawiał większych problemów wychowawczych, dopóki nie odkrył, że mąż matki nie jest jego biologicznym ojcem. Prawdę o prawdziwym ojcu poznał w wieku 17 lat, wtedy zmienił nazwisko na Axl W. Rose, przy czym swoje nowe imię zaczerpnął z nazwy zespołu Axl, w którym grał jego kolega. Kierowany nastoletnim buntem, przed ukończeniem 16. roku życia rzucił szkołę, choć wcześniej był wzorowym uczniem. Po tym, jak ojczym wyrzucił go z domu, zamieszkał w domu babki ze strony matki. Zaczął coraz częściej wdawać się w bójki, przez co zaczął mieć kłopoty z prawem. Był wielokrotnie aresztowany, m.in. za spożywanie alkoholu w miejscu publicznym, zakłócanie porządku, naruszanie własności czy nieopłacanie kar grzywny. W tym czasie udzielał się w różnych zespołach jako basista, klawiszowiec i wokalista.
Kariera.
Po przeprowadzce do Los Angeles zamieszkał przy 1921 Whitley Avenue w Hollywood. Kontynuował karierę muzyczną, zostając wokalistą w zespole Rapidfire, z którym w 1983 nagrał demo z piosenkami: „Ready to Rumble”, „All Night Long”, „The Prowler” i „On the Run”. Założył także grupę Rose, następnie przemianowaną na Hollywood Rose, z którą koncertował w amerykańskich klubach: Troubadour, The Country Club, Madam Wong’s East i Shamrock Studios oraz w 1984 nagrał demo z piosenkami: „My Way Your Way”, „Killing Time”, „Rocker”, „Wreckless” i „Shadow of Your Love”. W tym okresie dorabiał jako zawodowy palacz papierosów na potrzeby badań prowadzonych przez UCLA. We wrześniu 1984 rozwiązał Hollywood Rose, po czym przeszedł do zespołu L.A. Guns.
Latem 1985 wraz z Izzym Stradlinem założył zespół Guns N’ Roses, w którym komponował muzykę oraz pisał teksty. Po podpisaniu z zespołem kontraktu z wytwórnią Geffen Records w marcu 1986 zmienił formalnie imię i nazwisko na W. Axl Rose. Nagrał z zespołem dobrze przyjęte albumy oraz napisał przeboje, m.in. „Welcome in the Jungle”, „Don’t Cry”, „Sweet Child O’Mine”, „Paradise City”, „My Michelle”, „Out Ta Get Me”, „Rocket Queen”, „November Rain” i „Civil War”. Pod koniec 1989 wraz z Izzym Stradlinem wystąpili jako goście na kilku grudniowych koncertach The Rolling Stones.
Podczas koncertów z Guns N’ Roses często wdawał się w potyczki słowne i bójki z agresywną publicznością oraz przerywał występy, poza tym to głównie z jego powodu koncerty zespołu często były poopóźniane. Na początku 1990 wziął udział w testach psychologicznych, po których zdiagnozowano u niego zespół maniakalno-depresyjny. W lutym 1991 rozpoczął psychoterapię, na której zdiagnozowano u niego wczesne stadium psychozy. Przeprowadzono na nim również test IQ, z którego wynikło, że ma wysoki iloraz inteligencji. Na podstawie tych wniosków, w wieku 26 lat zdiagnozowano u niego chorobę afektywną dwubiegunową. Zaobserwowano u niego także objawy depresji, za którą przyczynę podał wykorzystywanie seksualne w czasach dzieciństwa, co zatrzymało jego rozwój emocjonalny, a także późniejsze uzależnienie od narkotyków. Zaczął zażywać leki homeopatyczne w celu walki z chorobą.
Na początku lat 90. sporadycznie koncertował z innymi wykonawcami, m.in. z Westem Arkeenem i Tomem Pettym, a także wystąpił w teledysku do piosenki Michaela Monroe „Dead, Jail or Rock’n’Roll”. W 1991 podpisał umowę z pozostałymi muzykami Guns N’ Roses, na której mocy przejął prawa do nazwy zespołu. 20 stycznia 1994 zaśpiewał utwór „Come Together” w duecie z Bruce’em Springsteenem na przyjęciu z okazji wprowadzenia Eltona Johna do Rock and Roll Hall of Fame. W 1994 zawiesił działalność artystyczną z powodu problemów z krtanią. 31 sierpnia 1995 listownie poinformował Slasha i Duffa McKagana, że odchodzi z Guns N’ Roses. Slash i McKagan podpisali nową umowę, a Slash w październiku 1996 ogłosił publicznie, że opuszcza grupę.
W 1997 premierę miał musical "White Trash Wins Lotto" autorstwa Andy’ego Prieboya, inspirowany losami Rose’a. Spektakl cieszył się dużą popularnością w Los Angeles i był wystawiany na Broadwayu. W tym okresie sam muzyk zmienił swój wizerunek – ściął włosy i przybrał na wadze, zaczął też nosić ubranie nierzucające się w oczy. Podjął także lekcje gry na gitarze oraz zaczął treningi kick-boxingu.
W 2006 został sklasyfikowany na 11. miejscu listy 100 najlepszych wokalistów wszech czasów według Hit Parader. W 2009 został sklasyfikowany na czwartym miejscu listy 50 najlepszych heavymetalowych frontmanów wszech czasów według Roadrunner Records. W 2010 został uznany za najlepszego frontmana wszech czasów w ankiecie serwisu Music Radar, a magazyn „Rolling Stone” umieścił go na 64. miejscu 100 najlepszych wokalistów wszech czasów.
22 czerwca 2000, po sześcioletniej przerwie w występach publicznych, spontanicznie zaśpiewał podczas koncertu z zespołem The Starfuckers w klubie „The Cat Club” przy Sunset Strip . W 2002 wrócił na dobre do działalności muzycznej. W 2008 z Guns N’ Roses wydał album pt. "Chinese Democracy", nad którym pracował przez 14 lat. 10 listopada 2011 udzielił wywiadu telewizyjnego w "That Metal Show", w którym omawił całą swoją karierę i przyszłość Guns N’ Roses.
W kwietniu 2012 wraz z Guns N’ Roses został wprowadzony do Rock and Roll Hall of Fame, jednak publicznie odmówił przyjęcia nominacji i zaznaczył, że nie jest możliwa reaktywacja grupy w oryginalnym składzie. Jesienią 2012 gościł w programie "Jimmy Kimmel Live!", w którym udzielił pierwszego od ponad 20 lat wywiadu na żywo w amerykańskiej telewizji.
W kwietniu 2016 został tymczasowym wokalistą AC/DC, zajmując miejsce dotychczasowego frontmana grupy, Briana Johnsona.
Życie prywatne.
W latach 1982-1985 związany był z Giną Siler, której kilkukrotnie się oświadczał. Następnie spotykał się z Michelle Young, koleżanką ze szkoły średniej, dla której napisał piosenkę „My Michelle”. W 1986 zaczął spotykać się z Erin Everly, córką Dona Everly’ego (z The Everly Brothers) i aktorki Venetii Stevenson. Napisał dla niej utwór „Sweet Child O’ Mine” – jeden z singli debiutanckiego albumu Guns N’ Roses "Appetite for Destruction". Para pobrała się 28 kwietnia 1990 w Las Vegas. Poprzedniego dnia Rose z bronią w ręku razem z Everly w swoim samochodzie zapowiedział jej, że jeśli za niego nie wyjdzie, popełni samobójstwo. Mniej niż miesiąc później Rose pierwszy wniósł pozew o rozwód, jednak po dwóch dniach go wycofał. Latem 1990 Erin zaszła w ciążę, ale już w październiku poroniła, najpewniej w wyniku pobicia przez Axla. Niedługo później się rozstali, a ich małżeństwo zostało unieważnione w styczniu 1991. W połowie 1991 związał się z supermodelką Stephanie Seymour, która zagrała w dwóch teledyskach Guns N’ Roses – „November Rain” i „Don’t Cry”. Zaręczyli się w lutym 1993, jednak zakończyli związek we wrześniu 1993. Spotykał się również m.in. z modelką Dianą O’Connor.
Posiada dom w Latigo Canyon, niedaleko Malibu.
W 1999 został skazany na 500 dol. grzywny i dzień więzienia za zakłócenie porządku, kiedy to rok wcześniej wdał się w kłótnię z celnikiem na lotnisku w Phoenix. W czerwcu 2006 został ukarany grzywną w wysokości 40 tys. koron szwedzkich za zniszczenie mienia, napaść ochroniarza i grożenie policji podczas bójki w hotelu w Sztokholmie.
Dyskografia.
Z Guns N’ Roses
Jako członek zespołu Hollywood Rose:
Z Rapidfire:

</doc>
<doc id="69892" url="https://pl.wikipedia.org/wiki?curid=69892" title="Sirok">
Sirok

 
Sirok - wieś i gmina na Węgrzech, w górach Matra w pobliżu Egeru. Gmina liczy 1819 mieszkańców (styczeń 2011) i zajmuje obszar 63,39 km².
Atrakcje turystyczne.
Na wzgórzu nad wsią ruiny gotyckiego zamku z XIII wieku (zajętego w 1596 przez Turków). We wsi mieszkania wydrążone w skale tufowej, zamieszkane do XIX wieku. Jezioro torfowe Nyires, objęte ochroną od 1961.

</doc>
<doc id="69894" url="https://pl.wikipedia.org/wiki?curid=69894" title="Batalion">
Batalion

Batalion (dawniej – nazwa skrócona baon) – jednostka organizacyjna wojska, mniejsza od pułku – ok. 300–700 żołnierzy (czasem więcej niż 700).
Historia.
Termin wprowadzony został po raz pierwszy przez Niccolò Machiavellego jako określenie oddziału piechoty, mniejszego od batalii. Od połowy XVI wieku nazwę tę wprowadzono we Francji dla oznaczenia jednostki taktycznej o zmiennej liczbie żołnierzy.
Maurycy Orański, jako wódz naczelny armii holenderskiej, terminem batalion oznaczył jednostkę taktyczną piechoty, podzieloną na 2 dywizjony muszkieterów i 1 dywizjon pikinierów. Jednostka taka składała się z 550 ludzi. Później ten typ jednostki upowszechnił się w innych armiach. Od połowy XVII wieku batalion stał się także jednostką administracyjną wojska, liczącą około 1000 żołnierzy.
W Polsce batalion jako jednostka taktyczna pojawił się w 1705 roku w ramach reformy wojsk, przeprowadzanych przez króla Augusta Mocnego na wzór wojsk saskich, i wchodził w skład regimentu piechoty. W tym okresie batalion saski liczył 760 żołnierzy – 10 do 11 ludzi w sztabie i 5 kompanii po 150 żołnierzy.
W okresie wojny siedmioletniej w wojskach Prus, Austrii i Rosji ukształtował się batalion jako jednostka taktyczna, licząca 1000 żołnierzy, dzieląca się administracyjnie na 6 kompanii. Pod względem taktycznym dzieliła się ona na 2 skrzydła, 4 dywizjony i 8 plutonów. Do takiego batalionu przydzielano zazwyczaj od 3 do 5 dział. W Prusach oprócz jednostek piechoty liniowej, liczących 1000 żołnierzy, istniały również bataliony strzelców, liczące 400 ludzi.
We Francji w okresie rewolucji francuskiej ukształtował się batalion liczący 800 żołnierzy podzielony na 9 kompanii. W 1808 w ramach reformy wojsk francuskich batalion stał się jednostką składającą się z 6 kompanii (4 kompanii fizylierów, 1 kompanii grenadierów i 1 kompanii woltyżerów). Każda z nich liczyła po 140 żołnierzy.
W czasie wojny krymskiej batalion został ostatecznie ukształtowany jako jednostka piechoty, składająca się z 4 kompanii po 200 – 250 żołnierzy. Taka forma utrzymała się do I wojny światowej, gdy w skład batalionów zaczęto wprowadzać pododdziały wsparcia. Zjawisko to nasiliło się zwłaszcza w trakcie II wojny światowej, gdy do batalionów piechoty wprowadzano pododdziały dział przeciwpancernych, moździerzy, łączności, zaopatrzenia.
Po I wojnie światowej rozpoczął się proces różnicowania wojsk i obok batalionów piechoty zaczęły powstawać wyspecjalizowane typy batalionów. Proces ten postępował wraz z rozwojem techniki wojskowej. W ten sposób powstały bataliony piechoty zmotoryzowanej, piechoty morskiej, saperów, łączności, czołgów, dział pancernych, medyczne i szereg innych, wyspecjalizowanych do wykonywania konkretnych działań na polu walki lub w zabezpieczeniu takich działań.
Obecnie batalion jest jednostką taktyczną (pododdział), składający się z kilku (3-6) kompanii i mniejszych pododdziałów zabezpieczenia. W wojskach NATO i USA batalion zazwyczaj wchodzi w skład brygady, w armii rosyjskiej (i w armiach państw, niegdyś tworzących Układ Warszawski) zazwyczaj wchodzi (wchodził) w skład pułku. W jednostkach artylerii i kawalerii odpowiednikiem batalionu jest w szeregu armii dywizjon.
Batalion zazwyczaj składa się z dowództwa, sztabu z pododdziałem dowodzenia (zazwyczaj pluton lub kompania dowodzenia), kilku kompanii zasadniczego dla danego batalionu rodzaju wojsk, czasem dodatkowo kompanii innego rodzaju wojsk (np. w batalionie zmechanizowanym mogą być 3 kompanie zmechanizowane i 1 bateria moździerzy) i pododdziałów zabezpieczających wykonanie zadań batalionu (np. saperzy, artyleria przeciwpancerna, artyleria przeciwlotnicza). Obecnie w Siłach Zbrojnych Rzeczypospolitej Polskiej bataliony występują w ramach brygady lub pułku (są wtedy pododdziałami) albo jako bataliony samodzielne (są wtedy oddzielnymi jednostkami wojskowymi). Etatowym dowódcą batalionu (dywizjonu) w SZ RP jest oficer starszy w stopniu podpułkownika.
Polska.
W 1711 roku chorąży wielki koronny, książę Aleksander Jan Jabłonowski, utworzył batalion składający się z 4 kompanii. Sztab tego batalionu składał się z pułkownika (był nim sam książę), oberlejtnanta, regiments-kwatermistrza, adiutanta i dobosza.
W latach 1716-1717 utworzono w Polsce dwubatalionowy regiment gwardii pieszej koronnej. W tym okresie bataliony polskie nie miały jeszcze ustalonego składu - były to jednostki pośrednie między kompanią a regimentem. W Polsce sejm decydował o organizacji wojska, więc i skład batalionu zależał od decyzji posłów. Na sejmie w 1717 roku uchwalono utworzenie 6 regimentów piechoty i 2 kompanii piechoty węgierskiej. Bataliony gwardii pieszej składały się ze sztabu i 12 kompanii po 79 żołnierzy (razem z oficerami) - łącznie 948 żołnierzy. Pozostałe bataliony dzieliły się na 8 kompanii. Batalion w rozwiniętym szyku dzielił się na 4 dywizjony, 8 półdywizjonów i 16 cugów czyli plutonów. Batalion w obliczu nacierającej jazdy formował się w czworobok - określano go wtedy nazwą karre-batalion.
W 1726 utworzono batalion łanowy złożony z 6 kompanii. Na sejmie konwokacyjnym w 1764 roku uchwalono utworzenie samodzielnego batalionu piechoty skarbowej. W latach 1775-1776 uchwalono utworzenie nowych regimentów, a wraz z nimi nowych batalionów. Na Sejmie Wielkim w 1789 roku uchwalono, że regimenty, poza gwardią pieszą, mają się składać z 3 batalionów, a każdy batalion ma posiadać 8 kompanii. Uchwały tej nie zrealizowano z powodów finansowych - jedynie w 1792 roku utworzono 3-batalionowy regiment Jana Augusta Cichockiego, a obok tego trzy samodzielne bataliony piechoty ochotników zwane frajkorami (freycorps) dowodzone przez Rottenburga, Süssmülcha i Trembickiego. W 1792 roku piechota koronna liczyła 36 batalionów.
Także w 1794, czyli w warunkach Powstania Kościuszkowskiego, Rzeczpospolita tworzyła samodzielne bataliony piechoty. W wojsku koronnym były to następujące bataliony: 1) stężycki (milicja sandomierska) – pułkownika Ignacego Boskiego, 2) strzelców (municypalny) – pułkownika Jana Czyża, 3) strzelców celnych – pułkownika Stanisława Dembowskiego, 4) milicji chełmskiej – podpułkownika Jana Hemlinga, 5) radomski (milicja sandomierska) – pułkownika Michała Januszkiewicza, 6) milicji kujawskiej - majora Rafała Mierzyńskiego, 7) strzelców – pułkownika Antoniego Ossowskiego, 8) municypalny warszawski (wolonterów), pułkownika Jana Rafałowicza i 9) grenadierów (kosynierów) sandomierskich. W wojsku litewskim w 1794 utworzono bataliony: 1) kosynierów – Daukszy, 2) strzelców – Grabińskiego, 3) powiatu Kowieńskiego i 4) Brzeskolitewski pułkownika Kuleszy.
Legia włoska, według dekretu formacyjnego, miała posiadać 4 bataliony, a każdy z nich miał mieć 10 kompanii po 123. żołnierzy każda.
W 1799 roku podniesiono liczbę batalionów w legii do siedmiu, jednak druga legia nadreńska składała się z czterech batalionów. Sztab batalionu składał się z dowódcy, majora, kapitana, adiutanta, kwatermistrza i chirurga starszego. Dodatkowo w skład każdego batalionu wchodził jeszcze jeden adiutant, tambor-mażor oraz 20 saperów z sierżantem. W latach 1806-1808 legia północna miała 4 bataliony. W okresie Księstwa Warszawskiego w 1807 roku zarządzono, by każdy pułk składał się z 3. batalionów, przy czym każdy z batalionów liczył 1130 żołnierzy. W 1813 roku batalion polskiej gwardii dowodzony przez pułkownika Stanisława Kurcjusza liczył 600. żołnierzy, który został wcielony został do gwardii cesarskiej Napoleona I. Później liczył 700. żołnierzy. W latach 1815–1830 tworzono pułki piechoty liniowej i strzelców pieszych dwubatalionowe, potem trzybatalionowe. Utworzono także bataliony samodzielne: 1) strzelców celnych podlaskich, 2) krakowskich, 3) sandomierskich i 4) wolnych strzelców.
Struktura w Wojsku Polskim.
1. Bataliony Zmechanizowane.
W Batalionach Zmechanizowanych:
2. Bataliony Czołgów.
W Batalionach Czołgów:
3. Bataliony Dowodzenia.
 W Batalionach dowodzenia podporządkowanych Brygadom: 
W Batalionach dowodzenia podporządkowanym Dywizjom:
W Batalionie dowodzenia w  25. Brygadzie Kawalerii Powietrznej:
W Batalionie dowodzenia w  6. Brygadzie Powietrznodesantowej:
4. Bataliony Logistyczne.
W Batalionach Logistycznych podporządkowanym Brygadom Kawalerii Pancernej:
W Batalionach Logistycznych podporządkowanym 25. Brygadzie Kawalerii Powietrznej oraz Brygad Zmechanizowanych:
W Batalionie Logistycznym podporządkowanym 6. Brygadzie Powietrznodesantowej:
W Batalionach Logistycznych podporządkowanych Brygadom Logistycznym (1. Bryg. Log. i 10. Bryg. Log.):
5. Bataliony Saperów.
W Batalionach Saperów:

</doc>
<doc id="69896" url="https://pl.wikipedia.org/wiki?curid=69896" title="Izzy Stradlin">
Izzy Stradlin

Izzy Stradlin, właśc. Jeffrey Dean Isbell (ur. 8 kwietnia 1962 w Lafayette) – amerykański muzyk, gitarzysta rytmiczny.
W latach 1985–1991 członek zespołu Guns N’ Roses, w którym (obok Axla Rose’a), był głównym twórcą piosenek grupy; napisał muzykę i słowa m.in. do utworów: „Don’t Cry”, „Think About You”, „Mr. Brownstone”, „Patience”, „Dust N' Bones”, „14 Years”, „Double Talkin' Jive” i „You Could Be Mine”. Od 1991 artysta solowy, w tym muzyk sesyjny.
Życiorys.
Po ukończeniu szkoły wyjechał do Los Angeles, gdzie wynajął mieszkanie przy Huntington Beach. Był perkusistą w zespołach Naughty Women i The Atoms. Po tym, jak skradziono mu część zestawu perkusyjnego, rozpoczął grę na gitarze basowej, a niedługo później został gitarzystą w zespole Shire. Po kilku latach w Los Angeles dołączył do niego Axl Rose, z którym występował w zespole Rose, później przemianowanym na Hollywood Rose. Dorabiał, paląc papierosy na potrzeby badań prowadzonych przez UCLA i handlując narkotykami.
Po rozpadzie Hollywood Rose został członkiem Guns N’ Roses, a w czerwcu 1985 zagrał z zespołem pierwszą trasę koncertową po Stanach Zjednoczonych. Wówczas zaczął grać na klasycznie wyglądających gitarach (hollow body i semi-hollow body, m.in. Gibsony z serii ES) na cześć swojego idola, gitarzysty The Rolling Stones, Keitha Richardsa. Po zakończeniu trasy "Appetite for Destruction" wraz z kolegami z Guns N’ Roses zaczął brać narkotyki i nałogowo pić alkohol. W przeciwieństwie do innych członków formacji dość szybko porzucił używki, a powodem rezygnacji z narkotyków była groźba więzienia po tym, jak został aresztowany za wandalizm na pokładzie samolotu (m.in. oddanie moczu w przejściu do pierwszej klasy, słowną napaść na stewardessę i palenie w strefie dla niepalących). Pod koniec 1989 wraz z Axlem Rosem wystąpili jako goście na kilku koncertach z zespołem The Rolling Stones.
W listopadzie 1991, na początku trasy koncertowej "Use Your Illusion Tour", odszedł z Guns N’ Roses, by skupić się na działalności solowej. Latem 1992 powrócił na chwilę do zespołu, zastępując na europejskiej części trasy kontuzjowanego Gilby’ego Clarke’a. W maju 2006 ponownie wystąpił gościnnie z zespołem, tym razem na koncercie w Hammerstein Ballroom w Nowym Jorku.

</doc>
<doc id="69897" url="https://pl.wikipedia.org/wiki?curid=69897" title="Republika Środkowoafrykańska">
Republika Środkowoafrykańska

Republika Środkowoafrykańska (, ) – państwo śródlądowe w środkowej Afryce, w dorzeczach rzek Konga i Szari. Graniczy z Kamerunem, Czadem, Sudanem, Sudanem Południowym, Demokratyczną Republiką Konga i Kongiem.
1 grudnia obchodzone jest święto narodowe, Dzień Republiki, w rocznicę proklamowania republiki.
Geografia.
Krajobraz naturalny.
Kraj położony w środkowej części Afryki, prawie całkowicie na wyżynie Azande. Wyżyna obniża się na północy w kierunku jeziora Czad, zmieniając się w płaskie, częściowo zabagnione tereny równinne. W rejonie północno-zachodnim wznosi się masyw Yadé, a na północnym wschodzie Bongo.
Naturalną szatę roślinną kraju stanowią na południu wilgotne lasy równikowe zamieszkane przez wiele gatunków małp (m.in. przez goryle) oraz na północy sawanna trawiasta z nielicznymi drzewami, będąca siedliskiem dla bawołów, słoni, antylop, hien. W dolinach rzek znajdują się lasy galeriowe, w których żyją krokodyle i hipopotamy.
Klimat.
W północnej części kraju panuje klimat równikowy wilgotny i suchy, z występującymi na zmianę porami deszczową i suchą. Reszta kraju znajduje się pod wpływem klimatu równikowego wilgotnego. Na północy kraju ilość opadów w ciągu roku nie przekracza 900 mm. Średnia temperatura waha się od 25–30 °C. Na południu suma opadów waha się od 1500 do 1800 mm. Średnia temperatura waha się od 24–28 °C.
Ochrona środowiska.
W Republice Środkowoafrykańskiej mieszczą się 3 parki narodowe. W parkach narodowych chroni się głównie żyrafy i goryle nizinne.
Historia.
Terytorium kraju wchodziło między XVI a XIX wiekiem w skład sułtanatu Bagirmi. Pod koniec XIX w. tereny te zostały zajęte przez Francję i przekształcone w kolonię Ubangi-Szari, która następnie została włączona do Francuskiej Afryki Równikowej. W 1958 w wyniku referendum federacja została rozwiązana, a Ubangi-Szari pod nazwą Republika Środkowoafrykańska stała się republiką autonomiczną. W 1959 roku, tuż przed uzyskaniem niepodległości od Francji, w budzącym liczne kontrowersje wypadku lotniczym zginął pierwszy środkowoafrykański premier, Barthelmy Boganda.
Republika pełną niepodległość uzyskała 13 sierpnia 1960, lecz była jednym z najbardziej niestabilnych państw w Afryce. Okres prezydentury Davida Dacko w latach 60. wiązał się ze stagnacją gospodarczą oraz przekraczaniem granic państwa przez partyzantów z sąsiednich państw – lumumbistów z Konga (Zairu) oraz przez Sudańską Armię Ludowo-Wyzwoleńczą. W obliczu problemów państwa Dacko chciał uzyskać pomoc zagraniczną. Pod wpływem Ruchu na rzecz rozwoju społecznego Czarnej Afryki (MESAN), rząd odstąpił od polityki profrancuskiej i rozpoczął poszukiwanie alternatywnych źródeł, którymi od września 1964 roku stały się Chiny. Zaniepokojony prochińską polityką rządu pułkownik Jean-Bédel Bokassa (uważał on, że polityka taka doprowadzi do przyjęcia przez Środkową Afrykę ideologii komunizmu) rozpoczął kontakty z rządem Francji, który chciał namówić do zbrojnej interwencji w kraju. Francja nie zgodziła się na interwencję, jednak rząd Francji, w tym prezydent Charles de Gaulle poparli Bokassę w działaniach zmierzających do obalenia rządu.
1 stycznia 1966 pułkownik Bokassa w wyniku zamachu stanu obalił urzędującego prezydenta. Bokassa rządził w sposób dyktatorski, a w 1976 proklamował Cesarstwo Środkowoafrykańskie, samego siebie ogłaszając cesarzem "Bokassą I". Rok później koronował się na cesarza. Bokassa wprowadził rządy terroru. W zarodku dławił opozycję: twierdził, że jego przeciwnicy polityczni to chińscy agenci lub komuniści. Jedną z najgłośniejszych spraw było prześladowanie dzieci demonstrujących przeciwko obowiązkowemu noszeniu mundurków szkolnych, które miały zostać zakupione przez rodziców dzieci. Około 200 dzieci zostało zamordowanych, a fakt ten został ujawniony w 1978 roku. Bokassa wprowadził "brygady moralności", które pełniły rolę służby bezpieczeństwa odpowiedzialnej także za "obronę moralności" rozumianej przez dyktatora w konserwatywny sposób. Ten afrykański cesarz prowadził ściśle profrancuską politykę zagraniczną, a Francja udzielała rządowi pomocy finansowej i wojskowej w zamian za możliwość wydobywaniu w kraju rud uranu potrzebnych do rozwoju swojego programu nuklearnego. Ówczesny prezydent Francji Valéry Giscard d’Estaing był częstym gościem Bokassy, a wcześniej, jako minister finansów, przyjął od dyktatora drogie diamenty, co wywołało we Francji tzw. "aferę diamentową". Na skutek nieudolnych dyktatorskich rządów Bokassa został obalony w 1979 w wyniku przewrotu wspartego przez wojska francuskie, a więc dotychczasowego sojusznika dyktatora.
Po przywróceniu republiki władzę ponownie objął David Dacko jednak został obalony 20 września 1981 przez generała André Kolingbę. Kolingba wprowadził dyktaturę monopartyjną i objął funkcję szefa państwa i rządu. W wyniku nacisków opozycji w 1991 Kolingba zgodził się wprowadzić system wielopartyjny i przeprowadzić wolne wybory.
Wybory z 1992, które wygrał Kolingba, zostały uznane za nieważne. Wybory w 1993 wygrała opozycja, a prezydentem został Ange-Felix Patasse, który został obalony w 2003 przez François Bozizé. Bozizé zawiesił konstytucję i rozwiązał parlament obiecując równocześnie przeprowadzenie nowych wyborów, które odbyły się w 2005. Rządy Bozizé charakteryzowały ciągłe napięcia między nim a licznymi rebeliantami.
Jednym z pierwszych zadań François Bozizé było wzmocnienie gwardii przybocznej przy osłabieniu rządowej armii (na wzór wielu afrykańskich dyktatorów).
24 stycznia 2011 odbyły się wybory prezydenckie. Głównymi kandydatami byli François Bozizé oraz obalony przez niego w 2003 były szef państwa Ange-Felix Patasse. Wybory były przez długi czas przekładane. Kampania wyborcza rozpoczęła się 10 stycznia. Podczas kampanii wyborczej opozycja skarżyła do sąsiedniego Kamerunu o łamanie demokracji. Wybory były obserwowane przez Unię Europejską i Unię Afrykańską. Do wyborów zarejestrowało się 1,8 miliona obywateli. Poważnym problemem był brak kart do głosowania oraz brak nazwisk głosujących przy listach.
W grudniu 2012 została utworzona koalicja "Seleka", która miała na celu obalić prezydenta kraju, który nie przeprowadził kluczowych reform. "Seleka" jest organizacją skupiającą wokół siebie różne formacje, które wcześniej ze sobą walczyły. Przywódcą nowej organizacji został Michel Djotodia. Zapowiedział, że będzie tymczasowo korzystał z prawa absolutnego, a w ciągu trzech lat przeprowadzi wolne wybory. 28 grudnia 2012 tymczasowo zawiesiła działalność ambasada Stanów Zjednoczonych. Kilka dni wcześniej ambasada francuska w Bangi została obrzucona kamieniami podczas odbywającej się przed nią demonstracji.
11 stycznia 2013 zostało podpisane porozumienie pomiędzy Bozizé a rebeliantami. W marcu ponownie rozpoczęła działania rebelianckie. Porozumienie podpisano w Libreville, stolicy Gabonu. 23 marca 2013 do Republiki Środkowoafrykańskiej wkroczyli francuscy żołnierze, by zabezpieczyć lotnisko w Bangi. Wcześniej wojska francuskie (przy wsparciu amerykańskich) biernie przyglądały się wydarzeniom, pomagając jedynie ludności cywilnej 24 marca 2013 rebelianci walczący z siłami rządowymi wkroczyli do stolicy. Prezydent François Bozizé został zmuszony do ucieczki do Demokratycznej Republiki Konga przez rzekę Ubangi. W starciach z rebeliantami zginęło w sumie 6 osób z RŚA i kilkunastu żołnierzy z Republiki Południowej Afryki, którzy przybyli z misją porządkową. Wśród rebeliantów straty wyniosły około 700 ludzi. 24 marca Michel Djotodja ogłosił się prezydentem kraju. Na podstawie porozumienia z 11 stycznia, rząd i premier pozostaną na swoich stanowiskach. Dotodja wprowadził także godzinę policyjną. Przed zdobyciem stolicy, "Seleka" obawiała się interwencji sąsiadów, a w szczególności z Czadu (Czad miał dobre stosunki z prezydentem Bozizé). Do Republiki Środkowoafrykańskiej przybyło 600 francuskich żołnierzy, którzy chronią zamieszkałych tam Francuzów. Sam Bozizé wysłał prośbę o pomoc do swoich sąsiadów oraz do Waszyngtonu oraz Paryża. 19 grudnia Czad wysłał wojsko do Republiki Środkowoafrykańskiej w celu stłumienia buntów przeciwko prezydentowi Bozize. W czasie zajmowania stolicy, w ONZ rozpoczęto dyskusje nad opanowaniem sytuacji. Podczas działań "Seleki" 25 tys. mieszkańców miasta Damara uciekło do pobliskiej dżungli. W okolicach Damary stacjonuje kilkuset żołnierzy międzynarodowej misji Wspólnoty Gospodarczej Państw Afryki Środkowej. Ich zadaniem jest powstrzymanie buntowników przed przejęciem władzy w całym kraju.
W wyborach prezydenckich przeprowadzonych 30 grudnia 2015 i 14 lutego 2016 zwyciężył bezpartyjny Faustin-Archange Touadéra, były premier za rządów François Bozizé. W drugiej turze pokonał Aniceta-Georgesa Dologuélé uzyskując 62,71% głosów. 30 marca 2016 Touadéra złożył przysięgę i przejął władzę od władz tymczasowych na czele z Catherine Samba-Panzą.
Ustrój polityczny.
Zgodnie z konstytucją przyjętą w referendum w 2015 w Republice Środkowoafrykańskiej obowiązuje system semiprezydencki, w której głową państwa jest prezydent, a na czele rządu stoi premier. Sprawują oni władzę wykonawczą. Władza ustawodawcza jest sprawowana przez dwuizbowy parlament wybierany na 5-letnią kadencję. System prawny kraju oparty jest na systemie francuskim.
Podział administracyjny.
Kraj podzielony jest na 14 prefektur, 2 prefektury ekonomiczne i okręg wydzielony Bangi.
Lista prefektur (w nawiasie ich stolice):
Miasto stołeczne:
Specjalne strefy ekonomiczne:
Demografia.
Populacja kraju zwiększyła się od czasu odzyskania niepodległości niemal 5-krotnie. W 1960 kraj liczył 1 232 000 mieszkańców, a w 2017 populacja liczy ponad 5,6 mln mieszkańców. Na ludność kraju składa się ponad 80 grup etnicznych, każda posługująca się własnym językiem. Do największych grup etnicznych należą: Banda, Gbaja, Sango, Ngbandi (w tym Yakoma), Manja, Fulani i Ngbaka.
Największymi miastami są Bangi, Bouar, Bambari oraz Bimbo.
Gospodarka.
Pomimo faktu, że kraj posiada duże walory turystyczne i bogactwa naturalne, Republika Środkowoafrykańska jest słabo rozwiniętym krajem rolniczym, jednym z najuboższych na świecie. ONZ zalicza ten kraj do grupy jednych z najsłabiej rozwiniętych państwa świata (tzw. LDC – "Least Developed Countries"). 75% społeczeństwa utrzymuje się z uprawy roli i leśnictwa, a rolnictwo generuje 58% PKB szacowanego na 1,7 mld USD. PKB na jednego mieszkańca wynosi 700 USD (według siły nabywczej), jednak na najbogatsze 20% społeczeństwa przypada 65% dochodu. Większość eksportu szacowanego na 77 mln USD stanowią nieprzetworzone surowce: diamenty oraz drewno (na które przypada ok. 80% wartości całego eksportu). Głównymi partnerami handlowymi są Belgia i Francja. W 2016 aż 58% PKB kraju przypadało na rolnictwo, 30% na usługi, a 12% na przemysł.
W Wskaźniku Wolności Gospodarczej na rok 2017 Republika Środkowoafrykańska zajęła 151. miejsce (za Kamerunem i przed Papuą Nową Gwineą).
Rolnictwo.
W rolnictwie pracuje ponad 75% zawodowo czynnej ludności Republiki Środkowoafrykańskiej. Uprawiane są m.in.: herbata, kukurydza, bawełna, kawa, orzechy arachidowe, sorgo oraz proso.
W 2015 roku 77% wartości eksportu przypadało na drewno i produkty drewniane, które pozyskuje się z lasów tropikalnych rosnących na południu kraju.
Przemysł.
Najważniejszą gałęzią środkowoafrykańskiego przemysłu jest górnictwo diamentów. Pozostały przemysł skoncentrowany jest w Bangi i obejmuje głównie produkcję piwa, mydła, tekstyliów i obuwia. Rozwój przemysłu ogranicza źle zorganizowany transport oraz biurokracja.
Republika Środkowoafrykańska posiada liczne złoża uranu, diamentów, złota i ropy naftowej. Większość złóż została przyznana za czasów Bozizé wielu czołowym politykom z Afryki. Uran nie jest wydobywany. Diamenty znajdują się w pobliżu Bangi oraz w Berbérati. W Berbérati wydobywa się rocznie około 300 000 karatów diamentów. 
Dzięki dużym zasobom wodnym na północy kraju, większość energii elektrycznej wytwarzana jest w elektrowniach wodnych, ale mimo to większość miejscowości w państwie jest odcięta od prądu.
Transport.
W Bangi znajduje się międzynarodowy port lotniczy. Regularne kursy lotnicze odbywają się tylko w jeden dzień tygodnia, gdy przylatuje samolot z Paryża. Republika Środkowoafrykańska posiada około 24 tys. km dróg, z czego przez cały rok jest przejezdne ok. 5000 z nich. Tylko 240 km dróg jest utwardzonych. Jedną z najważniejszych arterii komunikacji jest rzeka Ubangi. Główny port rzeczny mieści się w stolicy. Republika Środkowoafrykańska nie posiada kolei.
Turystyka.
Turyści przyjeżdżają do Republiki Środkowoafrykańskiej głównie dla safari. Polscy turyści potrzebują wiz, by dostać się do Republiki Środkowoafrykańskiej. Przy wjeździe do kraju należy okazać dowód szczepień przeciwko żółtej febrze.
Bariery rozwoju gospodarczego.
Istotnymi ograniczeniami rozwoju są:
Ochrona zdrowia.
Szacunki ONZ mówią, że około 11% populacji w wieku od 15 do 49 lat jest nosicielem wirusa HIV Jedynie 3% populacji ma dostęp do terapii antyretrowirusowej, w porównaniu do 17% w pobliskim Czadzie.
Szkolnictwo.
Edukacja w Republice Środkowoafrykańskiej jest darmowa, a obowiązek szkolny obejmuje dzieci w wieku 6–14 lat. Wśród mężczyzn w wieku 15–24 lat wskaźnik alfabetyzacji wynosi 72,3%, a wśród kobiet w tym samym przedziale wiekowym 59,1%. Wśród dorosłych ponad połowa to analfabeci.
Uniwersytet Bangijski jest jedyną instytucją szkolnictwa wyższego w kraju, działającą od 1969.
Poważnym problemem jest bardzo rozpowszechniona praca dzieci. Według UNICEF 63,5% dzieci w wieku od 5 do 14 lat musi pracować. Zjawisko jest szczególnie widoczne w regionach wiejskich. Dzieci pracują w rolnictwie, górnictwie diamentów, pomocy domowej, hodowli bydła, a także przy utrzymaniu dróg.
Analfabetyzm w kraju wynosił 49% w 2004. Do 2012 poziom analfabetyzmu spadł do około 45%.
Religia.
Struktura religijna w 2020 roku według "The ARDA":
Media.
Republika Środkowoafrykańska posiada jeden kanał telewizyjny, który nadaje transmisje przez kilka godzin dziennie. Telewizja i telefony komórkowe działają tylko w stolicy.
Republika Środkowoafrykańska w kulturze.
Stosunki dyplomatyczne oraz nielegalne interesy konsulatów (oraz przyczyny braku lub nadmiaru przedstawicieli) opisuje paradokumentalny film dziennikarza Madsa Brüggera "The Ambassador" z 2011.

</doc>
<doc id="69898" url="https://pl.wikipedia.org/wiki?curid=69898" title="Duff McKagan">
Duff McKagan

Duff McKagan, właściwie Michael Andrew McKagan (ur. 5 lutego 1964 w Seattle) – amerykański multiinstrumentalista rockowy, głównie basista.
Znany z gry w zespole Guns N’ Roses. Był ponadto członkiem zespołów: The Fartz, 10 Minute Warning, Neurotic Outsiders, Velvet Revolver, The Gentlemen i Jane’s Addiction. Jako muzyk koncertowy współpracował z grupą Alice in Chains
Kariera.
Urodził się 5 lutego 1965 w Seattle jako najmłodszy z ósemki dzieci. Dorastał w rodzinie o muzycznych tradycjach – ojciec śpiewał w męskim kwartecie wokalnym, a większość rodzeństwa grała na instrumentach. Jako młody chłopak związany był ze sceną punkową. Grał na gitarze (na której gry nauczył go jeden z braci, Bruce) i perkusji w kilkudziesięciu zespołach, m.in. Fastbacks, Fartz, Silly Killers, The Veins i Ten Minute Warning.
Ponieważ chciał rozwijać swoją karierę muzyczną, zaczął grać na gitarze basowej i w styczniu 1985 wyjechał wraz z kolegą, perkusistą Gregiem Gilmore’em, do Los Angeles, gdzie poznał Slasha i Stevena Adlera z zespołu Road Crew, do którego dołączył wiosną 1985. Szukając innych ścieżek rozwoju, odpowiedział na ogłoszenie umieszczone w lokalnej gazecie „Music Connection” przez Axla Rose’a i Izzy’ego Stradlina, którzy szukali basisty do swojego zespołu Guns N’ Roses. Dołączywszy do grupy, po niedługim czasie zaprosił do niej Slasha i Stevena Adlera.
W trakcie grania w zespole, a także później zajmował się karierą solową. Grał również w zespole Loaded, którego był twórcą, i Neurotic Outsiders oraz występował w Velvet Revolver. W 2010 po odejściu basisty Erica Avery’ego wstąpił do Jane’s Addiction. W 2016 wraz ze Slashem powrócił do Guns N' Roses.
Życie prywatne.
Duff McKagan był trzykrotnie żonaty – pierwsza żona to Mandy Brix, druga Linda Johnson, a obecnie Susan Holmes, z którą ma dwie córki- Grace (urodzona 27 sierpnia 1997) oraz Mae Marie (urodzona 16 lipca 2000). Ze swoją rodziną mieszka w Seattle w stanie Waszyngton. Za najlepszego basistę uważa Sida Viciousa.
W 2011 roku wydał autobiografię "It's So Easy (And Other Lies)", w której napisał między innymi, że fikcyjne piwo o nazwie Duff Beer z animowanego serialu "Simpsonowie" zostało nazwane na jego cześć. Autor serialu, Matt Groening, nie potwierdza tej informacji i nazywa ją „absurdem”. Książka w roku 2015 została wydana w języku polskim pod tytułem "Sex, drugs &amp; rock n' roll... i inne kłamstwa."
McKagan jest jedną z ostatnich osób, którzy widzieli i rozmawiali z frontmanem zespołu Nirvana, Kurtem Cobainem, przed jego samobójczą śmiercią 5 kwietnia 1994 roku. 1 kwietnia Cobain usiadł koło McKagana w samolocie lecącym z Los Angeles do Seattle. W jednym z wywiadów powiedział: „Nie widać było po nim, że zamierza zrobić to, co zrobił. Na pewno był zdołowany, bo sam bywałem w takim stanie... Przy odbieraniu bagaży pomyślałem, że zabiorę go do siebie do domu. Odwróciłem się, a jego już nie było".

</doc>
<doc id="69899" url="https://pl.wikipedia.org/wiki?curid=69899" title="Steven Adler">
Steven Adler

Steven Adler (ur. 22 stycznia 1965 w Cleveland jako Michael Coletti) – amerykański muzyk hardrockowy.
Życiorys.
Jest muzycznym samoukiem, gry na perkusji zaczął uczyć się w wieku 17 lat. Wpływ na jego grę mieli perkusiści, tacy jak Roger Taylor oraz Peter Criss. Jako nastolatek wraz ze Slashem założył zespół Road Crew. Porzuciwszy szkołę, dorabiał, pracując jako sprzątacz na kręgielni, w supermarkecie i w restauracji oraz jako kelner.
W latach 1985–1990 perkusista zespołu Guns N’ Roses z którego został wyrzucony przez problem z uzależnieniem od narkotyków. W 1996 na skutek przedawkowania narkotyków doznał udaru mózgu, w wyniku którego ma problemy z mówieniem. W latach 2003–2012 tworzył w ramach zespołu Adler’s Appetite. Od 2012 występuje w ramach solowego projektu Adler.
Jest endorserem instrumentów firm Rockett Drum Works, Paiste i Vater.
Wideografia.
Steven Adler – "Steven Adler’s Getting Started With Rock Drumming" (2009)
Steven Adler w popkulturze.
W 2014 roku polski muzyk Peja nagrał album „Książę aka. Slumilioner”. Klip promujący płytę miał tytuł „S.A. (Steven Adler)” z gościnnym udziałem Hellfielda z metalowego zespołu Nekromer i nawiązywał do uzależnienia muzyka Guns N’ Roses.

</doc>
<doc id="69900" url="https://pl.wikipedia.org/wiki?curid=69900" title="Airbus Helicopters">
Airbus Helicopters

Airbus Helicopters (do 2013 "Eurocopter") – międzynarodowe przedsiębiorstwo produkujące i serwisujące śmigłowce. Powstało w 1992 roku z połączenia wydziałów helikopterowych francuskiej firmy Aérospatiale i niemieckiej firmy DaimlerChrysler Aerospace AG (DASA).
W 2001 roku udział Airbus Helicopters w światowym rynku sprzedaży helikopterów wynosił 40%, a na amerykańskim rynku 30%.
Airbus Helicopters jest spółką koncernu Airbus Group (dawniej EADS).
Produkty.
Airbus Helicopters produkuje lub produkował następujące typy śmigłowców:

</doc>
<doc id="69903" url="https://pl.wikipedia.org/wiki?curid=69903" title="Cesarstwo Środkowoafrykańskie">
Cesarstwo Środkowoafrykańskie

Cesarstwo Środkowoafrykańskie – oficjalna nazwa, pod jaką w okresie istnienia monarchii (w latach 1976–1979) funkcjonowała Republika Środkowoafrykańska.
Środkowoafrykański dyktator Jean-Bedel Bokassa, który w 1966 w wyniku przewrotu wojskowego przejął władzę w Republice, w 1976 rozwiązał rząd i ogłosił republikę monarchią. 4 grudnia 1977 koronował się na cesarza Cesarstwa Środkowoafrykańskiego i przyjął imię Bokassa I. Ogromna ceremonia koronacyjna kosztowała 20 mln USD. Bokassa starał się wprowadzić monarchię absolutną, a jego rządy przeszły do historii jako bardzo okrutne. Pomimo wcześniejszego wsparcia, jakie Francja udzielała Bokassie w zamian za możliwość eksploatacji rudy uranu, w 1979 francuski prezydent Valéry Giscard d'Estaing wysłał oddział komandosów, którzy pomogli przeprowadzić zamach stanu przeciw Bokassie. Bezpośrednim powodem zmiany polityki była masakra uczniów, w której zginęło około 200 dzieci. Po przewrocie została przywrócona republika, z czym wiązał się powrót do poprzedniej nazwy kraju.

</doc>
<doc id="69908" url="https://pl.wikipedia.org/wiki?curid=69908" title="Ingolstadt">
Ingolstadt

Ingolstadt – miasto na prawach powiatu w Niemczech, w kraju związkowym Bawaria, w rejencji Górna Bawaria, siedziba regionu Ingolstadt. Leży ok. 80 km na północ od Monachium, w dolinie Dunaju, a jego zabytkowe centrum położone jest na lewym brzegu tej rzeki. Miasto o powierzchni 133,4 km² liczy 137 716 mieszkańców (30 września 2021).
Historia.
Po raz pierwszy wzmiankowane w dokumencie wystawionym przez Karola Wielkiego w 806 roku, jako "Ingoldes stadt" (pol. miasto Ingolda). Około 1250 otrzymało prawa miejskie. W latach 1392–1447 stolica księstwa Bawaria-Ingolstadt (połączonego później z księstwem Bawaria-Landshut) i rezydencja książąt bawarskich. Książę Ludwik VII Brodaty wybudował tutaj tzw. Nowy zamek, w stylu silnie inspirowanym gotykiem francuskim. W 1472 książę Ludwik IX Bogaty założył w mieście uniwersytet, który w 1800 został przeniesiony do Landshut, a następnie do Monachium. W 1776 roku profesor Uniwersytetu Ingolstadt, Adam Weishaupt zakłada tajne stowarzyszenie Iluminatów. W czasie II wojny światowej miasto zostało częściowo zniszczone wskutek bombardowań.
Gospodarka.
Duże znaczenie w gospodarce miasta ma przemysł samochodowy – główna siedziba niemieckiego koncernu samochodowego Audi (zakład produkcyjny znajduje się w północnej części miasta). Oprócz tego w mieście znajdują się dwie rafinerie ropy naftowej : Petroplus i Bayernoil (we wschodniej części miasta). W Ingolstadt znajduje się także centrala sieci handlowych Saturn i Media Markt: Media-Saturn-Holding (we wschodniej części miasta).
Transport.
Ingolstadt jest znaczącym węzłem kolejowym. W mieście znajdują się stacje kolejowe Ingolstadt Hauptbahnhof, Ingolstadt Nord.
Miasto jest ważnym węzłem komunikacji drogowej. Przez miasto (ok. 2,5 km na wschód od zabytkowego centrum) biegnie z północy na południe autostrada A9. Przez miasto biegnie ze wschodu na zachód droga krajowa B16a, będąca wariantem drogi krajowej B16 łączącej Ratyzbonę (niem. "Regensburg") z Donauwörth, natomiast z południa na północny zachód droga krajowa B13 (Monachium–Würzburg).
Sport.
W mieście działały w przeszłości kluby piłkarskie MTV Ingolstadt oraz ESV Ingolstadt. 5 lutego 2004 roku założono klub FC Ingolstadt 04, który w sezonie 2010/11 awansował z 3. ligi do 2. Bundesligi, a w sezonie 2014/15 do Bundesligi.
W mieście działa też klub hokejowy ERC Ingolstadt, od 2002 występujący w rozgrywkach DEL.
Zabytki.
W mieście zachowało się wiele zabytków architektury, reprezentujących style od gotyckiego po style historyczne i secesję. Do najcenniejszych należą:
Współpraca.
Miejscowości partnerskie:

</doc>
<doc id="69909" url="https://pl.wikipedia.org/wiki?curid=69909" title="Wołosi">
Wołosi

Wołosi – zbiorcza nazwa różnych grup etnicznych zamieszkujących pierwotnie Półwysep Bałkański, posługujących się językami wschodnioromańskimi.
W skład tej grupy wchodzą np. Arumuni – czyli Wołosi z pogranicza grecko-albańsko-macedońskiego. Pochodzenia wołoskiego są również dzisiejsi Rumuni i Mołdawianie, choć od połowy XIX wieku już raczej nie określa się ich w ten sposób.
Pochodzenie i wieloznaczność etnonimu Wołoch.
Określenie "Vlach" pochodzi od germańskiego "walh"/"wealh" „obcy”, „nieznajomy” i było używane przez dawne ludy germańskie jako określenie początkowo człowieka posługującego się językiem celtyckim, później romańskim. Jest więc egzoetnonimem (nazwa nadana przez przedstawicieli obcej grupy). To samo pochodzenie mają słowa "Walon" czy "Walijczyk".
Po Germanach słowo odziedziczyli Słowianie, a przez nich inne ludy, jak Węgrzy ("oláh" odnosi się do Wołochów, a konkretniej Rumunów, zaś "olasz" do Włochów) oraz Bizantyńczycy (Βλάχοι, "Vláhi") używający go jako określenie wszystkich ludów łacińskich zamieszkujących Bałkany. W języku polskim funkcjonuje słowo „Włoch”, spełniające tę samą funkcję co słoweńskie "lach" – oba pochodzą od tego samego korzenia.
Pod etnonimem Wołoch na przestrzeni wieków znanych było wiele różnorodnych społeczeństw, niekoniecznie spokrewnionych genetycznie czy kulturowo. W XII w. Wołochami określano koczowników ze stepów czarnomorskich – Kumanów, takie pochodzenie miał Asen I – władca średniowiecznej Bułgarii (a właściwie Państwa Bułgarów i Wołochów). W XVII wieku w Slawonii etnonimem ‘Wołoch’ określano zarówno pasterzy górskich, jak i emigrantów z południa, przy czym terminem tym obejmowano również Serbów.
Współcześnie w Grecji termin Wołoch ("Vlach") ma znaczenie pejoratywne bez desygnatu etnicznego.
Genetyka.
Bosch ze współpracownikami poddali próbie hipotezę, czy Wołosi są potomkami zlatynizowanych Daków, Ilirów, Traków lub Greków, czy też kombinacją powyższych. Hipotezy tej nie udało się dowieść ze względu na wysoki stopień podobieństwa genetycznego jakie posiadają wszystkie badane grupy etniczne Bałkanów. Okazuje się, że językowe i kulturowe różnice pomiędzy różnymi etnosami/narodami bałkańskimi nie były wystarczająco silne, aby uniknąć przepływu genów między nimi.
Pochodzenie i migracje.
Ogólne zarysy genezy Wołochów są znane, jednak szczegóły nie są wyjaśnione – istnieje na ten temat kilka konkurencyjnych hipotez. Głównym punktem spornym jest lokalizacja kolebki Wołochów. I tak:
Teoria dako-rumuńska od XIX wieku była mocno forsowana przez historyków rumuńskich. Wydaje się jednak, że powstała jako wsparcie tendencji państwowotwórczych w okresie powstawania Rumunii, a szczególnie w czasie forsowania koncepcji tzw. „Wielkiej Rumunii” na przełomie XIX i XX wieku, spełniając funkcję argumentu dla roszczeń terytorialnych np. w sporze z Węgrami o Siedmiogród. W rzeczywistości nie ma żadnych dowodów na istnienie jakichkolwiek większych grup ludności romańskiej na terytorium obecnej Rumunii po wycofaniu się stamtąd Rzymian, a przed X wiekiem.
Dodatkowych argumentów przeciwko teorii dako-rumuńskiej dostarczają badania lingwistyczne nad językiem rumuńskim:
W każdym razie jest obecnie niekwestionowane, że etnos wołoski wywodzi się ze zromanizowanej ludności trackiej i iliryjskiej (a być może również dackiej) – czy to zamieszkującej Półwysep Bałkański, czy sąsiadujące z Bałkanami tereny karpackie i naddunajskie. Po rozpadzie administracji rzymskiej na Bałkanach i inwazji Słowian we wczesnym średniowieczu ludność romańska została wyparta w tereny górskie, gdzie przyjęła pasterski tryb życia. W średniowieczu Wołosi byli na Bałkanach istotnym elementem etnicznym.
Najstarsze pisemne wzmianki o Wołochach znajdujemy w źródłach bizantyńskich. W VIII wieku odnotowano w Macedonii Egejskiej miejscowość Vlahorihini, zaś w latach 976–980 sam lud żyjący na terenach dzisiejszego pogranicza grecko-macedońsko-albańskiego (tereny obecnie zamieszkiwane przez Arumunów). Kolejne bizantyjskie źródła pisane odnotowują ekspansję Wołochów:
Równocześnie w X wieku część Wołochów miała przenieść się bardziej na południe, na obszary współczesnej Grecji, zachowując jednak łączność z pobratymcami pozostałymi na północy.
Po rozbiciu przez Normanów Cesarstwa Bizantyjskiego w Tesalii i Epirze powstała Wielka Wołoszczyzna – jeden z przejściowych bytów politycznych w tym regionie. W XII–XIII razem z Bułgarami Wołosi utworzyli wspólny byt polityczny – drugie Cesarstwo Bułgarskie (oficjalnie Cesarstwo Wołochów i Bułgarów). Następnie, po ustąpieniu Mongołów w połowie XIII wieku, Wołosi na częściowo wyludnionych terenach między Karpatami a Dunajem i Dniestrem utworzyli kilka małych państw, zjednoczonych później w dwa organizmy państwowe – Mołdawię i Wołoszczyznę. Na tych obszarach osadnictwo wołoskie nawarstwiło się na osiadłych tu Słowian i koczownicze ludy tureckie.
Następna fala migracji, zwana kolonizacją wołoską, wyszła z południowych Karpat i wzdłuż łańcucha Karpat wschodnich i zachodnich dotarła aż do Orawy i Moraw. Migracja ta miała jednak etniczny charakter wołoski tylko w swej pierwszej fazie, do czasu wchłonięcia elementu ruskiego i polskiego.
W XVI wieku migracja ludności wołoskiej praktycznie zakończyła się. Stało się to za przyczyną m.in. umocnienia systemu feudalnego zarówno na terenach księstw naddunajskich, jak i Siedmiogrodu należącego do Węgier, a także przez zaawansowanie procesów asymilacyjnych, zastępowanie prawa osadnictwa wołoskiego prawem miejscowym itp.
Migracje te nie doprowadziły jednak do zaniku kultury wołoskiej na południowych Bałkanach – istnieje ona do dziś, choć w reliktowej formie. Silnie zasymilowane ludy wołoskie do dziś zamieszkują Tesalię (gdzie podczas II wojny światowej próbowano utworzyć arumuńskie państwo – Księstwo Pindosu), Epir i Macedonię. Asymilacja wynikła z braku własnego państwa i z intensywnego ograniczania kultury wołoskiej przez powstające od XIX wieku mocno nacjonalistyczne państwa.
W XIX wieku z połączenia księstw wołoskiego i mołdawskiego powstało pierwsze nowożytne państwo wołoskie – Rumunia, do której przyłączono później zasiedlone również przez Rumunów Dobrudżę, Siedmiogród i Banat.
Wyznanie.
Wołosi byli na ogół wyznania prawosławnego. Charakterystyczną cechą jest upodobanie do św. Dymitra. Przy lokacji wsi na ogół była też lokalizowana cerkiew wraz z uposażeniem. Charakterystyczne jest jednak to, że cerkiew była zależna od kniazia, który dysponował jej dobrami i osadzał popów. Cerkiew lokowana była w centrum osady, zaś monastyr na obrzeżu wsi.
Zajęcia.
Panuje opinia iż Wołosi trudnili się jedynie pasterstwem transhumancyjnym (pół-osiadły tryb życia z pasterstwem w górach jako podstawą egzystencji). Pogląd ten wziął się stąd, że w istocie do XX w. Wołosi bałkańscy zostali zmarginalizowani, głównie poprzez procesy asymilacyjne, a także masowe migracje, i dotrwali jako etnos głównie w izolowanych enklawach w rejonach górskich, gdzie z natury prymitywne sposoby gospodarowania są trwalsze. Natomiast przed wiekami Wołosi posiadali również swoje elity, piśmiennictwo (w XVIII w. wydawane były gazety w języku wołoskim), kulturę, politykę.
Wędrowni Wołosi zanosili na tereny górskie oryginalny sposób wypasu owiec przyjęty do dziś przez mieszkańców Karpat (Łemków, górali). W miarę asymilacji oraz wprowadzania prawa miejscowego przechodzili oni na rolniczy tryb życia. Budowali stałe wsie, przedstawiciele elit wołoskich (tzw. kniaziowie) obejmowali urzędy dostępując zaliczenia w poczet szlachty polskiej.
Język.
Ze względu na brak źródeł pisanych, wiedza o języku, którym posługiwali się Wołosi po wywędrowaniu ze swojej bałkańskiej kolebki w średniowieczu, opiera się na badaniach historyczno-porównawczych współczesnych języków wschodnioromańskich – arumuńskiego, istrorumuńskiego, meglenickiego i rumuńskiego („dakorumuńskiego”). Dialekty wołoskie wywodzą się z łaciny, ale nie z jej formy klasycznej, będąc kontynuacją jej odmian wernakularnych, zbiorczo nazywanych łaciną ludową.
Podziały.
Wśród Wołochów wyróżnia się kilka grup:

</doc>
<doc id="69910" url="https://pl.wikipedia.org/wiki?curid=69910" title="Ranking FIFA">
Ranking FIFA

 Liderzy rankingu FIFA
Ranking FIFA () – zestawienie drużyn, reprezentacji narodowych w piłce nożnej zrzeszonych w FIFA (Międzynarodowa Federacja Piłki Nożnej). Celem rankingu jest jak najwierniejsze odzwierciedlenie układu sił panujących w światowym futbolu. W obecnie obowiązującym systemie punktowane są wszystkie oficjalne mecze pierwszych reprezentacji narodowych, krajów członkowskich FIFA. Aktualna metoda przyznawania punktów została zaprezentowana w 2018 roku. Obecnie w rankingu zestawionych jest 211 drużyn z całego świata.
Historia.
Pod koniec 1990 FIFA po raz pierwszy opublikowała częściowy ranking reprezentacji narodowych za miniony rok. Ranking roczny opublikowano również w grudniu 1991 i grudniu 1992, natomiast od sierpnia 1993 zestawienie opracowywane jest i publikowane co miesiąc (z rzadkimi wyjątkami, kiedy ranking nie był publikowany). Od tamtego momentu ranking ukazuje się cyklicznie raz na miesiąc (z wyjątkiem zestawienia przypadającego na czerwiec w roku rozgrywania MŚ, jednak tak nie jest od 2014 roku). W ciągu pierwszych pięciu lat powstawania rankingu wypadały miesiące, w których ranking nie był publikowany. Głównym powodem takiej sytuacji był brak rozgrywania meczów przez reprezentacje narodowe. Od początku ranking ma swojego sponsora. Jest nim firma Coca-Cola. Ranking trzykrotnie przechodził reformę przyznawania punktów. Wszystkie zmiany (1999, 2006, 2018) były odpowiedzią na krytykę pod adresem wiarygodności zestawienia.
Reforma rankingu z 1999 roku.
Podstawowe założenia w przyznawaniu punktów do rankingu były proste: 3 punkty za zwycięstwo, 1 za remis, 0 za porażkę. Wszystko opierało się na takim samym systemie, jaki obowiązywał w rozgrywkach ligowych. Rozwiązanie takie budziło jednak wiele kontrowersji i prowadziło do umniejszenia powagi rankingu. Po siedmiu latach od pierwszej publikacji FIFA zdecydowała się na reformę systemu.
Jako nowość wprowadzono dwie nagrody:
Zmiany skomplikowały ranking, jednak uczyniły go także bardziej wiarygodnym.
Reforma rankingu z 2006 roku.
Sześć lat później 7 grudnia 2005, na kongresie w Lipsku Rada Wykonawcza FIFA podjęła decyzję o kolejnej reformie systemu. Miał on wejść w życie po MŚ 2006 rozgrywanych na boiskach Niemiec.
Główna zmiana polegała na skróceniu czasu, z którego wyniki brane byłyby pod uwagę – z ośmiu do czterech lat. Z rankingu wykreślono zapisy dotyczące przyznawania punktów za strzelone bramki oraz różnic w rozgrywaniu meczów u siebie i na wyjeździe.
Pierwszy raz zreformowanego systemu oceniania użyto 12 lipca 2006.
Reforma rankingu z 2013 roku.
17 stycznia 2013 roku zmieniono dzień tygodnia ukazywania się rankingu FIFA ze środy na czwartek.
Reforma rankingu z 2014 roku.
Począwszy od 2014 roku ranking FIFA ukazuje się także w czerwcu, w roku, w którym odbywają się mistrzostwa świata w piłce nożnej.
Reforma rankingu z 2018 roku.
W czerwcu 2018 roku FIFA ogłosiła zmiany w sposobie liczenia rankingu FIFA, które weszły w życie po mistrzostwach świata w Rosji. Nowy ranking (SUM) został w dużej mierze oparty na rankingu Elo. Pierwsze notowanie ogłoszono 16 sierpnia 2018.
W nowej formule nie jest już liczona średnia roczna punktów, a także nie ustala się siły rywala na podstawie konfederacji, do której należy. Dodatkowo gospodarze turniejów mistrzowskich nie powinni być już tak bardzo poszkodowani w rankingu.
Liderzy rankingu.
Pierwszym liderem rankingu została zwycięska drużyna Mistrzostw Świata 1990, czyli reprezentacja Niemiec. Kolejnym liderem została Brazylia, która w kwalifikacjach do MŚ 1994 wygrała pięć z ośmiu meczów, strzelając przy tym dwadzieścia bramek i tracąc cztery. Włochy, czyli następny po Brazylii lider rankingu, był liderem jeden miesiąc. Potem pierwsze miejsce zajęły Niemcy.
Jednak i hegemonia Niemiec nie trwała długo, gdyż zaledwie po dwóch miesiącach nastało długoletnie panowanie reprezentacji Brazylii. Dominacja Brazylijczyków trwała siedem lat, do czasu, gdy wyprzedziła ich Francja, czyli zespół Mistrzów Świata 1998 i Mistrzów Europy 2000. Sukces z Mistrzostw Świata 2002 przywrócił Brazylię na pierwsze miejsce, gdzie pozostawała ona aż do lutego 2007, gdy na tron po czternastu latach powróciła reprezentacja Mistrzów Świata 2006, czyli Włochy. Miesiąc później na pierwszym miejscu zameldowała się Argentyna, ale i ona zdołała utrzymać się na prowadzeniu tylko miesiąc. Od kwietnia do lipca liderem pozostawały Włochy. Po zwycięstwie w Euro 2008 po raz pierwszy w historii liderem została Hiszpania, natomiast po wygranej w Pucharze Konfederacji na pierwsze miejsce awansowała Brazylia.
W listopadzie 2009 roku na pierwszym miejscu znów znalazła się reprezentacja Hiszpanii. Znów zaczęły się czasy panowania reprezentacji z Europy. Nie trwało to jednak długo, gdyż w maju 2010 roku, czyli tuż przed Mundialem 2010 do władzy doszła ponownie Brazylia. Jednak po nieudanych mistrzostwach dla Brazylii Canarinhos utracili pozycję lidera na rzecz zwycięzcy Mundialu – Hiszpanii, która przez następny rok nie oddała pierwszego miejsca w rankingu. Dopiero Holandia wykorzystała szansę strącenia Hiszpanii z pierwszego miejsca w rankingu FIFA w sierpniu 2011, po przegranej La Furia Roja w meczu z Włochami. Z pierwszego miejsca Holendrzy mogli się cieszyć tylko przez miesiąc, gdyż w kolejnym, wrześniowym wydaniu rankingu, Hiszpania znów przejęła przodownictwo w światowej piłce nożnej mężczyzn, które trwało do Mundialu 2014. Nowym liderem została reprezentacja Mistrzów Świata z 2014 roku – Niemcy, obejmując przodownictwo w światowej piłce nożnej mężczyzn pierwszy raz od 20 lat. W lipcu 2015, pierwszy raz od siedmiu lat, liderem rankingu została Argentyna, zaś w listopadzie 2015 po raz pierwszy na jego czele znalazła się Belgia. W kwietniu 2016 reprezentacja Argentyny powtórnie objęła pozycję lidera. W kwietniu 2017 roku Argentyna utraciła pozycję lidera na rzecz Brazylii, która powróciła na tę lokatę po 7 latach. W lipcu 2017 Brazylia straciła pozycję lidera na rzecz Niemiec, ale w sierpniu ją odzyskała. Od września Niemcy ponownie zajmowali pierwszą lokatę w rankingu. W sierpniu 2018 po wygranym Mundialu 2018 liderem została Francja, a Niemcy, czyli wcześniejszy lider, spadli na 15. miejsce. We wrześniu 2018 po raz pierwszy w historii pozycję lidera objęły dwie drużyny – do Francji dołączyła Belgia. Od października 2018 Belgia jest samodzielnym liderem rankingu.
Aktualne zasady obliczania liczby punktów w rankingu.
Punktacja drużyny po rozegraniu meczu obliczana jest według wzoru:
gdzie:
Do rankingu drużyny nie wlicza się meczu rozegranego w fazie pucharowej mistrzostw kontynentalnych lub Mistrzostw Świata, jeżeli uwzględnienie tego meczu spowodowałoby obniżenie punktacji danej drużyny (tj. jeśli formula_20 to formula_21).
Gdy mecz zakończył się remisem, a po jego zakończeniu odbyła się seria rzutów karnych, zwycięzcy serii wlicza się formula_22 zaś przegranemu formula_23
Krytyka.
Metoda obliczania rankingu w pierwszych latach jego istnienia wzbudzała kontrowersje. Problemem okazał się brak meczów rozgrywanych przez gospodarzy turniejów rangi mistrzowskiej, np. Mistrzostw Świata, Mistrzostwa Europy. Drużyna gospodarzy nie brała udziału w eliminacjach, rozgrywając w tym samym czasie mecze towarzyskie, które nie były jednak tak samo punktowane jak te eliminacyjne. Problem ten został rozwiązany dopiero przed Euro 2016. Gospodarz (Francja) został zapisany do grupy, w której jest najmniej drużyn (tj. 5–zespołowa grupa I, gdzie jeden z zespołów danej grupy w danej kolejce pauzuje i gra z zespołem gospodarzy mecz towarzyski). Były to mecze towarzyskie punktowane tak samo jak mecze eliminacyjne.
Ciągłe skargi pod adresem rankingu zmusiły FIFA do zmiany systemu gratyfikacji zespołów. Pierwsza zmiana nastąpiła w 1999. Jednak rozwiązanie to w takim samym stopniu poprawiło i skomplikowało rozumienie rankingu. Kolejna zmiana nastąpiła podczas kongresu w Lipsku 7 lipca 2005. Nowe zasady weszły w życie 12 lipca 2006.
Termin ukazywania.
Ranking publikowany jest raz w miesiącu, ale nie będzie w styczniu, lutym, kwietniu i maju (w czwartek). Ostateczny termin, do którego zaliczane są mecze, upływa w środę dnia poprzedniego.

</doc>
<doc id="69911" url="https://pl.wikipedia.org/wiki?curid=69911" title="Szarvaskő">
Szarvaskő

Szarvaskő – wieś i gmina na Węgrzech, w powiecie Eger, w pobliżu Egeru. We wsi znajdują się ruiny zamku.
Gmina liczy 374 mieszkańców (2009) i zajmuje obszar 12,59 km².

</doc>
<doc id="69912" url="https://pl.wikipedia.org/wiki?curid=69912" title="Szarvasko">
Szarvasko



</doc>
<doc id="69914" url="https://pl.wikipedia.org/wiki?curid=69914" title="Zboże (województwo kujawsko-pomorskie)">
Zboże (województwo kujawsko-pomorskie)

Zboże – wieś w Polsce położona w województwie kujawsko-pomorskim, w powiecie sępoleńskim, w gminie Sępólno Krajeńskie. 
Zboże po raz pierwszy występuje w dokumentach od 1453 roku. Kiedyś była to wieś szlachecka pozostająca do połowy XVIII wieku we władaniu rodu Ostrorogów, a później Potulickich. W roku 1766 zamieszkiwało ją 149 osób (148 ewangelików i 1 katolik).
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 300 mieszkańców. Jest ósmą co do wielkości miejscowością gminy Sępólno Krajeńskie.
Zabytki.
Według rejestru zabytków NID na listę zabytków wpisany jest zespół dworski, nr rej.: A/1058/1-2 z 23.09.1996:

</doc>
<doc id="69916" url="https://pl.wikipedia.org/wiki?curid=69916" title="Akumulacja (ekonomia)">
Akumulacja (ekonomia)

W ekonomii akumulacja to przeznaczenie części dochodu narodowego na inwestycje oraz na zwiększenie zasobów środków obrotowych i rezerw.

</doc>
<doc id="69921" url="https://pl.wikipedia.org/wiki?curid=69921" title="Czołg podstawowy">
Czołg podstawowy

Czołg podstawowy (ang. MBT, "main battle tank") – kategoria czołgów wprowadzona po II wojnie światowej, która zastąpiła dotychczasowe kategorie – lekką, 
średnią, ciężką i superciężką. Obecnie czołgi podstawowe są główną stosowaną kategorią czołgów.
Historia rozwoju czołgów podstawowych.
Podczas II wojny światowej najliczniejszą kategorią czołgów, stanowiącą główne uzbrojenie wojsk pancernych, były czołgi średnie, jak T-34 lub M4 Sherman. Obok nich istotny element sił pancernych stanowiły jednak potężniej uzbrojone i opancerzone czołgi ciężkie (np. PzKpfw VI Tiger i IS-2), trudne do zwalczania przez czołgi średnie. Nadal licznie wykorzystywane były czołgi lekkie, między innymi PzKpfw 38(t) i M3/M5 Stuart, aczkolwiek wojna wykazała ich niewielką przydatność w starciu z silniejszymi klasami czołgów i bronią przeciwpancerną.
Wraz z szybkim rozwojem czołgów podczas wojny rósł kaliber ich armat i grubość opancerzenia, co pociągało również wzrost masy. Czołgi średnie nowej generacji, których głównym przedstawicielem był niemiecki Panther, miały armatę o wysokich osiągach, zdolną do zwalczania nie tylko czołgów średnich, ale i ciężkich, a jednocześnie stosunkowo grube opancerzenie. Ruchliwość ich była przy tym lepsza od czołgów ciężkich, na poziomie czołgów lekkich. W następstwie tego pojawiła się koncepcja zastąpienia większości czołgów ciężkich nowymi czołgami średnimi o wysokich osiągach, mającymi być podstawowymi czołgami pola walki.
Kategoria ta po raz pierwszy została wyróżniona w nomenklaturze anglosaskiej (MBT). W ZSRR i państwach eksploatujących uzbrojenie radzieckie, czołgi tej klasy były nadal nazywane czołgami średnimi. Pierwszym czołgiem podstawowym był brytyjski Comet, skonstruowany jeszcze podczas wojny, ale produkowany już po jej zakończeniu. Drugą ważną linią czołgów podstawowych, nazywanych jednak wciąż średnimi, stała się radziecka rodzina T-54.
Przez początkowy okres powojenny budowano jeszcze na niewielką skalę oprócz czołgów podstawowych nowe czołgi ciężkie (jak T-10, M103), lecz ich rola była drugorzędna. Budowano także czołgi lekkie, lecz również w niewielkiej liczbie i jedynie do specyficznych zadań, głównie rozpoznawczych. 
Postępy w projektowaniu czołgów, opancerzeniu i technologii silników pozwoliły konstruktorom czołgów znacznie zwiększyć możliwości czołgów, umożliwiając pojazdom pełnienie wielu ról na polu bitwy. Można to osiągnąć bez konieczności sięgania po cięższe konstrukcje, chociaż wagi stopniowo rosły. Amunicja kumulacyjna (HEAT) była zagrożeniem dla czołgów i mogła bez problemu przebić stalowy pancerz czołgu. W związku z tym zaczęły pojawiać się pierwsze pancerze kompozytowe, takie jak zaprojektowany przez Brytyjczyków pancerz Chobham, ograniczają skuteczność amunicji kumulacyjnej. Podobną rolę pełni pancerz ceramiczny oraz pancerz reaktywny. 
Generacje czołgów podstawowych.
I generacja.
Są to czołgi powstałe bezpośrednio po II wojnie światowej. Należą do niej maszyny z rodziny T-54, mające masę 35 ton, 180 mm pancerz czołowy i niestabilizowaną armatę kalibru 100 mm; systemy prowadzenia ognia są mało skuteczne. Jego odpowiednikiem jest amerykański M47 z niestabilizowaną armatą kalibru 90 mm i podobnym zestawem celowników.
Przykładowe czołgi I generacji:
II generacja.
Są to czołgi mające już udoskonalone, w stosunku do poprzedników, przyrządy celownicze, wprowadzono wtedy po raz pierwszy celowniki laserowe, i pociski APFSDS. Do tej generacji należą czołgi T-55, w wersji AM (zmodernizowane, wyposażone w system kierowania ogniem MERIDA oraz dodatkowe opancerzenie kadłuba i wieży), T-62 – pierwszy w ogóle czołg II generacji, pierwszy z gładkolufową stabilizowaną armatą kalibru 115 mm i 240 mm pancerzem czołowym. Jego potencjalny przeciwnik amerykański M60 miał armatę gwintowaną kalibru 105 mm, brytyjską L7, produkowaną na licencji w USA pod nazwą M68. Była ona wówczas standardową armatą we wszystkich armiach NATO. Także brytyjskie czołgi Chieftain z armatą o kalibrze 120 mm były klasycznymi przykładami czołgów drugiej generacji. W tym okresie standardem stało się montowanie bocznych ekranów przeciwkumulacyjnych, aby przeciwdziałać nasyceniu kumulacyjnymi środkami przeciwpancernymi (np. granatniki przeciwpancerne) będącymi na wyposażeniu piechoty.
Przykładowe czołgi II generacji:
Czołgi przełomu II i III generacji.
Między drugą a trzecią generacją powstało kilka czołgów pośrednich np. T-64, które były już lepsze niż wozy drugiej generacji, jednak słabsze niż te z trzeciej generacji. Najlepszym przykładem jest używany przez polskie wojsko T-72. Wyposażono go w najpotężniejszą w tamtym czasie armatę D-81, zwaną też Rapira, oznaczaną przez producenta jako 2A46, gładkolufową o kalibrze 125 mm. Armata jest ładowana automatem, pociski nie są scalone tylko rozdzielne – oddzielnie głowica oddzielnie ładunek miotający. Amunicja jest podawana z obrotowego magazynu znajdującego się na dnie wieży. Armata wyrzuca pociski APFSDS z prędkością 1815 m/s – dla porównania najnowocześniejsze obecnie armaty amerykańskie osiągają prędkość wylotową rzędu 1650 m/s. Armata jest jednak stabilizowana tylko jednym żyroskopem, podczas gdy w czołgach zachodnich III generacji stosuje się już cztery, a nawet pięć. Poza tym gorszej jakości amunicja powoduje, że to zachodnie wozy mogą przebić grubszy pancerz. Silnik Diesla o mocy 730 koni mechanicznych zapewnia mu dość dobrą manewrowość, jednak nowoczesne czołgi III generacji mające mocniejsze jednostki napędowe są zwrotniejsze i szybsze.
Przykładowe czołgi generacji pośredniej II/III:
III generacja.
Czołgi trzeciej generacji stanowią obecnie podstawowe uzbrojenie armii państw zachodnich. Do tej klasy należą takie pojazdy jak amerykański M1 Abrams wyposażony w gładkolufową armatę o kalibrze 120 mm. Pancerz składa się z elementów kompozytowych i wysokowytrzymałych spieków ceramicznych zapewniających mu, po modernizacji, kompletną ochronę przed pociskami kalibru 125 mm z czołgów radzieckich, zarówno kumulacyjnymi, jak i rdzeniowymi. System kierowania ogniem dysponuje termowizorem o dużych możliwościach, armata jest w pełni stabilizowana, całkowita masa czołgu wynosi 56 ton. Czołg wyposażono w dość nietypowy system napędu, zamiast klasycznego turbodoładowanego diesla zastosowano turbinę gazową.
Brytyjski Challenger 1 jest produkowany od 1983 roku. Uzbrojony w armatę kalibru 120 mm. Jest w stanie rozwinąć prędkość 56 km/h przy masie własnej 62 ton. Pod tym względem pozostawia daleko w tyle jednostki amerykańskie czy niemieckie. Posiada doskonały pancerz typu „Chobham”, który na licencji produkowany jest również w USA i zastosowany w „Abramsach”. Posiada system automatycznej stabilizacji lufy, wykorzystuje żyroskopy do utrzymania armaty dokładnie wycelowanej nawet wtedy, gdy czołg porusza się po bardzo nierównym terenie. Dalmierz laserowy jest sprzężony z komputerowym systemem kierowania ogniem. Od roku 1996 konstruowane są również nowe wersje, mianowicie Challenger 2.
Niemiecki Leopard 2 w wersjach do A4 ma armatę kalibru 120 mm. Czołgi Leopard 2 w wersji A4 wchodzą w skład wyposażenia polskich sił zbrojnych.
Francuski Leclerc jest jedną z najnowszych konstrukcji. Ma armatę kalibru 120 mm, jednak dzięki wydłużeniu lufy prędkość wylotowa wzrosła do 1800 m/s. Armata nie jest ładowana ręcznie, zamontowano specjalny automat ładujący, dzięki czemu szybkostrzelność wzrosła do nawet 15 strzałów na minutę przy strzelaniu krótkimi seriami, co jest szczególnie ważne na współczesnym polu bitwy, gdzie czołg musi szybko wykrywać i niszczyć cele.
Pancerz opracowano wspólnie z firmami niemieckimi zajmującymi się czołgiem Leopard 2. Leopard 2 otrzymał go w czasie modernizacji, spodnia część jego pancerza jest więc troszkę starszej generacji a wierzchnia najnowocześniejsza. W Leclercu cały pancerz jest najnowszej generacji, a czołg nie przeszedł jeszcze modernizacji takiej jak pozostałe czołgi III generacji i ma jeszcze możliwość przyjęcia dodatkowego opancerzenia o masie do 3 ton.
Przykładowe czołgi III generacji:

</doc>
<doc id="69922" url="https://pl.wikipedia.org/wiki?curid=69922" title="Barycz (rzeka)">
Barycz (rzeka)

Barycz (niem. "Bartsch") – rzeka w zachodniej Polsce, prawy dopływ Odry. Ma długość 139 km, a powierzchnia jej dorzecza wynosi 5526 km².
Historia.
W roku 1613 śląski regionalista i historyk Mikołaj Henel z Prudnika wymienił rzekę w swoim dziele o geografii Śląska pt. "Silesiographia" podając jej łacińskie nazwy: "Bartha fl.", "Barusius", "Bortha".
Charakterystyka.
Obszar źródłowy znajduje się w bagnach na południowy wschód od Ostrowa Wielkopolskiego. Tworzy go zespół krzyżujących się, bifurkujących cieków – Baryczy, Leniwej Baryczy oraz Gnilnej (Gniłej) Baryczy (dopływ Ołoboku). Płynie w kierunku zachodnim, uchodzi do Odry w okolicy Głogowa. Rzeka płynie zabagnioną doliną, z bardzo małym spadkiem (ok. 0,035%). W dolinie Baryczy znajdują się siedliska rzadkiego ptactwa wodnego. W 1996 roku utworzono Park Krajobrazowy Dolina Baryczy.
Nad Baryczą znajdują się Stawy Milickie i Stawy Przygodzickie.

</doc>
<doc id="69924" url="https://pl.wikipedia.org/wiki?curid=69924" title="Ina">
Ina

Ina (niem. "Ihna") – rzeka, prawy dopływ Odry o długości 126 km w północno-zachodniej Polsce, w województwie zachodniopomorskim. Powierzchnia dorzecza obejmuje obszar 2151 km². Ina płynie przez Pobrzeże Szczecińskie, Pojezierze Zachodniopomorskie i na krótkim odcinku źródłowym Pojezierze Południowopomorskie.
Miasta nad Iną: Goleniów, Recz, Stargard.
Przebieg.
Ina ma źródło na wschód od kolonii Gronówko (ok. 2,5 km), na obszarze gminy Kalisz Pomorski, na Równinie Drawskiej. Stąd płynie w kierunku zachodnim do wsi Ciemnik, gdzie łączy się z Kanałem Iny biegnącym z jeziora Ińsko i Stubnica. Następnie płynie na południowy zachód przez jezioro Krzemień i dalej na południe do Jeziora Bytowskiego.
Rzeka uchodzi do Odry, koryta Domiąża, poniżej jeziora Dąbie, na północ od wsi Inoujście, w granicach gminy Goleniów, koło południowego krańca wyspy Mnisi Ostrów.
Dorzecze.
Dopływy (prawy-lewy):
Jakość wód.
W 2009 r. przeprowadzono badania jakości wód Iny w dwóch punktach pomiarowych. W ich wyniku oceniono elementy fizykochemiczne wód na poniżej stanu dobrego, stan ekologiczny na umiarkowany, a w ogólnej dwustopniowej ocenie stwierdzono zły stan wód Iny.
Według danych Inspekcji Ochrony Środowiska poprzez Inę następuje odpływ metali ciężkich do Morza Bałtyckiego – w ciągu 2012 roku w ilościach: 0,4 tony cynku, 1,1 tony miedzi, ok. 200 kg ołowiu, ok. 100 kg kadmu oraz ok. 200 kg niklu.
Szlak kajakowy.
Ina jest miejscem spływów kajakowych. Spływ można rozpocząć w Reczu. W Puszczy Goleniowskiej nieopodal Bącznika, przy drodze Stawno – Kliniska Wielkie rozpoczyna się szlak kajakowy "Meandry Iny" o długości 33,5 km, który prowadzi przez Zabród, Goleniów, Modrzewie i Bolesławice do Inoujścia, a następnie już wodami jeziora Dąbie do ośrodka żeglarskiego w Lubczynie. W powiecie goleniowskim obowiązuje od 2012 roku zakaz pływania jednostkami z napędem motorowym.
Historia.
Ina była w przeszłości rzeką o znaczeniu handlowym, a u jej ujścia, w miejscowości Inoujście, istniał od XIII wieku port morski należący do Stargardu. 
W 1949 roku polskie władze zmieniły zapis nazwy rzeki z niemieckiego "Ihna" na polskie "Ina".
24 lutego 2000 r. powołano Związek Gmin Dorzecza Iny z siedzibą w Marianowie, który stawia sobie za cel ochronę wód, ziemi i powietrza oraz krajobrazu będących bazą dla rekreacji i turystyki w obszarze dorzecza Iny. Do związku należy 6 gmin: gm. Dobrzany, gm. Dolice, gm. Marianowo, gm. Maszewo, gm. Recz, gm. Suchań.
Od marca 2008 działa Towarzystwo Przyjaciół Rzek Iny i Gowienicy.

</doc>
<doc id="69925" url="https://pl.wikipedia.org/wiki?curid=69925" title="Pola Esperantisto">
Pola Esperantisto

Pola Esperantisto – dwumiesięcznik esperancki założony w 1906 przez Ludwika Zamenhofa. 
Historia.
Wydawany w języku esperanto i polskim, pierwotnie we Lwowie, od 1908 w Warszawie. Pierwszym redaktorem naczelnym był Leon Zamenhof, brat Ludwika. W okresie I wojny światowej pismo nie ukazywało się. W 1922 redakcję objął Stanisław Karolczyk. Funkcję tę pełnił do końca 1926 roku. Od 1926 pismo było oficjalnym organem esperantystów polskich.
Pismo niemal od początku istnienia publikowało tłumaczenia literatury na język esperanto, eseje, gramatyczne zalecenia i informacje o rozwoju esperantyzmu stanowiąc dobrze zorganizowane pismo kulturalne. Jako tłumacz debiutował tu Julian Tuwim, który opublikował w piśmie swoje tłumaczenia z Leopolda Staffa, Kazimierza Przerwy-Tetmajera i Juliusza Słowackiego. Z pismem współpracował satyryk, pisarz i szef Polskiego Związku Esperanckiego – Izrael Lejzerowicz, który reklamował czytelnictwo i budował opozycję przeciwko narodowemu socjalizmowi.
Miesięcznik ukazywał się jako organ Polskiego Związku Esperantystów do 1989 (ostatnim redaktorem naczelnym był Paweł Wimmer). Po kilkunastu latach przerwy został wznowiony w 2003 i do roku 2007 publikowany był jako dwumiesięcznik przez Wydawnictwo Hejme. Redaktorem naczelnym był Kazimierz Leja.
Od 2007 „Pola Esperantisto” ponownie jest wydawane przez Polski Związek Esperantystów przy współpracy z innymi organizacjami esperanckimi w Polsce. W latach 2008-2011 dwumiesięcznik tworzyło kolegium redakcyjne w składzie Halina Komar, Danuta Kowalska, Elżbieta Leonowicz-Frenszkowska. Redaktorem technicznym był Robert Kamiński. Stale z redakcją współpracują m.in.: Czesław Baranowski, Ireneusz Bobrzak, Roman Dobrzyński, Elżbieta Karczewska, Małgorzata Komarnicka, Dorota Burchard, Stanisław Mandrak, Barbara Pietrzak, Andrzej Sochacki, Jadwiga Wasiuk, ksiądz Józef Zielonka, Łukasz Żebrowski. W roku 2012 nastąpiła zmiana składu redakcji i redaktorem naczelnym została Barbara Pietrzak a redaktorem technicznym Krystyna Grochocka. W roku 2013 nastąpiła kolejna zmian zespołu redakcyjnego. Redagowania czasopisma podjął się Robert Kamiński we współpracy z Teresą Nemere. Współpracują Roman Dobrzyński, Andrzej Bach, Anna Maria Koniecpolska-Lachowska, Marek Mazurkiewicz, Stanisław Mandrak, Ewa Siurawska i inni. Czasopismo pragnie być forum dla wszystkich organizacji esperantystów w Polsce.
Część poprzedniej redakcji złożona z Kazimierza Lei, Tomasza Chmielika i Lidii Ligęzy zrezygnowała ze współpracy z pismem i założyli kwartalnik społeczno-kulturalny "Spegulo" z Tomaszem Chmielikiem jako redaktorem naczelnym. Kwartalnik ten ukazywał się do końca 2011 roku.

</doc>
<doc id="69929" url="https://pl.wikipedia.org/wiki?curid=69929" title="Jean-Bédel Bokassa">
Jean-Bédel Bokassa

Jean-Bédel Bokassa (ur. 22 lutego 1921 w Bobangi, zm. 3 listopada 1996 w Bangi) – wojskowy i polityk środkowoafrykański, dyktator w okresie od 1 stycznia 1966 do 4 grudnia 1976 jako prezydent, a następnie do 20 września 1979 jako cesarz Cesarstwa Środkowoafrykańskiego (jako Bokassa I).
Życiorys.
Syn wodza wioski plemienia Ngbaka. Jego ojciec został zabity, gdy Jean-Bédel miał 6 lat, później jego matka popełniła samobójstwo. Edukację pobierał w katolickich szkołach misyjnych i przez pewien czas planował zostanie księdzem. W maju 1939 roku przystąpił do armii francuskiej. Podczas II wojny światowej walczył po stronie Wolnej Francji, za co w 1945 roku został uhonorowany orderem Legii Honorowej. Uczestniczył w operacji Brazzaville, gdzie walczył z siłami kolaboracyjnego rządu francuskiego. W 1944 roku z kolei wziął udział w walkach z Niemcami, biorąc udział w lądowaniu wojsk alianckich w okupowanej Prowansji (Operacja Dragoon). W kolejnych latach wyróżnił się w trakcie wojny indochińskiej. W 1961 roku awansowany do rangi kapitana. Po uzyskaniu niepodległości przez Republikę Środkowoafrykańską na wniosek prezydenta Davida Dacko (którego był kuzynem) stanął na czele sił zbrojnych republiki; nadano mu też rangę pułkownika.
Od września 1964 roku Dacko i jego ekipa zaczęła zbliżać się politycznie do Chin. Antykomunistycznie nastawiony Bokassa obawiał się, że doprowadzi to do komunizacji kraju. Bezskutecznie próbował namówić rząd Francji do zbrojnej interwencji przeciwko prezydentowi. Francja co prawda nie zgodziła się na interwencję, jednak rząd oraz prezydent Charles de Gaulle poparli Bokassę w działaniach zmierzających do obalenia Dacko. 1 stycznia 1966 roku przeprowadził zamach stanu i ogłosił się prezydentem republiki oraz przewodniczącym jedynej partii kraju – Ruchu Rozwoju Społecznego Czarnej Afryki. 4 stycznia zawiesił konstytucję i rozwiązał parlament.
Początkowo usiłował wdrożyć szereg reform mających przyśpieszyć rozwój kraju. Z czasem jego rządy jednak stały się coraz bardziej dyktatorskie i nieprzewidywalne. Po nieudanym puczu przeciwko jego rządom z 12 kwietnia 1969 roku przystąpił do dalszego umacniania władzy. W 1972 roku ogłosił się prezydentem Republiki Środkowoafrykańskiej. Jednocześnie wprowadził on „Brygady Moralności“, które pełniły rolę służby bezpieczeństwa odpowiedzialnej także za „obronę moralności“ rozumianej przez Bokassę w konserwatywny sposób. 
19 maja 1974 roku przyznano mu stopień feldmarszałka. W grudniu tego samego roku miała miejsce kolejna nieudana próba obalenia Bokassy, a 3 lutego 1976 roku próbowano go zabić. W propagandzie o zamachy oskarżeni zostali chińscy agenci i lokalni działacze komunistyczni. 2 stycznia 1975 roku Bokassa utworzył urząd premiera i powołał na urząd Elisabeth Domitien, która została w ten sposób pierwszą kobietą-szefem rządu w Afryce. 5 września 1976 roku Bokassa rozwiązał rząd, powołując w jego miejsce Środkowoafrykańską Radę Rewolucyjną. 17 września mianował Davida Dacko osobistym doradcą. 23 października, po spotkaniu z przywódcą Libii, pułkownikiem Mu’ammarem al-Kaddafim, Bokassa przyjął islam i zmienił imię na "Salah ad-Din Ahmed Bokassa". Wkrótce jednak, zawiedziony brakiem pomocy ze strony Libii, powrócił do wiary katolickiej. 
Pomimo krótkiego epizodu zbliżenia do Libii, Bokassa prowadził ściśle profrancuską politykę zagraniczną, a Francja udzielała rządowi pomocy finansowej i wojskowej w zamian za możliwość wydobywania w kraju rud uranu potrzebnych do rozwoju swojego programu nuklearnego. Ówczesny prezydent Francji Valéry Giscard d’Estaing był częstym gościem Bokassy, a nawet określił się jako „przyjaciel i członek rodziny“ Bokassy, a wcześniej, jako minister finansów przyjął od dyktatora drogie diamenty, co wywołało we Francji tzw. „aferę diamentową“.
W grudniu 1976 roku przyjął tytuł cesarza i imię Bokassa I. Zmienił nazwę kraju na Cesarstwo Środkowoafrykańskie. Pełna przepychu ceremonia koronacyjna kosztowała ponad 20 milionów dolarów i wzorowana była na koronacji Napoleona Bonaparte. W tym czasie miał miejsce kryzys gospodarczy, który doprowadził do bankructwa państwa. Po zmasakrowaniu w kwietniu 1979 roku protestów uczniowskich (w wyniku czego zginęło od 100 do 200 osób) został potępiony przez społeczność międzynarodową, a Francja i Stany Zjednoczone wstrzymały pomoc finansową dla kraju. 
20 września tego samego roku Dacko przy wsparciu wojsk francuskich przeprowadził pucz i obalił urzędującego dyktatora. Bokassa udał się na wygnanie do Wybrzeża Kości Słoniowej, a następnie do Francji. W 1980 roku został skazany zaocznie na karę śmierci. W 1986 roku z niejasnych powodów zdecydował się powrócić do ojczyzny. Został aresztowany i postawiony przed sądem. W 1987 roku został uznany za winnego zabójstwa uczniów i inne przestępstwa. Jego wyrok śmierci później odroczono, a on sam został w 1993 roku uwolniony. Po wypuszczeniu na wolność Bokassa zamieszkał w Bangi. Pod koniec życia ogłosił się 13. apostołem i poinformował o rzekomych tajnych spotkaniach z papieżem. Zmarł na zawał serca w 1996 roku. Miał 17 żon i co najmniej 54 dzieci. W 2010 roku pośmiertnie ułaskawiony w związku z obchodami 50. rocznicy niepodległości kraju.

</doc>
<doc id="69930" url="https://pl.wikipedia.org/wiki?curid=69930" title="Bokassa I">
Bokassa I



</doc>
<doc id="69931" url="https://pl.wikipedia.org/wiki?curid=69931" title="Jean Bedel Bokassa">
Jean Bedel Bokassa



</doc>
<doc id="69932" url="https://pl.wikipedia.org/wiki?curid=69932" title="Stawy Milickie">
Stawy Milickie

Stawy Milickie – wielki zespół stawów rybnych (m.in. Krośnice, Potasznia, Radziądz, Ruda Sułowska i Stawno) położony w kotlinowatych rozszerzeniach doliny Baryczy, w okolicach Milicza i Żmigrodu.
Liczba stawów wynosi ponad 285, a ich łączna powierzchnia liczy ok. 77 km². Maksymalna głębokość wynosi 2,5 m. Wysokość terenu: 95–120 m n.p.m. Wiele stawów jest obecnie zdewastowanych, pozbawionych wody, czasem zarośniętych. Degradacji uległa także towarzysząca stawom infrastruktura – kanały, jazy, przepusty. Jako taki zespół stanowi unikatowy zabytek techniki.
Założone przez cystersów w XIII wieku, milickie stawy rybne są największym w Europie ośrodkiem hodowli karpia. Są także jednym z cenniejszych ośrodków ornitologicznych w Europie. W 1963 roku na ich obszarze utworzono rezerwat przyrody Stawy Milickie. Część z akwenów wykorzystuje dawne niecki pozostałe po wydobyciu rudy darniowej.
Region stawów jest od 1963 roku rezerwatem ptactwa wodnego i błotnego. Odnotowuje się tu 276 gatunków, z czego 166 gatunków ma tu swoje tereny lęgowe (m.in. żuraw, łabędź niemy, gęś gęgawa, orlik krzykliwy, bielik, kania ruda i inne). Od 1996 roku część Parku Krajobrazowego Dolina Baryczy, objęta także ochroną w ramach konwencji ramsarskiej. Wpisane na listę Living Lakes.

</doc>
<doc id="69934" url="https://pl.wikipedia.org/wiki?curid=69934" title="Wyspy Flannana">
Wyspy Flannana

Wyspy Flannana (ang. "Flannan Isles", gael. "Na h-Eileanan Flannach") – niewielka grupa niezamieszkanych wysepek w paśmie Hebrydów Zewnętrznych Szkocji, położonych około 32 km na zachód od wyspy Lewis. Nazwano je tak zapewne na cześć św. Flannana, VII-wiecznego irlandzkiego kaznodziei i opata.
Wysepki, zamieszkane we wczesnym średniowieczu, a następnie opuszczone aż po kres XIX wieku, kiedy to zbudowano tu latarnię morską, opustoszały ostatecznie po zautomatyzowaniu latarni w roku 1971. Na północ od archipelagu przebiega jeden z ważniejszych szlaków żeglugowych, łączący Skandynawię i państwa położone nad Bałtykiem z wielkimi portami północnego wybrzeża Stanów Zjednoczonych i Kanady – Bostonem, Baltimore, Nowym Jorkiem i Montrealem. Nazwa wysepek kojarzy się z nierozwiązaną po dziś dzień zagadkową tragedią, jaka wydarzyła się w grudniu 1900 roku, kiedy to zniknęli bez śladu wszyscy trzej pracujący tu latarnicy.
Geografia.
Archipelag składa się z trzech grup wysepek. Grupa główna, położona na północnym wschodzie, składa się z dwóch większych wysp Eilean Mòr (ang. "Big Isle") i Eilean Taighe (ang. "House Isle"). Dalej na południe leży Soray (ang. "Eastward Isle") i Sgeir Tomain, podczas gdy najdalej na zachód wysuniętymi są Eilean a’ Gobha (ang. "Isle of the Blacksmith"), Roaireim (naturalny łuk skalny) i Bròna Cleit (ang. "Sad Sunk Rock"). Łączna powierzchnia wysp nie przekracza 0,5 km², a najwyższy punkt wznosi się na 88 m n.p.m. na Eilean Mòr.
Wyspy zbudowane są z okruchowej brekcji z gabrów i diabazów z implikacjami gnejsów z czasów archaiku. W czasach prehistorycznych obszar ten znajdował się pod lodowcem wybiegającym ze Szkocji w głąb oceanu. Po ociepleniu się klimatu, które na tych obszarach rozpoczęło się około 16 tys. lat p.n.e., poziom wód w morzach i oceanach podniósł się (122 m poniżej obecnego – 2009 – poziomu). Przez jakiś czas po ustąpieniu lodowca obecne wysepki stanowiły fragment znacznie większej masy lądowej odseparowanej od Hebrydów Zewnętrznych szerokim i głębokim kanałem. Powolny, lecz nieprzerwany powrotny wzrost poziomu wód doprowadził do powstania archipelagu w kształcie obecnym.
Istnieją jedynie dwie przystanie dla łodzi i jachtów, obie na Eilean Mòr, ale i one bywają niebezpieczne podczas częstych w tej okolicy sztormów.
Klimat na wyspach jest pod silnym wpływem ciepłego Prądu Zatokowego oraz dużych układów barycznych zalegających nad północną Europą. Podział na pory roku widoczny jest najbardziej w temperaturze powietrza, która latem wynosi średnio około 12 °C natomiast zimą 1-2 °C. Ze względu na układy niskiego ciśnienia oraz obecność prądu morskiego wilgotność powietrza jest przeważnie wysoka lub bardzo wysoka, zachmurzenie i opady są zjawiskiem powszechnym przez cały rok z wyjątkiem wiosny i wczesnego lata (kwiecień-czerwiec), kiedy te wskaźniki są na poziomie średnim.
Historia.
Na wyspach znajdują się zabytkowe ruiny. Na Eilean Mòr wznosi się zrujnowana kapliczka poświęcona św. Flannanowi, tak mała, że dawni latarnicy nazywali ją zazwyczaj psią budą. Nie jest do końca jasne, któremu Flannanowi kapliczka była poświęcona. Możliwe, że chodziło o VII-wiecznego opata z Killaloe w hrabstwie Clare, względnie o przyrodniego brata św. Ronana z VIII wieku, albo też Flanna, syna opata z Iony zwanego Maol-duine, a zmarłego w roku 890.
Resztki kamiennych budowli na Eilean Taighe zostały uznane przez Komisję Zabytków Starożytnych Szkocji za domy klanu McPhail lub też "Bothain Chlann ‘ic Phaill".
Archipelag był czasami nazywany Wyspami Siedmiu Łowców (ang. "The Seven Hunters Isles"), a w średniowieczu Siedmioma Świętymi Wyspami (ang. "Seven Haley (Holy) Isles"). Historyk szkocki Martin Martin opisywał w roku 1703 dziwne jego zdaniem zachowanie pielgrzymów przybywających do kapliczki na Eilean Mòr (jak np. obnażanie głów i zwracanie się ku słońcu po wejściu na płaskowyż), ale żadnych wniosków nie wyciągnął.
Możliwe, że jakiś pustelnik i jego uczniowie mieszkali na Eilean Mòr i na Eilean Taighe, jest jednak mało prawdopodobne, by przetrwali upadek chrześcijaństwa celtyckiego na Hebrydach po inwazji wikingów w IX wieku i by ktokolwiek mieszkał na wyspach do czasu budowy latarni morskiej pod koniec XIX wieku.
Przyroda.
Wysepki są siedliskiem wielu gatunków ptaków morskich, jak maskonury, fulmary, nawałniki burzowe, nawałniki duże, kormorany czubate i mewy trójpalczaste. Na Roaireim żyje endemiczna kolonia czarnonogich głuptaków.
Prócz ptaków na wyspach żyje sporo sprowadzonych przez latarników królików i zdziczałych owiec. W okalających archipelag wodach spotyka się często płetwale karłowate, delfiny Risso i inne gatunki waleni.
Latarnia morska.
Zaprojektowana przez Davida Stevensona 23-metrowa wieża została wzniesiona przez "Northern Lighthouse Board" (NLB) w latach 1895–1899 i znajduje się na najwyższym punkcie Eilean Mòr. Latarnię, budynek mieszkalny, przystanie dla łodzi, schody i tory kolejki dostawczej zbudował George Lawson kosztem 6914 funtów. Wszystkie materiały potrzebne do budowy były podawane na szczyt 45-metrowego urwiska bezpośrednio z pokładu statków transportowych, co – wobec zawsze wzburzonego w tym miejscu oceanu – stanowiło poważne wyzwanie. Dalsze 3526 funtów wydano na budowę bazy zaopatrzeniowej w Breasclete na wyspie Lewis.
Światło zapłonęło 7 grudnia 1899 roku. W roku 1925 latarnia otrzymała – jako pierwsza w Szkocji – radiostację, a tym samym bezpośrednie połączenie z lądem. Od 28 września 1971 pracuje bez udziału człowieka. W tym samym 1971 roku wybudowano betonowe lądowisko dla helikopterów, co umożliwia obsługę techniczną przy złej pogodzie. Światło daje palnik acetylenowy, a zasięg latarni wynosi 20 Mm (37 km). Zdalne sterowanie prowadzone jest z północnego cypla wyspy Lewis, a budynek stacji nabrzeżnej w Breasclete przekształcono w dom mieszkalny.
Tragedia roku 1900.
Mało kto wiedziałby o odciętych od świata wyspach, gdyby nie tragedia, jaka wydarzyła się tam w grudniu roku 1900. Oto w niewyjaśnionych okolicznościach zniknęło bez śladu trzech obsługujących latarnię morską mężczyzn. Zagadka nie została rozwiązana do dnia dzisiejszego, choć obecnie najczęściej uważa się, że przyczyny tego, co się wówczas stało, należy szukać w zjawisku tzw. fali wyjątkowej.
Latarnia morska Wysp Flannana
Odkrycie.
Pierwsza wiadomość, że na Wyspach Flannana coś jest nie w porządku, nadeszła 15 grudnia 1900 roku. Parowiec "Archtor" w drodze z Filadelfii do Leith mijał wysepki wieczorem przy złej pogodzie i odnotował, że latarnia nie działa, a latarnicy nie odpowiadają na strzelane ze statku rakiety. Kapitan zameldował o tym nad ranem 16 grudnia po zawinięciu do Obanu, ale natychmiastowa akcja nie mogła zostać podjęta z powodu sztormu. Dopiero w południe drugiego dnia świąt, 26 grudnia, statek ratunkowy "Hesperus" dotarł do Eilean Mòr. Załoga zauważyła brak flagi na maszcie, na nabrzeżu brak skrzyń zwyczajowo przygotowywanych dla statku zaopatrzeniowego i – co najdziwniejsze – brak któregokolwiek z latarników, którzy zawsze wychodzili na powitanie statków. Jim Harvie, kapitan "Hesperusa", dał znak syreną okrętową i wystrzelił flarę ostrzegawczą, ale odpowiedzi nie było.
Spuszczono łódź i Joseph Moore, zmiennik latarników (było ich czterech, przy czym trzej przebywali w latarni, a czwarty – przy rotacyjnych zmianach – odpoczywał na lądzie), został wysadzony na wyspie. Stwierdził, że zarówno brama wejściowa, jak i drzwi do budynku były zamknięte, łóżka niepościelone, ale zegary nienakręcone. Moore pospieszył na brzeg i wkrótce wrócił do latarni wraz z podoficerem i dwoma marynarzami z załogi "Hesperusa". Dalsze badania wykazały, że lampy były wyczyszczone i napełnione paliwem. Obecność jedynego na wieszaku przy drzwiach kompletu odzieży olejakowej wskazywał, że któryś z latarników wyszedł z budynku bez niej, co wydawało się zaskakujące ze względu na utrzymującą się sztormową pogodę. Jedynym znakiem mogącym świadczyć o pośpiechu było przewrócone krzesło przy kuchennym stole. Latarnicy zniknęli. Nie znaleziono żadnego ich śladu ani w zabudowaniach, ani nigdzie na wyspie.
Moore i trzej ochotnicy zostali na wyspie dla obsługi latarni, a "Hesperus" wrócił do stacji w Breasclete. Kapitan Harvie wysłał stamtąd telegram do "Northern Lighthouse Board":
"Okropny wypadek na Flannanach. Trzej latarnicy, Ducat, Marshall i sezonowy zniknęli z wyspy. Zegary stanęły i wszystko wskazuje na to, że wypadek miał miejsce mniej więcej tydzień temu. Biedaków zwiało pewnie z klifu, mogli też utonąć przy próbie ratowania dźwigu".
Ochotnicy pozostawieni na wyspie przeszukali ją metr po metrze, starając się znaleźć rozwiązanie zagadki. Na wschodniej przystani wszystko było w porządku, ale zachodnia nosiła wyraźne ślady zniszczeń dokonanych przez sztorm. Skrzynia z narzędziami znajdująca się na wysokości 33 m n.p.m. była roztrzaskana, a jej zawartość porozrzucana; żelazne poręcze schodów poskręcane, szyny kolejki wyrwane z betonowego podłoża i przygniecione ważącym ponad tonę blokiem skalnym. Na szczycie urwiska, ponad 60 m n.p.m., darń została zdarta na przestrzeni 10 m od krawędzi. W związku z tym, że latarnicy prowadzili swój dziennik czynności do 15 grudnia (ostatni zapis z godz. 9.00), wiadomo, iż zniszczenia miały miejsce przed ich zniknięciem.
Spekulacje.
Ciał latarników nigdy nie znaleziono, a okoliczności i miejsce zdarzenia – samotna, skalista wysepka – pobudzały wyobraźnię. Narodziło się wiele spekulacji. Niektóre kłóciły się wręcz z faktami. Na przykład: wypadek został uwieczniony w balladzie Wilfrida Gibsona z roku 1912 zatytułowanej "Flannan Isle". Poeta napisał w niej o niedojedzonym posiłku sugerując, że stało się coś nadzwyczajnego. Tymczasem w zapiskach Moore’a znajduje się następujące zdanie: „Naczynia w kuchni były pozmywane, a więc wyszli w jakiś czas po posiłku”.
Inne wersje wydarzeń, że jeden z latarników zamordował dwóch pozostałych, po czym – targany wyrzutami sumienia – rzucił się do morza, że porwał ich potwór morski (lub wielki ptak), że zostali uprowadzeni przez zamorskich dywersantów lub przez statek pełen upiorów, przyjmowano z przymrużeniem oka. W zgubny wpływ "Demona Siedmiu Łowców" wierzyli jedynie nieliczni.
Dochodzenie NLB.
29 grudnia Robert Muirhead, szef Northern Lighthouse Board, przybył na miejsce wypadku w celu przeprowadzenia oficjalnego dochodzenia.
Wyjaśnienia Muirheada są bardziej prozaiczne niż przedstawione powyżej. Zbadał dokładnie pozostawione w budynku latarni olejaki i doszedł do wniosku, że James Ducat i Thomas Marshall poszli w kierunku przystani i że Donald McArthur (ów ‘sezonowy’) opuścił pomieszczenia w samej koszuli (ktokolwiek wyszedł z latarni jako ostatni i pozostawił ją bez opieki, postąpił wbrew regulaminowi NLB). Odnotował również, że w ogrom zniszczeń zachodniej przystani „nie uwierzyłby, gdyby ich sam nie zobaczył”.
Z dowodów, jakie byłem w stanie zebrać, wynika, że pełnili oni swe obowiązki aż do obiadu w sobotę 15 grudnia, że wyszli, by zabezpieczyć skrzynię z linami cumowniczymi, rzutkami itp., która znajdowała się w szczelinie skalnej około 35 m n.p.m. i że w tym samym czasie na skałę natarła wielka masa wody, a spadając z ogromną siłą, porwała ich ze sobą
Czy takie wyjaśnienie było wystarczające dla rodzin ofiar, nie wiadomo. Śmierć Thomasa Marshalla, Jamesa Ducata (zostawił żonę, czworo dzieci) i Donalda McArthura (zostawił żonę i dwoje dzieci) zaszkodziła wizerunkowi służby latarniczej na wiele lat.
Późniejsze próby wyjaśnienia.
Nicholson w roku 1995 podał własną wersję wydarzeń. Linia brzegowa Eilean Mòr jest głęboko ponacinana wąskimi kanałami zwanymi "geos". Zachodnia przystań, która znajduje się w takim geo, kończy się jaskinią. Przy wysokim stanie morza lub w czasie sztormu woda gwałtownie wdziera się do jaskini, by następnie wystrzelić z ogromną siłą na zewnątrz. Nicholson przypuszcza, że McArthur dostrzegł z latarni serię wielkich fal nadciągających w kierunku wyspy i – zdając sobie sprawę z zagrożenia – wybiegł by ostrzec kolegów, lecz zginął wraz z nimi. Teoria ta stanowi wyjaśnienie przewróconego krzesła i pozostawienia odzieży ochronnej, ale nadal nie daje odpowiedzi, dlaczego McArthur zamknął za sobą drzwi i bramę.
Haswell-Smith w roku 2004 powołał się na teorię wysnutą przez Waltera Aldeberta, ratownika na Flannanach w latach 1953–1957. Aldebert uważał, że jeden z mężczyzn został zmyty przez falę, a jego towarzysz pobiegł do latarni po pomoc, ale obu ratowników zmyła kolejna ogromna fala. W żadnym z przypadków sprawa zamknięcia drzwi i bramy nie została wyjaśniona.
Wydarzenie znajduje się w kręgu zainteresowań osób zajmujących się zjawiskami paranormalnymi. Im nieuchronnie nasuwa się myśl o uprowadzeniu przez obcych. Taka wersja została wykorzystana w jednym z epizodów serialu BBC Doktor Who "Horror of Fang Rock". Jeszcze inną, sensacyjnie sfabularyzowaną wersję zaginięcia latarników przedstawił Kristoffer Nyholm w psychothrillerze "The Vanishing (Keepers)" z 2018 roku; zgodnie z nią, zdarzenie miałoby się łączyć z przybyciem na wysepkę tajemniczych obcych i z krwawym konfliktem powstałym na tle skradzionego skarbu. 
Dziwne wydarzenie zainspirowało także kompozytora Petera Maxwella Daviesa do napisania w roku 1979 opery kameralnej "The Lighthouse". Brytyjska grupa rockowa Genesis nagrała utwór „The Mystery of Flannan Isle Lighthouse” w roku 1968 podczas prac nad swoim pierwszym albumem, ale utwór ukazał się dopiero w 1998 roku w albumie Genesis Archive – 1967-1975 – The Gabriel Years. Angela J. Elliott napisała w roku 2005 powieść opartą na tamtej tragedii "Some Strange Scent of Death", który to tytuł nawiązuje do wiersza Gibsona.

</doc>
<doc id="69935" url="https://pl.wikipedia.org/wiki?curid=69935" title="Branle">
Branle

Branle (fr. "branler", "kołysać się") – grupa dworskich tańców z XV i XVI w.
Wywodziły się z francuskiego "branlera", chociaż mogły być znane od XIV w. i pochodzić od jeszcze starszej carole. Miały wiele lokalnych odmian, z których liczne należały do typu tańców „za przodkującymi”. Charakterystyczną cechą branle były ruchy kołyszące oraz towarzyszenie śpiewu.
Branle stały się bardzo popularne we Francji w XVI w., a później na dworach całej Europy. Były tańczone w tempie umiarkowanym, w zestawach grupowych i składały się z kilku figur. 
Branle dzielą się na cztery podstawowe grupy:
Branle dały początek menuetowi.
Głównym źródłem informacji na temat tych tańców jest traktat Thoinota Arbeau "Orchesographie".

</doc>
<doc id="69938" url="https://pl.wikipedia.org/wiki?curid=69938" title="Kecskemet">
Kecskemet



</doc>
<doc id="69940" url="https://pl.wikipedia.org/wiki?curid=69940" title="Lech Kalinowski">
Lech Kalinowski

Lech Kazimierz Kalinowski (ur. 12 września 1920 w Krakowie, zm. 15 czerwca 2004 tamże) – polski historyk sztuki, historyk idei, mediewista, profesor Uniwersytetu Jagiellońskiego, członek Polskiej Akademii Umiejętności, Międzynarodowego Komitetu Historyków Sztuki w Paryżu i Akademii Brytyjskiej, honorowy profesor Akademii Sztuk Pięknych w Krakowie. W latach 1960–1965 kierownik wykopalisk pod kościołem i klasztorem Benedyktynów w Tyńcu. W 1997 laureat Nagrody Herdera.
Dzieciństwo.
Urodził się 12 września 1920 r. w Krakowie jako syn Marii Zawirskiej i Stanisława Kalinowskiego. Wczesne dzieciństwo spędził w Lublinie, gdzie ojciec jego Stanisław Kalinowski, był sędzią sądu okręgowego. Szkołę średnią ukończył w Zakładzie naukowo-wychowawczym Ojców Jezuitów w Chyrowie, gdzie zdał maturę w 1938 r.
Studia.
Po maturze zapisał się do Konserwatorium Towarzystwa Muzycznego w klasie fortepianowej na Uniwersytecie Jana Kazimierza we Lwowie w 1938 r. Jako zajęcia dodatkowe wybrał seminarium z historii sztuki u Karli Lanckorońskiej. Okres wojny i okupacji niemieckiej spędził w Lublinie, gdzie ćwiczył na fortepianie bo chciał być zawodowym pianistą. W 1945 r. zdecydował się na historię sztuki, zamieszkał w Krakowie i podjął studia w pierwszym studenckim roczniku po wojnie. Studiował m.in. u profesorów Wojsława Molé i Adama Bochnaka. Do 1949 r. pełnił obowiązki asystenta wolontariusza z Zakładzie Historii Sztuki UJ.
Praca zawodowa.
W czerwcu 1949 r. uzyskał magisterium z filozofii i rozpoczął pracę zawodową na Uniwersytecie Jagiellońskim jako asystent kontraktowy. Pracę doktorską obronił w grudniu 1949 r. Tytuł i stanowisko docenta otrzymał w 1955 r. We wrześniu 1960 r. otrzymał katedrę Historii Sztuki Średniowiecznej po przejściu prof. Wojsława Molé na emeryturę. W lutym 1962 r. został profesorem nadzwyczajnym, a w 1977 r. – profesorem zwyczajnym. Równocześnie wykładał na Wydziale Konserwacji Dzieł Sztuki krakowskiej Akademii Sztuk Pięknych, gdzie otrzymał tytuł profesora honorowego. Od początku swej pracy w Instytucie Historii Sztuki UJ prowadził zajęcia z historii doktryn artystycznych, pro seminaria z wszystkich okresów sztuki europejskiej i seminaria z historii sztuki średniowiecznej.
Dziedzina badań, wykopaliska i metoda.
Jego główną dziedziną badań była sztuka średniowiecza i renesansu, której poświęcił szereg rozpraw zebranych w tomie "Speculum artis".
W latach 1960–1965 kierował wykopaliskami pod kościołem i klasztorem Benedyktynów w Tyńcu, podczas których odkryto relikty romańskiej architektury, rzeźby i przedmioty kultu religijnego. Kierował pracami i opracował naukowo pozostałości rzeźby kamiennej oraz krzyż, pastorały, kielich i patenę znalezione w grobach opatów.
Nowatorstwem jego metody badawczej było przekonanie, że forma dzieła ma wartość symboliczną, która przyjmuje rozmaitą treść ideową. Starał się zawsze odczytać pierwotne znaczenia artystycznego przekazu. Jako metodolog opublikował m.in. studia o metodzie ikonologicznej Erwina Panofsky'ego oraz o teorii dziejów sztuki Maxa Dvořáka i szkoły wiedeńskiej.
Uczniowie.
Wychował 109 magistrów, a 29 prac pisanych pod jego kierunkiem zostało opublikowanych. Wypromował 13 doktorów, wśród których byli m.in. Beata Biedrońska-Słota, Jerzy Gadomski, Klementyna Żurowska.
Życie prywatne.
Ożenił się z Janiną Galat, primo voto Kaczyńską, w katedrze lubelskiej w wigilię Bożego Narodzenia 1945 r. Wychował córkę żony z pierwszego małżeństwa Magdalenę, po mężu Nałęcz-Nieniewską (ur. 30.VI.1939 r.).
Z żoną miał córkę Utę (25.XI.1946 r.), która studiowała najpierw przez rok medycynę, a później jednocześnie etnografię i archeologię na UJ oraz syna Rafała (03.III.1949 r.), mgr historii sztuki UJ (w 1972 r.) i reżyserii na PWSFTviT w Łodzi (w 1978 r.)
Miał dwóch braci. Starszym był Jerzy (Georg, Georges) Kalinowski (1916 w Lublinie – 12/10 2000 w Dijon), deontyk (logik prawa) na KULu i od 1957 r. we Francji i w Hiszpanii.
Drugi, młodszy Witold (1923–1988), ekonomista, pracownik Ministerstwa, przez wiele lat przedstawiciel handlowy Polski w Dakarze.
Został pochowany na Cmentarzu Salwatorskim w Krakowie (sektor P-1-17).

</doc>
<doc id="69942" url="https://pl.wikipedia.org/wiki?curid=69942" title="Ernst Abbe">
Ernst Abbe

Ernst Abbe (ur. 23 stycznia 1840 w Eisenach, zm. 14 stycznia 1905 w Jenie) – niemiecki fizyk, optyk, współzałożyciel fundacji Carl Zeiss Stiftung w Jenie w 1866.
Życiorys.
Profesor fizyki w Jenie (1870–1896) i kierownik tamtejszego obserwatorium astronomicznego i meteorologicznego (od 1878). Wprowadził nowe teorie i wzory matematyczne, rewolucjonizujące wyrób soczewek (dotychczas soczewki produkowano metodą prób i błędów, nigdy nie mając pewności, czy soczewka będzie zdatna do użytku). Był konstruktorem wielu przyrządów optycznych, m.in.: refraktometru Abbego, obiektywu apochromatycznego (1868) i kondensora do mikroskopów. W 1872 wyposażył mikroskop w przyrząd oświetlający i opracował teorię mikroskopu optycznego.
Współpracował z Carlem Zeissem.
W 1888 został jedynym właścicielem zakładów Carl Zeiss.
W 1893 przedstawił koncepcję przestrzennego widzenia w Zeissowskim teleskopie dwuokularowym. Określił też warunek poprawnej konstrukcji przyrządów do pomiaru długości (tzw. postulat Abbego).
Upamiętnienie.
Jego imieniem nazwano planetoidę (5224) Abbe oraz krater Abbe na Księżycu.

</doc>
<doc id="69943" url="https://pl.wikipedia.org/wiki?curid=69943" title="Charles Gounod">
Charles Gounod

Charles-François Gounod (ur. 17 czerwca 1818 w Paryżu, zm. 18 października 1893 w Saint-Cloud) – francuski kompozytor operowy.
Życiorys.
Urodził się w Paryżu, gdzie ukończył konserwatorium. Za pracę dyplomową był odznaczony Prix de Rome.
Gounod dodał głos solowy i słowa do "Preludium C-dur" z pierwszego tomu "Das Wohltemperierte Klavier" Johanna Sebastiana Bacha. W ten sposób powstało słynne "Ave Maria".
Ulubionym instrumentem muzycznym Gounoda była harfa. Ten instrument przeważał w takich dziełach jak:

</doc>
<doc id="69945" url="https://pl.wikipedia.org/wiki?curid=69945" title="Bariera potencjału">
Bariera potencjału

Bariera potencjału – ograniczony obszar (zazwyczaj niewielki), w którym energia potencjalna cząstki (punktu materialnego) jest większa niż w jego otoczeniu.
W mechanice klasycznej cząstka, której energia jest mniejsza od energii, którą miałaby w barierze potencjału nie wejdzie do bariery ani nie przejdzie przez nią (odbije się od bariery). Wejście do bariery wymaga zwiększenia energii cząstki. Cząstka o energii większej od energii w barierze przejdzie ponad nią i nie odbije się.
Mechanika kwantowa przewiduje oddziaływanie każdej bariery na cząstkę, która może wejść w obszar bariery albo odbić się od niej. Współczynnik odbicia i transmisji zależą od parametrów bariery. Przenikanie cząstek przez barierę potencjału, pomimo że według mechaniki klasycznej ich energia jest na to zbyt mała określane jest jako zjawisko tunelowe.
Cząstka o energii większej od wysokości bariery może zostać odbita przez barierę potencjału. Współczynnik odbicia zwykle maleje wraz ze wzrostem energii cząstki.
Zjawisko przenikania cząstek przez barierę potencjału odgrywa bardzo ważną rolę i odpowiada za wiele zjawisk np.: rozpad α jąder atomowych, emisję elektronów z zimnych metali pod wpływem silnego pola elektrycznego (emisja polowa), niektóre reakcje chemiczne.

</doc>
<doc id="69946" url="https://pl.wikipedia.org/wiki?curid=69946" title="Dereniówka">
Dereniówka

Dereniówka – nalewka przygotowywana na owocach derenia jadalnego, zazwyczaj na przełomie sierpnia i września.
Działanie.
Pomaga w lekkich zaburzeniach pracy układu trawiennego (żołądka i jelit) oraz przy przeziębieniach. Obniża ciśnienie tętnicze.

</doc>
<doc id="69948" url="https://pl.wikipedia.org/wiki?curid=69948" title="Bona">
Bona



</doc>
<doc id="69960" url="https://pl.wikipedia.org/wiki?curid=69960" title="Robert J. Flaherty">
Robert J. Flaherty

Robert Joseph Flaherty (ur. 16 lutego 1884 w Iron Mountain, zm. 23 lipca 1951 w Dummerston) – amerykański reżyser-dokumentalista, podróżnik i kartograf. Prekursor, obok Johna Griersona w Anglii i Dzigi Wiertowa w ZSRR, filmu dokumentalnego i etnograficznego.
Flaherty współpracował z przedsiębiorstwami budującymi linie kolejowe i poszukującymi minerałów. Z tego powodu, uczestniczył w wielu wyprawach badawczych. Po raz pierwszy zabrał ze sobą kamerę w 1913.
Pierwszy film: "Nanuk z Północy".
Niedługo potem powstał pierwszy film i jeden z pierwszych filmów dokumentalnych w historii: trwający ok. 56 minut "Nanuk z Północy", nakręcony na wschodnim wybrzeżu Zatoki Hudsona) i przedstawiający zmagających się z naturą tubylców - Innuitów. Celem reżysera i scenarzysty filmu w jednej osobie było uchwycenie życia codziennego tubylców - bohaterem filmu jest mężczyzna o imieniu Nanuk, kamera towarzyszy jemu i jego rodzinie w ich codziennym życiu (najsłynniejszym epizodem filmu jest scena budowania igloo). W czasie długiego pobytu w Arktyce Innuici z klanu Nanuka nadali Fleherty`emu imię "Kabloonak" co oznacza "Biały Człowiek". Film był fabularyzowany, a część wydarzeń (np. polowanie na foki) była reżyserowana, np. Flaherty kazał Nanukowi budować dużo większe niż normalnie igloo, w scenie polowania Inuici używają oszczepów, mimo iż już od dawna polowano za pomocą strzelb. Film wszedł na ekrany kin w 1922 roku i cieszył się dużą popularnością.

</doc>
<doc id="69961" url="https://pl.wikipedia.org/wiki?curid=69961" title="Jósvafő">
Jósvafő

Jósvafő – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 46 gmin.
We wsi znajduje się siedziba dyrekcji "Parku Narodowego Krasu Węgierskiego". Ponadto istnieje tutaj 
zabytkowy ufortyfikowany kościół, hotel, restauracja oraz wejście do Jaskini Baradla.

</doc>
<doc id="69962" url="https://pl.wikipedia.org/wiki?curid=69962" title="Josvafo">
Josvafo



</doc>
<doc id="69963" url="https://pl.wikipedia.org/wiki?curid=69963" title="Maciej Drygas">
Maciej Drygas

Maciej Drygas (ur. 3 kwietnia 1956 w Łodzi) – polski dokumentalista, reżyser filmowy i radiowy, scenarzysta. 
W swoich filmach „Drygas często narusza zmitologizowane wyobrażenie o jednostronnym układzie: represyjna władza i represjonowane, ale zachowujące wolę oporu społeczeństwo. Pokazuje smutne skutki totalitarnego nacisku, bezwolność, uległość, konformizm, a nawet daleko posuniętą indoktrynację”. 
Życiorys.
Absolwent (1979) reżyserii Wszechrosyjskiego Państwowego Instytutu Kinematografii w Moskwie (zdawał również do łódzkiej PWSFTViT, ale zabrakło mu jednego punktu, by się dostać). Zaraz po studiach był asystentem Krzysztofa Zanussiego (przy filmach "Constans" i "Z dalekiego kraju") oraz Krzysztofa Kieślowskiego (przy "Przypadku").
Jego debiut reżyserski, "Usłyszcie mój krzyk", opowiada o Ryszardzie Siwcu, który w 1968 podpalił się podczas uroczystości dożynkowych na Stadionie Dziesięciolecia w Warszawie. W ten sposób Siwiec protestował przeciwko inwazji na Czechosłowację. Kolejne filmy Macieja Drygasa (oprócz "Stanu nieważkości") również dotyczyły Polski okresu PRL. 
Laureat wielu międzynarodowych festiwali. Filmy i słuchowiska radiowe Macieja Drygasa emitowane były przez stacje telewizyjne i radiowe w Europie, Stanach Zjednoczonych, Kanadzie, Australii i Japonii.
Od 2013 roku jest przewodniczącym jury Festiwalu Filmów Dokumentalnych Kino z duszą.
Produkcja.
Znany z długich i dokładnych przygotowań do realizacji swoich filmów. Poszukiwanie śladów Ryszarda Siwca zajęło mu półtora roku. Dokumentacja do "Stanu nieważkości", dokumentu o radzieckich kosmonautach – prawie dwa lata. Scenariusz do filmu o Radiu Wolna Europa, "Głos nadziei", powstał po wysłuchaniu 6 tys. taśm radiowych. Dokumentacja do filmu "Jeden dzień w PRL" zajęła mu trzy lata, a do "Abu Haraz" siedem.
Sam produkuje swoje filmy. „Zacząłem się bawić w producenta, żeby mieć poczucie wolności twórczej. Wiem, na co mnie stać, wiem, ile pieniędzy mogę wydać. Poza tym – jaki producent zniósłby trzy lata dokumentowania tematu?”. 
Życie prywatne.
Jest synem dziennikarza – Wojciecha Drygasa. Starszy brat Macieja Drygasa, Wojciech, jest profesorem medycyny, specjalistą zdrowia publicznego, w 2016 został uznany jednym z najbardziej wpływowych ludzi medycyny. Córka Macieja Drygasa i Vity Żelakeviciute – Vita Maria Drygas jest reżyserką filmów dokumentalnych.
Nagrody i odznaczenia.
Postanowieniem prezydenta RP Bronisława Komorowskiego z 30 maja 2014 został odznaczony Krzyżem Kawalerskim Orderu Odrodzenia Polski "za wybitne zasługi w pracy twórczej i działalności artystycznej, za osiągnięcia w promowaniu polskiej kultury".

</doc>
<doc id="69965" url="https://pl.wikipedia.org/wiki?curid=69965" title="Divx">
Divx



</doc>
<doc id="69966" url="https://pl.wikipedia.org/wiki?curid=69966" title="Abchazja">
Abchazja

Abchazja (abch. Аҧсны – "Apsny", gruz. აფხაზეთი – "Apchazeti", ros. Абха́зия – "Abchazija") – terytorium na wschodnim wybrzeżu Morza Czarnego, formalnie część Gruzji, faktycznie państwo nieuznawane (uznane przez 5 państw na świecie, w tym Rosję) ze stolicą w Suchumi, położone nad Morzem Czarnym i na zachodnim Kaukazie. Zajmuje powierzchnię 8550 km², zamieszkuje je ponad 240 tys. osób.
Od 1992 Abchazja jest w praktyce niepodległym państwem, pozostającym poza zwierzchnością władz gruzińskich, którego władze stosują nazwę Republika Abchazji (abch. Аҧсны Аҳәынҭқарра – "Apsny Ahłyntkarra" lub Ареспублика Аҧсны – "Arespublika Apsny" (obie formy stosowane są przez władze abchaskie), ros. Республика Абхазия – "Riespublika Abchazija", gruz. რესპუბლიკა აფხაზეთი – "Respublika Apchazeti").
Progruziński rząd Abchaskiej Republiki Autonomicznej, do czasu wojny separatystów z Gruzją w sierpniu 2008, rezydował w Czchałcie w Górnej Abchazji. Współcześnie rząd Abchazji (a nie rząd Abchaskiej Republiki Autonomicznej) włada całym terytorium kraju.
Ustrój polityczny.
Organizacje międzynarodowe (ONZ, Rada Europy itd.) uznają Abchazję za część składową Gruzji. Separatystyczny rząd Abchazji przyjmuje, że jest ona niepodległym państwem – jednostronna proklamacja niepodległości nastąpiła w 1992 roku.
Podczas wojny domowej w Gruzji władze rosyjskie przyczyniły się w decydującym stopniu do przetrwania niezależnego państwa abchaskiego poprzez wsparcie militarne i finansowe. Dzisiaj Rosja wciąż posiada szerokie wpływy polityczne i wojskowe we władzach republiki, "de facto" będąc gwarantem jej istnienia.
Tuż po jednostronnym proklamowaniu niepodległego państwa przez Kosowo w lutym 2008 roku, prezydent Abchazji zapowiedział, że skieruje wniosek do Rosji i innych państw Wspólnoty Niepodległych Państw o uznanie państwowości republiki. Władze republiki zainteresowane są wejściem Abchazji do Związku Białorusi i Rosji jako trzeciego członu państwowego, a jako minimum – uzyskaniem statusu niepodległego państwa, luźno stowarzyszonego z Rosją. W sierpniu 2008, po wygranej wojnie, w Abchazji odbyły się masowe demonstracje z żądaniem uznania niepodległości Abchazji.
Państwa uznające niepodległość Abchazji to:
23 maja 2011 roku niepodległość Abchazji uznało również Vanuatu, jednak 20 maja 2013 roku premier tego państwa ogłosił zerwanie wzajemnych stosunków. Drugim podobnym przypadkiem jest Tuvalu – państwo to uznało Abchazję 18 września 2011 r., lecz wycofało to uznanie 31 marca 2014 roku.
Ponadto niepodległość Abchazji uznały jeszcze w 2006 roku trzy inne nieuznawane na arenie międzynarodowej republiki – Osetia Południowa, Górski Karabach i Naddniestrze.
Geografia.
Większą część terytorium (ok. 70%) zajmują góry – południowe stoki głównego grzbietu Kaukazu (ważniejsze przełęcze: Kłuchorska i Maruchska) oraz jego odgałęzienia: na północnym zachodzie Góry Gagryjskie, w centrum Góry Bzypijskie i Góry Abchaskie, na południowym wschodzie Góry Kodorskie. Najwyższym szczytem jest Dombaj-Ulgen (4046 m n.p.m.). Góry zachodniej Abchazji składają się głównie ze skał węglanowych które rozpuszczają się w wodzie, tworząc jaskinie krasowe. Najsłynniejszymi z nich są Jaskinia Nowoatońska i Jaskinia Abrskila. Z kolei w masywie Arbaa znajduje się Jaskinia Krubera – najgłębsza jaskinia na świecie.
W Abchazji znajduje się ponad 180 jezior. Największymi i najbardziej znanymi są jeziora Amtkjal i Rica.
Abchazja ma niewielkie zasoby węgla kamiennego, rud cynku, ołowiu, miedzi, rtęci i barytu, oraz surowców budowlanych. Kraj obfituje w liczne źródła mineralne (np. miejscowość Awdachara).
Główne rzeki: Bzyp, Kodori, Psou, Gumista i Galidzga.
Na wybrzeżu panuje klimat podzwrotnikowy, wilgotny, w górach od 500 do 2000 m n.p.m. – górski umiarkowany, powyżej 2000 m n.p.m. – górski chłodny. Średnia temperatura w styczniu wynosi od −2 °C do +7 °C, w lipcu od +16 °C do +24 °C, roczne opady wynoszą 1300–2400 mm.
Na wybrzeżu i pogórzu przeważają czerwonoziemy i żółtoziemy, wyżej gleby próchniczno-węglanowe, brunatne gleby leśne i gleby górskie.
Pierwotna roślinność, chroniona w rezerwatach (Rica, Gumistyński, Pschuski, Picundyjsko-Miusserski) to do wys. 1000 m n.p.m. zrzucające na zimę lasy liściaste (z drzewami takich rodzajów jak: buk, kasztan, dąb, grab) z podszytem z wiecznozielonych krzewów (laurowiśnia, rododendron, ostrokrzew, bukszpan).
Lasy zajmują ponad 55% powierzchni. Występują w nich niedźwiedzie, dziki, jelenie, sarny, żubry.
Historia.
Wczesna historia Abchazji.
Obszar zamieszkany już w paleolicie – jeden z najwcześniejszych ośrodków rolnictwa i obróbki metali.
W I tysiącleciu p.n.e. część starożytnego królestwa Kolchidy skolonizowanej przez Greków. Powstały wówczas milezyjskie kolonie "Dioskurias" (dzisiejsze Suchumi) i "Fasis" (dzisiejsze Poti). W roku 65 p.n.e. terytorium współczesnej Abchazji znalazło się pod władzą Rzymian. Od IV wieku była pod wpływami Lazyki (Egrisi) a później Cesarstwa Bizantyńskiego. Za pośrednictwem Bizancjum na początku VI wieku nastąpiła chrystianizacja terenów dzisiejszej Abchazji. Językiem używanym w kościołach został język grecki, a siedzibą arcybiskupa podległego Patriarsze Konstantynopola było miasto Pityus (dzisiejsza Picunda).
W VII wieku do władzy doszła lokalna dynastia Anosydów, zwanych też Leonidami, którzy władali z miasta Anakopia (dzisiejszy Nowy Aton). W 736, do Abchazji wdarli się Arabowie, ścigający książąt gruzińskich, braci Mira z Lazyki (Egrisi) i Archila z Kartlii. Połączone siły trzech książąt, a także epidemia dyzenterii i powódź doprowadziły do wycofania się Arabów. Po tym wydarzeniu władający Abchazją Leon I ożenił się z córką Mira. Ich syn, kolejny władca abchaski, Leon II uniezależnił się od Bizancjum. W 780 roku ogłosił się królem, podbił tereny Lazyki, jednocząc ziemie dzisiejszej zachodniej Gruzji i Abchazji w jedno silne państwo noszące nazwę Królestwa Abchazji. W 806 r. Leon II przeniósł stolicę z Anakopii do Kutaisi. Wówczas elity porzuciły język grecki na rzecz języka gruzińskiego i uległy gruzinizacji. Stworzone przez Leona II Królestwo Abchazji przeżywało rozkwit na przełomie IX i X wieku, stając się najsilniejszym organizmem państwowym w regionie, który skutecznie rywalizował z leżącą na wschodzie Kachetią i leżącą na południu Tao-Klardżetią. Ostatni z rodu Leonidów, Teodozjusz III (rządzący w latach 975–978), nie miał męskiego potomka. Władzę przejęła blisko spokrewniona z Leonidami gruzińska gałąź dynastii Bagrationi (dynastia ta miała też gałąź ormiańską). Wywodzący się z niej Bagrat II (który był siostrzeńcem Teodozjusza III) w 978 roku został królem Abchazji. Przyłączył sąsiednie gruzińskie księstwa do swojego królestwa i w roku 1008 został (jako Bagrat III) pierwszym królem zjednoczonego Królestwa Abchazji i Kartli. Nowy twór państwowy nazwano po raz pierwszy Gruzją ("Sakartwelo").
W XV wieku Królestwo Gruzji weszło w okres rozbicia dzielnicowego. W wyniku niego Abchazja (wówczas Księstwo Abchaskie) stała się zależna od gruzińskiego Królestwa Imeretii bądź od Imperium Osmańskiego. W tych czasach Abchazją rządził miejscowy ród Czaczbów (Szerwaszydzów), który uznawał także zwierzchność książąt Odiszi (Megrelii). Do 1580 władcy Abchazji zdołali zrzucić jarzmo zależności zarówno od Imeretii, jak i Odiszi, co doprowadziło do permanentnej wojny z tym drugim księstwem. Abchazom udało się m.in. zdobyć Tskhumi (Suchumi). Z czasem Księstwo Abchaskie zaczęło ulegać wpływom Imperium Osmańskiego, co doprowadziło do jego częściowej islamizacji (w odłamie sunnickim). W latach 1725, 1728, 1733, 1771, 1806 wybuchały kolejne antyosmańskie powstania. Władca Abchazji, książę Leon, zdecydował się przejść na islam dopiero w drugiej połowie XVIII wieku, uznając wówczas ostatecznie zwierzchnictwo osmańskie. Wtedy też Turcy przekazali książęcej rodzinie Czaczbów (Szerwaszidzów) twierdzę Suchumi.
Na przełomie XVIII i XIX wieku, próbując wyzwolić się z podporządkowania Turkom, Gruzini zaczęli poszukiwać protekcji w Rosji. Z kolei rządzący wówczas Abchazją książę Kelesz-Bej Szerwaszidze, nie był przekonany o słuszności tej polityki. Mimo to w 1803 roku nawiązał oficjalne stosunki z wojskowymi władzami rosyjskimi w podbitej Gruzji. Perspektywa zbliżenia abchasko-rosyjskiego zdecydowała, że sułtan osmański zlecił zamach na księcia abchaskiego, do którego doszło 2 maja 1808, a który prawdopodobnie przeprowadził syn księcia – Arslan-Bej. Jednak stronnictwo prorosyjskie zaczęło zwyciężać wśród elit abchaskich i stojący na jego czele jeden z synów Kelesz-Beja – Sefer-Bej poprosił o protekcję cara rosyjskiego w petycji wysłanej w 1808. Aleksander I w dniu 17 lutego 1810 roku podpisał dekret uznający petycję, a tym samym akt wstąpienia Księstwa Abchazji do Imperium Rosyjskiego. Gdy w 1810 roku wojska rosyjskie zajęły Suchumi, Sefer-Bej nawrócił się na chrześcijaństwo (przyjmując imię Grzegorza) i w pełni podporządkował się Rosji.
Abchazja w XIX w..
Choć Abchazja wstąpiła do Imperium Rosyjskiego, formalnie i praktycznie rządził nią książę abchaski z rodu Czaczbów (Szerwaszydzów) podporządkowany bezpośrednio carowi Rosji. Rządy abchaskie funkcjonowały bez ingerencji władz rosyjskich, które skupiły się tylko na dominacji wojskowej, pozostawiając rządy abchaskiej elicie władzy. Ta jednak nie umiała zapanować nad stałą rywalizacją i walką między dwoma stronnictwami, rosyjskim i tureckim. Bowiem choć prorosyjskie stronnictwo wyniosło Sefer-Beja do władzy, większość ludności Abchazji była przeciwna inkorporacji rosyjskiej, wzniecając powstania w latach 20., 30. i 40 XIX wieku. Niepokój na Kaukazie starało się wykorzystywać Imperium Osmańskie, a Abchazja stała się polem rywalizacji osmańsko-rosyjskiej. Kiedy w 1853 roku wybuchła wojna krymska, Turcy zdołali na krótko zająć Suchumi, a następnie całą Abchazję i sąsiednią Megrelię. Szybko jednak odbito te tereny i przywrócono zwierzchnictwo rosyjskie nad Abchazją, nadal mającą swoją autonomię.
Sytuacja zmieniła się w 1864 r. po zakończeniu wojny rosyjsko-czerkieskiej, w której to Abchazowie wspomagali swoich pobratymców Czerkiesów, walczących przeciwko kolonialnej polityce rosyjskiej. Wówczas podporządkowano Abchazję bezpośrednio administracji rosyjskiej tworząc suchumski okręg wojskowy. Reakcją na zniesienie autonomii było krwawo zdławione powstanie narodowe Abchazów w 1866 roku.
Podczas wojny rosyjsko-tureckiej w latach 1877–1878, Abchazja została poważnie zniszczona. W konsekwencji klęski powstania z 1877 i przetaczających się przez kraj wojen, a także rosyjskiej polityki machadżyrstwa nastąpiła masowa emigracja abchaskich muzułmanów na terytorium Imperium Osmańskiego – wówczas około połowa Abchazów opuściła swoją ojczyznę. W okresie 1877–1905 Abchazowie ze względu na liczne bunty byli na mocy carskiego ukazu na liście „winnych narodów”, stanowiących zagrożenie dla Imperium Rosyjskiego. Z poparciem władz carskich w Abchazji zaczęli osiedlać się prawosławni Gruzini i Rosjanie oraz uchodzący z terenów dzisiejszej Turcji Ormianie i Grecy. Od lat 70. XIX wieku wzmogła się imigracja ludności gruzińskiej. W rezultacie udział Abchazów w składzie ludności prowincji spadł z 85,7% w 1886 roku do 55,3% w 1897 roku. Wskutek wypędzenia ludności abchaskiej przez Imperium Rosyjskie jeszcze w latach sześćdziesiątych XIX wieku przez większą część XX wieku Abchazowie byli mniejszością na swoim terytorium, które stopniowo zaczęło być zasiedlane przez Gruzinów i Ormian.
W marcu 1918 roku w Abchazji wybuchło bolszewickie powstanie, w wyniku którego 8 kwietnia przejęto władzę w stolicy Suchumi. Jednakże władza bolszewików w Abchazji przetrwała zaledwie 40 dni do 17 maja, kiedy to została zdławiona przez gruzińskich mienszewików. W maju 1918 roku na konferencji w Batumi powołana została tak zwana Republika Górska Północnego Kaukazu, w skład której weszła m.in. Abchazja, Adygeja, Kabardia, Osetia, Czeczenia i Dagestan. Mimo to, 26 maja 1918 roku władze w Tbilisi ogłosiły niepodległość Demokratycznej Republiki Gruzji, obejmującej Abchazję, pomimo protestów władz „Republiki Górskiej”. Włączenie Abchazji w skład Gruzji poprzedziły nadzorowane przez gruzińskie wojsko wybory do Abchaskiej Rady Narodowej zbojkotowane przez ludność abchaską. W efekcie organ został zdominowany przez miejscowych Gruzinów, którzy opowiedzieli się za połączeniem regionu z Gruzją. Choć przyznano Abchazji formalną autonomię, władze gruzińskie zaczęły mocno ingerować w życie Abchazów. Ograniczono swobody, w tym przemieszczania się w związku z rzekomymi protureckimi sympatiami, a także, na polecenie gruzińskiego premiera Noego Żordanii, podjęto kroki ku gruzinizacji Abchazów, deprecjonując m.in. język abchaski, określany mianem „wymysłu rosyjskich urzędników”. Nastąpiła wówczas kolejna fala emigracji abchaskich muzułmanów do Turcji.
Abchazja czasów komunistycznych.
Rewolucja październikowa w 1917 roku spowodowała rozpad Imperium rosyjskiego, Gruzja uniezależniła się od Rosji tworząc Demokratyczną Republikę Gruzji, w skład której wchodził też teren Abchazji, co zostało potwierdzone przez traktat pokojowy z Rosją Radziecką z 7 maja 1920 roku. Ale już 4 marca 1921 roku, po podboju Gruzji przez Armię Czerwoną, proklamowano Abchaską Socjalistyczną Republikę Radziecką i Gruzińską Socjalistyczną Republiką Radziecką, które 16 grudnia 1921 podpisała tzw. „umowę o związku”, na mocy której utworzono wspólne państwo sowieckie, składające się z dwóch równoprawnych republik, ale mającego wspólną nazwę (Gruzja) oraz stolicę Tyflis (Tbilisi). 13 grudnia 1922 roku Gruzją i będąca w związku z nią Abchazja wspólnie wstąpiły do Zakaukaskiej Federacyjnej Socjalistycznej Republiki Radzieckiej, która 30 grudnia 1922 roku jako jeden z czterech członów utworzyły ZSRR. 1 kwietnia 1925 przyjęto abchaską konstytucję, w której podkreślono republikański status Abchazji i jej sojusz na równych prawach z Gruzją. W 1931 roku pod nazwą Abchaska Autonomiczna Socjalistyczna Republika Radziecka Abchazja została włączona dekretem Stalina do Gruzińskiej SRR.
W XX wieku trwała intensywna gruzinizacja Abchazji, którą forsował m.in. Ławrientij Beria, Gruzin pochodzący z Abchazji. Przesiedlenia abchaskie i gruzinizacja terenu, prowadzona również przez politykę osadzania Gruzinów na terenach abchaskich, doprowadziła do znacznych ubytków narodu abchaskiego, w efekcie których rdzenni mieszkańcy stali się mniejszością. Władze radzieckie wspierały masowe osadnictwo etnicznych Gruzinów (głównie z sąsiedniej, gruzińskiej Megrelii), po części w celu zwiększenia produkcji rolniczej na tym obszarze, po części zaś z myślą o dalszej zmianie proporcji etnicznych na korzyść Gruzinów. Po wyjeździe Berii do Moskwy w 1938, jego następca Kandid Czarkwiani kontynuował politykę gruzinizacji Abchazji. W epoce stalinowskiej abchaskie i gruzińskie elity polityczne ostro rywalizowały. Zaczęło się w 1936 od tajemniczej śmierci, otrucia Nestora Łakoby – przywódcy abchaskich komunistów, który był największym rywalem Berii. Wymordowano niemal całą abchaską inteligencję, zamykano abchaskie szkoły. Łaciński alfabet, którym zapisywano język abchaski, zastąpiono alfabetem gruzińskim (po kilkunastu latach zamienionym na cyrylicę). Abchaskie nazwy miejscowości, ulic, punktów geograficznych itp. zamieniano nazwami gruzińskimi (m.in. Suchum stał się Suchumi). Zabroniono także nadawania dzieciom abchaskich imion, co spowodowało, że ci, którzy nie chcieli przyjąć gruzińskich, wybierali rosyjskie, a czasami także polskie (wśród tego pokolenia Abchazów spotykało się Władysławów, Stanisławów i Teofilów).
W latach 1926–1959 liczebność Abchazów wzrosła z niespełna 56 do 61 tysięcy, Gruzinów zaś z 68 do 158 tysięcy, a Rosjan z 13 do 86 tysięcy. W efekcie nastąpił gwałtowny spadek procentowego udziału Abchazów w populacji (z 25% do 16%) i wzrost procentowego udziału Rosjan w populacji Abchazji (z 6 do 21%). Natomiast procentowy udział Gruzinów w populacji wzrósł nieznacznie (z 34 do 39%). Po śmierci Stalina i odejściu od władzy Berii nastąpiły zmiany w położeniu Abchazów. Postanowienie Prezydium KC KPZR z 10 czerwca 1956 roku "O błędach i niedociągnięciach w pracy Komitetu Centralnego Komunistycznej Partii Gruzji" zawierało stwierdzenie, że republikańskie władze Gruzji „celowo prowadziły politykę zmierzającą do likwidacji kultury narodowej ludności abchaskiej, ormiańskiej i osetyńskiej i przymusową asymilację”. Ponownie otwarto abchaskie szkoły i zezwolono na nadawanie dzieciom abchaskich imion. Abchazja jednak była najsłabiej rozwiniętą częścią Gruzińskiej SRR, gruzinizacja i niekorzystne dla Abchazów zmiany demograficzne nie zostały zahamowane. Doprowadziło to do manifestacji narodowościowych Abchazów. Pierwsza miała miejsce w 1954, druga 10 lat później, kolejne, a zarazem najsilniejsze w 1978 i 1979 roku. Po tych ostatnich, władze Gruzińskiej SRR poszły na drobne ustępstwa i zgodziły się na powołanie abchaskiego uniwersytetu, telewizji i dwóch nowych czasopism, a także zaprzestano przemysłowego wyrębu lasów w Abchazji. 18 marca 1989 roku, 30 tys. Abchazów zgromadzonych na polanie we wsi Lychny w rejonie Gudauta zażądało przywrócenia Abchazji statusu republiki związkowej w ramach ZSRR. Petycję w tej sprawie podpisali także członkowie komunistycznych władz abchaskich. Na podstawie licznych wystąpień Abchazów, Wojciech Górecki uważa, że „Żaden inny naród w ZSRR nie buntował się tak często”. Odpowiedzią na abchaskie zgromadzenie w Lychny było pod koniec marca zwołanie przez gruzińskie Towarzystwo Ilji Czawczawadze wielotysięcznego mityngu w Suchumi, który przeszedł przez centrum miasta pod hasłami „Gruzja dla Gruzinów” oraz „Abchazja – nieoddzielna część Gruzji”. Kolejna gruzińska manifestacja odbyła się w miejscowości Leselidze i sprowokowała Abchazów do użycia przemocy wobec jej uczestników. Zdarzenie to, choć nie poniosło za sobą ofiar, stało się impulsem do fali strajków podjętych przez gruzińskich robotników w zakładach w Suchumi. Równolegle demonstracje zwoływane przez narodową opozycję pod hasłem wsparcia dla abchaskich Gruzinów zaczęły wstrząsać Tbilisi.
W lipcu 1989 roku w Suchumi wybuchły pierwsze abchasko-gruzińskie starcia zbrojne. Bezpośrednią przyczyną była decyzja kierownictwa Gruzińskiej SRR, aby obok uniwersytetu abchaskiego powstała filia Uniwersytetu Państwowego z Tbilisi. W zamieszkach zginęło 9 Gruzinów i 5 Abchazów. Rosnące narodowe aspiracje Gruzinów spowodowały, że 19 sierpnia 1989 Rada Najwyższa Gruzji przyjęła ustawę o Państwowym Programie dla Gruzińskiego Języka. Nowe prawo zakładało obligatoryjną naukę języka gruzińskiego we wszystkich szkołach oraz obowiązkowe testy z języka gruzińskiego i gruzińskiej literatury przy aplikacji na studia. W Abchazji jednoznacznie odczytano to, jako powrót do polityki gruzinizacji.
W 1989 roku Abchazja liczyła 525 tys. osób, w tym 45,7% Gruzinów, 17,8% Abchazów, 14,6% Ormian i 14,3% Rosjan. Pod koniec 1990 roku przeprowadzono wybory stosując, zgodnie z nowo ustalonymi kilka miesięcy wcześniej zasadami zapisanymi w konstytucji Abchazji, kwoty etniczne. Według tych kwot dla narodowości abchaskiej zarezerwowano 28 mandatów, gruzińskiej – 26 mandatów, ludności rosyjskojęzycznej – 11 mandatów. Pomimo że zasady nowej ordynacji wyborczej zostały uzgodnione z władzami gruzińskimi, Rada Najwyższa Gruzji uchwaliła prawo zakazujące startowania w wyborach lokalnych komitetów i partii, w tym reprezentujących naród abchaski. Jeszcze przed przeprowadzeniem nowych wyborów, w odpowiedzi na wprowadzone miesiąc wcześniej przez władze gruzińskie prawo likwidujące autonomię Abchazji, 25 sierpnia 1990 roku Rada Najwyższa Abchazji proklamowała odłączenie autonomii od Gruzińskiej SRR i powołanie Abchaskiej Socjalistycznej Republiki Radzieckiej jako suwerennej republiki wchodzącej w skład Związku Radzieckiego. Niedługo przed ustąpieniem z urzędu, Michaił Gorbaczow podjął decyzję o referendum 17 marca 1991 roku, które miało na celu przebudowanie Związku Radzieckiego. Gruzini z Gruzji nie wzięli w nim udziału, gdyż wybrali już drogę niepodległości. Abchazi zaś, zaniepokojeni niepodległością Gruzji (i tym samym postępującą gruzinizacją ich ziem), wzięli udział w referendum. 52,3% mieszkańców Abchazji (prawie wszyscy nie-Gruzini) opowiedziało się (większością 98.6%) za pozostaniem w ramach ZSRR, jednak ich głos został zignorowany. Wkrótce po tym rozpoczęły się demonstracje i zamieszki.
Abchazja i Gruzja po rozpadzie ZSRR.
Po proklamowaniu przez Gruzję niepodległości i upadku Związku Radzieckiego, status Abchazji w ramach Gruzji nie został uregulowany. Abchaskie żądania dużej autonomii spotykały się z kategorycznym sprzeciwem Tbilisi, które upierało się przy państwie unitarnym. W związku z tym abchaska Rada Najwyższa uchwaliła przywrócenie konstytucji z 1925 roku. Abchazja była wówczas republiką związkową, zatem teraz miałaby prawo do własnego państwa. Decyzja ta, podjęta 23 lipca 1992 została uznana za proklamację niepodległości.
Napięcie między Abchazami a abchaskimi Gruzinami starał się łagodzić pierwszy gruziński prezydent Zwiad Gamsachurdia. Jego obalenie w wyniku zamachu stanu w Tbilisi przekreśliło szanse na pokojowe rozwiązanie konfliktu. Na początku 1992 roku przybyły z Moskwy Eduard Szewardnadze nie potrafił zapanować nad politykami, chcącymi militarnie rozwiązać „problem abchaski”. W sierpniu tego samego roku, Tengiz Kitowani, minister obrony Gruzji (będący jednym z członków triumwiratu, który przejął władzę w Gruzji) wprowadził do Abchazji gruzińską Gwardię Narodową. Pretekstem było ściganie zwolenników obalonego prezydenta Zwiada Gamsachurdii i ochrona linii kolejowej łączącej Gruzję z Rosją. Wejście zbrojne Gruzinów do Abchazji spowodowało wybuch regularnych walk, które przeistoczyły się w dwuletnią krwawą wojnę, w której obie strony dopuściły się zbrodni wojennych.
Abchazja po wojnie.
W efekcie wygranej przez Abchazów wojny, prawie połowa mieszkańców Abchazji (którymi byli głównie Gruzini i Megrelowie) została zmuszona do jej opuszczenia. Wygnanie gruzińskiej większości ludności (ponad 200 tys. ludzi) budziło olbrzymie emocje. Strony konfliktu wykorzystywały argumenty historyczne w celu uzasadnienia swoich racji, np. instytucje separatystycznej Abchazji i Rosji podawały oficjalną wersję historii Abchazji, według której Abchazowie byli ofiarami stalinowskiej polityki gruzinizacji.
1 grudnia 1993 roku, dwa miesiące po zakończeniu walk, rozpoczęły się rozmowy pokojowe. W rezultacie podpisano w maju 1994 roku w Moskwie porozumienia o rozejmie i o zasadach powrotu uchodźców oraz deklarację działań na rzecz uregulowania konfliktu. Na jego mocy na granicy administracyjnej Abchazji i Gruzji powstała strefa bezpieczeństwa, w której stacjonują z mandatu ONZ Kolektywne Siły Pokojowe (złożone wyłącznie z żołnierzy rosyjskich). Mimo że obie strony miały świadomość potrzeby rozwiązań pokojowych (wojna je dużo kosztowała), nie umiały zgodzić się co do nowego kształtu relacji abchasko-gruzińskich. Gruzini, choć przed wojną tego nie dopuszczali, byli gotowi na federację, z prawdziwą autonomią dla Abchazji. Dla Abchazów (jako zwycięzców wojny), było to jednak za mało i proponowali konfederację Abchazji i Gruzji. Nastąpił impas.
Brak postępu w rokowaniach skłonił władze abchaskie do podjęcia kroków prawnych. 26 listopada 1994 roku abchaski parlament przyjął nową konstytucję i powołał Władysława Ardzinbę na prezydenta. Decyzja ta oburzyła Gruzinów, a jednocześnie nie spodobała się Rosji, która zaczęła wspierać Gruzję rządzoną przez Eduarda Szewardnadzego. Rozmowy wznowiono jesienią 1996 roku. W czerwcu i lipcu 1997 roku dyskutowano już projekt traktatu pokojowego, wynegocjowanego przez Jewgienija Primakowa – ministra spraw zagranicznych Rosji. Przewidywał on utworzenie państwa gruzińsko-abchaskiego ze wspólnym rządem, federacji, ale dającej Abchazji międzynarodową podmiotowość. 1 sierpnia 1997 roku prezydent Borys Jelcyn zaprosił do Moskwy Szewardnadzego i Ardzinbę na uroczyste podpisanie traktatu. Jednak do spotkania i podpisania traktatu nie doszło. Wynegocjowany tekst opublikowała rosyjska „Niezawisimaja Gazieta”, doprowadzając do fali oburzenia w Gruzji. Opozycja oskarżyła władzę o zdradę stanu. Szewardnadze w radiowym orędziu próbował przekonać naród do pogodzenia się z Abchazami i pójścia na pewne ustępstwa, przekonywając, że nie można żyć przeszłością. W Abchazji także pojawiły się pewne głosy sprzeciwu wobec traktatu pokojowego. Ostatecznie nie podpisano go, a konflikt abchasko-gruziński został zamrożony.
W maju 1998 roku wybuchł konflikt zbrojny w południowo-wschodniej Abchazji pomiędzy siłami abchaskimi a gruzińskimi ugrupowaniami partyzanckimi „Biały Legion” i „Leśni Bracia” zakończony zwycięstwem Abchazów. Efektem tego konfliktu było także to, iż co najmniej połowa Megrelów, którzy w poprzednich latach wrócili do swoich domów, musiała wówczas ponownie uciekać do Gruzji. Od jesieni 1999 roku władze Rosji zawarły z Abchazją porozumienie o ruchu bezwizowym, znacznie ułatwiono otrzymanie rosyjskiego obywatelstwa przez mieszkańców Abchazji, od tego czasu większość ludności Abchazji (około 80–90%) przyjęła obywatelstwo rosyjskie na co wpłynęło to, że paszporty abchaskie, wprowadzone do obiegu tylko od 2005 roku (do tego czasu ludność Abchazji korzystała z dowodów osobistych z czasów ZSRR), nie są uznawane w świecie.
W październiku 2001 roku miał miejsce jeszcze jeden krótkotrwały konflikt zbrojny z Gruzją.
Pod koniec lipca 2006 roku do górnego Kodori (terytorium leżącego w abchaskiej części Swanetii niebędącego pod władzą zarówno rządu abchaskiego, jak i gruzińskiego) wkroczyły siły gruzińskie. Rządzący tym terenem abchaski Swan Emzar Kwicjani, który wcześniej wystąpił przeciwko rewolucji róż, następnie wypowiedział posłuszeństwo rządowi gruzińskiemu. Po dwóch dniach walk Gruzini zwyciężyli, a przegrany Kwicjani uciekł przez góry do Rosji. Po tym wydarzeniu, w Kodori, w wiosce Czchalta został „zainstalowany” progruziński rząd Autonomicznej Republiki Abchazji, od czasów wojny rezydujący w Tbilisi.
W sierpniu 2008 roku w czasie wojny w Południowej Osetii siły zbrojne Republiki Abchazji zdobyły wąwóz Kodori i osiągnęły granicę Abchazji z 1921 roku. W sierpniu 2008, po wygranej wojnie, nastąpiły masowe demonstracje pod hasłami uznania niepodległej Abchazji, a parlament Abchazji wystąpił z wnioskiem o uznanie niepodległości republiki. 26 sierpnia 2008 ówczesny rosyjski prezydent Dmitr Miedwiediew podpisał dokument uznający niepodległość Republiki Abchazji.
16 listopada 2011 roku Parlament Europejski uchwalił rezolucję, uznając obecność Rosjan w Abchazji za bezprawną okupację tych terenów.
27 maja 2014 roku w Suchumi wybuchły wielotysięczne protesty przeciwko administracji, oskarżanej przez opozycję o korupcję i doprowadzenie do ekonomicznej zapaści państwa, które doprowadziły do ucieczki prezydenta Aleksandra Ankwaba, a później jego obalenia. Opozycja sformowała wówczas tzw. Radę Koordynacyjną, która wezwała do zawarcia nowego traktatu z Rosją oraz wstąpienia Abchazji do Unii Celnej i Unii Euroazjatyckiej, co miałoby być odpowiedzią na zapowiedź Gruzji wstąpienia do NATO. 31 maja parlament Republiki Abchazji zdecydował, iż prezydent Ankwab jest niezdolny do wykonywania swoich obowiązków, w związku z czym zdecydował o nowych wyborach prezydenckich, które 25 sierpnia 2014 roku wygrał przywódca opozycji – Raul Chadżymba.
24 listopada 2014 roku Rosja i Abchazja zawarły układ o sojuszu i strategicznym partnerstwie, który na 10 lat (z możliwością przedłużenia na kolejne pięcioletnie okresy) związał nieuznawane na arenie międzynarodowej państwo z Rosją. Układ ten nakłada na Abchazję obowiązek dostosowania jej ustawodawstwa celnego do aktów prawnych Eurazjatyckiej Unii Gospodarczej, a w części nieuregulowanej tymi aktami – do prawa Federacji Rosyjskiej. Z kolei Rosja zobowiązała się do sfinansowania w Abchazji podwyżek płac „głównych kategorii pracowników instytucji państwowych” w sferze ochrony zdrowia, edukacji, nauki, kultury, sportu i opieki społecznej (oraz emerytur mieszkańców Abchazji mających rosyjskie obywatelstwo) do poziomu w Południowym Okręgu Federalnym FR. Zgodnie z zawartym układem oba państwa będą wzajemnie wspierać się wojskowo w obliczu zagrożenia. W ciągu trzech lat ma powstać Połączona Grupa Wojsk, a abchaska armia ma zostać zmodernizowana na koszt Rosji. Traktat przewiduje także wspólną ochronę abchaskich granic (w praktyce granicy z Gruzją) oraz swobodę przepływu osób przez granicę abchasko-rosyjską. W ciągu dwóch lat ma również powstać Wspólne Centrum Informacyjno-Koordynacyjne dla wspólnej walki z przestępczością. Układ o sojuszu i partnerstwie strategicznym w grudniu 2014 roku ratyfikował parlament abchaski, zaś 23 stycznia 2015 roku dokonała tego rosyjska Duma Państwowa. Przeciwko układowi protestują władze Gruzji, które widzą w nim nieformalną aneksję Abchazji. Na podstawie tego układu 1 stycznia 2015 między oboma państwami zaczęła funkcjonować strefa wolnego handlu.
Podział administracyjny.
Republika Abchazji składa się z 7 rejonów:
Gospodarka.
Rolnictwo.
Uprawa winorośli, cytrusów, herbaty, drzewa tungowego i roślin olejkodajnych, hodowla, pszczelarstwo.
Przemysł wydobywczy.
Wydobycie węgla kamiennego, rud cynku, ołowiu, miedzi, rtęci i barytu.
Przemysł przetwórczy.
Rozwinięty przemysł spożywczy (herbaciany, winiarski, tytoniowy).
Usługi.
Ważny ośrodek turystyczny (liczne kąpieliska i uzdrowiska).
Transport.
Doliną Kodori biegnie dawna Suchumska Droga Wojenna (do Stawropola). Główny port morski i lotniczy znajdują się w Suchumi.
Demografia.
W 1897 roku jedyny w carskiej Rosji spis powszechny ludności wykazał, że w dystrykcie Suchumi (zbliżonym terytorialnie do dzisiejszej Abchazji) językiem abchaskim posługiwało się prawie 60% ludności.
Po 1989 roku nastąpił znaczny spadek ludności republiki. Nastąpiło to w wyniku wymuszonej emigracji po uzyskaniu niepodległości (co najmniej 250 tysięcy).
Zmiany struktury ludności na przestrzeni lat:
Według najnowszego spisu ludności z 2011 ludność Abchazji kształtuje się następująco:
Większe miasta (2011):

</doc>
<doc id="69967" url="https://pl.wikipedia.org/wiki?curid=69967" title="Marcel Łoziński">
Marcel Łoziński

Marcel Łoziński (ur. 17 maja 1940 w Paryżu) – polski reżyser filmowy, znany z takich filmów dokumentalnych, jak "89 mm od Europy" oraz "Wszystko może się przytrafić."
Życiorys.
W 1965 ukończył studia na Wydziale Łączności Politechniki Warszawskiej, a dwa lata później rozpoczął studia na Wydziale Reżyserii Państwowej Wyższej Szkoły Filmowej w Łodzi. Studia reżyserskie skończył w 1971, a dyplom otrzymał w 1976, na podstawie filmu "Zderzenie czołowe". W latach 70. i 80. był związany z Telewizją Polską, następnie pracował dla Zespołu Filmowego „X” Andrzeja Wajdy i warszawskiej Wytwórni Filmów Dokumentalnych (WFD), z której został usunięty w styczniu 1980 przez ministra kultury, gdy dwa jego filmy ("Egzamin dojrzalości", "Próba mikrofonu") zostały zatrzymane przez cenzurę. W sierpniu tego samego roku został ponownie przyjęty przez WFD, lecz w trakcie stanu wojennego był nieaktywny jako producent filmów dokumentalnych, choć rejestrował wraz z kolegami z WFD działalność podziemnej „Solidarności”. Od połowy lat 80. XX wieku realizował ponownie dokumenty, lecz znany międzynarodowej widowni był dopiero od lat 90., dzięki filmom "89 mm od Europy" i "Wszystko może się przytrafić".
Styl filmowy.
Filmy Łozińskiego poruszały wiele kwestii drażliwych zarówno dla władzy komunistycznej, jak i dla społeczeństwa polskiego po transformacji ustrojowej. Reżyser krytykował indoktrynację partyjną młodzieży wkraczającej w dorosłość ("Egzamin dojrzałości") oraz manipulację wypowiedziami przechodniów na użytek propagandy telewizyjnej ("Ćwiczenia warsztatowe"); był też autorem jednego z pierwszych dostępnych w szerokim obiegu filmów dokumentalnych o zbrodni katyńskiej ("Las Katyński"), ale również o pogromie kieleckim ("Świadkowie") oraz działalności lewicowych reformatorów spoza PZPR ("45–89"). W dokumencie "Jak to się robi" ukazywał z kolei działalność specjalisty od marketingu politycznego, demaskując przy tym metody autokreacji wybranych polityków. Stopniowo twórczość Łozińskiego nabierała charakteru esejów filozoficznych o naturze życia i śmierci ("Wszystko może się przytrafić", z udziałem syna Tomka), o odpowiedzialności reżysera i celu reżyserii filmów dokumentalnych ("Żeby nie bolało"), a nawet dialogu z reprezentującym nowe pokolenie dokumentalistów synem Pawłem Łozińskim ("Ojciec i syn w podróży", powstały na podstawie przemontowanej wersji filmu Pawła Łozińskiego "Ojciec i syn"). Zwłaszcza film "Wszystko może się przytrafić" był ceniony przez krytyków i publiczność, która w plebiscycie internetowym z 2016 roku wybrała właśnie to dzieło Łozińskiego jako najlepszy polski film dokumentalny w historii. 
Marcel Łoziński wypracował własną metodę twórczą, którą nazywał „zagęszczaniem rzeczywistości”. Do filmowanego świata podstawiał własnych bohaterów, aby ujawnić cechy filmowanej rzeczywistości, które były niedostępne dla kamery. Łoziński zrywał więc z dokumentalnym kinem obserwacyjnym; swój filmowy świat porównywał do akwarium, którym należało potrząsnąć, żeby pobudzić śpiące rybki. 
Działalność okołofilmowa, wpływ.
Marcel Łoziński jest wykładowcą w Mistrzowskiej Szkole Reżyserii Filmowej Andrzeja Wajdy oraz członkiem Amerykańskiej Akademii Sztuki i Wiedzy Filmowej. Jego metodę rejestracji rzeczywistości naśladował między innymi Jacek Bławut.

</doc>
<doc id="69969" url="https://pl.wikipedia.org/wiki?curid=69969" title="Ulica Sezamkowa">
Ulica Sezamkowa

Ulica Sezamkowa () – amerykański telewizyjny program edukacyjny dla dzieci, który zyskał dużą popularność w USA oraz wielu innych krajach świata, stanowiąc wzór dla późniejszych programów tego typu. Jest dobrym przykładem wykorzystania edukacji rozrywkowej w procesie edukacji społecznej, w tym wypadku edukacji najmłodszych. Jest nadawany od 1969 aż do dziś. Ma ponad 4300 odcinków.
Cechą charakterystyczną programu jest udział muppetów opracowanych przez znanego lalkarza amerykańskiego Jima Hensona.
Historia programu.
Premiera pierwotnej wersji "Ulicy Sezamkowej" miała miejsce 10 listopada 1969 w sieci National Education Television (NET), a w tym samym roku program pojawił się w następcy NET, czyli sieci Public Broadcasting Service (PBS).
Polska wersja.
Powstało ponad 20 wersji językowych. W Polsce w pierwszej połowie lat 90. TVP2 emitowała amerykańską "Ulicę Sezamkową" w wersji z lektorem (którym był Andrzej Matul), po czym jej emisję zakończono. W 1997 roku zastąpiła ją nakręcona przez TVP w roku 1996 polska wersja programu, którego bohaterami są smok Bazyli i owieczka Beata. W 1998 roku z nową postacią - Pędzipotworem nakręcono kolejne odcinki. Polska wersja programu zawierała również wybrane fragmenty wersji oryginalnej, zdubbingowane i zaadaptowane do polskich realiów. Później powstały programy "Świat Elmo" (1999), "Bawmy się, Sezamku" (2002) i "Globtroter Grover" (2005), również zdubbingowane i pokazane na kanale MiniMini w bloku dla dzieci "Sezamkowy Zakątek".
Obsada aktorska:
Polski dubbing:
W nawiasach podano polskie odpowiedniki imion postaci używane w polskiej wersji amerykańskiej "Ulicy Sezamkowej". W innych produkcjach najczęściej zostawiano je w oryginalnej formie.
Piosenki śpiewają:
Adaptacje książkowe serialu.
Na podstawie programu powstały liczne ilustrowane książki dla dzieci. W latach 1991–1992 Wydawnictwo Iskry opublikowało w Polsce przekłady trzech z nich: "Bajki z Ulicy Sezamkowej" (1991), "Gwiazdka na Ulicy Sezamkowej" (1991) i "Sezamkowe opowieści o liczbach" (1992) w tłumaczeniu Mariusza Arno Jaworowskiego (przekład prozy) i Tomasza Wyżyńskiego (przekład wierszy i piosenek).

</doc>
<doc id="69970" url="https://pl.wikipedia.org/wiki?curid=69970" title="Kodek">
Kodek

Kodek (zbitka wyrazowa od koder-dekoder) – urządzenie lub program zdolny do przekształcania strumienia danych lub sygnału. Kodeki mogą zmienić strumień danych w formę zakodowaną (często w celu transmisji, składowania lub zaszyfrowania) lub odzyskać (odkodować) strumień danych z formy zakodowanej, by umożliwić ich odtwarzanie bądź obróbkę. Kodeki są często używane w wideokonferencjach oraz strumieniowaniu obrazu lub dźwięku.
Wiele multimedialnych strumieni danych zawiera jednocześnie dane dźwiękowe i obraz oraz często metainformacje (na przykład opisujące synchronizację dźwięku i obrazu). Każdy z tych trzech fragmentów strumienia danych może być opracowany przez oddzielny program, sprzęt i proces. Jednak aby strumień danych multimedialnych był użyteczny musi być połączony. Do tego właśnie służą kontenery multimedialne (na przykład .ogg, .mpg, .avi, .mov, .mkv) przechowujące zakodowany dźwięk i obraz. Kodeki bywają z nimi mylone.

</doc>
<doc id="69974" url="https://pl.wikipedia.org/wiki?curid=69974" title="Multikino">
Multikino

Multikino – sieć kin wielosalowych powstała jako joint venture pomiędzy UCI a grupą ITI w 1995 roku.
Historia rozwoju sieci.
Pierwsze kino tej sieci powstało w roku 1998 w Poznaniu (Multikino Poznań 51). Następny obiekt został oddany do użytku w roku 1999 w Warszawie (Multikino Ursynów) – stanowił pierwszy duży (wcześniej powstało 4-salowe kino „Femina”) multipleks w stolicy. ITI wykupiło udziały należące do UCI w lipcu 2004 i stało się wyłącznym właścicielem marki i sieci kin. Kolejne dwa kina w Zabrzu i Gdańsku otwarto w grudniu 2000 roku. W 2001 otwarto kino w Krakowie, w 2002 w Bydgoszczy. Marzec 2004 to data otwarcia multipleksu w Szczecinie, a sierpień 2005 – w Elblągu. W marcu 2007 roku zostało otwarte Multikino we Włocławku. W maju 2007 roku zostało otwarte dziesiąte kino, w centrum handlowym Stary Browar w Poznaniu. W lipcu 2007 roku Multikino – które było dotychczas spółką z ograniczoną odpowiedzialnością – przekształciło się w spółkę akcyjną. Kolejnymi otwartymi multipleksami były kina we Wrocławiu: (Pasaż Grunwaldzki, Arkady Wrocławskie), Warszawie (Złote Tarasy) oraz Rybniku (Focus Parku), a także w Koszalinie, Sopocie, poznańskiej Galerii Malta, Rumi (Galeria Rumia) i Radomiu (Galeria Słoneczna). W 2012 roku otwarto trzy kina: w Słupsku (18 maja), Kielcach (8 czerwca) oraz w Zgorzelcu (21 grudnia).
Największe obecnie Multikino znajduje się w Zabrzu (liczy 2948 miejsc), najmniejsze zaś kino tej sieci znajduje się w Zgorzelcu (491 miejsc).
W lutym 2008 ogłoszono, że sieć Multikino połączy się ze swoim konkurentem – siecią Silver Screen. Po zakończeniu transakcji sieci Multikino przybyło 5 obiektów oraz kilka lokalizacji z podpisanymi umowami. Planowane było także wejście na rynek ukraiński – ze względu na kryzys nie doszło do skutku. Na początku 2010 roku wszystkie kina sieci Silver Screen (oprócz kina w Łodzi) zmieniono na Multikina.
W sierpniu 2008 Multikino poinformowało o zainstalowaniu w każdym kinie projektorów cyfrowych pozwalających również na wyświetlanie filmów 3D w technologii Dolby 3D Digital Cinema.
W sierpniu 2010 sieć otworzyła pierwsze kino poza granicami Polski. Było nim Multikino w Rydze. Pod koniec września 2010 otworzono placówkę w Wilnie.
13 maja 2013 zapowiedziano, że 100 proc. akcji Multikina należącego do tej pory do Grupy ITI kupi brytyjsko-irlandzki operator Vue Entertainment. O sfinalizowaniu transakcji za kwotę 48 mln euro poinformowano 1 października 2013.
Latem 2017 roku Multikino w Arkadach Wrocławskich zostało zamknięte, później zmieniając sieć kin na OH Kino, które wcześniej miało kino w Mysłowicach.
Od 2017 r. Multikino jako jedyna sieć kinowa w Polsce poszerzyła ofertę o pokazy w technologii Virtual Reality. Multikino VR by Samsung działa w 5 obiektach: Warszawa Złote Tarasy, Warszawa Targówek, Szczecin, Poznań Malta oraz Łódź.
W lutym 2018 roku, kina w Łodzi i w poznańskim Starym Browarze czekała metamorfoza. W obu kinach liczba foteli się zmniejszyła. W Poznaniu doszło do debiutu nowych foteli superVIP, które umożliwiają oglądanie filmów w pozycji leżącej, natomiast w Łodzi, remont spowodował ostateczny koniec sieci Silver Screen, która zniknęła po 17 latach istnienia.
We wrześniu 2018 w związku z planami inwestycyjnymi firmy Vastint Centrum Waterfont zostało zamknięte, co wiązało się także z zamknięciem Multikina Gdynia. W listopadzie 2018 w nowo powstałym centrum handlowo-usługowym Nowa Stacja Pruszków uruchomiono Multikino Pruszków.
22 maja 2019 roku zostało otwarte Multikino Młociny. Składa się z 10 sal, 935 miejsc i 2 miejsca w każdej sali dla niepełnosprawnych.
W 2019 pod szyldem Multikino działały 33 kina w 27 miastach Polski z łączną liczbą 267 ekranów. W maju 2019 Multikino przejęło sieć kin Cinema3D, która była czwartą co do wielkości siecią kin w Polsce, powiększając tym samym liczbę lokalizacji do 45 z 322 ekranami w 37 miastach.
Multikino pokazuje premiery filmowe, jak i koncerty światowych gwiazd, nocne maratony filmowe, transmisje najważniejszych wydarzeń sportowych, transmisje oper, baletu oraz retransmisje spektakli z brytyjskiego National Theatre.

</doc>
<doc id="69975" url="https://pl.wikipedia.org/wiki?curid=69975" title="Gatunek wskaźnikowy">
Gatunek wskaźnikowy

Gatunek wskaźnikowy, bioindykator – gatunek o wąskim zakresie tolerancji (stenobiont) względem jednego lub kilku czynników ograniczających (głównie zanieczyszczenia). Wykorzystuje się je np. do oznaczania stopnia zanieczyszczenia powietrza (głównie porosty – skala porostowa), stopnia zanieczyszczenia wody (wybrane gatunki ryb, i larwy niektórych owadów), zawartości różnych substancji w glebie (rośliny wskaźnikowe) i innych. Większość z nich znajduje się pod ochroną prawną. Metoda oceny zanieczyszczenia na podstawie występowania bioindykatorów to bioindykacja.
Dobry bioindykator powinien wykazywać następujące cechy:

</doc>
<doc id="69976" url="https://pl.wikipedia.org/wiki?curid=69976" title="Bioindykator">
Bioindykator



</doc>
<doc id="69979" url="https://pl.wikipedia.org/wiki?curid=69979" title="Format danych">
Format danych



</doc>
<doc id="69981" url="https://pl.wikipedia.org/wiki?curid=69981" title="Joseph Conrad">
Joseph Conrad

Joseph Conrad, właśc. Józef Teodor Konrad Korzeniowski herbu Nałęcz (ur. w Berdyczowie, zm. 3 sierpnia 1924 w Bishopsbourne) – angielski pisarz i publicysta polskiego pochodzenia.
Józef Korzeniowski był synem pisarza Apollona Korzeniowskiego. Nie ukończywszy gimnazjum, wyjechał w 1874 do Francji i zaciągnął się na statek jako prosty marynarz. W 1894 osiadł w Anglii i poświęcił się pracy pisarskiej; zaledwie rok później wydał pierwszą powieść "Szaleństwo Almayera". Publikując na obczyźnie używał pseudonimu „Joseph Conrad”, który utworzył z imion: Józef i Konrad. Wybitna twórczość Korzeniowskiego pozostaje zjawiskiem odosobnionym w literaturze światowej, łącząc w sobie nurt romantyzmu z pozytywizmem, symbolizmu z impresjonizmem. Michał Choromański w tytule jednej z powieści nazwał Josepha Conrada „Słowackim wysp tropikalnych”. Większość przekładów na język polski, autoryzowanych przez Korzeniowskiego, jest dziełem kuzynki pisarza Anieli Zagórskiej.
Życiorys.
Korzeniowski urodził się w 1857 w Berdyczowie jako syn działacza niepodległościowego i społecznego, pisarza Apollona Korzeniowskiego (1820–1869) i Ewy z Bobrowskich (1831–1865), którzy pobrali się w tym samym roku. O ile Korzeniowscy należeli do rodzin szlacheckich pozbawionych ziemi po powstaniu listopadowym, o tyle Bobrowscy, rodzina matki, zachowali wysoki status materialny – dzięki temu bezdzietny wuj przyszłego pisarza, Tadeusz Bobrowski, późniejszy autor głośnych "Pamiętników", po śmierci rodziców jego opiekun, przez wiele lat będzie mógł go wspierać finansowo. W 1861 rodzina przeniosła się do Warszawy; Ze względu na polityczne zaangażowanie ojca, Korzeniowscy przeprowadzali się dosyć często. Apollo Korzeniowski dołączył do działaczy pierwszych etapów powstania styczniowego. W nowym mieszkaniu przy Nowym Świecie 45 odbyło się pierwsze posiedzenie Komitetu Miejskiego, będącego zalążkiem Komitetu Centralnego Narodowego.
Jeszcze w tym samym miesiącu Apollo został aresztowany pod kilkoma zarzutami, wśród których było stworzenie organizacji konspiracyjnej. W 1861 rodzice Korzeniowskiego zostali zesłani w głąb Rosji, do Permu. Jego wuj, Stefan Bobrowski, był jednym z przywódców powstania styczniowego. Już po drodze, w Moskwie, Korzeniowscy dowiedzieli się, że dzięki interwencji znajomego udało się zamienić Perm na nieco bliższą Wołogdę. W 1863 wyrok Apollona został złagodzony i rodzina przeniosła się do Czernihowa na Ukrainie, gdzie warunki życiowe były łatwiejsze niż w Wołogdzie. 11 kwietnia 1865 w Czernihowie matka pisarza zmarła na gruźlicę, zaś on sam trafił pod opiekę jej brata – Tadeusza Bobrowskiego. Po powrocie ojca z wygnania w 1867 przenieśli się do znajdującego się w zaborze austriackim Lwowa, gdzie panował przyjaźniejszy klimat polityczny. Dwa lata później przyszły pisarz, wraz z umierającym ojcem, zamieszkał w Krakowie, gdzie uczył się w gimnazjum św. Anny, lecz szkoły tej nie ukończył.
W sierpniu 1873 Bobrowski wysłał Konrada do Lwowa, do szkoły z internatem dla chłopców osieroconych w powstaniu styczniowym, prowadzonej przez kuzyna Bobrowskiego. Rok później z nieznanych powodów wuj zabrał Korzeniowskiego z powrotem do siebie.
Francuska marynarka handlowa.
Apollo Korzeniowski zmarł 23 maja 1869. Przyczyną śmierci była, tak samo jak w przypadku matki, gruźlica. W wieku trzynastu lat Korzeniowski zdecydował, że chce związać swoją przyszłość z morzem. Jako niespełna siedemnastolatek w 1874 wyjechał do Marsylii, gdzie pracował jako marynarz. Prócz tego otrzymywał od wuja roczne uposażenie w niebagatelnej wysokości 2 tysięcy franków. Z Marsylii dwukrotnie żeglował na Martynikę, po raz pierwszy jako pasażer, za drugim razem jako praktykant na barku „Mont Blanc”. Później jako steward na żaglowcu „Saint Antoine” odwiedził Karaiby i Amerykę Południową (echa tych podróży pojawiły się w jego późniejszej twórczości).
Niedługo po powrocie pojawiły się problemy wynikające z obywatelstwa – jako poddany cara podlegał obowiązkowi służby wojskowej, co uniemożliwiało mu pracę we francuskiej flocie bez pozwolenia od rosyjskiego konsula. Kiedy próbował zaciągnąć się na kolejny statek pod francuską banderą, okazało się, że brakuje mu potrzebnych dokumentów. Imperium Rosyjskie było w stanie wojny z Imperium Osmańskim, a pisarz był w wieku poborowym. Chcąc dalej pływać, musiał znaleźć statek inny niż francuski lub pozbyć się rosyjskiego obywatelstwa. Pozbawiony pozwolenia władz rosyjskich Korzeniowski popadł w długi i usiłował popełnić samobójstwo (strzelił sobie w pierś, nie uszkadzając jednak żadnego istotnego organu, dzięki czemu przeżył i szybko doszedł do siebie). Bobrowski po otrzymaniu telegramu o tym zdarzeniu odwiedził pisarza oraz zadecydował, że ogłoszą, że młody marynarz został ranny w pojedynku. Korzeniowski był też zamieszany w przemyt broni dla zwolenników Karola VII, pretendenta do tronu Hiszpanii.
Brytyjska marynarka handlowa.
Razem z wujem Korzeniowski uznał, że najkorzystniejszym w jego sytuacji będzie zaciągnięcie się na statek brytyjskiej marynarki handlowej. Bobrowski spłacił długi podopiecznego i podniósł jego roczną pensję. W lipcu 1878 Korzeniowski wyjechał do angielskiego Lowestoft i rozpoczął służbę w brytyjskiej marynarce handlowej. Początkowo służył na przybrzeżnym szkunerze węglowym, później ruszył do Australii. W 1880 zdał egzamin na drugiego oficera i zaciągnął się na bark „Palestine” zmierzający do Bangkoku. Statek nigdy nie osiągnął celu, gdyż w trakcie rejsu doszło do samozapłonu ładunku i zatonięcia. Załoga, a wśród niej Korzeniowski, dotarła do Muntoku, a później do Singapuru. W ciągu kilku tygodni znalazł się z powrotem w Londynie.
W 1884 zdał egzamin na pierwszego oficera. W lipcu 1886 Korzeniowski aplikował o obywatelstwo brytyjskie. Wniosek został rozpatrzony pozytywnie i pisarz otrzymał je już w kolejnym miesiącu, 18 sierpnia. W tym samym roku uzyskał stopień kapitana. W 1888 otrzymał nominację na kapitana barku „Otago”, na którym pływał między Australią i Azją – doświadczenia z pierwszego samodzielnego kapitańskiego rejsu zawarł w powieści "Smuga cienia". W 1889 po wielu próbach i petycjach skierowanych do rosyjskiego ministerstwa spraw wewnętrznych, Korzeniowski stracił w końcu status obywatela Imperium Rosyjskiego.
W 1889 powrócił do Londynu i przez dłuższy czas pozostawał bez pracy; żył z oszczędności i udziałów w firmie "Baar, Moering and Company". Rozpoczął także pisanie swojej pierwszej powieści "Szaleństwo Almayera" (ukazała się drukiem sześć lat później, 29 kwietnia 1895).
Wyprawa do Afryki i koniec służby w marynarce.
Pod koniec roku pojawiła się okazja do pracy – Belgijska Spółka Akcyjna do Handlu z Górnym Kongiem poszukiwała kapitana znającego język francuski, który podjąłby się podróży w górę Konga. Po intensywnych przygotowaniach w 1890 oraz kilku podróżach między Brukselą a Londynem Korzeniowski pojechał do Bordeaux, a stamtąd parowcem, wraz z belgijskim oficerem Prosperem Harou, do Afryki. Cel przedsięwzięcia utrzymywany był w tajemnicy; Korzeniowski był przekonany, iż popłyną z ekspedycją badawczą w głąb Czarnego Lądu. Maya Jasanoff w biografii Josepha Conrada pisze, że celem wyprawy miało być zastąpienie przez Korzeniowskiego poprzedniego kapitana statku „Florida”: w styczniu 1890 statek „Florida” należący do SAB (Société Anonyme Belge du Commerce du Haut-Congo) zatrzymał się w Tshumbiri, dużej wiosce, położonej w miejscu od którego w dół koryto rzeki Kongo zwęża się. Kiedy załoga drogą wymiany próbowała uzyskać jedzenie i zajmowała się wycinaniem drzew na opał, doszło do utarczki i jeden z członków załogi został ranny. Kapitan, Duńczyk Johannes Freiesleben, udał się na brzeg, by wyjaśnić sprawę i zażądać zadośćuczynienia. „Nie chcę żadnych obcych w mojej wiosce” – powiedział mu wódz. „Pewnie przyjechaliście tu plądrować, wracajcie więc na swój statek albo wszyscy zginiecie”. Freiesleben schwytał wodza jako zakładnika, a wówczas jeden z wieśniaków strzelił mu z muszkietu w brzuch. Inżynier „Floridy” dołożył do pieca i pospiesznie oddalił statek. Freiesleben zginął na miejscu.
12 czerwca dotarł do Bomy, ówczesnej stolicy kraju, skąd ruszył na wschód do Matadi. Tam poznał brytyjskiego konsula, Irlandczyka Rogera Davida Casementa – w przeciwieństwie do innych napotkanych Europejczyków Casement wydawał się „ogromnie inteligentny i bardzo sympatyczny”. Od niego też Korzeniowski dowiedział się o polityce represji, jaką stosowali Europejczycy w Kongu. 28 czerwca Korzeniowski i Harou ruszyli do Leopoldville, niesieni w hamakach lub na plecach tragarzy przez mokradła; obaj w trakcie nabawili się malarii. 8 lipca dotarli do stacji transportowej w Manyandze, zarządzanej przez Reginalda Heyna. Po 17 dniach odpoczynku udali się w dalszą drogę, by wreszcie na początku sierpnia dotrzeć do celu. Na miejscu niestety okazało się, że parowiec „Florida”, którego kapitanem miał zostać Korzeniowski, został uszkodzony. Podczas oczekiwania nawiązał znajomość z Camillem Delacommunem, zastępcą dyrektora spółki i bratem Alexandre’a Delacomunne’a. Belg nie przypadł Korzeniowskiemu do gustu: „Dyrektor jest zwykłym handlarzem kości słoniowej, pełnym niskich instynktów; uważa siebie za handlowca, a w istocie jest czymś w rodzaju afrykańskiego sklepikarza”. Prócz tego Delacommune nie znosił Anglików, a właśnie za Anglika uważał Korzeniowskiego. W efekcie uznał, że poczynione Polakowi obietnice nie są wiążące, jako że nie pojawiły się w kontrakcie. Z uwagi na niemożliwość wykonania zakontraktowanego zadania Korzeniowskiemu polecono, aby udał się do Stanleyville i przywiózł Georges’a Antoine’a Kleina, tamtejszego dyrektora chorego na febrę. Do Stanleyville Korzeniowski popłynął na parowcu „Król Belgów”, ale tylko w charakterze pierwszego oficera, pod komendą Duńczyka Ludviga Kocha. Prócz nich na pokładzie znajdowali się także Camille Delacommune, agenci spółki, mechanik Gossens oraz 25 tubylczych członków załogi. Parowiec holował także dwie barki z drewnem oraz dwa czółna. 3 sierpnia „Król Belgów” opuścił Leopoldville. Dzielącą obie osady odległość 1700 km parowiec pokonał w 28 dni i dotarł do Stanleyville 1 września. Bardzo chorego Kleina zabrano na pokład; zachorował również Koch, przez co dowództwo przejął Korzeniowski. Parowiec ruszył w powrotną drogę. 21 września, na trzy dni przed dotarciem do portu-matki zmarł Klein, którego pochowano w przybrzeżnej wiosce. Zawiedziony ekspedycją Korzeniowski po dotarciu na miejsce liczył, że obejmie dowództwo nad przyrzeczoną „Floridą”, która wyremontowana miała ruszyć do Katangi. Polak nie był w stanie porozumieć się jednak z lokalnymi Europejczykami, a prócz tego był bardzo wycieńczony – cztery razy zapadał na febrę i raz na dyzenterię. Zarząd kompanii powiadomił go, że jednostka, nad którą mógłby objąć komendę, najwcześniej pojawi się w czerwcu 1891, wobec czego przez większość czasu pozostawał bezrobotny. Przez kilka tygodni miał dokonywać nadzoru nad wyrębem drewna pod budowę stacji w Bamou, lecz nawrót choroby uniemożliwił to przedsięwzięcie. 17 października ruszyła ekspedycja do Katangi. Korzeniowski już po dwóch dniach zadecydował o powrocie do Europy. Wracając, zatrzymał się w Manyandze, aby podreperować nadwątlone zdrowie, a później czółnem został zabrany do Matadi, przy czym o mało nie utonął, wypadłszy z chybotliwej łódki. W styczniu 1891 dotarł do Brukseli, a w lutym był z powrotem w Londynie. Afrykańskie przygody pozostawiły po sobie piętno – Korzeniowski był schorowany i wycieńczony psychicznie. Przez kilka następnych miesięcy leczył się w Wielkiej Brytanii i Francji.
W latach 1891–1893 pływał jako pierwszy oficer na kliprze pasażerskim „Torrens”, na którego pokładzie dwukrotnie odwiedził Australię. Podczas rejsu poznał późniejszego znanego pisarza, Johna Galsworthy’ego, który opisał później Conrada we wspomnieniach, a także sportretował go w noweli "Równikowy pas ciszy". Udał się również na Ukrainę w odwiedziny do wuja. Ostatnią jednostką, na której był zatrudniony, była „Adowa”. Miał na niej służyć na przełomie lat 1893-1894 jako drugi oficer przy przewozie emigrantów ruszających do Kanady, ale projekt spalił na panewce i „Adowa” stała zacumowana w porcie w Rouen, a potem powróciła do Londynu.
Kariera pisarska.
W styczniu 1894 roku, w wieku 36 lat, Conrad uzyskał zwolnienie z pracy, aby już nigdy nie próbować się zatrudnić w marynarce. Wkrótce potem, utrzymując się częściowo ze spadku po wuju, ukończył "Szaleństwo Almayera" w 1894 roku. Do końca życia utrzymywał się z pracy twórczej.
Według Najdera, Conrad był świadomy, że jako emigrantowi i wędrowcowi brakowało mu wspólnego zaplecza kulturowego z anglojęzycznymi czytelnikami. Oznaczało to, że nie mógł konkurować z autorami anglojęzycznymi piszącymi o anglojęzycznym świecie. Natomiast obszarem, po którym mógł się poruszać swobodnie były kraje egzotyczne, zwłaszcza nieźle mu znany Archipelag Malajski. Drugą przyczyną wyboru tego terenu było uniknięcie kłopotliwej lojalności wobec korony brytyjskiej podczas krytykowania kolonializmu – opisywane rejony znajdowały się pod innym panowaniem. Poza tym atrakcyjna dla czytelników była sama egzotyczna, przyrodniczo i obyczajowo, scenografia. Krytycy podkreślali, że Conrad był pionierem w opisywaniu tamtych regionów.
Większość twórczości oraz wiele postaci z utworów Conrada ma swe źródło w jego karierze na morzu oraz osobach wtedy poznanych lub o których słyszał. Np. Korsykanin Dominic Cervoni, pierwszy oficer na barku „Saint-Antoine”, gdzie Conrad pełnił funkcję stewarda w 1876, stał się pierwowzorem Nostromo z powieści pod tym samym tytułem; Najder uważa, że pierwowzorem Toma Lingarda z powieści "Szaleństwo Almayera", "Wyrzutek" i "Ocalenie" mógł być, poznany w 1879 w Sydney, kapitan o nieznanym nazwisku. Dla swoich powieściowych postaci często zapożyczał nazwiska rzeczywistych osób, np. przedsiębiorca Olmeijer, którego Conrad napotkał podczas wizyt na Borneo, pojawia się jako „Almayer” w pierwszej powieści, "Szaleństwo Almayera ", podobnie kapitan McWhirr ("Tajfun"), kapitan Beard i pana Mahon ("Młodość"), kapitan Lingard ("Szaleństwo Almayera"), kapitan Ellis ("Smuga cienia"), kapitan Blunt ("Złota strzała"). W noweli "Murzyn z załogi „Narcyza”" Conrad zachował także autentyczną nazwę statku, na którym pływał w 1884 r. Niemniej sam Conrad twierdził, że własne przeżycia były tylko zaczynem dla opowieści fabularnych, szczegóły faktograficzne swoich książek: imiona, nazwy geograficzne, szczegóły obyczajowe i inne składniki fabuły, czerpał z lektur książek podróżników i pamiętnikarzy. Sam pisał w 1898 w liście do wydawcy, W. Blackwooda, odpierając zarzuty o ignorancję w sprawach realiów: „wszystkie te szczegóły (...) wziąłem (dla pewności) z niepodejrzanych źródeł – nudnych, mądrych ksiąg”.
We wrześniu 1898 Conrad poznał Forda Madoksa Forda. Biograf Conrada, Jocelyn Baines pisze, że ta znajomość była „najważniejszym wydarzeniem w karierze literackiej Conrada”. Obaj pisarze nawiązali współpracę, która w ciągu następnych lat zaowocowała kilkoma wspólnie napisanymi dziełami, jak: "Spadkobiercy" (1901), "Przygoda" (1903), "Charakter przestępstwa" (1924).
Wielu pisarzy XX wieku przyznało się do wpływu Conrada na swoją twórczość, w tym Francis Scott Fitzgerald, William Faulkner, William S. Burroughs, Saul Bellow, Philip Roth, Joan Didion, Thomas Pynchon.
Życie prywatne.
24 marca 1896 pisarz wziął ślub cywilny z poznaną rok wcześniej osiemnastoletnią Jessie Emmeline George (1873-1936) w urzędzie przy St George Hanover Square. W 1898 urodził się ich pierwszy syn, któremu nadali imiona Alfred Borys (1898-1978). Krótko po narodzinach Alfreda para przeniosła się na farmę Pent Farm niedaleko Hythe w hrabstwie Kent. W 1906 na świat przyszedł drugi syn pisarza, który otrzymał imiona John Alexander (1906-1982). W latach 1907-1909 z powodu długów rodzina przeprowadziła się do mniejszego, czteropokojowego domu niedaleko zamku Someries koło Luton. W 1909 Conradowie wrócili do hrabstwa Kent, mieszkając kolejno w: Aldington (1909-1910), dworku Capel House koło Ashford (1910-1919), majątku Spring Grove koło Wye (1919), posiadłości Oswalds w Bishopsbourne niedaleko Canterbury (1919-1924).
Zarówno żona, jak i obaj synowie opublikowali wspomnienia o swoim mężu i ojcu. Jessie napisała: "Joseph Conrad as I Knew Him" (1926) i "Joseph Conrad and his circle" (1935, wyd. pol. "Józef Conrad", Wydawnictwo Literackie 1959); Borys wydał książki: "A Family Chronicle" (wyd. pol. "Kronika rodzinna", Państwowy Instytut Wydawniczy 1969), "My father, Joseph Conrad" (1970) oraz "Coach tour of Joseph Conrad's homes in Kent: with photographs of the houses as they were in his time and some biographical notes" (1974); zaś John: "Some reminiscences of my father" (1976) oraz "Joseph Conrad: Times Remembered" (1981, wyd. pol. "Czas zapamiętany: „Ojciec jest tutaj”", Wydawnictwo Literackie 1997).
Tuż po powrocie z Afryki Conrad popadł w depresję, która, w różnym stopniu natężenia, będzie go prześladować do końca życia. W wieku czterdziestu kilku lat zaczął także uskarżać się na podagrę, na którą cierpiał do ostatnich dni. Miał fobię dentystyczną, zaniedbywał swoje zęby, dopóki nie trzeba było ich usunąć. W jednym z listów zauważył, że każda powieść, którą napisał, kosztowała go ząb.
Chociaż Conrad wychowywał się jako katolik, nie wyznawał żadnej religii i o zjawiskach nadprzyrodzonych pisał jedynie jako o przesądach.
Przez dużą część dorosłego życia borykał się z kłopotami finansowymi. Wg Najdera, mimo iż rodzina Conrada była bardzo dobrze sytuowana, obawa przed wypadnięciem z «lepszej sfery» pochłaniała fortunę. „Conrad, niepewny swego miejsca w społeczeństwie angielskim, bał się takiego obrotu sprawy rozpaczliwie. Dbałość o pozory, wzmagana tradycyjnie polską skłonnością do «zastaw się, a postaw się», oraz marynarsko-artystyczna nieumiejętność liczenia się z pieniędzmi popychały go stale na skraj zupełnego bankructwa”. Mimo uznania krytyki nie był pisarzem znanym – dopiero w 1913, wraz z ukazaniem się "Gry losu", zdobył popularność i wydobył się z nękających go problemów finansowych.
Choć jest uznawany za jednego z największych stylistów w całej angielskiej literaturze, to do końca życia mówił po angielsku z silnym, obcym („polskim”) akcentem. Poznany w 1895 krytyk i pisarz Edward Garnett wspomina, że „wymawiał błędnie tyle wyrazów, że z trudem go rozumiałem. Odkryłem, że ani razu nie słyszał ich wypowiedzianych po angielsku, ale nauczył się ich wszystkich z książek!”. Arystokratka, Ottoline Morrell w swoich wspomnieniach pisze „Mówił po angielsku z silnym obcym akcentem, jak gdyby smakował słowa w ustach przed ich wymówieniem, ale mówił znakomicie, choć zawsze na sposób cudzoziemski”. Jego bliski współpracownik, Ford Madox Ford tak o nim pisał: „Mówił po angielsku bardzo płynnie i wyraźnie, z poprawną składnią i absolutną precyzją znaczeniową, ale akcentując tak błędnie, że czasem trudno go było zrozumieć”. Natomiast znał biegle francuski, którego nauczył się w domu rodzinnym (Jarosław Iwaszkiewicz napisał: „Conrad, syn zamożnych obywateli polskich, wychował się po prostu na francuszczyźnie”), którego używał, stosując ulubiony, marsylski akcent. Znał też język niemiecki.
Wraz z wybuchem I wojny światowej Conradowie po raz pierwszy udali się wspólnie do Polski. Po krótkim pobycie w Krakowie ukryli się przed zawieruchą wojenną w pensjonacie jego kuzynki Anieli Zagórskiej w Zakopanem. W październiku uzyskali pozwolenie na wyjazd i przez Wiedeń i Włochy w listopadzie trafili z powrotem do Anglii. W 1916 syn pisarza, Borys, został powołany do wojska i wyruszył na kontynent na front, z którego wrócił straumatyzowany.
Pod koniec życia Conrad nosił się z zamiarem powrotu do Polski, ale zbyt wiele spraw trzymało go w Anglii. Wypowiadał się o sprawach polskich w publicystyce. Poparł m.in. pożyczkę, rozpisaną w 1920 w USA przez rząd walczącej z bolszewikami Polski.
Niedługo przed śmiercią, w maju 1924 premier rządu brytyjskiego, Ramsay MacDonald w imieniu króla Jerzego V ofiarował Conradowi tytuł szlachecki, jednak pisarz listownie odmówił przyjęcia zaszczytu.
3 sierpnia 1924 Joseph Conrad zmarł w posiadłości Oswalds we wsi Bishopsbourne, prawdopodobnie na zawał serca. Został pochowany na cmentarzu w Canterbury, pod imieniem i nazwiskiem (z błędem) „Joseph Teador Conrad Korzeniowski”. Na nagrobku znalazło się motto z ostatniej ukończonej powieści Conrada, "Korsarza", wzięte z utworu "Królowa wieszczek" Edmunda Spensera: „Sen po trudzie, port po wzburzonych morzach, Spokój po wojnie, śmierć po życiu, cieszy ogromnie”.
Recepcja.
Hanna Segal pisze, że Conrad publikując swą pierwszą powieść w wieku 37 lat „pojawił się w literaturze angielskiej jak meteor” i „od razu został uznany za wybitnego pisarza przez takich ludzi, jak Wells, Henry James, Galsworthy i Edward Garnett, którzy rozpoznali w nim mistrza”. Psychoanalityczka stawia tezę, że przyczyną „tej dziwnej transformacji zawodowego marynarza w wybitnego pisarza” był kryzys wieku średniego, który „ma szczególne znaczenie w życiu artystów”. W życiu Conrada zaszły wydarzenia, które powodują ową przemianę: stracił opiekuna (zamiast rodziców w jego przypadku był to wuj), wziął na siebie obowiązki rodzicielskie (tu: pierwsze dowództwo), a także stawienie czoła perspektywie własnej śmierci (być może przeżycia w Afryce). Przeżycia te znalazły później odbicie zwłaszcza w trzech utworach Conrada: "Tajemnym wspólniku", "Smudze cienia" i "Jądrze ciemności". Conrad, „który miał bardzo traumatyczne dzieciństwo i dźwigał w sercu ciężką depresję (..) stanął na rozdrożu” i „owładnęło nim zniechęcenie późnej młodości (...) Musiał zajrzeć w głąb siebie, dojść do porozumienia ze swoim światem wewnętrznym i podjąć próbę jego rekonstrukcji”. „Kurtz wejrzał w siebie, oszalał i zniszczył siebie. Conrad wejrzał w siebie i choć był bliski krawędzi, zaczął pisać”.
Problematykę powieści Conrada można określić jako psychologiczno-moralną. Akcja jego utworów przeważnie rozgrywa się na morzu, wśród marynarzy, w egzotycznej scenerii Oceanu Indyjskiego, jego wysp i archipelagów. Te specyficzne warunki życia na morzu stały się w jego powieściach doskonałym tłem dla rozważań na temat granic etycznych. Conrad stawiał pytania, na które niełatwo odpowiedzieć. Jakie są granice odpowiedzialności człowieka w obliczu zagrożenia przychodzącego z zewnątrz? Czy przy zasadach moralnych i tych, które wyznacza etyka zawodu, należy trwać za wszelką cenę, nawet wobec groźby utraty życia? Jakim próbom charakteru jest w stanie sprostać człowiek? Jakie jest znaczenie ludzkiej solidarności?
Moralistyka Conrada, a zwłaszcza konieczność dokonywania trudnych wyborów w sytuacjach ekstremalnych, poszukiwanie granic między dobrem a złem, między prawdą a fałszem, szukanie odpowiedzi na pytanie, czym jest honor człowieka – wszystko to ma wymiar ponadczasowy. Stąd popularność jego utworów np. w pokoleniu konspiratorów i członków ruchu oporu przeciw faszyzmowi w latach II wojny światowej, na co zwrócił uwagę m.in. Michał Choromański w książce "Słowacki Wysp Tropikalnych." Postawy osobowe i wybory etyczne wobec zła absolutnego i załamania się lub braku normalnych mechanizmów społecznych są tematem wielu powieści Conrada. Sytuacje takie były jasno widoczne w wyborach i decyzjach uczestników konspiracji wobec świadomie wprowadzonego przez okupanta niemieckiego rozkładu moralnych podstaw funkcjonowania społeczeństwa.
Maria Dąbrowska pisze, że „zasadniczym składnikiem twórczości Conrada” jest „poczucie odpowiedzialności”, które „stało się powietrzem jego życia i (...) powietrzem jego dzieła”. „Z poczucia obowiązku i odpowiedzialności ludzkiej wobec podjętego zadania i wobec samego siebie (...) uczynił żywioł – nieomal piąty element świata. Uczynił instynkt. Niewytłumaczonymi podstępami swego kolosalnego artyzmu nadał sprawie odpowiedzialności urok, jaki mają wszystkie rzeczy instynktowne i żywiołowe, oraz siłę tragiczną właściwą pierwiastkom natężonego życia uczuciowego – opanowanego przy tym przez niezłomną wolę. Zaspokojenie instynktu odpowiedzialności daje ludziom Conrada rozkosz, zapoznanie go czyni życie niemożliwym, jak głód, jak brak miłości”. Dodaje również, że „tematem większej części utworów Conrada jest człowiek samotny albo prawie samotny, rzucony w bezludną przestrzeń oceanu czy też dzikiego lądu i walczący z potęgą żywiołu, a zarazem ze słabością i chaosem własnego wnętrza”.
Badaczka Conrada, Maya Yasnoff uważa, że pisarz, jako bystry obserwator rzeczywistości przełomu XIX i XX w. przewidział narodziny globalizacji. Doświadczenia życiowe połączone z wrodzoną inteligencją uczyniły go osobą bardzo refleksyjną: był jedynakiem, wcześnie został sierotą, wiele podróżował, dzięki czemu jego zdolności obserwacji były większe niż u współczesnych. „Conrad był outsiderem – imigrantem w Wielkiej Brytanii, szlachcicem na statku, Polakiem w Rosji”. Inny nowatorski aspekt jego twórczości, to zakwestionowanie postępu jako zjawiska jednoznacznie pozytywnego.
Nigeryjski krytyk literacki i pisarz, Chinua Achebe w artykule "Obraz Afryki. Rasizm w „Jądrze ciemności” Josepha Conrada" (1977), dowodzi, że Conrad był „zdeklarowanym rasistą” i „miał problem ze swoim stosunkiem do Murzynów”, opierając się na cytatach głównie z "Jądra ciemności", który to utwór określa mianem „obelżywego i oburzającego”, ale także z utworów "Zwycięstwo" i "Ze wspomnień". Przyznaje jednocześnie, że jego horyzontów nie ograniczała ksenofobia i „nie było jego winą, że żył w czasach, w których czarny człowiek miał wyjątkowo marną reputację”. Jednocześnie nie kwestionuje jego wielkiego talentu, przyznaje, że Conrad „jest bez wątpienia jednym z największych stylistów literatury nowoczesnej, a w dodatku autorem doskonale skonstruowanych fabuł”, zaś jego utwory należą do „literatury o trwałej wartości”. 
Szczegółowymi badaniami twórczości Josepha Conrada zajmuje się międzynarodowe Joseph Conrad Society zrzeszające wielu cenionych badaczy literatury. Stowarzyszenie to wydaje naukowy półrocznik "The Conradian" poświęcony twórczości i życiu pisarza. Wieloletnim członkiem tego stowarzyszenia jest wybitny conradysta polsko-kanadyjski Andrzej Busza. W 1966 wydał on książkę "Conrad’s Polish Literary Background" ("Polskie tło literackie Conrada"). Do tematu Conrada powrócił w opublikowanym wspólnie ze znanym literaturoznawcą angielskim J.H. Stape opracowaniu "Joseph Conrad. The Rover" ("Joseph Conrad. Wędrowiec"). Inną znaną badaczką życia i twórczości tego pisarza była Barbara Koc, która w oparciu o zbiory Biblioteki Uniwersytetu Jagiellońskiego stworzyła pierwsze opracowanie jego korespondencji. Znakomitym badaczem życia i twórczości Conrada był Zdzisław Najder, autor m.in. książki "Życie Conrada Korzeniowskiego".
W 1998 wydawnictwo Modern Library umieściło cztery powieści Conrada na liście 100 najlepszych powieści anglojęzycznych XX wieku: 46. "Tajny agent", 47. "Nostromo", 67. "Jądro ciemności", 85. "Lord Jim". W 2009 "Jądro ciemności" i "Lord Jim" znalazły się także na liście 100 najlepszych książek literatury światowej „Newsweeka”.
Adaptacje.
Twórczość Conrada doczekała się wielu adaptacji (bezpośrednich i pośrednich) teatralnych i filmowych.
Teatralne.
Tadeusz Baird skomponował dramat muzyczny z librettem Jerzego S. Sity według noweli "Jutro" z tomu "Tajfun i inne opowiadania". Prapremiera utworu miała miejsce w Warszawie 19 września 1966 roku.
W latach sześćdziesiątych XX wieku Telewizja Polska przygotowała i wyemitowała cykl przedstawień Teatru TV opartych na dziełach Conrada. Były to sławne "Wieczory z Conradem", a pokazane w tym cyklu dzieła pisarza to m.in. "Korsarz", "Falk", "Murzyn z załogi „Narcyza”", "Freja z Siedmiu Wysp", "Tajny agent" i "Smuga cienia". W Polsce znane adaptacje teatralne prozy Conrada zawdzięczamy głównie reżyserowi Zygmuntowi Hübnerowi; w 1980 wystawił na deskach Teatru Powszechnego w Warszawie "Spiskowców" opartych na powieści "W oczach Zachodu". W 1987 powtórzył tę inscenizację, adaptując ją do potrzeb Teatru TV.
W roku Conradowskim (2007) Kristian Nehrebecki wystawił oryginalną adaptację fragmentów "Lorda Jima" pt. "Lord Jim – proces". Oryginalność tej adaptacji polegała na zastąpieniu tradycyjnej sceny teatralnej pomieszczeniami okrętowymi na Darze Pomorza.
Nawiązania literackie i filmowe.
Conrad jest bohaterem jednego z opowiadań w antologii "Echa Wojny światów".
Kilka statków kosmicznych występujących w serii filmów Obcy nosi nazwy wzięte z prozy Conrada:

</doc>
<doc id="69982" url="https://pl.wikipedia.org/wiki?curid=69982" title="Winogrono">
Winogrono

Winogrono – owoc (jagoda) roślin z rodziny winoroślowatych, głównie winorośli właściwej.
Winogrona można jeść na surowo lub można je przetwarzać. Główne produkty spożywcze uzyskiwane z winogron to: dżem, sok, galaretka, wino, wyciąg z pestek winogron, rodzynki, ocet winny i olej z pestek winogron.
Winogrona są owocami, które pochodzą od owoców dzikiej winorośli z regionu Morza Kaspijskiego. Początki produkcji wina datowane są na 8 tys. lat i miały miejsce na terenach obecnej Gruzji. Egipcjanie posiadali już zdolności uprawy winorośli i produkcji wina. Rzymianie rozpowszechnili uprawę winorośli w rejonie Morza Śródziemnego.
Obecnie uprawia się winorośl prawie na całym świecie, a jednym z najbardziej znanych pod tym względem regionów jest basen Morza Śródziemnego.

</doc>
<doc id="69983" url="https://pl.wikipedia.org/wiki?curid=69983" title="Józef Konrad Korzeniowski">
Józef Konrad Korzeniowski



</doc>
<doc id="69984" url="https://pl.wikipedia.org/wiki?curid=69984" title="Teodor Józef Konrad Korzeniowski">
Teodor Józef Konrad Korzeniowski



</doc>
<doc id="69985" url="https://pl.wikipedia.org/wiki?curid=69985" title="V. S. Naipaul">
V. S. Naipaul



</doc>
<doc id="69986" url="https://pl.wikipedia.org/wiki?curid=69986" title="Francja Vichy">
Francja Vichy

Francja Vichy (), oficjalna nazwa Państwo Francuskie () – potoczne określenie państwa francuskiego, istniejącego w latach 1940–1944 (faktycznie do listopada 1942 – do momentu pełnej okupacji wojskowej) ze stolicą (od 1 lipca 1940) w Vichy (ob. w regionie Owernia-Rodan-Alpy, w departamencie Allier).
Utworzenie.
Państwo powstało w konsekwencji ustawy Zgromadzenia Narodowego III Republiki o nadzwyczajnych pełnomocnictwach dla premiera Francji, marszałka Francji Philippe’a Pétaina po klęsce Francji w kampanii 1940 roku. Jako kontynuacja III Republiki zostało oficjalnie uznane przez większość społeczności międzynarodowej, z wyjątkiem Wielkiej Brytanii.
Zgodnie z warunkami zawieszenia broni podpisanego przez gen. Charles’a Huntzingera ze strony francuskiej i gen. Wilhelma Keitla ze strony niemieckiej w dniu 22 czerwca 1940, blisko 2/3 powierzchni Francji znalazło się pod okupacją niemiecką. Pozostała część Francji, jej protektoraty i kolonie miały pozostać nieokupowane przez Niemców i Włochów. Vichy zachowała we Francji metropolitarnej liczącą ok. 105 tys. żołnierzy armię bez ciężkiego sprzętu (czołgów, samochodów pancernych, ciężkiej artylerii), które zostały w większości wydane III Rzeszy lub ewakuowane na terytoria zamorskie i liczącą ponad 200 tysięcy żołnierzy armię w Algierii Francuskiej oraz koloniach (Francuska Afryka Zachodnia i Równikowa, Syria i Liban, Indochiny Francuskie). Francja pozostawała również w posiadaniu czwartej co do siły (po Royal Navy, US Navy i Nippon Kaigun) floty wojennej świata, rozmieszczonej częściowo w Tulonie, częściowo w portach Afryki Francuskiej (Mers-el-Kebir koło Oranu, Dakar).
Zebrane w Tuluzie Zgromadzenie Narodowe Republiki (Senat i Izba Deputowanych łącznie) udzieliło 10 lipca 1940 r. nadzwyczajnych pełnomocnictw premierowi, marszałkowi Pétain, który na ich podstawie ogłosił się „głową państwa francuskiego”. Ustawa o pełnomocnictwach została uchwalona przygniatającą większością głosów (569 głosów „za” przy 80 „przeciw” przy 30 wstrzymujących się od głosu). Tego samego dnia prezydent Republiki Albert Lebrun, nie składając jednak formalnej rezygnacji, przekazał swoje uprawnienia na rzecz Pétaina, który następnego dnia zdymisjonował prezydenta i ogłosił się głową państwa. III Republika Francuska dobiegła w ten sposób kresu – rozpoczął się okres Francji Vichy. Vichy ogłosiła neutralność w toczącej się wojnie.
We władzach najważniejszą rolę odgrywali marszałek Philippe Pétain oraz premier Pierre Laval. W roku 1941 Pétain, próbując rozszerzyć swą samodzielność, odsunął od władzy proniemieckiego Lavala, powierzając jego obowiązki admirałowi François Darlanowi, który dysponował jedynym realnym atutem Francji Vichy – francuską marynarką wojenną.
W 1941 Vichy podpisało układ z USA. W listopadzie 1942 po rozpoczęciu okupacji przez Wehrmacht „strefy nieokupowanej”, rozbrojeniu armii francuskiej we Francji metropolitarnej oraz po przejściu admirała Darlana oraz oddziałów w Algierii i koloniach na stronę aliantów faktyczną władzę w administracji Vichy uzyskał Pierre Laval, który po zamordowaniu admirała przez monarchistę zlikwidował jego stanowisko (minister pełnomocny rządu) i objął rządy niemalże dyktatorskie.
Polityka antyżydowska.
W pierwszym okresie funkcjonowania państwa (do 1943 roku), kiedy Francja Vichy posiadała sporą wewnętrzną autonomię, jej władze podjęły pomimo braku nacisków ze strony III Rzeszy zakrojoną na szeroką skalę kampanię antyżydowską. Bezpośrednio po utworzeniu państwa zniesiono przepisy piętnujące antyżydowskie wypowiedzi w prasie (27 sierpnia 1940). Później przyjmowano coraz bardziej restrykcyjne ustawy antysemickie, ograniczające możliwości zatrudnienia Żydów i ich aktywność społeczną (3 października 1940, 2 czerwca 1941).
Bezpośrednio po zajęciu Francji przez Niemcy w 1941 roku w strefie okupowanej rozpoczęły się „łapanki” Żydów. Hitlerowcy założyli, iż francuska policja zatrzyma około 22 tys. Żydów na terenie Paryża, a następnie wywiezie ich do obozów umieszczonych wokół Paryża jak obóz w Drancy, Compiègne, obóz koncentracyjny w Pithiviers i obóz przejściowy w Beaune-la-Rolande. Akcja została jednak zrealizowana w mniejszym wymiarze i ostatecznie 16 lipca aresztowano 12 884 osoby, w tym 5082 kobiety oraz 4051 dzieci.
Kolaboracja.
Kolaboracja oprócz regularnego opłacania i utrzymania armii okupacyjnej, polegała na produkcji zbrojeniowej na rzecz Rzeszy, kontyngentach żywnościowych przekazywanych w zamian za „obligacje” Rzeszy na poczet odszkodowań wojennych Francji wobec Niemiec oraz masowych dobrowolnych wyjazdów do pracy w Rzeszy (w tym do niemieckich zakładów zbrojeniowych) – do których zachęcały władze Vichy. W praktyce Francja finansowała w ten sposób w znacznej części wysiłek zbrojeniowy III Rzeszy. Kolaboracja obejmowała również zorganizowany współudział policji francuskiej, francuskiej milicji faszystowskiej (kierowanej przez Josepha Darnanda) i cywilnej administracji francuskiej (Rene Bousqueta) w ustalaniu list proskrypcyjnych i organizowaniu deportacji Żydów (np. znana jedyna w okresie 1940–1942 na terytorium Vichy obława antyżydowska z lipca-sierpnia 1942 – obława Vel d’Hiv w Paryżu), a także współpracę z Gestapo w walce z Resistance. W Indochinach Francuskich Japonia, okupując je wojskowo w sierpniu 1940 r., zachowała francuską administrację cywilną, która współpracowała z wojskami japońskimi do marca 1945 roku.
Armia Rozejmowa.
Państwo Vichy posiadało własne wojsko. Słabo uzbrojoną armię metropolitalną (brak broni ciężkiej, minimalne siły pancerne i lotnicze) liczącą 100 tysięcy żołnierzy oraz armię kolonialną, dobrze wyposażoną (głównie dzięki ewakuowaniu przed zawieszeniem broni dużej ilości wszelakiego sprzętu wojskowego do posiadłości zamorskich), liczącą 200 tysięcy żołnierzy. Istniało, chociaż zredukowane liczebnie, stosunkowo nowoczesne lotnictwo. Działał zakamuflowany przed Niemcami kontrwywiad francuski, zaś generalicja Armii Rozejmowej utrzymywała kontakt ze zbiegłym z niewoli niemieckiej przy pomocy wywiadu francuskiego generałem Henri Giraudem, którego ekstradycji do III Rzeszy Vichy oficjalnie odmówiła. Wojskowi francuscy reprezentujący Vichy, które do listopada 1942 było oficjalnie państwem neutralnym, utrzymywali stały kontakt i wymieniali informacje wywiadowcze z ambasadorem USA, którym był admirał William Daniel Leahy. W nieokupowanej strefie Francji działały placówki wywiadu polskiego (zarówno Oddział II Sztabu Generalnego WP, jak i Akcja Kontynentalna), prowadzony był nasłuch i dekryptaż niemieckiej komunikacji radiowej przez grupę polskich kryptologów.
Najsilniejsza była marynarka wojenna, nadal jedna z największych na świecie – zarówno alianci, jak i hitlerowskie Niemcy nie chciały dopuścić, aby dostała się w ręce wroga lub działała na jego korzyść. Część okrętów marynarki Vichy zostało unieszkodliwionych przez Royal Navy podczas operacji Catapult w Mers el-Kebir i późniejszych incydentalnych starć w koloniach francuskich w Afryce (operacja Menace, ). Wojska Vichy stawiały opór aliantom zdobywającym kolonie francuskie: Syrię (operacja Exporter), Madagaskar (operacja Ironclad), Maroko i Algierię (operacja Torch). Chęć przejęcia francuskiej floty stała się jedną z przyczyn zajęcia Vichy przez wojska niemieckie w listopadzie 1942 roku. Zadanie to nie powiodło się – większość jednostek została zatopiona w Tulonie przez samych Francuzów, nieliczne zdołały uciec. Armia francuska w metropolii przestała istnieć, zaś w Algierii i koloniach przeszła stopniowo na stronę aliantów. Oficerowie i żołnierze Armii Rozejmowej w kraju stanowili trzon wiernej gen. Giraud’owi Organizacji Ruchu Oporu Armii, która w roku 1944 współtworzyła FFI. Niektórzy wstąpili jednak do nowo utworzonej kolaboracyjnej Milicji Francuskiej.
Armia Rozejmowa w kraju posiadała osiem dywizji wojskowych podzielonych na dwie grupy:
Podział administracyjny.
Francja od rewolucji dzieli się na departamenty. Cywilna administracja francuska została zachowana w okresie 1940–1944 zarówno na terenie okupowanym, jak i nieokupowanym (z wyjątkiem Alzacji i Lotaryngii, które zostały przyłączone do Rzeszy).
Życie codzienne.
Barwny obraz życia codziennego Francji Vichy przynosi dziennik Andrzeja Bobkowskiego z lat 1940–1944.
Koniec.
Terytorium Vichy zostało zajęte przez Wehrmacht i Włochów w listopadzie 1942 roku po inwazji aliantów w Afryce Północnej (operacja Torch) oraz przejściu francuskich wojsk kolonialnych i oddziałów zamorskich Vichy na rozkaz admirała François Darlana na stronę koalicji antyhitlerowskiej. Niemcy obawiali się, że alianci wykorzystają Afrykę jako bazę do inwazji na południową Francję (14 listopada wkroczyli do strefy nieokupowanej). Armia i flota albo przestały istnieć, albo przeszły na stronę aliantów. Władze okupacyjne zastąpiły dotychczasowy zaciąg na roboty poborem przymusowym. We Francji nieokupowanej zaczęło działać Gestapo. Aresztowano i wywieziono do Niemiec także niektórych polityków Vichy, np. byłego ministra obrony Vichy Maxime’a Weyganda.
Po lądowaniu w Normandii w czerwcu 1944 roku i wyzwoleniu Paryża (w sierpniu 1944), 20 sierpnia 1944 roku Pétain i inni członkowie rządu Vichy zostali internowani przez okupacyjne władze niemieckie i przymusowo wywiezieni poprzez Belfort do Sigmaringen, gdzie do końca kwietnia 1945 funkcjonował marionetkowy „emigracyjny” rząd Francji. Po wojnie czołowi przywódcy Vichy zostali osądzeni za kolaborację.
Rozliczenie.
Po wyzwoleniu przyszedł czas na zapowiadane przez władze Wolnej Francji rozliczenie kolaborantów i zdrajców. Jego ograniczony zasięg spowodował u Francuzów częściowe wymazanie z pamięci czasów rządów Vichy. Ścigano niektórych aktywnych polityków (Pierre Laval, Joseph Darnand – skazani na karę śmierci) oraz niektórych intelektualistów popierających reżim (Louis-Ferdinand Céline). Marszałek Pétain początkowo również skazany na śmierć, jednak ława przysięgłych wnioskowała o zmianę kary na dożywotnie pozbawienie wolności. Tak też się stało i Pétain pozostawał w więzieniu na wyspie Île d’Yeu do swojej śmierci w 1951. Oszczędzano administrację, policję, sądownictwo, wojsko i fachowców z różnych dziedzin gospodarki, kultury i nauki. Wielu zasłużonych dla Wolnej Francji generałów francuskich jak np. przyszli marszałkowie Francji Alphonse Juin czy Jean de Lattre de Tassigny służyło na odpowiedzialnych stanowiskach w Armii Rozejmowej, zaś w administracji Vichy pracowało wielu przyszłych członków Resistance, np. prezydent François Mitterrand czy premier Maurice Couve de Murville. Bohater Resistance zamordowany przez hitlerowców, twórca i pierwszy komendant Organizacji Ruchu Oporu Armii generał Aubert Frere w 1940 roku przewodniczył sądowi wojskowemu, który zaocznie skazał na śmierć generała Charlesa de Gaulle’a. Wynikało to po części z faktu, że nieokupowane państwo francuskie w czasie wojny nadal musiało funkcjonować, jak i ze świadomego działania generała de Gaulle’a, który dążył do tego, by przekonać świat i Francuzów, iż Francja nigdy się nie poddała i z wyjątkiem nielicznych zdrajców walczyła u boku aliantów. Vichy aż do listopada 1942 (operacja Torch) było oficjalnie uznawane m.in. przez USA, a do 30 czerwca 1941 – utrzymywało stosunki dyplomatyczne z ZSRR (zostały zerwane przez Vichy po ataku III Rzeszy na ZSRR). W Vichy znajdowały się placówki dyplomatyczne 32 państw. Uznawał je także Rząd RP na uchodźstwie, utrzymujący w Vichy do jesieni 1940 oficjalne przedstawicielstwo konsularne, a do 1942 nieoficjalne przedstawicielstwo dyplomatyczne. Zachowała się korespondencja dyplomatyczna, m.in. amerykańska. Związek Kombatantów I wojny światowej popierający marszałka Pétaina liczył 5 milionów członków. Nieoczekiwanym sojusznikiem okazała do niedawna sroga dla kolaborantów Francuska Partia Komunistyczna. Jej władze mogły chcieć zatrzeć wspomnienie polityki, jaką prowadzili w czasie sojuszu ZSRR i III Rzeszy w latach 1939–1941 (od paktu Ribbentrop-Mołotow do agresji III Rzeszy na ZSRR). W trakcie wyzwalania Francji doszło jednocześnie do serii samosądów (z przyczyn osobistych i politycznych), motywowanych rzekomą kolaboracją ofiar.
Charles de Gaulle ze względu na to, że większość społeczeństwa francuskiego w okresie 1940 – listopad 1942 uważała nieokupowane Vichy za legalne państwo francuskie uznawane przez społeczność międzynarodową, odwołał się do popularnej we Francji tezy o uzupełniających rolach: swojej w Londynie i Philippe’a Pétaina w Vichy. Wszystkie te zabiegi ułatwiały Francuzom zapomnienie, że większość Francuzów – deputowanych parlamentu francuskiego, jak i większość społeczności międzynarodowej w okresie 1940–1942 uważała Vichy za legalne państwo francuskie. Wzmacniały próby rehabilitacji Pétaina, podejmowane co jakiś czas nie tylko przez dawnych podwładnych, ale też przez wojennych towarzyszy Charles’a de Gaulle’a oraz młodsze pokolenie francuskiej skrajnej prawicy. Świadomość, że nieokupowane Vichy było państwem, w którym w okresie 1940–1942 można było żyć w miarę spokojnie, bez deportacji, pacyfikacji i wywózek na roboty przymusowe wykluczała praktycznie możliwość ścigania francuskich zbrodniarzy wojennych oraz pamięć zarówno o współudziale urzędników francuskich w Holocauście, jak i o bohaterach Résistance, nierzadko katowanych i zabijanych przez funkcjonariuszy organów policyjnych Vichy.

</doc>
<doc id="69987" url="https://pl.wikipedia.org/wiki?curid=69987" title="Borne Sulinowo">
Borne Sulinowo

Borne Sulinowo (, ) – miasto w Polsce, w województwie zachodniopomorskim, w powiecie szczecineckim, siedziba władz gminy miejsko-wiejskiej Borne Sulinowo.
Miasto położone jest nad jeziorem Pile. W okolicy atrakcją jest tzw. podwodny las, tj. część wyspy, która zapadła się do jeziora. Dawniej płynął tu strumień Strullbach, który ginął w ziemi, a miejsce to nazywano "Utraconym Źródłem" ().
W latach 30. XX wieku na miejscu wsi Lipie () zbudowano garnizon wojskowy. W 1945 przejęła go Armia Czerwona i użytkowała do października 1992. W tym okresie miasto było wyłączone spod administracji polskiej. 5 czerwca 1993 nastąpiło uroczyste otwarcie miasta, a 1 października Borne Sulinowo otrzymało prawa miejskie. Do 1995 osiedliło się tutaj 1549 mieszkańców.
Układ miasta tworzy 35 ulic.
Historia.
Do wieku XV tereny te były zamieszkiwane przez Pomorzan, od XVI wieku rozpoczęło się osadnictwo niemieckie. Położenie geograficzne i wynikłe z niego konsekwencje (wojny, przemarsze wojsk, próby zajęcia przez władców polskich, niemieckich i skandynawskich) nie sprzyjały rozwojowi gospodarki. Nie rozwijano tu przemysłu na większą skalę z powodu oddalenia od większych ośrodków przemysłowych.
W latach 1933–1939 rząd III Rzeszy wykupił część terenów i wysiedlił z nich ludność w celu budowy bazy wojskowej i utworzenia poligonu (okolice wsi Linde). W latach 1934–1937 utworzono Wał Pomorski. W 1936 zakończono budowę miasteczka militarnego dla szkoły artylerii Wehrmachtu, . Ponownie przebywał tu w dniach 5–8 września 1939. W garnizonie Groß Born stacjonowały jednostki dywizji pancernej Heinza Guderiana przed atakiem na Polskę w 1939. Na poligonie ćwiczyły oddziały Afrika Korps dowodzone przez gen. Rommla (drugim poligonem Afrika Korps była Pustynia Błędowska).
We wrześniu 1939 zorganizowano tu obóz jeniecki – początkowo przejściowy (Dulag), a od 9 listopada dla szeregowców (Stalag). Obóz ten funkcjonował do 1 czerwca 1940, po czym został przekształcony na oficerski Oflag II D Gross-Born, położony w pobliżu miejscowości Westfalenhof (dziś Kłomino). Do połowy 1942 przebywali tu jeńcy francuscy, później polscy. W lutym 1941 w obozie było 3731 Francuzów, a w styczniu 1945 – 5391 Polaków. Przetrzymywany był m.in. Leon Kruczkowski, a także trafiła tu duża część żołnierzy powstania warszawskiego.
Na początku 1945 żołnierze niemieccy opuścili miejscowość, po czym zajęła je Armia Czerwona, utrzymując jej militarny charakter. Utworzono tu doskonale strzeżoną bazę Północnej Grupy Wojsk. Mimo że obszar ten został w 1945 formalnie włączony do Polski, a w ewidencji gruntów figurował pod nazwą „tereny leśne”, to faktycznie był on oderwany od struktury terytorialnej kraju.
Nieopodal Bornego Sulinowa na zamkniętym terenie w Brzeźnicy znajdował się jeden z magazynów radzieckiej broni nuklearnej przechowywanej na terenie Polski, przeznaczonej do użycia (według planów operacyjnych) w czasie wojny z Zachodem – również przez Wojsko Polskie. W okolicznych lasach do dziś pozostały schrony po przewoźnych wyrzutniach SS-20.
Do 12 października 1992 wojsko radzieckie (w tym czasie już rosyjskie) ostatecznie opuściło Borne Sulinowo – było to 15 tysięcy żołnierzy kontyngentu 6 Witebsko-Nowogródzkiej Gwardyjskiej Dywizji Zmechanizowanej Armii Rosyjskiej. W kwietniu 1993 miasto zostało przekazane polskim władzom cywilnym. Po oficjalnym otwarciu miejscowości 5 czerwca, 1 października został jej nadany przez Radę Ministrów RP status miasta. Tym samym rozpoczął się proces zasiedlania. W latach 1993–1998 Borne Sulinowo administracyjnie należało do województwa koszalińskiego.
Turystyka.
Ścieżka turystyczno-spacerowa.
Władze miasta, by uatrakcyjnić i ułatwić turystom zwiedzanie Bornego Sulinowa, wytyczyły na jego terenie ścieżkę turystyczno-spacerową o długości ok. 13,5 km. Przy ścieżce znajduje się 21 wartych obejrzenia obiektów. Przy każdym z nich ustawiona została trójjęzyczna (polski, niemiecki, angielski) tablica informacyjna. Prawie każda tablica zawiera historyczne zdjęcia, umożliwiając w ten sposób porównanie niegdysiejszego i obecnego wyglądu danego obiektu.
Obiekty na trasie ścieżki turystyczno-spacerowej:
Obecnie dużą część miasta zajmuje obszar mocno zdewastowany, a stan ten miejscowe ośrodki wypoczynkowe wykorzystują, kusząc turystów ofertą „biesiad w stylu СССР i PRL”. Na oficjalnej stronie miasta zjawisko to znalazło wyraz w osobnej galerii zatytułowanej "Kilka fotografii, jakich nie zrobicie w innym mieście".
W latach 2001–2014 odbywały Międzynarodowe Zloty Pojazdów Militarnych
Na szczycie zachodniej elewacji Domu Oficera znajduje się płaskorzeźba przedstawiająca rycerza na koniu, trzymającego flagę ze swastyką. Swastyka jest częściowo przesłonięta przez głowę rycerza (zob.: ). Przed 1994 znajdowało się tam godło Związku Radzieckiego, zasłaniając figurę.
Transport.
W 2013 oddano w mieście do użytku wielofunkcyjne lądowisko.
Administracja.
Miasto jest siedzibą gminy miejsko-wiejskiej. W Radzie Miejskiej w Bornem Sulinowie zasiada 15 radnych. Organem wykonawczym jest burmistrz. Siedzibą władz jest Urząd Miejski przy al. Niepodległości.
Mieszkańcy Bornego Sulinowa wybierają parlamentarzystów z okręgu wyborczego Koszalin, a posłów do Parlamentu Europejskiego z okręgu wyborczego Gorzów Wielkopolski.

</doc>
<doc id="69990" url="https://pl.wikipedia.org/wiki?curid=69990" title="Cynewulf">
Cynewulf

Cynewulf – anglosaski poeta, który żył prawdopodobnie w Northumbrii w VIII lub IX wieku. Cztery poematy można z całą pewnością przypisać jemu ze względu na runiczne „podpisy” w tekście, co czyni go jednym z dwóch, obok Cedmona z Whitby, znanych z imienia anglosaskich poetów.
Twórczość.
Znany z poematów:
Cynewulfowi przypisuje się także autorstwo czterech innych utworów:
Autorstwo dwóch kolejnych jest bardzo wątpliwe: "The Dream of the Rood" ("Sen o Krzyżu Świętym") oraz "Phoenix" ("Feniks").
Dzieła przypisywane Cynewulfowi, wraz z innymi, które są zbliżone w stylu, tworzą tzw. szkołę Cynewulfa, która jest odmienna od twórczości Caedmona.

</doc>
<doc id="69991" url="https://pl.wikipedia.org/wiki?curid=69991" title="Anglosasi">
Anglosasi

Anglosasi (, ) – plemiona wywodzące się z terenu obecnych Niemiec i Skandynawii, takie jak Anglowie, Sasi i Jutowie. Począwszy od V wieku plemiona te zasiedliły większą część Wysp Brytyjskich. Współczesny język angielski pochodzi od języków, którymi te plemiona posługiwały się 1500 lat temu.
Współcześnie termin „Anglosasi” używany bywa także w rozmaitych kontekstach na oznaczenie wspólnoty narodów wywodzących się od plemion anglosaskich, do mieszkańców współczesnych krajów anglosaskich (Afrykanerzy, Amerykanie, Australijczycy, Brytyjczycy, Irlandczycy, Kanadyjczycy, Nowozelandczycy – należy jednak podkreślić, że nacisk jest także kładziony na biały kolor skóry, wyznanie chrześcijańskie i posługiwanie się językiem angielskim, jako pierwszym lub drugim językiem ojczystym), przede wszystkim w wyrażeniach związanych z prawem, typu "anglosaski system prawny".
Historia.
Anglosasi byli germańskimi plemionami, które zamieszkiwały Brytanię od połowy V wieku n.e. Zajęcie Brytanii przez Anglosasów jest powszechnie uważane za początki współczesnego narodu angielskiego.
Pod koniec IV i na początku V wieku Rzymianie przywieźli wojowników anglosaskich wraz z rodzinami do Brytanii. Mieli oni jako płatni żołnierze pomagać Rzymianom w obronie południowych i wschodnich wybrzeży przed innymi plemionami germańskimi. Około 410 roku ostatnie oddziały rzymskie opuściły Brytanię. Mimo że niektórzy jej mieszkańcy nadal wiedli życie na sposób rzymski, w miarę napływu coraz to nowych osadników zza kanału La Manche i Morza Północnego wiele miejsc zaczęło się zmieniać i przybierać anglosaski charakter.
Przybywający do Brytanii Anglosasi stopniowo zajmowali coraz rozleglejsze tereny i zakładali farmy, wioski oraz miasta. W ciągu 200 lat, od około 450 do 650 roku, przesunęli się dalej na zachód i utworzyli królestwa. Niektóre anglosaskie nazwy przetrwały, na przykład Anglia Wschodnia będąca kiedyś królestwem wschodnich Anglów. Inne anglosaskie nazwy są nadal w użyciu. Słowo "ford" oznacza skrzyżowanie i występuje na przykład w nazwie Bradford, "ton" zaś znaczyło farma lub wioska i zawarte jest w wielu nazwach na Wyspach Brytyjskich, na przykład Brighton lub Preston. W 1016 roku Kanut II Wielki (siostrzeniec Bolesława Chrobrego) i jego armia podbili stopniowo całą Anglię. Kanuta uznano za króla. Od połowy VI wieku mnisi irlandzcy rozpoczęli nawracanie na chrześcijaństwo ludów zamieszkujących północną część Brytanii. Koniec epoki Anglosasów to bitwa pod Hastings w 1066, w której zwyciężył normański najeźdźca Wilhelm Zdobywca.
Kultura.
Życie kulturalne skupiało się wokół klasztorów i na dworze królewskim. Przed wprowadzeniem chrześcijaństwa i języka łacińskiego, Anglosasi posługiwali się alfabetem złożonym z 33 znaków zwanych runami. Uczeni zajmowali się tłumaczeniem klasycznych dzieł łacińskich na język anglosaski bądź staroangielski.
Kościoły anglosaskie, jak np. kościół w Earls Barton, często mają kwadratowe wieże ozdabiane kamiennymi reliefami.
Anglosascy mnisi sporządzali nadzwyczaj piękne rękopisy. Jeden z mnichów (skryba) przepisywał tekst, drugi go ilustrował, a trzeci tworzył wszelkie inne ozdoby.
Anglosasi wyrabiali także biżuterię. Obrabiali piękne klejnoty i umieszczali na nich wyrzeźbione obrazy przedstawiające ich władców albo inskrypcje, które ich chwaliły. Anglosasi wyrabiali także naczynia, biżuterię metalową i przedmioty z kości ułatwiające codzienne życie.
Z małych skrawków odzieży znalezionych w grobowcach archeolodzy wysnuli wniosek, że kobiety często nosiły długie, powiewne szaty mocowane na ramionach wielkimi broszami. Przy pasach noszono sakiewki. Znaleziono też biżuterię – brosze, naszyjniki, szpile i bransolety. Mężczyźni zwykle ubierali się w krótkie tuniki wkładane na wąskie spodnie oraz w płaszcze. Niektórych mężczyzn chowano z tarczą i mieczem.
Alfred Wielki.
Najsławniejszym królem anglosaskim był Alfred Wielki. Władał w południowej Anglii w IX wieku. Był utalentowanym żołnierzem, który obronił swoje królestwo przed najazdem wikingów. Był wielkim orędownikiem nauki, pod jego panowaniem rozkwitły sztuka i rzemiosło. Za czasów jego panowania zaczęto spisywać "Kroniki anglosaskie", zapis ważnych wydarzeń w królestwie. Alfred był też założycielem wielu ufortyfikowanych miast, zwanych "burhs". Miast tych broniły masywne wały, za którymi mogli schronić się mieszkańcy uciekający przed nowymi najeźdźcami – wikingami.

</doc>
<doc id="69992" url="https://pl.wikipedia.org/wiki?curid=69992" title="Bogdan Kramer">
Bogdan Kramer

Bogdan Kramer (ur. 18 kwietnia 1944 w Kiekrzu) – polski żeglarz, żeglarz lodowy, olimpijczyk.
Życiorys.
Członek Jacht Klubu Wielkopolski w Poznaniu. Początkowo żeglarz (klasy: Hornet, FD), później także żeglarz lodowy.
Największe sukcesy odniósł w rywalizacji bojerów klasy DN.
W 1980 Bogdan Kramer brał udział w Igrzyskach Olimpijskich w Moskwie (konkurencje żeglarskie w Tallinnie) w klasie katamaranów Tornado (jako sternik, załogantem był Jarogniew Krüger). Polska załoga zajęła 9. miejsce (na 11 ekip). Był to, jak na razie, jedyny start na Igrzyskach polskiego katamaranu.
Bogdan Kramer pozostał czynnym zawodnikiem klasy DN po ukończeniu 60 lat w 2004.
Odznaczenia.
Mistrz Sportu (1987) odznaczony m.in. czterokrotnie złotym (1978, 1980, 1981, 1984) i trzykrotnie brązowym (1979, 1983, 1987) Medalem za Wybitne Osiągnięcia Sportowe. W lutym 2020 został uhonorowany przez kapitułę Poznańskiej Gali Sportu tytułem "Superseniora Poznańskiego Sportu".

</doc>
<doc id="69996" url="https://pl.wikipedia.org/wiki?curid=69996" title="Bieniszew-Klasztor">
Bieniszew-Klasztor

Bieniszew-Klasztor – osada w Polsce położona w województwie wielkopolskim, w powiecie konińskim, w gminie Kazimierz Biskupi.
Nazwa.
Termin Bieniszew, będący wtórną, uproszczoną wersją nazwy "Bieniszewo", został utworzony dzięki formantowi -evo, co sugeruje, że była to nazwa dziedziczna, czyli taka, która pochodziła od nazwiska właściciela wsi (dóbr). W tym wypadku pochodzi od nazwy osobowej Bienisz.
Termin na przestrzeni wieków ewoluował. Na pierwsze wzmianki o Bieniszewie można natrafić już w 1382 roku. Wówczas nazwa zapisywana była jako "Benschow" (por. "Kronika wielkopolska", t. 2). Kolejny wpis pojawił się w niemieckim źródle jako "Beneschew" w 1405 roku. (por. Ludat, "Das Lebuser Stiftsregister"). W okolicach Kalisza w 1494 r. odnotowano także nazwę "Sbyenyschewo" (por. "Słownik historyczno-geograficzny województwa kaliskiego w średniowieczu"). W latach 1511–1523 określenie tej miejscowości miało funkcjonować jako "Byenyschewo" (por. Łaski, "Liber beneficiorum"). Kilkadziesiąt lat później, w 1579 roku, ponownie zmieniła się notacja tej miejscowości, gdyż występowała jako "Bienissewo" (por. "Źródła dziejowe. Polska XVI wieku"). W następnym stuleciu termin ten po raz kolejny zmienił się na "Bieniszewo" w 1674 r. (por. Majchrowski, "Nazwy miejscowe dawnego województwa kaliskiego"). W 1827 roku zapis i wymowa tytułu omawianej miejscowości brzmiała dokładnie tak jak współcześnie – Bieniszew (por. "Tabela miast i wsi Królestwa Polskiego"), by znów zmienić się kolejno na "Biniszew" w 1877 r. oraz "Bieniszewo" i "Biniszewo" w 1880 r. (por. "Słownik geograficzny Królestwa Polskiego"). Ostatnio odnotowana nazwa, która nastąpiła w roku 1980, w Wykazie Urzędowych Nazw Miejscowości jest podwójna i zapisana jako "Bieniszewo" oraz termin używany dzisiaj: "Bieniszew".
Rys historyczny.
Według przekazu zachowanego w kronikach zakonnych w wigilię Ofiarowania Najświętszej Maryi Panny 20 listopada 1662 roku siedemnastoletniej Zofii z Bochlewa ukazała się pięknie ubrana Pani, która wskazała jej wzgórze z rosnącą na nim samotną sosną. Oczom dziewczyny ukazał się wówczas nieziemski widok białych mnichów oddających chwałę Bogu. Matka Boża w widzeniu zapowiedziała, że wkrótce w miejscu tym powstanie klasztor, w którym zakonnicy będą poprzez nieustanną modlitwę i kontemplację wypraszać łaski dla wszystkich ludzi. Zofia, wypełniając polecenie otrzymane podczas objawienia, opowiedziała o wszystkim ojcu Antoniemu Krzesikowskiemu, który był kierownikiem duchowym kasztelana Alberta Kadzidłowskiego. Ten pod wpływem niesamowitej opowieści zdecydował się wspomóc finansowo fundację klasztoru na Sowiej Górze, w miejscu wskazanym przez Maryję. Wkrótce z Krakowa przybyli pierwsi mnisi należący do Kongregacji Eremitów Kamedułów Góry Koronnej, którzy zamieszkali gościnnie u ojców bernardynów w Kazimierzu Biskupim, potem zaś w Gosławicach, prowadząc jednocześnie starania związane z budową pierwszych zabudowań klasztornych. Fundacja dokonana przez Kadzidłowskiego została potwierdzona w dokumencie królewskim wystawionym 1 sierpnia 1663 roku.
Początkowo wzniesiono kościół drewniany, którego budowa zakończyła się w 1672 roku. Jednak już 17 października 1666 roku została odprawiona na terenie Eremu pierwsza msza święta przy licznym udziale wiernych. W 1741 roku w klasztorze wybuchł pożar, w wyniku którego spłonęła znaczna część kościoła z głównym ołtarzem oraz cudownym obrazem Matki Bożej Pocieszenia z Dzieciątkiem. Cudowny obraz został zastąpiony nowym wizerunkiem, czczonym również przez okoliczną ludność. Przygotowania do wzniesienia murowanego kościoła pod wezwaniem Narodzenia NMP prowadzono od 1747 roku. Jednak ze względu na bardzo skromne fundusze, znaczące prace budowlane wykonano dopiero w latach 1760-1781. Świątynia została dedykowana 14 maja 1797 roku.
Podczas rozbiorów zakonnicy zostali zmuszeni do opuszczenia pustelni. Kilku zakonników jednak potajemnie pozostało, wbrew nakazowi władz carskich (w 1819 roku formalnie doszło do kasaty klasztoru). W 1805 roku w Bieniszewie i w pobliskim Kazimierzu Biskupim obchodzono 800-lecie śmierci Pięciu Braci Męczenników (według "Żywotu św. Piotra Damianiego" męczennicy zginęli w 1005 roku). W 1846 roku zmarł w Bieniszewie ostatni mnich o. Karol Pianowski. Majątek klasztorny podlegający administracji carskiej był grabiony i dewastowany. W tym okresie mszę świętą odprawiano tylko kilkanaście razy w roku. Po powstaniu listopadowym w związku z ograniczeniami wprowadzonymi przez Rosjan, Eucharystię sprawowano tylko 8 września w święto Narodzenia NMP, by uczcić Maryję w cudownym obrazie.
1 marca 1863 roku pod murami klasztoru doszło do zwycięskiej bitwy z wojskami carskimi. Powstańcami dowodził wtedy Kazimierz Mielęcki. 
W 1880 roku zabudowania pokamedulskie przejął hrabia Karol Mielżyński, chroniąc je tym samym przed ostateczną rozbiórką. Zaś w 1906 roku teren klasztoru stał się własnością hr. Stanisława Mańkowskiego, który po odzyskaniu niepodległości przez Polskę na własny koszt rozpoczął odbudowę zniszczeń i dzięki jego staraniom kameduli powrócili do eremu w 1937 roku.
W czasie II wojny światowej zakonnicy ponownie musieli opuścić klasztor (czterech z nich wywieziono do Dachau w 1940, gdzie trzech zostało zamordowanych). W roku 2011 zakończył się proces beatyfikacyjny na etapie diecezjalnym o. Alojzego Macieja Poprawy – przeora oraz o. Cherubina Kozika). Po zakończeniu działań wojennych ponownie kilku mnichów przyjechało z eremu krakowskiego, aby reaktywować fundację.
Kościół.
Kościół klasztorny jest obiektem późnobarokowym, trzynawowym o układzie bazylikowym. W archiwalnych dokumentach nie zachowała się informacja o autorze projektu kościoła, architektonicznie związanego z kręgiem artystycznym wybitnego Włocha Jana Catenazziego, który w znaczny sposób wpłynął na architekturę Wielkopolski. Świątynia jest dziełem Czecha Jana Adama Stiera, który współpracował z Catenazzim, oraz Włocha Pompea Ferrariego. Nie udało się natomiast ustalić autora ażurowego, rokokowego ołtarza głównego z obrazem Ofiarowania Najświętszej Maryi Panny.
Do prezbiterium przylegają kaplica św. Krzyża i zakrystia. Polichromia w kaplicy św. Krzyża została wykonana w 1756 roku przez pochodzącego ze Śląska Jana Petri. Możemy tutaj również zobaczyć obraz Sądu Ostatecznego oraz historię św. Huberta i sceny znalezienia św. Krzyża. Na uwagę zasługują także dębowe stalle intarsjowane w 1755 roku, a w zakrystii rokokowa polichromia, przedstawiająca widoki polskich pustelni kamedulskich oraz pochodzące z 1760 roku boazerie i szafy brzostowe. Wnętrze świątyni pokrywają sklepienia żaglowe rozdzielone parami gurtów. W kościele znajdują się relikwie św. Pięciu Braci Męczenników i łaskami słynący obraz Matki Bożej z Dzieciątkiem. Wiele innych zabytkowych elementów wnętrza kościoła zostało zniszczonych podczas okupacji hitlerowskiej. Przy wyjściu z kościoła znajdują się krypty, w których kończy się ziemska wędrówka zakonników.
Przed fasadą wschodnią i zachodnią kościoła ryzalitowo wysunięte są części środkowe, ujęte w pary pilastrów i zwieńczone szczytami wolutywnymi. Na dwóch wieżach umieszczono w latach 1925 i 1939 hełmy wykonane według starego wzoru. Wejście na teren klasztoru prowadzi przez bramę z pierwszej połowy XVIII wieku, później przebudowanej.
Informacje dla pielgrzymów.
Zespół klasztorny Eremu Pięciu Męczenników, do którego prowadzi tylko polna droga, otoczony jest murem, poza który wstęp mają tylko mężczyźni (z wyjątkiem niedzielnej mszy świętej o 10.30, w której uczestniczyć mogą również kobiety). Kościół jest dostępny dla wszystkich także w niedzielę Zesłania Ducha Świętego oraz 2 lipca i 8 września (odpust). Według tradycji w roku 1662 miała się tu objawić Matka Boska, która nakazała postawienie w tym miejscu kościoła oraz sprowadzenie z Krakowa „białych mnichów”. W kościele znajdują się relikwie św. Pięciu Braci Męczenników.
W promieniu około 1 km od znajdującego się w puszczy klasztoru, położone są jeziora: Mielno, Pustelnik, Skąpe, Wściekłe i Wały. Niedaleko od nich przechodzi zielony szlak turystyczny łączący Konin z Kawnicami, oraz rozpoczyna się czarny szlak wiodący bezpośrednio do pobliskiego Kazimierza Biskupiego. 

</doc>
<doc id="70001" url="https://pl.wikipedia.org/wiki?curid=70001" title="Copa América 2004">
Copa América 2004

Copa América 2004 to zawodowy turniej piłkarski zorganizowany przez CONMEBOL. Zawody te odbyły się w Peru i trwały od 6 lipca do 25 lipca 2004.
Nie przeprowadzano eliminacji. W turnieju uczestniczyło 12 drużyn. Dziesięć reprezentacji (czyli wszystkie), które skupia CONMEBOL i dwie drużyny ze strefy CONCACAF, były to Meksyk i Kostaryka.
Podsumowanie.
Pierwsza runda.
Do ćwierćfinału z każdej grupy dostały się drużyny, które zajęły pierwsze i drugie miejsce, a także dwa najlepsze zespoły, które zajęły trzecie miejsca.
W ustalaniu dwu najlepszych zespołów z trzecich miejsc brano pod uwagę w kolejności:
Wszystkie godziny podano według czasu lokalnego (UTC – 05:00).
Grupa A.
6 lipca 2004
9 lipca 2004
12 lipca 2004
Grupa B.
7 lipca 2004
10 lipca 2004
13 lipca 2004
Grupa C.
8 lipca 2004
11 lipca 2004
14 lipca 2004
Ćwierćfinały.
17 lipca 2004
18 lipca 2004
Półfinały.
20 lipca 2004
21 lipca 2004
Mecz o trzecie miejsce.
24 lipca 2004
FINAŁ.
25 lipca 2004
Strzelcy bramek.
7 goli
3 gole
2 gole
1 gol

</doc>
<doc id="70007" url="https://pl.wikipedia.org/wiki?curid=70007" title="Pentium IV">
Pentium IV



</doc>
<doc id="70008" url="https://pl.wikipedia.org/wiki?curid=70008" title="Tantō">
Tantō

 – długi japoński nóż z jedno- lub obosieczną głownią, o długości od 15 do 30 centymetrów. 
Głownia "tantō" była przeznaczona przede wszystkim do pchnięć, lecz można nią było także z powodzeniem ciąć. W zależności od rodzaju nóż ten mógł być noszony jako "shōtō" w zestawie dwóch mieczy "daishō", zastępując "wakizashi" lub też jako samodzielny oręż, często ukrywany w fałdach obszernych szat zarówno przez mężczyzn, jak i kobiety. 
Istniało wiele rodzajów tej broni: niewielkich noży używanych do obrony (także przez kobiety, często tzw. „broń ostatniej szansy”), noży do rytualnego samobójstwa ("seppuku") oraz ciężkich odmian służących do przebijania zbroi ("ō-yoroi"), zwanych "yoroi-dōshi".
Warianty.
Ze względu na różnorodność zastosowanych opraw ("koshirae"), tantō można z grubsza podzielić na następujące rodzaje:

</doc>
<doc id="70010" url="https://pl.wikipedia.org/wiki?curid=70010" title="WorldWideWeb">
WorldWideWeb

WorldWideWeb – pierwsza przeglądarka WWW, autorstwa Tima Bernersa-Lee, działająca w trybie graficznym. Stworzona na komputerze NeXT z systemem operacyjnym NeXTStep. W późniejszym okresie nazwę „WorldWideWeb” zmieniono na Nexus, dla odróżnienia od World Wide Web.

</doc>
<doc id="70012" url="https://pl.wikipedia.org/wiki?curid=70012" title="Eru Ilúvatar">
Eru Ilúvatar

Eru Ilúvatar – postać ze stworzonej przez J.R.R. Tolkiena mitologii Śródziemia. Wszechmocny bóg, stwórca Ainurów, Eä, Ardy i jej mieszkańców. Opiekę nad Ardą przekazał Ainurom (z Valarami na czele).
Jego imiona pochodzą z quenyi, Eru znaczy "Jedyny", zaś Ilúvatar – "Ojciec Wszechrzeczy". W tekstach Tolkiena używa się ich obu w zestawieniu lub pojedynczo.
Eru został przedstawiony w "Silmarillionie". W Ainulindalë wprowadza tematy do muzyki. Następnie w Akallabêth, po tym, jak Manwë odwołał się do niego, dokonuje Przemiany Świata. W najbardziej znanych dziełach Tolkiena – "Hobbicie" i "Władcy Pierścieni" – wspomniany jest jako "Jedyny" w części "Dodatku A" do "Władcy Pierścieni" opowiadającej o upadku Númenoru. W pierwotnym tłumaczeniu Marii Skibniewskiej wzmianka ta mylnie odnosi się do Jedynego Pierścienia Saurona. Błąd ten nie pojawia się w wydaniu poprawionym.
Od Ilúvatara pochodził Tajemny Płomień, którego nadaremnie szukał Melkor przed stworzeniem Ardy i który został przez Eru rozpalony w jej "sercu".

</doc>
<doc id="70013" url="https://pl.wikipedia.org/wiki?curid=70013" title="Eru">
Eru



</doc>
<doc id="70014" url="https://pl.wikipedia.org/wiki?curid=70014" title="Ilúvatar">
Ilúvatar



</doc>
<doc id="70015" url="https://pl.wikipedia.org/wiki?curid=70015" title="Iluvatar">
Iluvatar



</doc>
<doc id="70016" url="https://pl.wikipedia.org/wiki?curid=70016" title="Eru Iluvatar">
Eru Iluvatar



</doc>
<doc id="70017" url="https://pl.wikipedia.org/wiki?curid=70017" title="Eärendil">
Eärendil

Eärendil (qya. "Miłośnik morza") – postać ze stworzonej przez J.R.R. Tolkiena mitologii Śródziemia. Jego historię znaleźć można w "Silmarillionie", jest też do niej kilka odniesień we "Władcy Pierścieni". Jego imię zostało zapożyczone przez Tolkiena z poematu Cynewulfa "Crist".
Zwany jest również "Żeglarzem", "Płomieniem Westernesse", "Gwiazdą Zachodu" oraz "Gil-Estelem".
Życiorys.
Był synem Tuora i Idril, półelfem, urodzonym przed upadkiem Gondolinu. Jego żoną była Elwinga. Miał synów Elronda i Elrosa.
Eärendil urodził się w roku 504 Pierwszej Ery w Gondolinie. Jako dziecko osiadł w Arvernien, ośrodku morskim, gdzie Cirdan zaszczepił mu szczególną miłość do morza. Później Eärendil stał się władcą Arvenien.
Na swym okręcie Vingilot przemierzał wody Belegaeru w poszukiwaniu Amanu. Za każdym jednak razem błądził na obszarach Mórz Cienia. Gdy Arvenien zostało splądrowane i zniszczone przez synów Fëanora, Eärendil odbywał właśnie jeden ze swoich rejsów. Legenda mówi, że Elwinga, zamieniając się w ptaka, odnalazła małżonka i dała mu jeden z Silmarili. Ten właśnie klejnot miał otworzyć Eärendilowi drogę do Amanu.
Tam prosił Valarów, aby pozwolili mu odpłynąć z powrotem do Śródziemia, jednak nie było to możliwe. Zamiast tego Eärendil wraz ze swym statkiem został przeniesiony na niebo, gdzie blask Silmarila sprawiał, że był widzialny jako jedna z najjaśniejszych gwiazd. W Wielkiej Bitwie wsławił się, zabijając Ancalagona.
Rola w mitologii Śródziemia.
Gwiazdę Eärendila szczególnie upodobali sobie Eldarowie. Do jej blasku zostało porównane światło flakonika Galadrieli.
Pod koniec Trzeciej Ery znany był w Śródziemiu poemat "Historia Eärendila" (śpiewany m.in. przez Bilba Bagginsa w Rivendell).

</doc>
<doc id="70018" url="https://pl.wikipedia.org/wiki?curid=70018" title="Detonator">
Detonator

Detonator: 

</doc>
<doc id="70021" url="https://pl.wikipedia.org/wiki?curid=70021" title="Aggtelek">
Aggtelek

Aggtelek – wieś i gmina w północno-wschodniej części Węgier, w pobliżu miasta Kazincbarcika.
Położenie.
Miejscowość leży na obszarze Krasu Aggteleckiego - węgierskiej części Krasu Słowacko-Węgierskiego, zaledwie kilka kilometrów od granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 33 gmin.
Historia.
Miejscowość jest po raz pierwszy wzmiankowana w źródłach pisanych w 1295 r. jako "Ogogteluk". W 1858 r. została zniszczona przez wielki pożar. Kolejne zniszczenia dosięgły jej w czasie II wojny światowej, kiedy w 1945 r. przechodził tędy front wschodni.
Inne obiekty.
Miejscowość jest ważnym ośrodkiem ruchu turystycznego: znajdują się w niej wejście do słynnej jaskini Baradla oraz odwiedzanej tylko sporadycznie, lecz nie mniej pięknej jaskini Béke. Znajdują się tutaj m.in.: hotel, kemping i poczta. Od miejscowości nazwę przejął Park Narodowy Aggtelek.

</doc>
<doc id="70023" url="https://pl.wikipedia.org/wiki?curid=70023" title="Hajduszoboszlo">
Hajduszoboszlo



</doc>
<doc id="70024" url="https://pl.wikipedia.org/wiki?curid=70024" title="Trzecia Era">
Trzecia Era

Trzecia Era – okres w stworzonej przez J.R.R. Tolkiena mitologii Śródziemia.
Rozpoczęła się po pierwszym upadku Saurona, gdy został pokonany przez Ostatni Sojusz ludzi i elfów po zatopieniu Númenoru. Koniec Trzeciej Ery to ponowne pokonanie Saurona, tym razem na zawsze, w trakcie Wojny o Pierścień.
W Trzeciej Erze rozgrywa się akcja powieści "Hobbit, czyli tam i z powrotem", "Władca Pierścieni" oraz ostatni tekst "Silmarillionu" pt. "Pierścienie Władzy i Trzecia Era".

</doc>
<doc id="70025" url="https://pl.wikipedia.org/wiki?curid=70025" title="Earendil">
Earendil



</doc>
<doc id="70027" url="https://pl.wikipedia.org/wiki?curid=70027" title="Pierwsza Era">
Pierwsza Era

Pierwsza Era – okres ze stworzonej przez J.R.R. Tolkiena mitologii Śródziemia. Nazywana była także "Dawnymi Dniami", "Starszymi Dniami" oraz "Najstarszymi Dniami".
Ramy czasowe.
Zaczęła się wraz z przebudzeniem elfów i zakończyła ostatecznym pokonaniem Morgotha. W tym czasie trwała epoka Lat Valarów oraz okres około 590–600 Lat Słońca. Zależnie od przyjętego mnożnika konwersji jednostek czasu, który był wielokrotnie zmieniany przez Tolkiena, trwanie Pierwszej Ery wynosiło od 4902 do 65 390 lat słonecznych. Wcześniejsze teksty Tolkiena wskazują na mniejsze liczby, większe wymieniane są w późniejszych dziełach.
Pierwsza Era była nazywana Dawnymi Dniami, chociaż od Czwartej Ery nazwą tą określało się pierwsze trzy ery jako całość.
Częstą pomyłką jest utożsamianie punktu początkowego Pierwszej Ery z początkiem Lat Słońca i określanie jej mianem „Pierwszej Ery Słońca”. Nie znajduje to oparcia w żadnym tekście Tolkiena i zaprzecza wskazaniom, że Pierwsza Era była zdecydowanie najdłuższym okresem w dziejach.
Wydarzenia.
W czasie Pierwszej Ery ma miejsce akcja większej części "Silmarillionu". Tolkien skupia się tam na wydarzeniach, które miały miejsce w Beleriandzie w ciągu ostatnich sześciu wieków Pierwszej Ery – na serii wojen toczonych przez Ñoldorów, Sindarów i Trzy Rody Edainów przeciwko Morgothowi, jego armiom Angbandu i plemionom złych ludzi ze Wschodu. W istocie wojny z Melkorem trwały już w okresie Lat Drzew (przed Pierwszą Erą, w drugim okresie Lat Valarów), a były kontynuowane po przybyciu Ñoldorów do Beleriandu. Na długo przed tym wydarzeniem Sindarowie mieszkali w Beleriandzie i walczyli z Morgothem po jego powrocie do Śródziemia; Ñoldorowie jednak, w szczególności synowie Fëanora, występowali z wyraźnym celem pokonania Morgotha.
Chronologia.
Niemożliwe jest dokładne ustalenie chronologii Pierwszej Ery, podobne do spisów, jakie zostały sporządzone dla Drugiej oraz Trzeciej Ery i zamieszczone w "Dodatkach" do "Władcy Pierścieni". W "Silmarillionie" narrator podaje upływ czasu poprzez określenie wieku niektórych bohaterów, relacji między wydarzeniami (w tym cztery podane okresy są dokładnie datowane) oraz odległości od początku i końca ery. Robert Foster, układając chronologię Pierwszej Ery na potrzeby "Encyklopedii Śródziemia", utożsamił pierwszy rok Pierwszej Ery z pierwszym rokiem Lat Słońca, przyjął punkt początku roku na wiosnę oraz dokonał kilku przesunięć z uwagi na brak przełożenia czasu liczonego w latach na liczbę miesięcy.

</doc>
<doc id="70028" url="https://pl.wikipedia.org/wiki?curid=70028" title="Druga Era">
Druga Era

Druga Era – okres w stworzonej przez J.R.R. Tolkiena mitologii Śródziemia. W "Listach" Tolkien nazwał ją "dość mroczną epoką".
Zaczęła się wraz z ostatecznym pokonaniem Morgotha, a skończyła pierwszym pokonaniem Saurona. Trwała 3441 lat słonecznych.
Wydarzenia.
Fabuła osadzona w Drugiej Erze została opisana w "Silmarillionie", wzmianki i opracowania pojawiają się także m.in. we "Władcy Pierścieni" (także w "Dodatkach") oraz w "Niedokończonych opowieściach".
Númenor.
W 32 roku Drugiej Ery Edainowie (odtąd zwani Dúnedainami) założyli królestwo Númenoru na wyspie ofiarowanej im przez Valarów w zamian za walkę przeciwko Morgothowi. Historia tego państwa-wyspy opowiada o jego drodze od pomyślnego, pokojowego rozwoju, przez zapanowanie nad częścią kontynentu Śródziemia, pokonanie armii Saurona (3261–3262 Drugiej Ery) i osiągnięcie największej potęgi w ówczesnym świecie do upadku pod falami morza (3319), do którego doprowadziło złamanie Zakazu Valarów przez ostatniego z jego królów – Ar-Pharazôna.
Śródziemie.
Geografia kontynentu zmieniła się na skutek Wojny Gniewu. Zatopieniu uległa znaczna część Beleriandu – oprócz Lindonu, w którym Gil-galad i Círdan założyli królestwo w 1 roku Drugiej Ery. Poza tym krasnoludowie ściągnęli do Morii (ok. 40 roku), Ñoldorowie zamieszkali w Eregionie (rok 750), a dwóch władców Sindarów – Amdír i Oropher – zostało władcami elfów leśnych w Lothlórien i Wielkim Zielonym Lesie.
Sauron, który po Wojnie Gniewu został w Śródziemiu, by naprawić wojenne zniszczenia i stworzyć tam drugi raj (obok Amanu), ok. 1500 roku skłonił Gwaith-i-Mírdain do wykucia Pierścieni Władzy. Około 100 lat później wykuł Jedyny Pierścień, co poskutkowało wybuchem wojny, ujawnieniem się „teokracji zła” Saurona, zniszczeniem Eregionu i wybudowaniem Rivendell, opanowaniem Eriadoru przez Saurona (zastąpionego przez Númenorejczyków) i pojawieniem się Nazgûli.
Po zatopieniu Númenoru ocalali Dúnedainowie przybyli do Śródziemia, gdzie założyli królestwa Arnoru i Gondoru (rok 3320). Po ponad stu latach zawiązano Ostatni Sojusz (rok 3430) i po dwunastu latach wojny (3429–3441) pokonano Saurona.

</doc>
<doc id="70029" url="https://pl.wikipedia.org/wiki?curid=70029" title="Hajdúszoboszló">
Hajdúszoboszló

Hajdúszoboszló () – uzdrowisko i miejscowość turystyczna na Węgrzech. Miasto położone jest w północno-wschodniej części Wielkiej Niziny Węgierskiej, w odległości 200 km na wschód od Budapesztu oraz 20 km na południowy zachód od Debreczyna. Hajdúszoboszló położone jest w krainie hajduków, na południowy wschód od puszty Hortobágy.
Dojazd samochodem lub autokarem.
Do Hajdúszoboszló można wygodnie dojechać po drogach publicznych. Miasto położone jest przy krajowej drodze DK4, co czyni je łatwo dostępnym zarówno z Budapesztu, jak i Debreczyna. Co więcej, ze stolicą łączy je również autostrada M3.
Klimat.
Hajdúszoboszló położone jest we wschodnich Węgrzech, we wschodniej części Wielkiej Niziny Węgierskiej, 200 km od Budapesztu i zaledwie 20 km od Debreczyna. Znajduje się ono na styku trzech krain geograficznych: Hajdúhát, Hortobágy oraz Nagy-Sárrét-Berettyó. Równinny pejzaż miasta zdobią kopce ziemne, lessowe skały oraz błotne rozlewiska, których poziom zmienia się.
Dzięki usytuowaniu na Wielkiej Równinie panuje tu ciepły, suchy klimat, zarówno w okresie letnim jak i zimowym. Latem słoneczne dni zdarzają się tu wyjątkowo często, co sprzyja turystyce. Chociaż opady nie są częste w Hajdúszoboszló, powietrze jest tu zawsze rześkie.
Bezwietrzne dni można zaliczyć do rzadkości. Te korzystne warunki klimatyczne miały istotne znaczenie dla rozwoju uzdrowiska.
Historia.
Pierwsza pisemna wzmianka o "Szoboszló" pochodzi z roku 1075, w średniowieczu istniała tu osada rolnicza, następnie zrujnowana w XVI wieku w wyniku najazdu tureckiego. 
2 września 1606 książę Stefan Bocskay nadał swym 700 hajdukom prawa osiedleńcze do Szoboszló.
26 października 1925 w wyniku odwiertów głębinowych prowadzonych przez Ferenca Pavai Vajna odkryto wody geotermiczne o temperaturze 70 st. C i w tym samym roku rozpoczęto eksploatację zdrowotnych źródeł.
Współczesność.
Hajdúszoboszló jest szczególnie popularne wśród polskich i rumuńskich turystów. W większości sklepów i restauracji można porozumieć się w tych językach. Informacje oraz gazetka miejska również mają tłumaczenia na język polski. W mieście znajdują się liczne miejsca noclegowe, dobrze rozwinięta jest gastronomia. Obecnie w mieście działają liczne baseny i kąpieliska oraz uzdrowisko Hajdúszoboszlói gyógyfürdő. Oprócz turystyki, Hajdúszoboszló nadal żyje z rolnictwa oraz wydobycia gazu ziemnego.

</doc>
<doc id="70031" url="https://pl.wikipedia.org/wiki?curid=70031" title="Karol Jabłoński">
Karol Jabłoński

Karol Jabłoński (ur. 25 sierpnia 1962 w Giżycku) – polski żeglarz, sternik jachtowy, skipper, żeglarz lodowy. Zawodowy sternik regatowy. Jeden z najbardziej wszechstronnych żeglarzy, który odniósł sukcesy w żeglarstwie morskim, bojerach i żeglarstwie meczowym. Wielokrotny mistrz świata oraz Europy. Uznany w międzynarodowym środowisku żeglarskim, biorący udział w profesjonalnych regatach na akwenach całego świata. Wychowanek klubu Baza Mrągowo, aktualny reprezentant Olsztyńskiego Klubu Żeglarskiego.
Życiorys.
Przygodę z żeglarstwem rozpoczynał na jeziorze Tałty. W roku 2007, jako pierwszy polski sternik, wystartował w prestiżowych regatach świata – America’s Cup, uznawanych za „żeglarski Mount Everest”. W 32. edycji regat o Puchar Ameryki rozgrywanych w Walencji był sternikiem teamu gospodarzy. Na hiszpańskim jachcie Desafio Español, którego matką chrzestną była królowa Zofia, zdobył 3. miejsce w regatach challengerów Louis Vuitton Cup. Osobiste gratulacje odebrał od króla Juana Carlosa I, z którym żeglował wcześniej wielokrotnie.
W latach 2009–2010 był skipperem rosyjskiego teamu Synergy i z nowo uformowanym zespołem odniósł sukcesy w regatach Louis Vuitton Trophy rozgrywanych na jachtach klasy AC. W roku 2007 był skipperem niemieckiego teamu United Internet Germany, przygotowującego się do startu w regatach America’s Cup 2009. W roku 2002 z polską załogą zdobył mistrzostwo świata w Match Racingu, najbardziej kompleksowej formie żeglarstwa i przez rekordowe 18 miesięcy był liderem międzynarodowego rankingu ISAF. W latach 2001–2002 był skipperem polskiego teamu „Polska 1” planującego udział w regatach o America’s Cup.
Jest wielokrotnym medalistą mistrzostw świata w różnych klasach jachtów morskich i zwycięzcą licznych międzynarodowych regat w klasach:
Wygrywał m.in. Admiral’s Cup, Commodores’ Cup, Copa del Rey, Kiel Week, Sardinias Cup, SORC, Palmavella, Zegna Trophy. W roku 1996 był trenerem konsultantem polskiej kadry olimpijskiej i miał wkład w zdobycie złotego medalu w klasie Finn przez Mateusza Kusznierewicza na igrzyskach olimpijskich w Atlancie.
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi 2015.

</doc>
<doc id="70033" url="https://pl.wikipedia.org/wiki?curid=70033" title="Król Lear">
Król Lear

Król Lear (ang. "King Lear") – tragedia Williama Shakespeare’a, prawdopodobnie napisana w roku 1605. Fabuła dramatu oparta jest na legendzie o Llyrze, mitycznym królu Brytanii. Bezpośrednim źródłem inspiracji była anonimowa sztuka o królu Learze, wystawiana w czasach Szekspira. "Król Lear" uznawany jest za jedno z największych osiągnięć Szekspira.
Wydanie.
Sztuka ta została wydana w Pierwszym Folio w 1623 roku. Można ją było także znaleźć w Fałszywym Folio. Wcześniej została wprawdzie wydana jako quarto, ale było to wydanie z licznymi błędami.
Treść.
Czas i miejsce akcji.
Akcja dramatu dzieje się w legendarnych czasach "XXXII wieku od stworzenia świata" (VIII w. p.n.e.) w Brytanii. Shakespeare stara się nadać dramatowi aurę pradawności, odpowiednio kreśląc realia i stylizując język. Wydarzenia rozgrywają się w Brytanii: w pałacu króla Leara, pałacu księcia Albany, zamku hrabiego Gloucestera, w samotnej chacie w dzikiej okolicy, w obozach francuskim i brytańskim w okolicy Dover.
Fabuła.
Akt I.
Lear, król Brytanii, zmęczony latami panowania, pragnie zrzec się władzy na rzecz swoich córek, Goneril, Regan i Kordelii: postanawia podzielić królestwo pomiędzy nie, a sam zamierza korzystać na zmianę z gościny u każdej. Pyta więc córek, jakim darzą go uczuciem. Najstarsza, Goneril, wyraża w ozdobnych słowach miłość do ojca. Przywiązanie deklaruje też Regan. Obie wraz z mężami, książętami Albany i Cornwall, otrzymują swoją część ziemi. Kiedy nadchodzi kolej najmłodszej siostry, ta nie znajduje właściwych słów, aby mówić o uczuciach; stwierdza szczerze, że kocha ojca i nic więcej. Rozwścieczony Lear wydziedzicza Kordelię i dzieli jej udział między starsze siostry.
Hrabia Kent, poddany króla, sprzeciwia się niesprawiedliwemu traktowaniu Kordelii i zostaje wypędzony z kraju. Lear informuje o wydziedziczeniu córki kandydatów do jej ręki: księcia Burgundii i króla Francji. Książę Burgundii wycofuje się, ale król Francji jest pod wrażeniem uczciwości Kordelii i decyduje się ją poślubić.
Tymczasem na zamku hrabiego Gloucester Edmund, bękart hrabiego, planuje usunąć swojego legalnego starszego brata Edgara. Oszukuje ojca sfałszowanym listem, który sugeruje, że Edgar chce pozbyć się ojca i przejąć rodzinny majątek.
Gdy Król Lear zgodnie z umową udaje się do zamku księcia Albany i Gonerili, odkrywa, że córka przestała go poważać. Traktowany jest ozięble, oskarżany o złe zachowanie. Goneril domaga się zmniejszenia liczebności królewskiego orszaku. Król przeklina ją i postanawia przenieść się do zamku Regany. Towarzyszą mu Błazen, który z goryczą komentuje nierozsądną decyzję Leara o zrzeczeniu się władzy, i Kent, który mimo wygnania powrócił do króla w przebraniu, aby nadal mu służyć.
Akt II.
Na zamku hrabiego Gloucester Edmund realizuje spisek przeciw bratu. Wmawia Edgarowi, że ojciec jest na niego zły i każe mu uciekać. Przed hrabią natomiast oskarża Edgara o zamiar ojcobójstwa. Gloucester daje się zwieść, wydziedzicza Edgara i ogłasza go banitą. Tym samym Edmund zostaje jedynym dziedzicem majątku.
Regan i jej mąż, aby nie gościć ojca u siebie, opuszczają swój zamek i udają się z wizytą do hrabiego Gloucester. Jest z nimi Kent, teraz posłaniec królewski, który wdaje się w utarczkę z Oswaldem, posłańcem Gonerili, i na rozkaz Regany i jej męża zostaje zakuty w dyby.
Kiedy Lear przybywa, protestuje przeciw takiemu traktowaniu jego posłańca, ale Regan jest lekceważąca wobec ojca. Gdy pojawia się i Goneril, dla Leara jest już jasne, że obie córki odwróciły się od niego. Domagają się, aby zrzekł się wszelkich pretensji i zupełnie zrezygnował z orszaku. Oszalały z bólu Lear porzuca zamek Gloucester i wybiega w sam burzliwą noc.
Akt III.
Wśród szalejącej burzy Lear w towarzystwie Błazna i Kenta trafia do chaty, w której ukrywa się Edgar. Wygnaniec z Gloucester udaje szaleńca pod przybranym imieniem Toma Bedlama.
Tymczasem hrabia Gloucester, widząc, jak córki potraktowały króla, chce mu pomóc. Wie, że z Francji przybywa odsiecz i król może odzyskać tron. Edmund, którego ambicji nie zaspokoiło zajęcie miejsca brata, donosi księciu Cornwall, że jego ojciec spiskuje z Francuzami. Za swój czyn otrzymuje tytuł hrabiowski.
Gloucester odnajduje Leara w towarzystwie Edgara, którego nie rozpoznaje. Zabiera obu do zamku i wyprawia ich do Dover, gdzie już gromadzą się sojusznicze oddziały francuskie. Sam zostaje aresztowany jako zdrajca, a Regan i książę Cornwall wyłupują mu oczy. Na widok tego okrucieństwa jeden ze sług atakuje księcia Cornwall, rani go śmiertelnie, a sam ginie z ręki Regany. Ona też wyjawia hrabiemu Gloucester, że wydał go jego ukochany syn, Edmund. Słudzy, widząc okrucieństwo, wyprawiają potajemnie oślepionego hrabiego wraz z Edgarem, cały czas udającym wariata.
Akt IV.
Niewidomy Gloucester, wciąż nie rozpoznając syna, zatrudnia go jako przewodnika do Dover, gdzie chce rzucić się z klifu do morza. Edgar, patrząc z bólem na rozpacz ojca, postanawia się nim opiekować.
Goneril i Regan zaczynają rywalizować ze sobą o względy Edmunda. Goneril odkrywa w nim to, czego brakuje jej mężowi: pewność siebie i bezwzględność. Pisze do niego list, w którym zleca mu morderstwo księcia Albany. Świeżo owdowiała Regan także interesuje się nowym hrabią Gloucester.
Edgar udaje, że wiedzie Gloucestera na skraj urwiska i pozwala mu skoczyć. Potem mówi Gloucesterowi, że cudem przeżył upadek z wysokości. Pojawia się Oswald, sługa Regany, i próbuje zabić Gloucestera, ale sam ginie z ręki Edgara. W kieszeni Oswalda Edgar znajduje list od Gonerili, zachęcający Edmunda do zabicia jej męża i zajęcia jego miejsca.
W obozie francuskim pod Dover stacjonują już wojska francuskie, a wraz z nimi Kordelia. Także obłąkany Lear jest już w mieście. Wyrzeka na niesprawiedliwy i skorumpowany świat, wstydzi się spotkać z córką, którą niegdyś tak okrutnie potraktował. Gdy Kent i Cordelia odnajdują go i otaczają opieką, jego szaleństwo powoli przemija.
Akt V.
Wojska brytyjskie gromadzą się pod Dover i szykują do walnej bitwy. Dwie siostry pożądają Edmunda, który każdej z nich złożył miłosną przysięgę. W obozie pojawia się Edgar i przekazuje księciu Albany list Gonerili, znaleziony przy zabitym Oswaldzie.
Francuzi przegrywają bitwę, a Lear i Kordelia dostają się niewoli. Edmund posyła za nimi do więzienia oficera z rozkazem dokonania egzekucji. Gdy pojawiają się obie siostry i Albany, ten ostatni domaga się sprawiedliwego sądu nad Learem i Kordelią. Edmund jednak nie chce oddać więźniów. Aby wzmocnić jego pozycję w sporze, Regan deklaruje, że weźmie go za męża, na co Albany ogłasza Edmunda zdrajcą. Na wezwanie herolda pojawia się Edgar w przebraniu rycerskim, wymawia Edmundowi zdradę i rani go w pojedynku. Albany ujawnia list Gonerili, a Edmund przyznaje się do intrygi. Edgar wyjawia swoją tożsamość i dochodzi do pojednania braci.
Tymczasem kolejni posłańcy przynoszą tragiczne wiadomości. Regan nie żyje, otruta z zazdrości przez Gonerilę, a sama Goneril popełniła samobójstwo, gdy jej podstępne plany legły w gruzach. Gdy Edmund przyznaje, że kazał sfingować samobójstwo Kordelii, na scenę wchodzi Lear z martwą Kordelią na rękach. Gdy widzi, że nie ma już ratunku, Lear umiera z żalu po córce. Umiera również Edmund od odniesionych w pojedynku ran. Albany oferuje władzę Kentowi i Edgarowi. Kent odmawia, Edgar nie odrzuca złożonej propozycji.
Forma.
"Król Lear" jest napisany wierszem i prozą. Wiersz to blank verse, czyli nierymowany pentametr jambiczny, to znaczy sylabotoniczny dziesięciozgłoskowiec, w którym akcenty padają na parzyste sylaby wersu. Gdzieniegdzie Szekspir stosuje aliterację.
Przekłady.
"Król Lear" należy do najczęściej tłumaczonych dramatów Szekspira. Na język polski przekładali go Stanisław Barańczak, Witold Chwalewik, Jerzy S. Sito, Władysław Tarnawski, Leon Ulrich, Józef Paszkowski, Zofia Siwicka, Andrzej Tretiak i Maciej Słomczyński. Fragment sztuki przełożył i wplótł do swojego "Kordiana" Juliusz Słowacki:
&lt;poem&gt;
"Chodź! oto szczyt, stój cicho... Zakręci się w głowie,"
"Gdy rzucisz wzrok w przepaści ubiegłe spod nogi..."
"Wrony przelatujące w otchłani półowie"
"Mało większe od żuków... a tam – na pół drogi"
"Czepia się ktoś... chwast zbiera... z ciężkiéj żyje pracy!..."
&lt;/poem&gt;

</doc>
<doc id="70034" url="https://pl.wikipedia.org/wiki?curid=70034" title="World Sailing">
World Sailing

Międzynarodowa Federacja Żeglarska (ang. "World Sailing", skrót WS) – międzynarodowa organizacja pozarządowa, zrzeszająca 145 narodowych federacji odpowiedzialnych za zarządzanie sportem żeglarskim.
Historia.
ISAF została założona w Paryżu 14 października 1907 r. jako "Międzynarodowa Unia Jachtingu Regatowego" (ang. "IYRU – International Yacht Racing Union"). 5 sierpnia 1996 r. zmieniono nazwę na "Międzynarodowa Federacja Żeglarska"' (ang. "ISAF - International Sailing Federation"). Obecnie do ISAF należy 114 narodowych związków żeglarskich. Obecna nazwa została przyjęta 14 listopada 2015, jako lepiej oddająca charakter działalności organizacji.
Władze ISAF/World Sailing.
Obecne władze ISAF/World Sailing:
 
Polacy we władzach ISAF.
Stan na początek 2009 r:
Oznaczenia ISAF.
ISAF stosuje następujące oznaczenia państwowości (tzw. numer na żaglu):
System ten nakazuje, aby każdy jacht miał na grocie i spinakerze – znak klasy, litery wskazujące przynależność państwową, kolejny numer w danej klasie nadany przez związek narodowy lub międzynarodowy danej klasy.
Żeglarz Roku ISAF.
Nagrody te wręczane są corocznie od 1994 r. – "ISAF World Sailor of the Year Awards". Przyznawane za wybitne osiągnięcia w żeglarstwie światowym, stanowią one najwyższy dowód uznania dla żeglarza/ki. Od 2001 r. spółka Rolex jest sponsorem i patronem "ISAF Rolex World Sailor of the Year Awards". Nagroda przyznawana jest w dwóch kategoriach:

</doc>
<doc id="70035" url="https://pl.wikipedia.org/wiki?curid=70035" title="IYRU">
IYRU



</doc>
<doc id="70036" url="https://pl.wikipedia.org/wiki?curid=70036" title="Król Lir">
Król Lir



</doc>
<doc id="70037" url="https://pl.wikipedia.org/wiki?curid=70037" title="Warwickshire">
Warwickshire

Warwickshire – hrabstwo administracyjne (niemetropolitalne), ceremonialne i historyczne w środkowej Anglii, w regionie West Midlands. Stolicą hrabstwa jest Warwick. Powierzchnia hrabstwa wynosi 1975 km² powierzchni, a liczba ludności – 543 800.
Geografia.
Według spisu z 2011 roku największymi miastami hrabstwa są: Nuneaton (86 552 mieszkańców), Rugby (70 628), Royal Leamington Spa (55 733), Warwick (31 345), Bedworth (30 648), Stratford-upon-Avon (27 830) oraz Kenilworth (22 413).
Północna część Warwickshire jest gęsto zaludniona, liczne miasta (Nuneaton, Rugby, Bedworth) były (lub są) ośrodkami przemysłu ciężkiego (kopalnie węgla, fabryki cementu), włókiennictwa i budownictwa. Część środkowa hrabstwa obejmuje historyczne, zabytkowe miasta Warwick, Kenilworth i Stratford-upon-Avon. Południowa część hrabstwa jest najmniej zurbanizowana i obejmuje część wzgórz Cotswolds. Zachodnia część historycznego Warwickshire porośnięta była gęstym lasem (Forest of Arden), w znacznej części wyciętym w okresie rewolucji przemysłowej. Z tego względu liczne nazwy miejscowości w północno-zachodnim Warwickshire zawierają wyrażenie przyimkowe "-in-Arden" (np. Hampton-in-Arden).
Historyczne granice Warwickshire obejmowały również Birmingham, Coventry i Solihull. W wyniku reorganizacji podziału terytorialnego Wielkiej Brytanii z 1974 konurbację Birmingham wydzielono do odrębnego hrabstwa West Midlands. W latach 1541-1842 miasto Coventry było stolicą wydzielonej jednostki, tzw. "county corporate".
Na zachodzie Warwickshire graniczy z hrabstwami Worcestershire i West Midlands, na północy ze Staffordshire, na północnym wschodzie z Leicestershire, na wschodzie z Northamptonshire, na południu z Oxfordshire, a na południowym zachodzie z Gloucestershire.
Historia.
Starożytność.
Jak wskazują wykopaliska i pozostałości grodzisk z epoki żelaza tereny Warwickshire były zamieszkiwane przez ludzi od czasów prehistorycznych.
Przez kilka pierwszych dekad po rzymskiej inwazji na Wielką Brytanię (43 r. n.e.) tereny obecnego hrabstwa stanowiły zachodnią granicę Imperium. W tym czasie zbudowano szereg dróg i fortyfikacji wojskowych. Niektóre z tych fortyfikacji rozwinęły się z biegiem czasu w miasta. Największym rzymskim ośrodkiem na tym terenie była Aluana (obecny Alcester). Na północy (okolice obecnego Nuneaton) rozwinęło się garncarstwo.
Czasy anglosaskie.
Po wycofaniu się Rzymian z Brytanii, tereny hrabstwa zostały zasiedlone przez plemiona anglosaskie. W VIII wieku Warwickshire zostało częścią królestwa Mercji. W 874 roku, na mocy traktatu z Wedmore zawartego z wodzem duńskich wikingów Guthrumem, król Mercji Alfred Wielki zrzekł się terenów na wschód od Warwickshire na rzecz duńskich najeźdźców. Wawickshire przez kilkadziesiąt lat stało się pograniczem pomiędzy znacznie pomniejszonym królestwem Mercji a Danelaw ("Daneaigh") – królestwem duńskich wikingów. Z tego okresu pochodzą fortyfikacje (m.in. zamek w Warwick oraz w Tamworth), które wzniosła Ethelfeda, córka Alfreda Wielkiego.
Wieki średnie.
Normanowie, po opanowaniu Brytanii, rozbudowali zamek w Warwick i wznieśli zamek w Kenilworth. Nastąpił znaczący, związany z handlem, rozwój miast (Birmingham, Bedworth, Stratford-upon-Avon). Dominującą pozycję w hrabstwie osiągnęło, dzięki włókiennictwu, miasto Coventry.
Czasy nowożytne.
Warwickshire było areną bitwy pod Edgehill podczas wojny domowej w 1642 roku. W zamkach Warwick i Kenilworth więziono wziętych do niewoli rojalistów.
W XVIII i XIX wieku nastąpił gwałtowny rozwój przemysłu w Warwickshire. Złoża węgla kamiennego, jedne z bogatszych w Anglii, przyczyniły się do rozwoju Coventry i Birmingham. Miasto Rugby stało się głównym węzłem transportowym hrabstwa.
W 1899 Birmingham i Coventry (później także i Solihull) zostały wydzielone z hrabstwa Warwickshire jako okręgi miejskie ("county boroughs"). W 1974 roku, w wyniku zmian podziału administracyjnego, z miast tych utworzono hrabstwo West Midlands.
Podział administracyjny.
W skład hrabstwa wchodzi pięć dystryktów:

</doc>
<doc id="70038" url="https://pl.wikipedia.org/wiki?curid=70038" title="Rhovanion">
Rhovanion

Rhovanion – kraina ze stworzonej przez J.R.R. Tolkiena mitologii Śródziemia, zwana także Dzikimi Krajami. Według koncepcji Tolkiena Rhovanion odpowiadał lasom wschodniej Europy i stepom dzisiejszej Rosji.
Położenie geograficzne.
Rhovanion znajdował się na wschód od Gór Mglistych, na zachód od Rhûn, na północ od Lorien, Emyn Muil i Dagorladu, i na południe od Ered Mithrin. Przez tę krainę przepływały rzeki: Anduina, Celduina i Carnen.
Centrum Rhovanionu porastał wielki las, najbardziej znany jako Mroczna Puszcza, przez który przepływały Rzeka Leśna oraz Zaklęta Rzeka. W północnej części lasu znajdowało się królestwo Elfów Leśnych, rządzonych w czasach fabuły "Władcy Pierścieni" przez króla Thranduila, w południowej części – Dol Guldur, twierdza Saurona.
Część zachodnią obejmowało zlewisko północnego biegu Anduiny, tworząc rozległy obszar, tzw. Dolinę Anduiny. Na zachód od Mrocznej Puszczy znajdowały się ziemie kontrolowane przez Beorningów. Niedaleko skraju lasu mieściła się siedziba Radagasta Burego – Rhosgobel.
Część wschodnia miała charakter stepowy. Leśna Rzeka wpadała do Długiego Jeziora, gdzie znajduje się miasto Esgaroth, zwane Miastem na Jeziorze. Na północ od jeziora leżała Samotna Góra, a u jej podnóży miasto Dale.
Na dalekiej północy były położone Żelazne Wzgórza, siedziby krasnoludów. Na wschód od nich, w Zwiędłych Wrzosowiskach, żyły smoki.
Do dziewiętnastego stulecia Trzeciej Ery na południowy wschód od Mrocznej Puszczy znajdowały się siedziby Nortów, sojuszników Gondoru, przodków Éothéodów.
Rhovanion w fabule.
Dzieje się tam większość akcji "Hobbita", wydarzenia rozgrywające się w tej krainie są także przywoływane w "Władcy Pierścieni". Poza tym w Rhovanionie toczą się wypadki z "Niedokończonych opowieści" i "Historii Śródziemia".

</doc>
<doc id="70039" url="https://pl.wikipedia.org/wiki?curid=70039" title="Jak-1">
Jak-1

Jak-1 (ros. Як-1) – radziecki samolot myśliwski z 1940 roku. Był pierwszym z rodziny samolotów myśliwskich powstałych w biurze konstrukcyjnym Jakowlewa, stanowiących podstawowe myśliwce radzieckie okresu II wojny światowej. Z Jaka-1 wywodziły się myśliwce Jak-3, a w ramach drugiej równoległej gałęzi rozwoju, myśliwce Jak-7 i Jak-9.
Rozwój.
I-26.
Pod koniec lat 30., radzieckie lotnictwo wojskowe odczuło potrzebę wprowadzenia nowych jednopłatowych myśliwców, o osiągach porównywalnych z najnowszymi konstrukcjami zagranicznymi. W styczniu 1939 podczas narady na Kremlu ustalono najpilniejsze zadania radzieckiego przemysłu lotniczego, w których szczególny nacisk położono na jak najszybsze wdrożenie do produkcji nowoczesnych samolotów myśliwskich. W ciągu dwóch lat do produkcji seryjnej skierowano cztery prototypy (litera "I" oznacza "istriebitiel" – myśliwiec):
Prototyp I-26 powstał w Doświadczalnym Biurze Konstrukcyjnym (OKB) nr 115, którego kierownikiem był Aleksander Jakowlew. Wiosną 1939 Stalin osobiście polecił Jakowlewowi, nie zajmującemu się dotąd konstrukcją myśliwców, skonstruować nową maszynę tego typu. Według planów Jakowlewa nowa maszyna miała odpowiadać najlepszym wówczas myśliwcom: Supermarine’om Spitfire’om i Messerschmittom Bf 109, a jednocześnie miała powstać z łatwo dostępnych materiałów i silników produkowanych w ZSRR. W powstaniu tej konstrukcji Jakowlew opierał się na doświadczeniach, które zdobył tworząc szkolno-treningową maszynę UT-1. Stosowanymi silnikami miały być wersje rozwojowe produkowanego na licencji silnika rzędowego firmy Hispano-Suiza, powstające w biurze konstrukcyjnym W. Klimowa. Konstruktorami wiodącymi myśliwca stali się inżynierowie K. Sinełycikow i K. Wigant. Początkowo miał go napędzać nowy silnik M-106 o mocy 1350 KM (993,6 kW), a jako uzbrojenie planowano działko kal. 20 mm SzWAK i cztery karabiny maszynowe 7,62 mm. Wystąpiły jednak problemy z rozwojem silnika M-106 i ostateczna wersja otrzymała słabszy silnik M-105P o mocy 1100 KM. Również uzbrojenie zredukowano do działka 20 mm i dwóch km-ów z uwagi na konieczność zmniejszenia masy; takie też uzbrojenie trafiło na samoloty seryjne.
Pierwszy prototyp I-26-1 ukończono w ostatnich miesiącach 1939 roku, próby naziemne rozpoczęto 1 stycznia 1940, a pierwszy lot maszyna odbyła 13 stycznia tego samego roku. Podczas prób, wykryto jednak liczne wady samolotu wynikające z niedopracowania konstrukcji i jej zbyt małej wytrzymałości, wiążącej się ze wzrostem masy w stosunku do zakładanej. Prototyp m.in. piętnaście razy musiał przymusowo lądować, a 27 kwietnia, w swoim 43. locie uległ katastrofie, w której zginął jego oblatywacz Julian Piontkowski (za prawdopodobną przyczynę uznano uszkodzenie konstrukcji skrzydła przez wysunięcie się, a następnie wyłamanie podwozia w locie). 23 marca 1940 oblatano drugi nieco ulepszony prototyp I-26-2. Między innymi, otrzymał on powiększony statecznik pionowy i chłodnicę oleju pod silnikiem, charakterystyczne dla wszystkich dalszych wersji Jaka-1 i większości myśliwców rodziny Jak. Mimo dalszego wykazywania niedostatków technicznych, osiągnął on prędkość 595 km/h. W dniach 1-15 czerwca 1940 przeprowadzono próby państwowe, których jednak prototyp nie przeszedł; nakazano natomiast usunięcie 123 usterek.
We wrześniu 1940 ukończono trzeci prototyp I-26-3. Usunięto na nim większość wykrytych wad, przede wszystkim zaś zwiększono wytrzymałość konstrukcji skrzydeł i wzmocniono podwozie. Pod koniec 1940 roku samolot ten ukończył próby państwowe, aczkolwiek w dalszym ciągu pozostały do usunięcia wady, jak przegrzewanie się oleju i brak radiostacji. Wzmocnienie konstrukcji spowodowało z kolei wzrost masy i obniżenie osiągów.
Mimo problemów z rozwojem prototypów, już 19 lutego 1940 zdecydowano skierować samolot do produkcji w fabryce nr 301, a następnie także w fabryce 292. Od marca 1940 zbudowano 12 samolotów I-26 pierwszej serii, opartych na planach I-26-1, kilkakrotnie przerabianych w toku produkcji na wzór nowszych prototypów. Równocześnie prototypy w tym czasie przechodziły liczne przeróbki, zwłaszcza instalacji olejowej i chłodzenia. Jednocześnie wdrażano dopiero do produkcji działka SzWAK i nowe śmigła WISZ-61P. Pierwszy z samolotów seryjnych ukończono 22 marca 1940 i oblatano 7 czerwca. We wrześniu pierwszą serię przekazano lotnictwu, gdzie przechodziły jesienią próby wojskowe (w 11 Pułku Lotnictwa Myśliwskiego – 11. IAP), a 7 listopada pięć samolotów wzięło udział w defiladzie w Moskwie. Mimo odziedziczonych po prototypie wad, samolot rekomendowano na uzbrojenie lotnictwa, podkreślając dobrą stateczność w locie oraz manewrowość i łatwość pilotażu, lepszą, niż myśliwców I-15 i I-16.
Jak-1.
W grudniu 1940 wraz z wprowadzeniem nowego systemu nazewnictwa, maszyna otrzymała oznaczenie Jak-1, od inicjałów konstruktora. Do końca 1940 roku zbudowano 64 samoloty. Od września 1940 samoloty produkowano także w fabryce nr 292 w Saratowie, która stała się następnie głównym wytwórcą Jaka-1. W moskiewskiej fabryce nr 301, w której powstały prototypy, produkcja trwała do października 1941, później montowano jedynie maszyny z pozostałych części. Plany rozwinięcia produkcji Jaka-1 w innych zakładach nie doszły do skutku (w części z nich produkowano zamiast tego myśliwce Jak-7).
W toku produkcji, wdrażano w kolejnych seriach liczne poprawki i ulepszenia, jednakże samoloty produkowane do połowy 1941 roku w dalszym ciągu miały liczne wady, a późniejsze serie nadal prześladowały pewne problemy, głównie z chłodzeniem oleju. Od 20. serii z października 1941 zaczęto montować radiostacje (początkowo nadajniki jedynie na co dziesiątym, a odbiorniki nie na wszystkich samolotach). Ulepszenia jednak powodowały wzrost masy samolotu do 2950 kg i obniżenie osiągów w stosunku do prototypów (od 29. serii masa ustabilizowała się na poziomie 2917 kg). Prędkość maksymalna seryjnych Jaków-1 wahała się w zależności od serii, a także konkretnego samolotu od 560 do 587 km/h. Oprócz poprawek, wprowadzano także dalsze modyfikacje. Od końca 1941 roku (36. seria) stosowano ulepszony silnik M-105PA o tej samej mocy. Od 49. serii zmniejszono powierzchnię oszklenia za pilotem do dwóch małych bocznych okien, z uwagi na braki pleksiglasu.
Na przełomie 1941 i 1942 wyprodukowano 830 samolotów w zimowym wariancie na składanych nartach, przystosowanych do operowania z zaśnieżonych lotnisk (dalszą przyczyną była chęć oszczędności gumy). Narty jednak powodowały obniżenie prędkości o 30-40 km/h i dlatego produkcji tej wersji nie kontynuowano. Budowane od jesieni 1941 do wiosny 1942 Jaki-1 miały 6 prowadnic dla niekierowanych pocisków rakietowych RS-82. Niektóre maszyny przystosowano do lotów nocnych dodając radiokompas RPK-10, elektryczną sygnalizację położenia podwozia i reflektor do lądowania.
Jak-1 M-105PF.
Od lipca 1942 (79. seria) produkowano samoloty Jak-1 z silnikiem M-105PF (forsowanym; oznaczony następnie WK-105PF). Przy wzroście masy, zwiększono w nim stopień sprężania z 7,29 do 7,43, co umożliwiło uzyskanie większej mocy 1180 KM. Mimo problemów z przegrzewaniem się przy utrzymywaniu wysokich obrotów przez dłuższy czas, zalety w postaci polepszenia osiągów samolotu okazały się decydujące i silnik ten montowano na samolotach Jak-1, a następnie Jak-1b do końca produkcji (5672 sztuk). Samoloty te zadebiutowały bojowo pod Stalingradem jesienią 1942. Na większości samolotów z silnikiem M-105PF montowano cztery wyrzutnie pocisków rakietowych RS-82 i dwa wyrzutniki dla bomb 100 kg, lecz z powodu obniżenia osiągów samolotu, na wielu z nich były one demontowane w jednostkach.
Jak-1b.
Oprócz modyfikacji dotyczących zmniejszenia masy samolotu, próbowano polepszyć jego osiągi przez polepszenie aerodynamiki. W czerwcu 1942 przebudowano jeden z seryjnych Jaków-1 zgodnie z zaleceniami OKB Jakowlewa, obniżając w nim tył kadłuba za kabiną pilota oraz stosując nową osłonę kabiny, w formie kroplowej. Zmieniono też uzbrojenie, zamieniając dwa km-y 7,62 mm SzKAS na jeden wkm 12,7 mm UBS; działko 20 mm SzWAK pozostało bez zmian. Zastosowano także inne modyfikacje, w tym chowane kółko ogonowe, chłodnicę oleju z samolotu Jak-7 i nowe śmigło WISz-105, a także lepszy do obsługi uzbrojenia drążek sterowy, skopiowany z Bf 109. Próby państwowe tej modyfikacji, oznaczonej Jak-1b, prowadzono w lipcu 1942. Poprawiły się niektóre charakterystyki eksploatacyjne samolotu, zwłaszcza widoczność z kabiny pilota do tyłu, dlatego ulepszenia te wprowadzono do produkcji (oznaczenie tej modyfikacji Jak-1b nie jest oficjalnym oznaczeniem wersji produkcyjnej, niemniej jest używane w nowszych źródłach rosyjskich; w starszej literaturze samoloty te błędnie nazywano Jak-1M).
Ulepszenia zaczęto wprowadzać stopniowo na linie produkcyjne od września 1942: najpierw chowane kółko ogonowe (seria 87), następnie kroplowa osłona kabiny i uzbrojenie (seria 99), a w grudniu 1942 pozostałe zmiany (seria 111). Zubożono przy tym wyposażenie samolotów frontowych, zdejmując m.in. radiokompas i reflektor do lądowania (pozostawiono je dla samolotów jednostek obrony powietrznej, zbudowanych w ilości 385 sztuk). Począwszy od 111. serii do końca produkcji zbudowano 4188 samolotów modyfikacji Jak-1b, a wcześniej 273 w wariantach przejściowych.
W starszej literaturze podawano, że jeszcze przed opracowaniem Jaka-1b, modyfikacje polegające na obniżeniu kadłuba za kabiną pilota i dodaniu nowej owiewki z pleksiglasu wprowadzono na istniejących samolotach w warsztatach 42. Pułku Myśliwskiego maj. Szinkarenki, jednakże w rzeczywistości pułk ten używał wówczas myśliwców Jak-7B, a nie Jak-1.
Jak-1 M-106.
W listopadzie 1942 ukończył badania państwowe silnik M-106P o mocy 1350 KM. Zbudowany już w sierpniu 1942 prototyp Jak-1 z tym silnikiem rozwijał prędkość średnio o 10-20 km/h wyższą od Jaków z silnikiem M-105PF, maksymalnie 606 km/h, lecz pojawiły się spore problemy z niewystarczającym chłodzeniem silnika. W styczniu-lutym 1943 zbudowano 47 myśliwców Jak-1 z silnikiem M-106 (z płatowcem Jaka-1b), lecz tylko 19 zdołało przejść odbiór wojskowy. Na skutek niedopracowania systemu chłodzenia, dalszą produkcję przerwano, zwłaszcza, że przerwano również produkcję silników.
Lekkie Jaki-1.
W celu polepszenia osiągów samolotu, podejmowano próby zmniejszenia jego masy, jednak na ogół bez większych zmian konstrukcyjnych, a przez redukcję wyposażenia. Już w marcu-kwietniu 1942 zbudowano w ramach 60. serii 10 samolotów Jak-1 (z silnikiem M-105PA) w lżejszym wariancie dla jednostek obrony powietrznej, m.in. z uzbrojeniem zredukowanym do działka 20 mm oraz zastosowanym metalowym usterzeniem od Jaka-7. Miały one większą prędkość i lepszą manewrowość. Używane były w pułku 12. GIAP obrony Moskwy. Pomimo początkowych planów, produkcji nie kontynuowano z uwagi na wprowadzenie wzmocnionego silnika M-105PF.
Pod wrażeniem osiągów niemieckiego Bf 109G, w październiku 1942 zbudowano 20 Jaków o lżejszej konstrukcji z silnikiem M-105PF (w ramach 96. serii), pozbawionych m.in. karabinów maszynowych, radiostacji i z usterzeniem od Jaka-7. Dzięki obniżeniu masy do 2780 kg, ich osiągi wzrosły, zwłaszcza prędkość wznoszenia (prędkość pozioma do 592 km/h). Używane były w 512. i 520. pułkach myśliwskich.
Użycie.
Do wybuchu wojny niemiecko-radzieckiej wyprodukowano 425 myśliwców Jak-1, łącznie z prototypami. Z tej liczby jednak w chwili wybuchu wojny 22 czerwca 1941 jedynie 105 znajdowało się w zachodnich okręgach wojskowych i 11 w lotnictwie Floty Bałtyckiej, pozostałe w jednostkach obrony powietrznej miast w głębi kraju lub nie odebrane przez lotnictwo. Niewielka liczba pilotów była na nich przeszkolona, a w gotowości bojowej znajdowały się w chwili ataku jedynie trzy pułki, dlatego też większość Jaków-1 znajdujących się na zachodzie nie wzięła udziału w działaniach pierwszych tygodni walk, a duża ich część została zniszczona na ziemi lub porzucona podczas odwrotu.
Udział Jaków w działaniach wojennych zaczął znacząco wzrastać podczas dalszych działań, zwłaszcza od walk pod Moskwą pod koniec 1941. Na przestrzeni 1942 i początku 1943 roku Jaki-1 stały się podstawowymi radzieckimi myśliwcami, uzupełnione przez pokrewne Jak-7. Toczyły ciężkie walki, odnosząc zwycięstwa, a także ponosząc straty m.in. pod Stalingradem i w bitwie kurskiej. Walczyły z samolotami niemieckimi, a także włoskimi, węgierskimi i rumuńskimi. Odnotowano liczne przypadki taranowania na Jakach samolotów wroga. Mimo pojawienia się nowszych i lepszych myśliwców Jak-3 i Jak-9 oraz Ła-5 i Ła-7, Jaki-1 służyły w niektórych jednostkach do końca wojny.
Oprócz lotnictwa radzieckiego, Jaki-1 były używane przez niektóre jednostki sojuszników. Najbardziej znany był pułk Normandie-Niemen złożony z pilotów francuskich, walczący od marca 1943 na froncie wschodnim. W czerwcu 1943 pułk przezbrojono na Jak-9, następnie Jak-3.
Od września 1943 Jaki-1 używane były w polskim 1. Pułku Lotnictwa Myśliwskiego "Warszawa" do końca wojny. Używane były następnie także w 9. i 10. Pułku. Po wojnie, Jaki-1 używane były w Polsce do 1946.
Łącznie wyprodukowano od marca 1940 do lipca 1944 około 8670 samolotów Jak-1 (według danych Komisariatu Przemysłu Lotniczego; jednakże dokładna liczba wyprodukowanych samolotów może być inna i nie została na razie ustalona). Do 1941 roku wyprodukowano 1348, w 1942 – 3474, w 1943 – 2720, w 1944 – 1128 samolotów. Jaki-1 produkowano w 192 seriach produkcyjnych, od lipca 1941 serie liczyły po 50 maszyn, wcześniej po 20 lub mniej. Z tego, 2947 samolotów miało silniki M-105P i PA, 5672 silniki M-105PF, w tym 4188 samolotów modyfikacji Jak-1b. Ukończone samoloty oddawano do służby do października 1944.
Ocena samolotu.
Jak-1 okazał się najlepszym myśliwcem dostępnym dla Rosjan na początku wojny z Niemcami, lepszym od konkurencyjnych ŁaGG-3 i MiG-3. Mimo to, ustępował niemieckim myśliwcom, zwłaszcza w manewrowości pionowej, a w stosunku do nowszych konstrukcji także w prędkości (Bf 109F) oraz uzbrojeniu (Bf 109G, Fw 190). Miał natomiast lepszą manewrowość w poziomie i doświadczeni piloci mogli skutecznie walczyć z myśliwcami nieprzyjaciela w walce kołowej. Słabości w manewrowości pionowej próbowano przezwyciężać też przez odpowiednią taktykę, jak ugrupowania myśliwców rozwinięte w pionie, w celu możliwości ataku z przewagą wysokości.
Jak-1 i zapoczątkowaną przez niego rodzinę myśliwców można ocenić jako średnio udane konstrukcje. O ile sam płatowiec, po usunięciu początkowych wad konstrukcyjnych, był dość udany, prosty w pilotażu i charakteryzował się dobrymi własnościami lotnymi, to samoloty te cierpiały na skutek niewystarczającej mocy użytych silników. Powodowało to, że miały słabszą manewrowość w płaszczyźnie pionowej i prędkość od myśliwców niemieckich, których silniki z wtryskiem i mechanizacja skrzydeł dodatkowo dawały im przewagę w manewrach pionowych. Na wysokościach 2-4 km, na których rozgrywała się większość walk na froncie wschodnim, przewaga w prędkości samolotów niemieckich nie była jednak wielka. Drugą konsekwencją słabszych silników była niemożność wzmocnienia uzbrojenia, co pociągałoby pogorszenie osiągów. Historia rozwoju myśliwców Jakowlewa to z jednej strony poszukiwanie mocniejszych silników, które przyniosło umiarkowane rezultaty, a z drugiej pogoń za polepszeniem osiągów drogą zmniejszenia masy. W pełni udanym myśliwcem łączącym oba te kierunki stał się dopiero Jak-3, dzięki zachowaniu ścisłej dyscypliny masowej, jednakże brak było mu uniwersalności. Od 1942-43 roku, nowo produkowane wersje Jaków-1, 7 i 9 ustępowały nie tylko myśliwcom wroga, lecz także własnym doskonalszym konstrukcjom Ła-5 i I-185 Polikarpowa (który to nie wszedł do produkcji prawdopodobnie z uwagi na silną pozycję we władzach państwa Jakowlewa, będącego zastępcą ministra przemysłu lotniczego). Należy zauważyć, że samo skierowanie do produkcji niedopracowany wówczas Jak-1 najprawdopodobniej zawdzięczał pozycji Jakowlewa i przychylności dla niego Stalina. Istotną zaletą Jaków było jednak użycie do ich konstrukcji mało deficytowych materiałów.
Samoloty Jak-1 przez cały okres produkcji borykały się z problemami odnośnie do jakości wykonania. Największe problemy występowały na samolotach produkowanych w okresie od zimy do wiosny 1943, kiedy zdarzały się przypadki odrywania się klejonej sklejki na skrzydłach z powodu trudności produkcji w warunkach wojennych. Na wielu seriach kiepska była także przejrzystość oszklenia kabiny, przez co piloci często latali z otwartą kabiną. Ponadto, nigdy do końca nie wyeliminowano problemów z przegrzewaniem się oleju i obryzgiwaniem olejem kabiny pilota. Stara technologia produkcji przy użyciu szablonów, w połączeniu z warunkami wojennymi i brakami kadry technicznej powodowały, że samoloty miały drobne różnice wymiarowe, a część podzespołów nie pasowała do wszystkich samolotów i musiała być indywidualnie dopasowywana – w dużej części drewniana konstrukcja samolotu pozwalała na to, aczkolwiek odbijało się to na osiągach. Dopiero w marcu 1944 wprowadzono produkcję taśmową, która nieco polepszyła sytuację w tym zakresie.
Inne warianty.
UTI-26.
Samolot UTI-26 planowano jako dwumiejscowy wariant szkolno-treningowy do przeszkalania pilotów na I-26 i inne nowe myśliwce (nazwa stanowi skrót od "myśliwiec szkolno-treningowy"). Prototyp przechodził badania latem 1940. Samolot ten nie wszedł do produkcji, lecz na jego bazie rozwinięto linię myśliwców szkolno-treningowych, a następnie myśliwców Jak-7, a dalej Jak-9.
I-28 (Jak-5).
Niewiele później niż I-26 powstała jego wersja do lotów na wysokościach 8000 – 10 000 m oznaczona I-28. Główną różnicą był zastosowany silnik M-105PD z dwustopniową sprężarką, o mocy 1220 KM (898 kW). W tym samolocie przeprojektowano chłodnicę wody, wydłużono owiewkę i dodano na krawędzi natarcia sloty. Rozpiętość zmniejszono do 9,74 m. Kolejną różnicą był fakt, że jego usterzenie posiadało całkowicie metalowe poszycie. Zbudowano jeden prototyp, oblatany 1 grudnia 1940, lecz na skutek awarii niedopracowanego silnika, przerwano próby. Przez kolejne dwa lata próbowano bezskutecznie dopracować silnik, przewidując skierowanie samolotu do produkcji pod oznaczeniem Jak-5. W 1943 powrócono do koncepcji wysokościowego myśliwca tworząc wariant Jak-9PD.
I-30 (Jak-3).
Prace rozwojowe nad I-26 doprowadziły do powstania w 1941 prototypu I-30. W porównaniu z Jakiem-1 miał nowy, metalowy płat, dzielący się na centropłat i części zewnętrzne ze slotami, a także metalowe usterzenie. Pierwszy prototyp uzbrojono w dwa działka SzWAK w skrzydłach i jedno w kadłubie, oraz dwa karabiny SzKAS nad silnikiem. W drugiej maszynie I-30-2 (Jak-3-2) uzbrojenie wzmocniono o kolejne dwa karabiny nad silnikiem. Pierwsza maszyna wyposażona została w silnik M-105P ze sprężarką Je-100, jednak ze względu na jej awaryjność silnik wymieniono na M-105P i w taki sam wyposażono drugi prototyp. Od Jaka-1 I-30 miał jedynie gorszą prędkość wznoszenia, lecz znacznie potężniejsze uzbrojenie. Planowano produkcję seryjną pod oznaczeniem Jak-3 (pierwszy o tej nazwie, nie mylić z późniejszym Jakiem-3), lecz niemiecki atak na ZSRR, ewakuacja fabryk i deficyt aluminium sprawiły, że I-30 nie wszedł do seryjnej produkcji.
Jak-1M.
Wzrastająca produkcja duraluminium w drugiej połowie 1942 roku pozwoliła na wprowadzenie w Jaku-1 większych zmian konstrukcyjnych. 15 lutego 1943 zbudowano prototyp lżejszego wariantu, w którym w konstrukcji skrzydeł zastosowano duraluminium, przy zmniejszeniu rozpiętości do 9,2 m. Widoczną różnicą był brak wlotu do chłodnicy oleju pod silnikiem (wloty przeniesiono do nasady skrzydeł). Dzięki zmianom, masę samolotu udało się zredukować do 2655 kg. Początkowo zastosowano silnik M-106, zamieniony wkrótce na M-105PF. Samolot oznaczono Jak-1M, nazywano go też "Moskit" (w starszej literaturze oznaczenie Jak-1M jest błędnie wiązane z wersją Jak-1b). Miał on znacznie lepsze osiągi i manewrowość od Jaka-1. Na drugim prototypie Jaka-1M wprowadzono dalsze zmiany, między innymi zastosowano nowy mocniejszy silnik M-105PF2 i sprawniejszy system chłodzenia. Zwiększono ponadto uzbrojenie do działka 20 mm i dwóch wkm 12,7 mm UBS. Po badaniach państwowych w październiku 1943, skierowano go do produkcji i dalej rozwijano pod nowym oznaczeniem Jak-3.
Oznaczenie Jak-1M jest także używane na prototyp Jak-1 z silnikiem M-107A o mocy 1600 KM, zbudowany w kwietniu 1943 i konstrukcyjnie zbliżony do pierwszego prototypu Jaka-1M. Z powodu konieczności rozwiązania problemów technicznych, głównie z chłodzeniem, został oblatany dopiero 5 października 1943. Uzyskał on prędkość maksymalną aż 716 km/h, lecz silnik jeszcze nie był dopracowany i nie nadawał się do służby (do silnika M-107 jako napędu powrócono w myśliwcach Jak-3 M-107 i Jak-9U).
Opis techniczny.
Jednosilnikowy jednomiejscowy dolnopłat konstrukcji mieszanej. Kadłub konstrukcji metalowej kratownicowej, pokryty sklejką w części środkowej i płótnem w pozostałej części, silnik osłonięty zdejmowanymi panelami z blachy duralowej. Skrzydło konstrukcji, metalowej, dwudźwigarowe, pokryte sklejką. Usterzenie klasyczne, konstrukcji metalowej pokryte sklejką; powierzchnie sterowe (w tym lotki) konstrukcji metalowej, pokryte płótnem. Kabina pilota zamknięta, oszklona pleksiglasem. Jak-1 miał za pilotem długą nieprzezroczystą owiewkę, Jak-1b przeszkloną kroplową osłonę kabiny. Część osłony nad pilotem była odsuwana do tyłu. W Jaku-1b przed pilotem i za nim były szyby ze szkła pancernego 65 mm. Podwozie samolotu klasyczne, chowane. Kółko ogonowe chowane na wczesnych Jak-1 i na Jak-1b, stałe na pozostałych. Śmigło trzyłopatowe, metalowe przestawialne (WISz-61P na Jak-1, WISz-105SW na Jak-1b) lub drewniane nieprzestawialne w locie (WISz-105D-50 na Jak-1b), średnicy 3 m. Zapas paliwa – 408 l w 4 zbiornikach w skrzydłach.
Silnik: rzędowy 12-cylindrowy w układzie V, chłodzony cieczą:
Chłodnica cieczy pod kadłubem, na wysokości krawędzi spływu skrzydeł i tylnej części kabiny pilota. Chłodnica oleju pod silnikiem. Wlot powietrza do gaźnika u nasady lewego skrzydła.
Uzbrojenie:
Od października 1941 (43. seria) montowano pod skrzydłami 6 prowadnic dla niekierowanych pocisków rakietowych RS-82. Zaprzestano je montować w maju 1942 z uwagi na pogorszenie osiągów samolotu (skompletowano w tej wersji 1148 samolotów). Ponownie, na większości samolotów z silnikiem M-105PF (od 80. do 126. i od 148. serii do końca) montowano cztery wyrzutnie pocisków rakietowych RS-82 i dwa wyrzutniki dla bomb 100 kg, lecz z powodu obniżenia osiągów samolotu, na wielu z nich były one demontowane w jednostkach. Pociski RS-82 mogły służyć do zwalczania grup bombowców lub celów naziemnych.
Radiostacja montowana na samolotach składała się z odbiornika PSI-4 "Maliutka" i nadajnika PSI-3 "Orieł". Pierwsze samoloty nie miały radiostacji, następnie odbiorniki montowano na co dziesiątym, później co piątym, co trzecim, a od 20 sierpnia 1942 na każdym samolocie. Nadajniki również montowano na co dziesiątym (maszyny dowódców), od 20 sierpnia 1942 na co piątym, a od 1 października 1942 na co trzecim samolocie.

</doc>
<doc id="70040" url="https://pl.wikipedia.org/wiki?curid=70040" title="Jak-3">
Jak-3

Jak-3 (ros. Як-3) – radziecki samolot myśliwski produkowany od 1944 roku, należący do rodziny samolotów myśliwskich powstałych w biurze konstrukcyjnym Jakowlewa, rozwinięcie konstrukcji samolotu Jak-1.
Historia.
Prototypy (Jak-1M).
Walki pierwszego okresu wojny niemiecko-radzieckiej wykazały, że osiągi podstawowego radzieckiego myśliwca nowego pokolenia Jak-1 są niewystarczające, a próby polepszenia ich przez zwiększenie mocy silnika przynosiły niewielki skutek. Drugą drogą polepszenia osiągów były próby zmniejszenia masy konstrukcji, lecz początkowo ograniczały się one głównie do redukcji uzbrojenia samolotu. Dopiero wzrastająca produkcja duraluminium w drugiej połowie 1942 roku pozwoliła na wprowadzenie w Jaku-1 większych zmian konstrukcyjnych, w celu częściowego zastąpienia konstrukcji drewnianej lżejszą konstrukcją metalową.
15 lutego 1943 zbudowano prototyp gruntownie zmodernizowanego lżejszego wariantu Jaka-1, oznaczonego Jak-1M, w którym w konstrukcji skrzydeł zastosowano duraluminium, przy zmniejszeniu ich rozpiętości do 9,2 m (samolot ten nazywano też „Moskit”; w starszej literaturze oznaczenie Jak-1M jest błędnie wiązane z modyfikacją Jak-1b). Najbardziej widoczną różnicą był brak chłodnicy oleju pod silnikiem, którą przeniesiono do centropłata, a wloty powietrza umieszczono w nasadzie skrzydeł. Powiększono również chłodnicę wody, znajdującą się pod kadłubem (w tym samym miejscu, co w Jaku-1 – na wysokości krawędzi spływu skrzydeł i tylnej części kabiny). Zewnętrzną zmianą był także brak masztu anteny radiostacji. Wprowadzono też inne zmiany, jak zmniejszenie objętości zbiorników paliwa, przy dodaniu jednocześnie małego zbiornika w kadłubie oraz zastosowano podwozie podobnego typu do Jak-9, lecz w dalszym ciągu zakrywane trójdzielnymi klapami. Zmniejszono przy tym nieco grubość względną profilu skrzydła w porównaniu do myśliwców Jak-1/7/9. Dzięki zmianom, masę samolotu udało się zredukować z 2917 kg do 2655 kg. Początkowo zastosowany niedopracowany silnik M-106 zamieniono w marcu na słabszy M-105PF (według nowej nomenklatury, WK-105PF). W czerwcu-lipcu 1943 prototyp przeszedł pomyślnie badania państwowe, a w sierpniu badania w tunelu aerodynamicznym, po czym płócienne pokrycie tyłu kadłuba zamieniono sklejką; na prototypie tym zamontowano też wówczas dodatkową opływową chłodnicę oleju pod silnikiem dla potrzeb silnika M-106.
Na drugim prototypie Jaka-1M (znanym jako „dubler”) wprowadzono dalsze zmiany, przede wszystkim nowy, nieco mocniejszy silnik WK-105PF2 i sprawniejszy system chłodzenia, bez chłodnicy oleju pod silnikiem, co stało się elementem rozpoznawczym wszystkich dalszych Jaków-3. Płócienne poszycie ogonowej części kadłuba zamieniono gładszym sklejkowym. Wprowadzono lekkie opancerzenie lewej burty kabiny w celu osłony dłoni pilota. Wzmocniono ponadto uzbrojenie do działka 20 mm i dwóch wkm 12,7 mm UBS. Udało się przy tym zachować masę samolotu 2660 kg. Nowy samolot miał znacznie lepsze osiągi i manewrowość od Jaka-1, rozwijając prędkość 651 km/h na wysokości 4300 m. Oceniono go także jako lepszy od testowanych samolotów niemieckich Bf 109G-2 i Fw 190A-4, a ustępujący im jedynie w prędkości na wysokościach powyżej 6000 m. Po badaniach państwowych w październiku 1943, drugi prototyp Jak-1M skierowano 26 października do produkcji pod nowym oznaczeniem Jak-3.
Jak-3 (WK-105PF2).
Produkcję Jaka-3 rozpoczęto w marcu 1944 w zakładzie nr 292 w Saratowie, produkującym Jak-1, a w kwietniu 1944 także w zakładzie nr 31 w Tbilisi. Na samolotach seryjnych montowano dopracowane już działko 20 mm SzWAK o większej masie od przewidywanego początkowo nowego działka SzA-20M i dlatego na pierwszych 197 samolotach ilość wkm-ów zmniejszono do jednego. Dalsze 4004 samoloty otrzymały zestaw uzbrojenia równoważny początkowemu, złożony z działka SzWAK i dwóch wkm UBS. W celu polepszenia aerodynamiki, zastosowano opływowy jednoczęściowy wiatrochron przed pilotem, pozbawiony płyty pancernej, oraz uszczelniono wnętrze kadłuba. Seryjne samoloty jednak miały początkowo nieco słabsze osiągi od prototypu i borykały się z pewnymi problemami, jak odklejające się poszycie skrzydeł przy prędkościach nurkowania ok. 700 km/h, zbyt słabe podwozie i brak radiostacji na wszystkich samolotach (wszystkie miały odbiorniki, a co drugi nadajnik). Większość problemów udało się wyeliminować i polepszyć osiągi do poziomu prototypu od jesieni 1944.
Jak-3P.
Na początku 1945 roku opracowano wersję Jak-3P ze wzmocnionym uzbrojeniem (P – "puszecznyj" – „artyleryjski”). Była ona uzbrojona w trzy nowe działka 20 mm B-20 (masa całego zestawu była o 11 kg mniejsza, niż w wariancie standardowym). W celu rozmieszczenia uzbrojenia, przesunięto kabinę pilota 40 cm do tyłu, przy tym zastosowano bardziej opływową jej tylną owiewkę (przez to, sylwetka Jaka-3P stała się prawie identyczna do Jaka-9U). Po badaniach ukończonych w kwietniu 1945, wersję tę skierowano do produkcji i do połowy 1946 roku wyprodukowano ich 596 (od sierpnia 1945 była to jedyna produkowana wersja).
Jak-3 WK-107A.
Dalszy rozwój Jaka-3 wiązał się z próbami zastosowania silniejszej jednostki napędowej WK-107A o mocy startowej 1650 KM. Pierwszy prototyp Jaka-3 z nowym silnikiem ukończono 6 stycznia 1944. Wśród zmian było przesunięcie kabiny pilota o 40 cm do tyłu i zwiększenie zbiorników paliwa do 519 l. Samolot miał konstrukcję mieszaną, jak standardowe Jaki-3. Uzbrojenie składało się z dwóch działek 20 mm B-20S. Pomimo zwiększonej masy do 2984 kg, prędkość wyniosła 611 nad ziemią i 720 km/h na wysokości 5750 m. Problemy jednak stwarzał nowy silnik, a także system chłodzenia, który okazywał się niewystarczający. Drugi prototyp dwukrotnie podchodził do prób państwowych, w lutym i lipcu 1944, lecz nie zdołał ich zaliczyć z powodu kapryśnego silnika. Z uwagi na dobre osiągi, prace nad samolotem z silnikiem WK-107A jednak kontynuowano.
W marcu 1946 zakład w Saratowie zbudował trzy dalsze prototypy Jaka-3 z kadłubem konstrukcji mieszanej i metalowymi skrzydłami, pokrytymi duraluminium. Uzbrojone były w dwa lub trzy działka 20 mm. Maksymalna szybkość wyniosła 697 km/h. Na wiosnę w 1946 prowadzone były próby państwowe, których jednak nie przeszły z powodu defektów. Mimo planów produkcji serii 75 sztuk, samolot ten ostatecznie nie wszedł do produkcji.
Niezależnie, wcześniej, 31 marca 1945 ukończono w zakładzie w Tbilisi prototyp Jaka-3 z silnikiem WK-107A, o konstrukcji całkowicie metalowej. Miał on poszycie płatowca z blachy duraluminiowej. Uzbrojenie składało się z dwóch działek 20 mm B-20S i B-20M. Prędkość na wysokości 5900 m wyniosła 706 km/h. Do 9 czerwca 1945 trwały próby państwowe, które samolot ukończył pomyślnie, mimo stwierdzonej konieczności dalszego dopracowania silnika. W 1945 roku zakład w Tbilisi wypuścił 40 metalowych Jaków-3, dalsze 8 w 1946, jednakże na tym produkcję wstrzymano na korzyść lepszego Jaka-9P z tym samym silnikiem. Samoloty tej wersji różniły się wizualnie od standardowych Jaków-3 przesuniętą o 40 cm w tył kabiną pilota z bardziej opływową dłuższą owiewką oraz małym wlotem powietrza nad silnikiem, do chłodzenia świec zapłonowych, tuż za śmigłem (ich sylwetka była prawie identyczna do Jak-9U i Jak-9P).
Użycie.
Po raz pierwszy Jaki-3 zadebiutowały na froncie od 20 czerwca 1944, kiedy prowadzono ich wojskowe badania w 91 pułku myśliwskim w okolicach Lwowa. Według danych radzieckich, do 2 sierpnia pułk zestrzelił 14 myśliwców Bf 109 i 6 Fw 190A oraz trzy bombowce Ju 87, tracąc jedynie dwa samoloty w walkach i dalsze trzy od ognia przeciwlotniczego.
W miarę rozwoju produkcji, samoloty Jak-3 weszły na uzbrojenie radzieckiego lotnictwa, zamieniając wcześniejsze modele myśliwców. Szczególnie nadawały się do walki z myśliwcami wroga, natomiast z uwagi na mniejszy zasięg i długotrwałość lotu, w mniejszym stopniu nadawały się do patrolowania, eskorty bombowców i innych tego typu zadań.
Oprócz lotnictwa radzieckiego, Jaki-3 były używane przez niektóre jednostki sojuszników. Od lipca 1944 w Jaki-3 wyposażono pułk Normandie-Niemen złożony z pilotów francuskich, walczący na froncie wschodnim, zamieniając Jaki-1 i Jaki-9. Na Jakach-3 pułk ten osiągnął najlepsze rezultaty bojowe. Po zakończeniu wojny, w czerwcu 1945 Stalin podarował Francji 38 (lub 40) Jaków-3, które służyły we francuskim lotnictwie do 1947 roku.
Pojedyncze samoloty Jak-3 używane były podczas wojny i po wojnie w ludowym lotnictwie polskim.
Wersje doświadczalne.
Pod koniec 1944 i w 1945 prowadzono próby dwóch myśliwców wysokościowych Jak-3PD wyposażonych w silniki WK-105PD oraz WK-105PW, ze sprężarką Je-100, uzbrojonych w jedno działko 23 mm NS-23. Pierwszy model był nieudany, drugi z silnikiem WK-105PW osiągał na wysokości 11 000 m prędkość 710 km/h, lecz dalszy jego rozwój zarzucono.
W grudniu 1944 opracowano wariant Jak-3RD z dodatkowym przyspieszaczem rakietowym RD-1 zamontowanym w tylnej części kadłuba, poniżej zmodyfikowanego usterzenia. Był on uzbrojony jedynie w działko 23 mm NS-23. Z włączonym przyspieszaczem samolot mógł osiągnąć prędkość 782 km/h na wysokości 7800 m. Napęd ten jednak stwarzał duże problemy, a w końcu 16 sierpnia 1945 samolot podczas prób uległ katastrofie z nieustalonych przyczyn.
Testowano też Jaka-3 z eksperymentalnym silnikiem WK-108 o mocy 1550 KM. 21 grudnia 1944 osiągnął on na próbach prędkość 745 km/h. Silnik ten jednak nie nadawał się do eksploatacji i prace nad tym samolotem zakończono.
Równolegle z samolotem Jak-3P, na początku 1945 opracowano wersję Jak-3T z jeszcze silniejszym uzbrojeniem z działka 37 mm N-37 (25 nabojów) i dwóch działek 20 mm B-20S (po 100 nabojów). Miała ona kabinę przesuniętą do tyłu oraz szereg elementów zdjętych w celu zmniejszenia masy; wyróżniała się lufą działka wystającą z kołpaka śmigła. Wersję tę oblatano 24 stycznia 1945. Osiągała ona prędkość do 629 km/h, niemniej jednak badania państwowe od lutego do kwietnia 1945 ukazały wady, głównie ponowne przegrzewanie silnika. Wskutek zakończenia wojny i istnienia podobnych samolotów Jak-9T i Jak-9UT, dalej wersji tej nie rozwijano.
Istniała również zbliżona do Jaka-3T wersja Jak-3K z działkiem 45 mm NS-45, przeznaczona specjalnie do zwalczania czołgów, lecz nie weszła do produkcji.
W kwietniu 1945 zbudowano prototyp Jak-3U z silnikiem gwiazdowym ASz-82FN, co wymagało istotnych zmian kadłuba. Rozpiętość zwiększono do 9,4 m. Samolot ten uzyskał prędkość 682 km/h. Z uwagi na zakończenie wojny, nie kontynuowano prac, a doświadczenia wykorzystano w konstrukcji samolotu szkolno-treningowego Jak-11.
Oznaczenie Jak-3 spotykane jest także jako przewidywane oznaczenie seryjne wcześniejszych projektów samolotów Jakowlewa, które nie weszły do produkcji: jednosilnikowego myśliwca I-30 (również będącego wersją rozwojową Jaka-1) i dwusilnikowego myśliwca, a także przejściowo było stosowane w dokumentach fabrycznych Jak-7.
Jak-3M (replika).
Oznaczenie Jak-3M noszą latające repliki Jaka-3, budowane od 1992 w niewielkiej ilości przez zakłady Strieła w Orenburgu, bazujące częściowo na oryginalnych planach. Bazują one na wersji podstawowej Jaka-3, z kabiną pilota w pierwotnym – przednim położeniu. Samoloty te mają konstrukcję całkowicie metalową z elementami kompozytowymi. Napęd stanowi amerykański silnik Allison V-1710 o mocy 1325 KM, śmigło Hamilton Standard. Samoloty pozbawione są uzbrojenia i posiadają nowoczesne wyposażenie pilotażowe. Wizualnie wyróżnia je m.in. mały wlot powietrza nad silnikiem, przed kabiną pilota i inne śmigło. Do 2001 zbudowano 12 sztuk dla celów kolekcjonerskich.
Opis techniczny.
Jak-3 WK-105PF2:
Jednosilnikowy jednomiejscowy dolnopłat konstrukcji mieszanej. Kadłub metalowy kratownicowy, pokryty sklejką w części środkowej i ogonowej, silnik osłonięty panelami z blachy. Skrzydło dwudźwigarowe, konstrukcji metalowej, pokryte sklejką obciągniętą płótnem. Kabina pilota zamknięta, osłona kroplowa, część osłony nad pilotem była odsuwana do tyłu. Za pilotem była szyba ze szkła pancernego, miał on również lekko opancerzone oparcie fotela i płytę z lewej strony kadłuba. Podwozie samolotu klasyczne, chowane, kółko ogonowe chowane. Śmigło WISz-105SW-01 trzyłopatowe, metalowe o zmiennym skoku. Zapas paliwa – 270 l w dwóch zbiornikach w skrzydłach i jednym wyrównawczym w kadłubie.
Silnik: rzędowy 12-cylindrowy w układzie V, chłodzony cieczą WK-105PF2. Chłodnica cieczy pod kadłubem, na wysokości kabiny pilota. Chłodnica oleju w centropłacie, z wlotami powietrza u nasady skrzydeł.
Uzbrojenie

</doc>
<doc id="70042" url="https://pl.wikipedia.org/wiki?curid=70042" title="Jak-5">
Jak-5



</doc>
<doc id="70043" url="https://pl.wikipedia.org/wiki?curid=70043" title="Kolizja (kryptografia)">
Kolizja (kryptografia)

Kolizja funkcji skrótu H to taka para różnych wiadomości m1, m2, że mają one taką samą wartość skrótu, tj. H(m1) = H(m2).
Ponieważ funkcja skrótu zwraca skończenie wiele wartości, a przestrzeń argumentów jest nieskończona (w przypadku funkcji akceptujących dowolnie długie argumenty), lub przynajmniej znacznie większa od przestrzeni wyników, dla każdej funkcji skrótu istnieją kolizje.
W wielu zastosowaniach zależy nam na tym, żeby nie była znana żadna kolizja funkcji skrótu.
Jest to jednak bardzo silne wymaganie, i często zależy nam na słabszej właściwości funkcji (od silniejszych do słabszych właściwości):
Generowanie kolizji.
Jeśli funkcja skrótu zwraca formula_1 bitów, to zgodnie z paradoksem dnia urodzin sprawdzenie wśród zbioru losowo wybranych wiadomości rozmiaru rzędu formula_2 prawdopodobnie istnieje jakaś kolizja. Jest to zasada działania ataku urodzinowego.
Najprostszy sposób, czyli pamiętanie wszystkich dotychczas sprawdzonych skrótów, wymaga bardzo dużo pamięci, istnieją jednak algorytmy "bezpamięciowe" o szybkości gorszej tylko o czynnik stały.
Tak więc znalezienie kolizji 128-bitowej funkcji skrótu (takiej jak MD5) jest zadaniem o trudności porównywalnej ze znalezieniem klucza 64-bitowego szyfru symetrycznego. Nie jest to zadanie trywialne, aczkolwiek znajduje się w zasięgu możliwości współczesnego sprzętu i sieci rozproszonych. Znajdowanie kolizji funkcji 160-bitowych (SHA1, RIPEMD-160) jest równie trudne jak łamanie 80-bitowego szyfru symetrycznego, i jest obecnie uważane za zbyt trudne.
Liczby te dotyczą tylko sytuacji w której funkcją skrótu posługujemy się jako "czarną skrzynką", tzn. nie korzystamy z wiedzy o jej strukturze. Wykorzystując słabości struktury możemy często znajdować kolizje o wiele szybciej (np. dla MD4 kolizje można znaleźć w czasie rzeczywistym).
Znajdowanie przeciwobrazu czy drugiego przeciwobrazu jest równoważne atakowi na wszystkie bity funkcji skrótu, dlatego też 128-bitowe MD5 jest uważane za bezpieczne jeśli zależy nam tylko na tych właściwościach, choć nie chroni przed kolizjami.

</doc>
<doc id="70047" url="https://pl.wikipedia.org/wiki?curid=70047" title="Preimage resistance">
Preimage resistance

Preimage resistance to właściwość funkcji skrótu H taka, że znając jakiś skrót h nie istnieje żadna szybka metoda znalezienia wiadomości m takiej że H(m) = h.
Jest to najsłabsza kryptograficzna właściwość funkcji skrótu. Funkcje które nie są preimage resistant nie mają praktycznie zastostowań kryptograficznych, za to samo preimage resistance nie jest właściwością wystarczającą dla wielu zastosowań.
Jeśli funkcja nie jest "preimage resistant", to nie jest też second preimage resistant – dla danej wiadomości m1 liczymy hasz h, po czym go odwracamy, znajdując takie m2, że H(m2) = h = H(m1). Ponieważ przestrzeń wiadomości jest o wiele większa od przestrzeni haszy, z prawdopodobieństwem bliskim 1 m1 i m2 są różne.
W ten sam sposób możemy znajdować kolizję funkcji haszującej która nie jest "preimage resistant" – losujemy m1, liczymy h=H(m1), po czym obliczamy m2, takie że H(m1)=h=H(m2).

</doc>
<doc id="70048" url="https://pl.wikipedia.org/wiki?curid=70048" title="Computer-to-Plate">
Computer-to-Plate



</doc>
<doc id="70050" url="https://pl.wikipedia.org/wiki?curid=70050" title="Second preimage resistance">
Second preimage resistance

Second preimage resistance ("odporność na znalezienie drugiego przeciwobrazu") – właściwość funkcji kryptograficznej H, taka że dla danej wiadomości m1 nieznana jest żadna szybka metoda znalezienia takiego m2 różnego od m1, że ich skróty są sobie równe.
Brak "second preimage resistance" implikuje brak odporności na kolizje.
Brak "preimage resistance" implikuje brak "second preimage resistance".
Obie implikacje są tylko w jedną stronę.
Związek z preimage resistance.
Jeśli funkcja nie ma własności "preimage resistant", to nie jest też "second preimage resistant"; dla danej wiadomości m1 liczymy skrót h, po czym go odwracamy, znajdując takie m2, że H(m2) = h = H(m1). Ponieważ przestrzeń wiadomości jest o wiele większa od przestrzeni skrótów, z prawdopodobieństwem bliskim 1 m1 i m2 są różne.
Można łatwo zbudować funkcję skrótu, która jest "preimage resistant", ale nie jest "second preimage resistant".
Weźmy na przykład następującą funkcję:
Funkcja ta nie jest "second preimage resistant", mając m1 możemy znaleźć inną wiadomość o tym samym skrócie zmieniając dowolne bity drugiej połowy wiadomości. Jednak o ile nie złamiemy SHA1 nie potrafimy znając tylko skrót h znaleźć takiej wiadomości m, że H(m)=h.
Związek z odpornością na kolizje.
Jeśli funkcja nie ma własności "second preimage resistant", potrafimy dla danego m1 znaleźć takie inne m2 że mają one równe skróty. Para taka stanowi kolizje, więc funkcja nie jest odporna na kolizje.
Możemy łatwo zbudować funkcje skrótu, która nie jest odporna na kolizje, ale jest "second preimage resistant".
Weźmy dowolną bezpieczną funkcję skrótu (np. SHA1) i obetnijmy jej wynik do k bitów, tak żebyśmy potrafili wykonać formula_1 obliczeń wartości funkcji skrótu, ale już nie formula_2
Taka sytuacja ma obecnie miejsce dla formula_3 w przedziale (orientacyjnie) od 80 do nawet 128. Na granicy tej kategorii jest więc m.in. najpopularniejsza funkcja skrótu MD5.

</doc>
<doc id="70055" url="https://pl.wikipedia.org/wiki?curid=70055" title="Pelargir">
Pelargir

Pelargir (sin. "Port królewskich statków", "Dziedzina okrętów królewskich"; dosł. "Ogrodzenie królewskich statków") – miasto portowe ze stworzonej przez J.R.R. Tolkiena mitologii Śródziemia. Wspominają o nim bohaterowie "Władcy Pierścieni". Informacje na temat historii tego miasta można znaleźć w "Dodatkach" do trzeciego tomu powieści oraz w "Silmarillionie". Pelargir jest zaznaczony i podpisany na mapach Śródziemia dołączonych do "Władcy Pierścieni".
Było miasto portowe w Gondorze, położone nad Ethir Anduin, w miejscu, gdzie Sirith wpada do Anduiny.
Historia.
Pelargir był jednym z najstarszych ośrodków miejskich w Gondorze, założony w 2350 roku Drugiej Ery przez Númenorejczyków. Był główną przystanią Wiernych w Śródziemiu i wielu z nich tam się osiedliło. Po Upadku Númenoru w 3319 roku DE właśnie tam wylądował Elendil z synami: Isildurem i Anárionem. Miasto weszło w skład Południowego Królestwa, po założeniu Królestw na Wygnaniu (Arnoru i Gondoru) w 3320 roku DE.
Król Eärnil I odbudował przystań przed 933 rokiem Trzeciej Ery, kiedy poprowadził zwycięską ofensywę na Umbar. Od tamtej pory Pelargir był głównym portem Gondoru oraz bazą w morskich wyprawach Królów Żeglarzy. Podczas Waśni Rodzinnej był to najważniejszy ośrodek popierający Castamira Samozwańca, przez co w 1447 roku TE król Eldacar oblegał to miasto. W 1634 TE roku złupili je Korsarze z Umbaru i zabili króla Minardila.
Za rządów Namiestników Pelargir był głównym ośrodkiem prowincji Lebennin, choć jego portowe znaczenie zmalało, ze względu na osłabienie Gondoru.
Podczas Wojny o Pierścień Korsarze zdobyli miasto, lecz zostało ono wyzwolone przez Aragorna II i Armię Umarłych (13 marca 3019 roku).

</doc>
<doc id="70056" url="https://pl.wikipedia.org/wiki?curid=70056" title="Czerwona Księga Marchii Zachodniej">
Czerwona Księga Marchii Zachodniej



</doc>
<doc id="70064" url="https://pl.wikipedia.org/wiki?curid=70064" title="Kompresja danych">
Kompresja danych



</doc>
<doc id="70069" url="https://pl.wikipedia.org/wiki?curid=70069" title="Analiza programów">
Analiza programów

Analiza programów – badanie programów komputerowych gotowych do uruchomienia lub w postaci kodów źródłowych. Analiza w trakcie działania programu nazywa się analizą dynamiczną, natomiast badanie bez uruchamiania programu nazywa się analizą statyczną. Najważniejszymi zastosowaniami analizy programów jest znajdowanie i usuwanie przyczyn ich błędnego działania (debugowanie), poprawianie jakości programów (optymalizacja) oraz poznawanie szczegółów zasad działania programu (reverse engineering).

</doc>
<doc id="70070" url="https://pl.wikipedia.org/wiki?curid=70070" title="Strace">
Strace

strace — narzędzie do analizy kodu badające interakcję programu z jądrem systemu operacyjnego. Śledzi wywołania systemowe oraz sygnały w procesie. Może też zliczać i mierzyć czas poszczególnych wywołań.
Polecenie strace można zastosować do śledzenia procesu na dwa sposoby: uruchamiając program pod kontrolą strace bądź podłączając się do już działającego procesu o zadanym identyfikatorze.
W systemie Solaris opisana funkcjonalność jest dostarczana przez polecenie truss, a strace służy do innych celów.
Przykład.
Przykład wykonania strace dla /bin/true w systemie Linux.

</doc>
<doc id="70071" url="https://pl.wikipedia.org/wiki?curid=70071" title="Ltrace">
Ltrace

ltrace – narzędzie analizy kodu badające interakcję programu z używanymi przez niego bibliotekami dzielonymi ("shared libraries").
Przykład 1.
Przykład wykonania dla trywialnego programu /bin/true:

</doc>
<doc id="70073" url="https://pl.wikipedia.org/wiki?curid=70073" title="The Flamingos">
The Flamingos

The Flamingos – amerykańska grupa rhythm and bluesowa śpiewająca początkowo także doo wop. Wszyscy członkowie grupy charakteryzowali się fenomenalnymi warunkami głosowymi i śpiewali w złożonych, wielogłosowych harmoniach. Grupa powstała w 1952 i zakończyła działalność w początku lat siedemdziesiątych XX wieku. Największym przebojem grupy była piosenka "I Only Have Eyes for You".
W grupie występowali:
W 2001 grupa The Flamingos została wprowadzona do "Rock and Roll Hall of Fame".
Dyskografia The Flamingos:

</doc>
<doc id="70075" url="https://pl.wikipedia.org/wiki?curid=70075" title="Conan z Cymerii">
Conan z Cymerii

Conan z Cymerii, znany także jako Conan Barbarzyńca (ang. "Conan the Barbarian") – postać literacka stworzona przez amerykańskiego pisarza Roberta E. Howarda w serii opowiadań fantasy opublikowanych w latach 30. XX wieku w magazynie „Weird Tales”. W okresie od 1932 do 1936 ukazało się siedemnaście opowiadań i jedna powieść o barbarzyńcy.
Po śmierci Howarda, seria kontynuowana była przez: Poula Andersona, Leonarda Carpentera, Lina Cartera, L. Sprague de Campa, Rolanda J. Greena, Johna C. Hockinga, Roberta Jordana, Seana A. Moore’a, Björna Nyberga, , Steve’a Perry’ego, Johna Maddoxa Robertsa, Harry’ego Turtledove'a i Karla Edwarda Wagnera. Lin Carter i L. Sprague de Camp przy pisaniu niektórych ze swoich opowiadań wykorzystali materiały pozostawione przez twórcę postaci Conana.
Powieści z Conanem w roli głównej wydali również pisarze spoza Stanów Zjednoczonych, jednak nie są one powszechnie uznawane za oficjalne przygody tego bohatera, czego dowodem może być fakt, że nie uwzględnia się ich w żadnych zestawieniach mających na celu uporządkowanie biografii Cymeryjczyka.
Powstały również filmy, seriale, komiksy i gry komputerowe, których bohaterem był Conan.
Historia postaci.
Na początku lat 30. Howard szukał nowej postaci, którą chciał wprowadzić na rynek wydawniczy. W październiku 1931 do magazynu „Strange Tales of Mystery and Terror” przesłał opowiadanie "People of the Dark", w którym pojawił się czarnowłosy barbarzyńca o imieniu Conan, wyznawca bóstwa zwanego Cromem. W lutym 1932 Howard spędził wakacje w miasteczku nad rzeką Rio Grande. W tym czasie rozbudował postać Conana i napisał wiersz "Cimmeria", fragmentami nawiązujący do "Żywotów" Plutarcha. Po powrocie z wakacji przerobił, zarzucone wcześniej, opowiadanie „By This Axe I Rule!” z maja 1929, zastępując postać Kulla nowym bohaterem, Conanem i zmieniając tytuł na "Feniks na mieczu". W tym samym czasie napisał dwa kolejne opowiadania, "Szkarłatna cytadela" i "Córka lodowego olbrzyma". Opowiadanie "Feniks na mieczu" ukazało się w grudniu 1932, zaś "Szkarłatna cytadela" w kolejnym numerze. Redaktor pisma, Farnsworth Wright skłonił Howarda do napisania eseju "Era Hyborejska", opisującego fikcyjny świat, w którym żył Conan. Esej ten posłużył potem pisarzowi przy pisaniu następnej historii o herosie, "Wieży słonia". Sukces tego opowiadania skłonił Howarda do napisania kolejnych opowieści o Conanie. Do samobójstwa w 1936 Howard napisał 21 pełnych opowiadań, z których 17 zostało opublikowanych, a także kilka innych we fragmentach.
Życiorys postaci.
Według książek Howarda, Conan miał żyć około 10 000 lat temu w owianej mgłami tajemnicy erze hyboryjskiej. Urodził się w Cymerii, górzystej krainie zamieszkiwanej przez plemiona barbarzyńców. Cymeryjczycy byli potomkami starożytnych Atlantydów, jednak po zniszczeniu jej wspaniałej cywilizacji przez kataklizm, ocaleli Atlantydzi nie zdołali odbudować cywilizacji i cofnęli się cywilizacyjnie do epoki kamiennej. Wg map zamieszczanych przy utworach Howarda, Cymeria rozciągała się z grubsza między terenami dzisiejszych Szkocji i Norwegii, przy czym ukształtowanie lądów w czasach Conana znacznie różniło się od obecnego. Cymeryjczycy mieli ciemne włosy i jasne oczy. Żyli w bardzo surowych warunkach, wśród wrzosowisk, gór i lasów. Toczyli nieustanne wojny z otaczającymi ich ludami, a także wewnętrzne walki klanowe. Surowe warunki sprawiły, że byli urodzonymi wojownikami – wysocy, silni, sprawni i odporni. Ród Conana także wywodził się od Atlantydów. Jego dziadek początkowo zamieszkiwał w plemieniu na południu Cymerii, jednak uciekł w obawie przed rodową zemstą i osiedlił się w plemieniu na północy.
Miejscem narodzin Conana było pole bitwy, podczas walki plemienia z hordą najeźdźców z Vanaheimu. Od najmłodszych lat Conan odznaczał się wielką siłą. W wieku piętnastu lat wziął udział w najeździe na aquilońską fortecę Venarium. W późniejszym okresie brał udział w walkach z Vanirami i Hyperborejczykami. Podczas jednej z kampanii został wzięty do niewoli przez Hyperborejczyków, skąd udało mu się zbiec. Uciekając, dotarł do miasta Arenjunu w Zamorze, zwanego Miastem Złodziei. Zafascynowany miastem i cywilizacją osiedlił się tam zarabiając na życie jako złodziej. Później wędrował i zwiedzał także inne kraje kontynuując karierę złodzieja, a niekiedy płatnego zabójcy (opowiadanie "Dom pełen łotrów"). Ostatecznie zaciągnął się jako najemnik do armii Turanu. Brał udział w wielu bitwach i awansował na oficera. Służył też władcy Turanu jako dyplomata. W końcu porzucił służbę turańską i znów rozpoczął wędrówkę. Niekiedy pędził żywot bandyty, czasem zaciągał się do armii któregoś z krajów jako najemnik. Stoczył wiele walk z ludźmi wszystkich narodów oraz potworami, które licznie zamieszkiwały wtedy Ziemię.
Szczytem jego kariery była służba w armii aquilońskiej, która przyniosła mu prestiż i sławę. Kiedy wybuchł bunt przeciwko królowi Aquilonii, Conan stanął na jego czele, obalił i zabił króla i ogłosił się władcą. Pod jego burzliwymi, pełnymi wojen rządami Aquilonia stała się najpotężniejszym krajem w zachodnim świecie.
Spis utworów autorstwa Roberta E. Howarda.
Robert E. Howard pozostawił również szkice i fragmenty, które nigdy nie zostały wykorzystane przez innych twórców. Wszystkie one zostały opublikowane w trylogii "Conan of Cimmeria", będącej kompletnym wydaniem autorskich wersji opowiadań i powieści o Conanie napisanych przez Howarda (polski przekład to: "Conan i pradawni bogowie", "Conan i skrwawiona korona", "Conan i miecz zdobywcy").

</doc>
<doc id="70076" url="https://pl.wikipedia.org/wiki?curid=70076" title="Robert E. Howard">
Robert E. Howard

Robert Ervin Howard (ur. 22 stycznia 1906 w Peaster, zm. 11 czerwca 1936 w Cross Plains) – amerykański pisarz fantasy, horrorów oraz opowiadań bokserskich i historyczno-przygodowych, publikowanych głównie w magazynie „Weird Tales”, w którym był jednym z najpopularniejszych autorów. Jego twórczość miała wielki wpływ na pisarzy podgatunku miecza i magii oraz heroic fantasy. Znany głównie jako twórca postaci Conana Barbarzyńcy.
Życiorys.
Urodził się w Peaster w Teksasie, jako syn doktora Isaaca Mordecai Howarda oraz Hester Jane Ervin Howard. Jego rodzina często zmieniała miejsce zamieszkania, aż osiadła w Cross Plains w środkowym Teksasie w 1919 roku.
Będąc dzieckiem, Robert Howard był drobnej budowy ciała, przejawiał cechy osobowości schizoidalnej, dodatkowo zainteresowanie książkami sprawiło, że chłopiec był postrzegany przez otoczenie jako mol książkowy, skutkiem czego, w dzieciństwie był prześladowany przez rówieśników. Jednak jako nastolatek rozpoczął rygorystyczny program ćwiczeń siłowych i bokserskich – nim wstąpił do Cross Plains High School, stał się silnym młodzieńcem, a gnębienie ustało.
Mając 15 lat wybrał pisanie jako drogę swej kariery i wysłał pierwsze opowiadanie do "Adventure Magazine", gdzie wkrótce się ukazało. W 1922 roku ukończył ostatnią możliwą klasę w szkole w Cross Plains, po czym przeniósł się do Brownwood aby kontynuować edukację w Brownwood High School. Trzy lata później, Weird Tales, które niedawno rozpoczęły swoją działalność pod opieką redakcyjną Farnsworth Wrighta, za 16 dolarów kupiły opowiadanie Howarda "Włócznia i kieł" ("Spear and Fang"), które zostało opublikowane w tym magazynie w sierpniu 1925 roku. W tym samym roku Robert Howard rozpoczął naukę na "Howard Payne Academy" w Brownwood, gdzie uczęszczał na kursy obejmujące stenografię, maszynopisanie, rachunkowość i prawo handlowe, ale nie kontynuował studiów z powodu braku pieniędzy, skutkiem czego nie dostał dyplomu.
Robert E. Howard imał się różnorodnych zawodów aby zarobić na utrzymanie, nawet wtedy gdy publikował swoją twórczość. Był pomocnikiem geografa, sekretarzem w biurze prawniczym, pomocnikiem w aptece i publicznym stenografem. W 1926 roku na życzenie ojca skończył kurs bibliotekarstwa.
11 czerwca 1936 roku, około 8:00 rano, po usłyszeniu wiadomości od pielęgniarki, że jego chora na gruźlicę matka po zapadnięciu w śpiączkę już raczej nie odzyska przytomności, Howard usiadł w swoim samochodzie z pożyczoną bronią, a następnie strzelił sobie w głowę. Umarł nie odzyskawszy przytomności około 16:00. Jego matka zmarła następnego dnia. Razem z nią został pochowany na cmentarzu Greenleaf w Brownwood dwa dni później.
Twórczość.
Pisał opowiadania w bardzo wielu gatunkach, ale jego najsłynniejszy bohater to Conan Barbarzyńca. Pojawił się po raz pierwszy w opowiadaniu "Feniks na mieczu" ("The Phoenix on the Sword") w grudniu 1932 roku.
Howard jest też autorem serii opowiadań z purytaninem Solomonem Kane, Piktem Bran Mak Mornem, marynarzem-zawadiaką Steve’em Costiganem oraz ogromnym Kullem.
Howard prowadził intensywną korespondencję z pisarzami: H.P. Lovecraftem i Clarkiem Ashtonem Smithem. Napisał kilka opowiadań grozy osadzonych w realiach "mitów Cthulhu", stworzonych przez pierwszego z nich.

</doc>
<doc id="70079" url="https://pl.wikipedia.org/wiki?curid=70079" title="Robert Bielecki">
Robert Bielecki

Robert Bielecki (ur. 29 kwietnia 1939 w Warszawie, zm. 6 września 1998 tamże) – polski historyk i dziennikarz, wieloletni korespondent Polskiej Agencji Prasowej.
Życiorys.
W 1962 ukończył studia historyczne na Uniwersytecie Warszawskim, od 1963 był pracownikiem Redakcji Zagranicznej Polskiej Agencji Prasowej (m.in. w Paryżu). W 1973 obronił pracę doktorską "Polacy w walkach nad Berezyną (listopad 1812)" napisaną pod kierunkiem Stanisława Herbsta 
Autor licznych książek w większości poświęconych dwóm jego pasjom badawczym: dziejom wojskowości polskiej i historii Francji od rewolucji francuskiej do 1831 roku oraz powstaniu warszawskiemu (1944).

</doc>
<doc id="70080" url="https://pl.wikipedia.org/wiki?curid=70080" title="Brzozowica">
Brzozowica



</doc>
<doc id="70081" url="https://pl.wikipedia.org/wiki?curid=70081" title="Przedbórz">
Przedbórz

Przedbórz – miasto w województwie łódzkim, w powiecie radomszczańskim, położone na Wyżynie Przedborskiej nad rzeką Pilicą. Leży na pograniczu województw łódzkiego i świętokrzyskiego, w odległości 92 km od Łodzi, 75 km od Kielc i 73 km od Częstochowy. Siedziba gminy miejsko-wiejskiej Przedbórz.
Przedbórz uzyskał lokację miejską przed 1370 rokiem. Miasto królewskie w powiecie chęcińskim województwa sandomierskiego w drugiej połowie XVI wieku.
Według danych GUS z 31 grudnia 2021 roku miasto liczyło 3288 mieszkańców.
Położenie.
Przedbórz leży na pograniczu Małopolski i dawnej prowincji wielkopolskiej. Lewobrzeżna część Przedborza na zachodnim brzegu Pilicy położona jest w ziemi sieradzkiej, zaś prawobrzeżna należy do ziemi sandomierskiej. Od XIII wieku miasto związane było z ziemią sandomierską, a od czasu zjednoczenia ziem Polski przez Władysława Łokietka weszło w skład woj. sandomierskiego. Stan taki przetrwał do roku 1795, kiedy to Przedbórz po ostatnim rozbiorze znalazł się w granicach cesarstwa austriackiego. Pilica stała się wtedy rzeką graniczną między Prusami i Austrią. Po pierwszej wojnie światowej miasto włączono wraz z powiatem koneckim do woj. kieleckiego. Na krótko przed wybuchem II wojny światowej 1 kwietnia 1939 roku Przedbórz i powiat konecki przyłączono do woj. łódzkiego. W latach 1975–1998 miasto administracyjnie należało do województwa piotrkowskiego, a przed 1975 r. do województwa kieleckiego.
Nazwa miasta.
Nazwa miasta Przedbórz może pochodzić od topografii okolicy albo od imienia założyciela lub dzierżawcy osady.
Pochodzenie topograficzne może wskazywać na naturalne właściwości terenu, na którym osada była zakładana. Miejsce ulokowane było przed borami, ponieważ miasto w momencie swego powstawania leżało na granicy z przepastnymi lasami Puszczy Świętokrzyskiej i Puszczy Nadpilickiej. Niewykluczone jest, że pierwotna nazwa miasta brzmiała Przedborze, jednak brak potwierdzenia tej nazwy w tekstach źródłowych.
Bardziej prawdopodobnym jest pochodzenie nazwy od imienia Przedbor (nazwa miasta jest nazwą osobową lub dzierżawczą, pochodzącą od imienia założyciela bądź też dzierżawcy osady i ziemi, na której ona się znajdowała). Imię Przedbor było dość powszechne na terenie Polski w epoce średniowiecza.
Utworzone z członów "przed-" znaczącego też "naj-" oraz wyrazu "bor", pochodzącego od prasłowiańskiego "bьrаti, bor'ǫ, borišь", słowa znaczącego tyle co "walka" lub "konkurowanie". Łatwo więc stwierdzić, iż imię Przedbor/Przedbór oznaczać miało człowieka walecznego lub też stawiającego ponad wszystko walkę. Rodem, w którym imię to było dość rozpowszechnione i często nadawane, był ród Zadorów. Rodzina ta posiadała w swym władaniu wiele posiadłości na zachodnim brzegu Pilicy. Należały do nich m.in. Chełmo, Bąkowa Góra czy Wielgomłyny. Być może jeden z Zadorów – protoplastów rodziny Lanckorońskich – o imieniu Przedbor był założycielem Przedborza, bądź panem ziem, na których osada powstała.
Za nazwą osobową przemawiają zapisy Przedborza w dokumentach średniowiecznych, tzw. Falsyfikacie Trzemeszeńskim noszącym datę 1145 oraz dokumencie wystawionym przez Bolesława Wstydliwego w 1239 roku. W obu tych dokumentach widnieje nazwa Predbor.
Znane są też inne zapisy nazwy Przedbórz w średniowiecznych dokumentach, np. "Predbrij" z dokumentu wystawionego przez księcia Konrada Mazowieckiego w 1241 r., czy też "Pridborz" (1388 r.), "Przedborzs" (1426 r.) – z dokumentów króla Władysława Jagiełły. W odpisie aktu nadania praw miejskich (1405 r.) z 1508 roku widnieje nazwa "Przedborze". Różne formy zapisu nazwy miasta widnieją też na mapach z wieku XVI czy XVIII. Spotykamy więc: na mapie z 1525 r. nazwę "Pfedbors", "Przedbors" na mapie z 1750, "Przedhore" – na niemieckiej mapie z 1782 r. Jednak, jako że są to mapy autorstwa cudzoziemców, dowolność w zapisie nazwy miasta wydaje się jak najbardziej zrozumiała.
Historia.
Pierwsza historyczna wzmianka o miejscowości nad Pilicą pochodzi z 1145 roku z tzw. Falsyfikatu Trzemeszeńskiego. W roku 1239 wymieniany jest tutejszy gród warowny, który w połowie XIV w. Kazimierz Wielki rozbudował do postaci zamku obronnego. Ze względu na urodzajność przedborskich lasów częstym gościem zamku bywał król Kazimierz Wielki, który w 1370 roku nadał miejscowości prawa miejskie. Bardzo często bywał na tutejszym zamku także król Władysław Jagiełło. Pierwszy raz był w Przedborzu 1 maja 1388 roku, a podczas drugiej wizyty 2 kwietnia 1405 roku odnowił miastu prawa miejskie. Król przebywał w zamku w Przedborzu ponownie w latach 1406, 1409, 1418, 1419, 1420, 1425, 1436, 1428, 1430, 1433. W dniu 29 lipca 1423 roku właśnie tutaj Władysław Jagiełło nadał prawa miejskie wsi Łodzia (obecnie – Łódź).
W latach 20. XV wieku. Przedbórz był miejscem, w którym odbywały się sesje wyjazdowe opoczyńskiego sądu grodzkiego.
W 1512 roku w mieście istniała szkoła, miasteczko było dużym ośrodkiem piwowarstwa. Rozwój miasta i jego znaczenie strategiczne związane było z położeniem na szlaku handlowym między Śląskiem i Rusią. W 1638 r. miasto zniszczył pożar. Koniec pomyślnego okresu w dziejach miasta przypieczętował potop szwedzki, który w 1655 przyniósł zniszczenia miastu i zamkowi.
W lipcu 1793 roku poważny pożar strawił w Przedborzu kilkadziesiąt domostw i kościół.
W wyniku rozbiorów Rzeczypospolitej od 1793 na Pilicy przebiegała wschodnia granica Królestwa Prus; w 1795 rzeka stała się granicą prusko-austriacką. W 1807 i 1809 tereny po obu stronach rzeki zostały włączone do Księstwa Warszawskiego; od 1815 Przedbórz leżał w Królestwie Polskim, w województwie sandomierskim, w powiecie koneckim.
Wiek XIX przyniósł rozwój przemysłu. W 1823 roku Jan Lange (Jan Fryderyk Albert Wojciech Lange) utworzył spółkę z Johnem Cockerillem – brytyjskim przemysłowcem, działającym w Belgii i wielu innych krajach kontynentu w różnych dziedzinach przemysłu, m.in. w warszawskiej wytwórni sukna „Poland”. Spółka doprowadziła do powstania kolejnej fabryki sukna w Przedborzu. Cockerill wniósł do niej m.in. maszyny parowe ze swoich belgijskich zakładów. Wybudowano kompleks fabryczny, osiedle robotnicze, zatrudniono zagranicznych fachowców. Cockerill, w którego działalności rządowi kontrolerzy dostrzegali liczne niejasności finansowe, był współwłaścicielem fabryki do swojej śmierci w 1840 roku.
W latach 1838–1840 w Przedborzu zbudowano ratusz. Wraz z szybkim rozwojem miasta przyrosła liczba ludności z 20170 w 1827 r. do 4738 w roku 1863.
W czasie powstania styczniowego 15 stycznia 1863 r. do miasteczka wkroczyły oddziały Antoniego Jeziorańskiego, a 27 czerwca 1863 roku oddział Józefa Oxińskiego stoczył bitwę z wojskami rosyjskimi.
Podczas I wojny światowej miasto znalazło się pod bardziej liberalną okupacją austriacką. Przedborzanie mogli wtedy ufundować w parku pomnik Tadeusza Kościuszki. W latach 1916–1919 w mieście i okolicy wystąpiła epidemia tyfusu plamistego. Wśród osób niosących w tym czasie pomoc chorym byli m.in. Jan Porębiński (1881–1919) – felczer miejski, Wiesław Józef Świerczyński (1882–1919) – lekarz miejski (Ryc. 5), Zofia Żarnoch (1900–1919) – sanitariuszka, Kazimierz Cudziński (1887–1921) – doktor medycyny, naczelny lekarz 43. Pułku Strzelców Kresowych, Feliks Prusinowski (1841–1916) – prowizor
farmacji, Roman Kołakowski (1906–1968) – farmaceuta oraz Michał Rejment (1871–1918) – lekarz miejski.
W okresie międzywojennym miasto było ośrodkiem handlu dla okolicznych wsi. Wydawany był „Głos Przedborza”. W mieście, podobnie jak w wielu innych miastach w centrum i na wschodzie kraju, zamieszkiwała ludność żydowska.
Czas II wojny światowej przyniósł straty w ludności i zniszczenia w zabudowie. Wielu ludzi w tym okresie brało czynny udział w walce poprzez działania partyzanckie, m.in. w oddziale majora Hubala Dobrzańskiego, któremu mieszkańcy miasteczka i okolicznych wsi pomagali w prowadzeniu działań partyzanckich. Na terenie obwodu Radomsko stacjonował i działał 74 Górnośląski Pułk Piechoty, który przeprowadził liczne akcje dywersyjne. 10 lutego 1944 roku zaatakowano Przedbórz i przeprowadzono akcje w urzędzie gminnym, na poczcie, w mleczarni oraz w magazynach. Dowodził ppor. Skóra-Skoczyński „Robotnik”. 10 czerwca w mieście podpalono tartak i stoczono walkę z jego osłoną. Akcją dowodził ppor. Józef Kasza-Kowalski „Alm”. W mieście znajdował się hitlerowski obóz pracy przymusowej przeznaczony dla Żydów.
W 1958 miasto było areną protestu przeciwko usunięciu krzyży z miejscowej szkoły, co przeszło do historii pod nazwą Wrzenia Przedborskiego.
W latach 1954–1969 w granicach Przedborza znajdowała się Wola Przedborska.
Zabytki.
Według rejestru zabytków NID na listę zabytków wpisane są obiekty:
W Przedborzu zachował się unikatowy zespół barokowych kapliczek typu słupowego, powszechnie nazywanych „kapliczkami cholerycznymi”. Zostały one wzniesione dla ochrony miasta przed epidemiami cholery, szalejącymi w okolicach Przedborza w XVII wieku. Kapliczki te ustawiano przy wjazdach do miasta, aby zarówno wjeżdżający, jak i wyjeżdżający z niego mogli się pod nimi modlić do Boga o odsunięcie groźby zarażenia się tą chorobą. Do dzisiaj przetrwało w Przedborzu pięć takich kapliczek. Można je znaleźć przy ulicach: Kościelnej, Podzamcze i Koneckiej. Wsparte są na wysokich podstawach, mają wysokie słupy (okrągłe lub prostopadłościenne), a ich zwieńczenie stanowią tzw. latarnie (jedno– lub dwukondygnacyjne). Umieszczono w nich figurki i wizerunki świętych. Kapliczki przykrywane były murowanymi daszkami z metalowym krzyżem. W podobny sposób broniono się w dawnym Przedborzu przed innymi plagami. Stawiano tutaj również kapliczki dla ochrony przed pożarami, gnębiącymi miasto w XVII wieku. Świadczy o tym kapliczka, znajdująca się u wjazdu do miasta przy ul. Cmentarnej, a poświęcona św. Florianowi. Posiada ona niemal identyczną formę, jak opisane wcześniej „kapliczki choleryczne”.
Przy ulicy Kieleckiej, naprzeciw kościoła, znajduje się Muzeum Ludowe Ziemi Przedborskiej. Muzeum gromadzi eksponaty związane z dawną kulturą przedborską oraz z historią miasta.
Przyroda.
Miasto jest położone po obu stronach rzeki Pilicy, na Wyżynie Przedborskiej. W granicach miasta znajduje się Zespół Przyrodniczo-Krajobrazowy „Majowa Góra”. Od wschodu Przedbórz jest otoczony rozległymi lasami, przez które prowadzą drogi w kierunku Skotnik, Końskich, Gór Mokrych, Włoszczowy. Część tego obszaru jest objęta granicami Przedborskiego Parku Krajobrazowego. Na zachód od miasta dominuje krajobraz rolniczy – okolice wiosek Korytno, Wielgomłyny i Chełmo. W odległości około 13 km na północ od miasta, w Skotnikach, znajduje się południowy kraniec Sulejowskiego Parku Krajobrazowego, a nieco dalej – Rezerwat przyrody Diabla Góra. Pozostałe rezerwaty to Rezerwat przyrody Góra Chełmo koło wsi Chełmo, Rezerwat przyrody Jawora na południe od Dobreniczek, Rezerwat przyrody Wielkopole w bliskim sąsiedztwie wsi o tej samej nazwie, Rezerwat przyrody Murawy Dobromierskie koło Dobromierza i Bukowa Góra w Przedborskim Parku Krajobrazowym.
Przedborski Park Krajobrazowy wraz z Sulejowskim Parkiem Krajobrazowym wchodzą w skład zespołu Nadpilicznych Parków Krajobrazowych.
Szlaki turystyczne.
Szlak partyzancki – czerwony.
długość: 220 km
trasa: Radomsko – Ojrzeń – Ewina – rezerwat Jasień – Kobiele Wielkie – Góra Chełmno – Przedbórz – Bąkowa Góra – Sulejów – Przygłów – Witów – Piotrków Trybunalski – Meszcze – Polichno – Swolszewice Duże – Nagórzyce – Tomaszów Mazowiecki – Spała – Anielin – Poświętne – Radzice PKP – Szydłowiec – Skarżysko-Kamienna
Szlak wodny Pilicy.
długość: 228 km
trasa: Zarzecze k. Szczekocin – Przedbórz – Faliszew – Skotniki (powiat piotrkowski) – Sulejów – Zalew Sulejowski – Tomaszów Mazowiecki – Spała – Inowłódz – Żądłowice – Grotowice – Domaniewice – Nowe Miasto nad Pilicą – Białobrzegi – Warka – ujście Pilicy
Stopień trudności według klasyfikacji międzynarodowej: CL I (przejazd łatwy), miejscami CL II (przejazd trudniejszy – wąskie koryto, znaczny spadek, kamieniste dno).
Pieszy Szlak Rekreacyjny Rzeki Pilicy.
długość: 122 km
Przez miasto przebiega pieszy Szlak Rekreacyjny Rzeki Pilicy.
Sport.
W Przedborzu istnieje klub MKS Pilica Przedbórz.
W sezonie 2010/2011 klub grał w III lidze łódzko-mazowieckiej.
Obecnie klub gra w IV lidze łódzkiej.
11 maja 2009 r. otwarto kompleks boisk sportowych w ramach programu Orlik 2012.
Komunikacja.
Drogami przebiegającymi przez miasto są:
Komunikację w Przedborzu i okolicach zapewnia PKS Radomsko. Przedbórz posiada bezpośrednie połączenie z Łodzią, Katowicami, Lublinem, Kielcami, Częstochową, Radomskiem, Krakowem, Włocławkiem, Piotrkowem Trybunalskim, Chełmem, Radomiem, Końskimi, Jędrzejowem i Włoszczową.

</doc>
<doc id="70083" url="https://pl.wikipedia.org/wiki?curid=70083" title="Conan the Barbarian">
Conan the Barbarian



</doc>
<doc id="70084" url="https://pl.wikipedia.org/wiki?curid=70084" title="Maya (program komputerowy)">
Maya (program komputerowy)

Maya – pakiet do tworzenia grafiki i animacji trójwymiarowej. Jest jednym z podstawowych programów tego typu używanych przy tworzeniu efektów specjalnych w przemyśle filmowym. Może być również
używany do tworzenia modeli do gier 3D, animacji flash i innych.
Maya przez wiele lat miała praktycznie monopol na tworzenie wyrafinowanych efektów specjalnych w filmie. 
Początkowo ze względu na cenę (10000 USD) program był dostępny tylko dla największych
wytwórni filmowych.
Możliwości.
Oprócz standardowych możliwości w tej klasie programów jak modelowanie 
(siatki, powierzchnie sklejane, NURBS), nielinowa animacja,
Maya umożliwia symulację takich zjawisk jak:
Posiada wewnętrzny język skryptowy (MEL), dzięki któremu można rozszerzać funkcjonalność programu.
Otwarta architektura programu powoduje, że istnieje szereg produktów oferowanych przez niezależnych producentów, które dodają nowe możliwości do pakietu.
Wersje.
Początkowo dostępny tylko dla systemu operacyjnego IRIX dla stacji graficznych SGI.
Obecnie jest dostępny dla systemów operacyjnych: 
Windows 7/10, GNU/Linux, OS X (wsparcie dla IRIXa wycofano wraz z wersją 6.5.1). 
Obecnie Maya oferowana jest głównie w postaci samodzielnej subskrypcji lub jako część Media &amp; Entertainment Collection. Ze względu na stosunkowo wysoką cenę Autodesk oferuje aplikację o nazwie Maya LT. W założeniu program ten jest przeznaczony jako tańsza alternatywa dla producentów gier komputerowych, których wymagania sprowadzają się głównie do modelowania 3D i animacji. 
Licencjonowanie.
W 2021 roku były dostępne 2 typy licencji:
Historia.
Maya została stworzona w roku 1998 przez firmę Alias|Wavefront. Na jej powstanie składają
się doświadczenia dwóch firm Alias i Wavefront które były pionierami w dziedzinie tworzenia grafiki trójwymiarowej i obróbki wideo.
W roku 1995 firmy połączyły się jako Alias|Wavefront (kupione przez SGI). W roku 2003 firma zmieniła nazwę na prostszą Alias.
10 stycznia 2006 doszło do przejęcia firmy Alias przez konkurencyjny koncern Autodesk.

</doc>
<doc id="70086" url="https://pl.wikipedia.org/wiki?curid=70086" title="Ernő Rubik">
Ernő Rubik

Ernő Rubik (ur. 13 lipca 1944 w Budapeszcie) – węgierski architekt i rzeźbiarz. W 1974 wynalazł zabawkę logiczną nazwaną od jego nazwiska kostką Rubika (węg. "bűvös kocka", magiczna kostka).
Życiorys.
Ojciec Rubika był inżynierem lotnictwa pracującym w fabryce samolotów w Ostrzyhomiu, matka była poetką.
Ukończył studia na kierunku architektura na Politechnice w Budapeszcie ("Műszaki Egyetem") w 1967 i pozostał na uczelni na studiach podyplomowych z rzeźbiarstwa. W latach 1971–1975 pracował jako architekt. Całe swoje dotychczasowe życie spędził na Węgrzech.
We wczesnych latach 80. XX wieku został redaktorem magazynu "...És játék", poświęconego grom i układankom. W 1983 założył Rubik Stúdió, gdzie projektował meble i gry. W 1987 został profesorem na stałym etacie, a w 1990 prezesem Węgierskiej Akademii Inżynierskiej ("Magyar Mérnöki Akadémia"), gdzie stworzył organizację International Rubik Foundation, wspierającą szczególnie utalentowanych młodych inżynierów i projektantów.
Obecnie zajmuje się głównie rozwojem gier wideo i sprawami architektury i prowadzi Rubik Stúdió.
Jest osobą introwertyczną i trudno dostępną. Z reguły odrzuca propozycje udziału w zawodach w układaniu kostki Rubika na czas, chociaż był obecny na Mistrzostwach Świata w 2007 roku w Budapeszcie.
W 2014 otrzymał najwyższe węgierskie odznaczenie: Wielki Krzyż Orderu Świętego Stefana.

</doc>
<doc id="70092" url="https://pl.wikipedia.org/wiki?curid=70092" title="Silnik turboodrzutowy">
Silnik turboodrzutowy

Silnik turboodrzutowy – rodzaj (odmiana) silnika odrzutowego, przepływowego, posiadający wał z turbiną napędzaną energią gazów wylotowych i sprzężoną wałem sprężarkę sprężającą powietrze kierowane do komór spalania. Silnik napędza statek powietrzny poprzez wykorzystanie zjawiska odrzutu gazów. W przeciwieństwie do silnika rakietowego wykorzystuje otaczające powietrze do procesu spalania paliwa. Silnik ten montowany jest zazwyczaj w samolotach (były rekordowe pojazdy kołowe (np. Thrust SSC) b.dużych prędkości). Popularnie nazywany jest po prostu silnikiem odrzutowym.
Pierwszy silnik turboodrzutowy zbudowany został w latach 30. XX wieku przez angielskiego konstruktora Franka Whittle'a, natomiast silnik Heinkel HeS 3 zbudowany przez Hansa von Ohaina napędzał pierwszy samolot turboodrzutowy w historii, Heinkel He 178, który odbył pierwszy lot w sierpniu 1939 r.
Silnik turboodrzutowy jest najprostszym z silników turbinowych, jednak przy prędkościach poddźwiękowych wykazuje mniejszą wydajność (mniejszą sprawność napędową) i większe zużycie paliwa niż silnik turboodrzutowy dwuprzepływowy, a zwłaszcza silnik turbowentylatorowy.
Budowa silnika.
Części zasadnicze: wlot powietrza, sprężarka, komora spalania (z wtryskiwaczami paliwa), turbina, dysza wylotowa, wał. Części pomocnicze, współpracujące: układ paliwowy (z pompami), układ olejowy (z pompami i czasem chłodnicą oleju), czujniki, układy sterujące i monitorujące.
Zasada działania.
Powietrze jest zasysane i sprężane przez sprężarkę (promieniową lub znacznie częściej osiową, jedno- lub wielostopniową). Następnie trafia do komory spalania (lub kilku komór rozmieszczonych obwodowo wokół osi silnika), gdzie paliwo(nafta lotnicza) podawana jest przez wtryskiwacze, a układ zapłonowy zapala paliwo w rozgrzanym od sprężania powietrzu. Spalanie paliwa zwiększa temperaturę gazów w komorze spalania. Gorące gazy spalinowe napędzają turbinę, która jest sprzęgnięta wałem z wymienioną wcześniej sprężarką. Turbina napędza sprężarkę, co powoduje podtrzymanie pracy silnika. Po uruchomieniu silnika układ zapłonowy jest niepotrzebny (jest wyłączony).
Ciąg silnika wynika z różnicy pędu gazów wpadających przez wlot i opuszczających silnik przez dyszę wylotową ze zwiększoną prędkością, a bezpośrednio jest rezultatem działania ciśnień na różne elementy silnika – od sprężarki poprzez komorę spalania, turbinę (lub turbiny) po dyszę wylotową.
Charakterystyki.
Rozróżnia się charakterystyki silnika turboodrzutowego:

</doc>
<doc id="70093" url="https://pl.wikipedia.org/wiki?curid=70093" title="Celuloid">
Celuloid

Celuloid – najstarsze termoplastyczne (mięknie w temp. ok. 90 °C) tworzywo sztuczne. W jego skład wchodzą: nitroceluloza (70–74%), kamfora (20–30%) oraz barwniki i wypełniacze (1,5–3%). Tworzywo to otrzymuje się przez plastyfikację azotanu celulozy w kamforze. Jest ono łatwopalne, a także mało odporne na działanie związków chemicznych oraz światła. Rozpuszcza się w estrach, ketonach oraz mieszaninie alkoholu z eterem.
Technologia produkcji celuloidu została opatentowana przez braci J. Hyatta i I. Hyatta w 1870.
Zastosowanie.
Dawniej celuloid był powszechnie stosowany w przemyśle galanteryjnym, przy produkcji zabawek, taśm filmowych, błon fotograficznych, piór wiecznych oraz wielu innych artykułów codziennego użytku (np. piłeczek pingpongowych). Obecnie rzadko używa się tego tworzywa. Jest ono wycofywane z produkcji i zastępowane mniej łatwopalnymi materiałami m.in. acetyloceluloid, który jest termoplastycznym tworzywem tworzonym na podstawie octanu celulozy i jest niepalny.

</doc>
<doc id="70097" url="https://pl.wikipedia.org/wiki?curid=70097" title="Kurytyba">
Kurytyba

Kurytyba () – miasto liczące razem z przedmieściami 3 miliony mieszkańców, główny ośrodek polonijny w Brazylii. Przez wielu mieszkańców z polskimi korzeniami nazywana jest „Chicago Ameryki Południowej”.
Geografia.
Położona na południu Wyżyny Brazylijskiej. W pobliżu znajdują się źródła rzeki Iguaçu. Port lotniczy, połączenie z portem morskim (awanportem) o nazwie Paranaguá.
Historia.
Kurytyba została założona w 1654 roku. W XIX i początku XX wieku szybszy rozwój wskutek osadnictwa z Europy (głównie włoskiego, niemieckiego, a także polskiego).
Miasto jest głównym ośrodkiem skupiającym Polonię w Brazylii (prasa polskojęzyczna, szkolnictwo, instytucje społeczne, kulturalne i religijne), w znacznej mierze zasymilowaną. Według różnych źródeł miasto zamieszkuje od 87 do 300 tys. osób polskiego pochodzenia.
W 1979 roku miasto otworzyło Lasek Papieża Jana Pawła II ("Bosque Municipal Papa João Paulo II / Memorial da Imigração Polonesa") jako jeden z kilku parków etnicznych Kurytyby. W parku organizowane są coroczne uroczystości polonijne np. święcenie pokarmów na Wielkanoc, koncerty folklorystyczne, festyn wódki.
Gospodarka.
Ośrodek meblarstwa, przemysłu spożywczego, włókienniczego, drzewnego, papierniczego, metalowego, chemicznego.

</doc>
<doc id="70098" url="https://pl.wikipedia.org/wiki?curid=70098" title="Geoffrey Wilkinson">
Geoffrey Wilkinson

Sir Geoffrey Wilkinson (ur. 14 lipca 1921 w Springside, Yorkshire, Wielka Brytania, zm. 26 września 1996 w Londynie) - chemik brytyjski.
Prowadził prace dotyczące związków metaloorganicznych, zwłaszcza nowych syntez związków sandwiczowych, nie tylko z żelazem, ale i z innymi metalami przejściowymi. W 1973 otrzymał Nagrodę Nobla (wspólnie z Ernstem Otto Fischerem).

</doc>
<doc id="70100" url="https://pl.wikipedia.org/wiki?curid=70100" title="Zespół stresu pourazowego">
Zespół stresu pourazowego

Zespół stresu pourazowego, zaburzenie stresowe pourazowe, PTSD (od ) – zaburzenie psychiczne będące formą reakcji na skrajnie stresujące wydarzenie (traumę), które przekracza zdolności danej osoby do radzenia sobie i adaptacji. Pośród tego rodzaju wydarzeń wymienia się działania wojenne, katastrofy, kataklizmy żywiołowe, wypadki komunikacyjne, bycie ofiarą napaści, gwałtu, molestowania, uprowadzenia, tortur, uwięzienia w obozie koncentracyjnym, ciężkie, trudne doświadczenie po zażyciu substancji psychoaktywnej, otrzymanie diagnozy zagrażającej życiu choroby itp. Typowymi objawami PTSD są: napięcie lękowe, uczucie wyczerpania, poczucie bezradności, doświadczanie nawracających, gwałtownych mimowolnych wspomnień traumatycznego wydarzenia, flashbacków, halucynacji lub koszmarów sennych o tematyce związanej z doznaną traumą oraz unikanie sytuacji kojarzących się z doznaną traumą (np. doznawszy traumatyzującego wypadku samochodowego osoba z PTSD odczuwa silny lęk przed środkami transportu lub prowadzeniem samochodu i unika tego). Nierzadko początek zaburzenia występuje po okresie latencji, który może trwać od kilku tygodni do kilku miesięcy. Przebieg PTSD ma charakter zmienny, ale w większości przypadków można oczekiwać ustąpienia objawów. U niektórych osób objawy PTSD mogą utrzymywać się przez wiele lat i przejść w trwałą zmianę osobowości (według klasyfikacji ICD-10 kodowaną jako F62.0 "Trwała zmiana osobowości po katastrofach – po przeżyciu sytuacji ekstremalnej").
Czynniki predysponujące.
Do czynników predysponujących do wystąpienia zespołu stresu pourazowego zalicza się:
Diagnostyka.
Kryteria diagnostyczne PTSD według klasyfikacji ICD-10.
Wszystkie z kryteriów 2, 3 i 4 zostały spełnione w ciągu 6 miesięcy od stresującego wydarzenia albo od zakończenia okresu oddziaływania stresora.
Zaburzenia pokrewne zespołowi stresu pourazowego.
Z historii wojen znane są różne określenia pokrewne zespołowi stresu pourazowego, takie jak: zespół stresu bojowego, nerwica okopowa (ang. "trench neurosis"), drażliwe serce (ang. "soldier’s heart"), szok wywołany wybuchem (ang. "shell shock"). Opisywano także zaburzenia psychiczne związane przebywaniem w obozach zagłady – syndrom KZ.
Obraz kliniczny.
Na obraz kliniczny zespołu stresu pourazowego składają się następujące objawy:
Leczenie adekwatne do rozpoznanych zaburzeń – depresji, zaburzeń afektywnych, myśli samobójczych.
Epidemiologia.
Szacuje się, że od 3 do 6% osób należących do populacji ogólnej cierpi na PTSD. Po przebyciu poważnego urazu PTSD rozwija się w 10–20% przypadków. Prawdopodobieństwo rozwinięcia się PTSD wzrasta wraz z ciężkością przeżytej traumy. Ogółem wśród ofiar przestępstw kryminalnych częstość występowania PTSD wynosi około 12%. Wśród napadniętych i zgwałconych kobiet wystąpienie PTSD odnotowuje się w 35% przypadków. Wśród amerykańskich weteranów wojny w Wietnamie PTSD zdiagnozowano u 30% mężczyzn i 26% kobiet. W przypadku ocalałych uczestników niektórych katastrof zbiorowych ryzyko wystąpienia PTSD sięga 57%. Według polskich badań, PTSD stwierdzono u 71% byłych więźniów politycznych okresu stalinowskiego. Inne polskie badania ujawniły, że objawy KZ-syndromu (związanego z przebywaniem w obozie zagłady) występowały u 83–85% byłych więźniów. PTSD występuje u około 30% osób, które przeżyły II wojnę światową w Polsce.
Przebieg.
Typowo objawy PTSD ujawniają się z opóźnieniem w stosunku do traumatyzującego zdarzenia. Opóźnienie to w każdym przypadku ma różną długość, może wynieść zaledwie tydzień, ale może też wynieść nawet 30 lat. U osób, u których po traumie doszło do wystąpienia objawów PTSD i które nie były leczone, w około 30% przypadków dochodzi do samoistnego ustąpienia objawów, w około 40% przypadków utrzymują się łagodne objawy, w około 20% przypadków utrzymują się objawy o umiarkowanym nasileniu, zaś u około 10% objawy nie łagodnieją lub nasilają się z czasem. Przeciętnie, w ciągu roku od zachorowania około 50% osób powraca do zdrowia. Tym niemniej, im dłużej objawy utrzymują się, tym mniejsze są szanse na ich samoistne ustąpienie i tym bardziej zalecane jest podjęcie leczenia.
Leczenie.
Leczenie PTSD w zależności od nasilenia i uporczywości objawów może obejmować psychoterapię oraz farmakoterapię. Ze względu na efektywność, zaleca się, żeby metodami pierwszego wyboru były psychoterapie skoncentrowane na traumie (ang. "trauma-focused psychotherapies"), a dopiero potem leki (np. jeśli terapia jest zbyt trudna dla pacjenta).
Psychoterapia.
Najprawdopodobniej terapie oparte na ekspozycji i skoncentrowane na traumie, będą odznaczać się największą skutecznością – ich efekty są również najlepiej udokumentowane (wiele badań, randomizacja, kontrola efektu placebo). Najsilniejsze dowody stoją za terapiami ekspozycyjnymi – szczególnie za terapią przedłużonej ekspozycji (ang. "prolonged exposure") oraz terapią poznawczo-behawioralną, w tym terapią poznawczo-behawioralną skoncentrowaną na traumie (ang. "trauma-focused CBT"). Nie jest jednak jasna kwestia efektywności terapii przetwarzania poznawczego (ang. "cognitive processing therapy"): wstępnie, analizy pozwalają na wyciąganie pozytywnych wniosków, ale badania są mieszanej jakości metodologicznej. Obiecująco przedstawiają się wyniki meta-analiz nad efektami terapii dostarczanej „poza gabinetem”. Programy terapeutyczne opierają się głównie na CBT i dostarczane są za pomocą książek, internetu, telefonu czy wideokonferencji. Potrzeba jest jednak więcej rygorystycznie przeprowadzonych badań, by kontrolować efekty zakłócające ocenę (np. placebo). Prawdopodobnie pomoc terapeuty podczas przechodzenia programu zwiększa skuteczność leczenia. Bardzo obiecująco przedstawiają się także wyniki analiz efektywności terapii odwrażliwiania i ponownego przetwarzania informacji za pomocą ruchów gałek ocznych, ale również brakuje badań, które pozwoliłyby wykluczyć efekt placebo (tylko pojedyncze). Trening inokulacji stresu (ang. "stress inoculation training"), może okazać się przydatny, ale jego efekty mogą dość szybko zanikać. Obiecująco przedstawiają się wstępne wnioski na temat techniki pracy nad zmianą traumatycznych wspomnień w wyobraźni (ang. "imagery rescripting"), ale potrzeba znacznie więcej badań.
Jeśli chodzi o inne terapie, to pierwsze badania nad efektywnością terapii schematów dają pozytywne wyniki, ale jest ich stanowczo zbyt mało, by móc ją polecać w wypadku PTSD. Podobnie mało jest dobrych metodologicznie badań nad terapią psychodynamiczną czy terapią metapoznawczą (ang. "metacognitive therapy"). Niejasna jest kwestia efektywności terapii opartych na uważności (ang. "mindfulness-based therapies", np. MBSR). Badania są o mieszanej jakości, choć dają pozytywne wyniki. Jeśli oceniać skuteczność MBT dla zaburzeń depresyjnych i lękowych razem, to efekt nie wygląda na większy od placebo.
Stosowane niegdyś spotkania dla ofiar prowadzone metodą debriefingu uznawane są za przeciwwskazane i szkodliwe.
Psychoterapia a problemy ze snem.
Większość pacjentów z PTSD ma problemy ze snem, a wielu z nich – powtarzające się koszmary senne związane z traumą. Opracowane programy terapeutyczne opierają się najczęściej na dwóch typach technik: ekspozycji na treść koszmarów w wyobraźni (np. "imaginal confrontation with nightmare contents" – ICNC) lub reinterpretacji treści koszmarów (np. "imagery rescripting and rehearsal" – IRR). Obie techniki wydają się być skuteczne, ale nie określono, która jest bardziej efektywna. Potrzebnych jest więcej badań o wysokiej jakości metodologicznej. Obiecująco przedstawiają się wyniki analiz nad łączeniem terapii poznawczo-behawioralnej dostosowanej do zaburzeń snu (ang. "cognitive-behavioral therapy for insomnia") z programami zajmującymi się koszmarami sennymi (np. "exposure, relaxation, and rescripting therapy" – ERRT czy "imagery rehearsal therapy" – IRT). Brakuje jednak badań wykluczających efekt placebo.
Farmakoterapia.
Lekami pierwszego rzutu w leczeniu PTSD są tzw. leki przeciwdepresyjne należące do grupy SSRI, czasem TLPD lub IMAO. Niekiedy mogą być stosowane leki przeciwpadaczkowe, a niektóre źródła sugerują stosowanie klonidyny lub propranololu.
Wcześniejsze meta-analizy uzasadniły uznanie SSRI/SRNI (a dokładniej: fluoksetyny, paroksetyny, sertraliny oraz wenlafaksyny) za grupę najbardziej pewną. Nowsze zdają się częściowo rewidować ten pogląd. Jeśli brane są pod uwagę badania, które mierzą działanie leku w dłuższym, niż zazwyczaj badanym okresie, to zauważa się spadek efektywności fluoksetyny i paroksetyny. Fenelzyna, środek starszej generacji, obecnie mało używany ze względu uciążliwość zapobiegania skutkom ubocznym, okazała się być bardzo efektywna (tylko jedno badanie!).
Wykazywano efektywność trójcyklicznych leków przeciwdepresyjnych, jako grupy w porównaniu do placebo, ale możliwe, że efektywność poszczególnych różni się od siebie.
Poniżej znajduje się tabela przedstawiająca wyniki dwóch wspomnianych meta-analiz.
Benzodiazepiny nie wykazują się skutecznością w porównaniu do placebo. Ponadto istnieje wiele dowodów na to, że mogą utrudniać proces leczenia PTSD i zwiększać ryzyko zapadnięcia na zaburzenie, po niedawno przeżytej traumie. Korzystanie z benzodiazepin łączy się także z ryzykiem uzależnienia. Nie zaleca się zatem włączania benzodiazepin do farmakoterapii.
Z neuroleptyków, najczęściej, jako efektywny wymienia się rysperydon.
Nie wygląda na to, by w wypadku PTSD, dodatek D-cykloseryny do psychoterapii opartych na ekspozycji zwiększał efektywność leczenia. Wyniki są dość niejednoznaczne – możliwe, że występuje niewielki efekt.
Farmakoterapia a problemy ze snem.
Zaleca się wstrzemięźliwość w stosowaniu benzodiazepin przy zaburzeniach snu występujących przy zespole stresu pourazowego. Mało jest dowodów na ich efektywność, mogą wręcz pogarszać jakość snu, a ponadto, negatywnie wpływać na proces leczenia PTSD. Bardzo obiecująco przedstawia się możliwość używania prazosyny: meta-analiza kilku randomizowanych badań wykazała, że substancja działa lepiej od placebo w poprawianiu jakości snu i ograniczaniu liczby koszmarów sennych. Ograniczeniem meta-analizy jest fakt, że badania były przeprowadzane często na mężczyznach, nie cywilach.
Inne oddziaływania terapeutyczne.
Obiecująco prezentują się wyniki meta-analizy badań nad powtarzalną przezczaszkową stymulacją magnetyczną. Badania były mieszanej jakości, ale część kontrolowała efekt placebo.
Możliwe, że ćwiczenia fizyczne mogą obniżać poziom lęku przy PTSD i dzięki temu okazać się przydatne w terapii, ale potrzeba więcej badań o dobrej jakości metodologicznej.
Obiecującą metodą leczenia PTSD jest ogrodoterapia, polegająca m.in. na hodowaniu warzyw i ich wspólnym spożywaniu, co pozwala poprawić nastrój, zmniejszyć poczucie osamotnienia i zapewnić zdrowszy skład diety.

</doc>
<doc id="70101" url="https://pl.wikipedia.org/wiki?curid=70101" title="EMule">
EMule

eMule – program w architekturze peer-to-peer, który działa w oparciu o dwie sieci komunikacyjne: eDonkey i Kad. Stanowi alternatywę dla oryginalnego klienta sieci eDonkey2000.
eMule jest oprogramowaniem typu otwartego oprogramowania na Powszechnej Licencji Publicznej GNU. Działa pod systemem Microsoft Windows, ale jego kod źródłowy jest dostępny również pod Linuksa (jako mod xMule). Istnieje również jego wieloplatformowy odpowiednik – aMule.
Podstawowa charakterystyka.
Wyróżniającymi się możliwościami eMule jest bezpośrednia wymiana źródeł pomiędzy klientami, szybkie odzyskiwanie utraconych danych i użycie systemu kredytów promującego użytkowników, którzy najwięcej udostępniają. Ponadto eMule transmituje dane skompresowane przy użyciu biblioteki zlib, co pozwala na zaoszczędzenie przepustowości łącza.
Inną opcją eMule jest możliwość akceptacji linków ed2k i rozpoczęcie ściągania plików, do których te linki się odnoszą. Linki te dają pewność, że plik, który chcemy ściągnąć posiada ten sam hash i nie jest fałszywką. Ostatnio wiele z serwisów internetowych udostępniających te linki jest zamykanych przez władze (na skutek działania organizacji antypirackich takich jak: RIAA i MPAA) z powodu oskarżeń o łamanie praw autorskich oraz wątpliwości co do legalności udostępnianych linków.
Dopasowanie źródeł pliku jest weryfikowane przez algorytm MD4.
Kod eMule opiera się na Visual C++ .NET używającym Microsoft Foundation Classes. Ponieważ jest popularnym programem otwartego oprogramowania, w Internecie pojawiło się wiele modów (modyfikacji oryginalnego eMule), z czego większość z nich wzbogacono o moduły spyware.
Historia.
Projekt eMule został zapoczątkowany 13 maja 2002 roku przez Hendrika Breitkreuza (pseudonim Merkur), który był niezadowolony z oryginalnego eDonkey2000. Z czasem do projektu dołączyło siedmiu innych uczestników. Pierwsze źródło programu zostało wydane w wersji 0.02, a następnie opublikowane w serwisie SourceForge w dniu 6 lipca 2002 roku. W wersji binarnej wydano je 4 sierpnia 2002, oznaczone numerem 0.05a. System kredytów dołączono pierwszy raz 14 września 2002, w wersji 0.19a. Strona projektu rozpoczęła działalność 8 grudnia 2003. Od powstania program eMule ściągnięto z serwisu SourceForge ponad 650 milionów razy (stan: wrzesień 2012), co plasuje go na drugim (po VLC media player) miejscu listy najczęściej ściąganych projektów udostępnianych w tym serwisie.
Obecnie projekt obsługuje 16 osób: 2 projektantów, 2 obsługujących projekt (w tym założyciel Breitkreuz), 3 testerów i 9 testerów błędów. Oficjalną stronę projektu prowadzi 7 projektantów i 4 moderatorów.
Ostatnie wydarzenia.
Ostatnie wersje (0.40+) zostały wzbogacone o obsługę sieci Kad. Do tej sieci wdrożono protokół Kademlia, który nie zależy od centralnego serwera, w przeciwieństwie do sieci eDonkey.
W ostatnich wersjach dodano również wyszukiwanie Unicode (umożliwiające wyszukiwanie plików z nazwami posiadającymi znaki spoza alfabetu łacińskiego) i możliwość wyszukiwania plików z kompletnymi źródłami niedokończonych plików (nie obsługiwane w sieci Kad).
W nowej wersji dodano „listę złych źródeł”. Program dodaje adres IP do tej listy po jednym nieudanym połączeniu. Po dodaniu IP do „listy złych źródeł” program traktuje je jako „umarłe”. Niedostępne IP są blokowane na czas od 15 do 45 minut. Niektórzy użytkownicy narzekają, że prowadzi to do utraty aktywnych źródeł, a co za tym idzie do zwolnienia prędkości ściągania.
Innymi ostatnimi dodatkami do eMule jest możliwość uruchomienia eMule z konta użytkownika z ograniczonymi uprawnieniami (co poprawia bezpieczeństwo) i inteligentne wyłapywanie błędów w ściąganych plikach (dzięki czemu błędna część pliku o wielkości 9,28 MB nie musi być ściągana od nowa).
Nowością w wersji 0.46b jest tworzenie i zarządzanie „kolekcjami” plików, które zawierają zbiór linków do plików zamierzonych do ściągnięcia w komplecie.
W wersji 0.47b dodano protokół maskowania pozwalający na ominięcie ograniczenia przepustowości nakładanego przez ISP. Ta opcja może być przydatna dla użytkowników, którzy nie chcą zmieniać swojego providera internetowego, lecz może prowadzić do jeszcze szerzej zakrojonego limitowania łączy przez dostawców. (Uwaga: protokół maskowania nie zapewnia prywatności ani anonimowości.)
eMule jest obecnie uważany za program stabilny i nowe wersje nie są już wydawane tak często, jak kiedyś. Obecna przerwa między kolejnymi wersjami to 2-3 miesiące.
Zaleca się zamianę domyślnych portów eMule na wyższe (np. 20000 zamiast 4662), ponieważ ostatnio wielu dostawców internetowych blokuje domyślne porty p2p, co skutkuje niższymi prędkościami ściągania.
Kwestie sieciowe i współdzielenia plików.
Podstawowe pojęcia.
Identyfikacja pliku.
Wszystkim plikom przyporządkowywana jest wartość hash, która zależy od zawartości plików, ale nie od ich nazwy. Pozwala to użytkownikowi znaleźć wszystkie źródła do poszczególnego pliku bez znaczenia, jaką nazwę pliku dał każdy użytkownik.
Pliki są dzielone na segmenty tzw. „chunks” od 9,23 do 9,34 MB każdy (ostatni segment „chunk” może być mniejszy). Wartość hash pliku jest obliczana przez: na początku obliczanie sumy kontrolnej algorytmu MD4 każdego segmentu „chunk”, i później obliczanie sumy kontrolnej algorytmu MD4 całego ciągu sum kontrolnych segmentów „chunks” nawzajem połączonych.
Rozpoznawanie innych klientów.
Podobnie jak hash pliku, także każdy użytkownik w sieci dostaje unikatowy i stały tzw. „user hash”. Ta identyfikacja użytkownika jest zabezpieczana przez mechanizm kluczy kryptograficznych, który zapobiega różnego rodzaju nadużyciom.
Pobieranie danych.
Po określeniu źródeł dla pliku (tj. znalezieniu użytkowników, którzy udostępniają ten plik), program kontaktuje się z każdym z tych źródeł prosząc o plik. Każdy udostępniający posiada tzw. „współczynnik kolejki” (ang. QR – "Queue Ranking") tych klientów którzy proszą o pobranie pliku. Gdy proszący dociera do szczytu takiej kolejki, kontaktują się nawzajem i rozpoczyna się transfer pliku. Klienci zwykle proszą o fragment, którego jest najmniej wśród dostępnych źródeł. Ma to na celu zwiększenie dostępności pliku w sieci; w przeciwnym przypadku rzadkie segmenty „chunks” mogłyby generować zastój w sieci. Jeśli klient ma większość segmentu „chunk”, może próbować prosić o resztę segmentu najpierw ponieważ tylko pełne segmenty „chunks” mogą być współdzielone w sieci.
Kompresja.
Przed wysłaniem danych eMule próbuje spakować dane za pomocą biblioteki zlib w najwyższym stopniu kompresji i wybiera mniejszy zestaw danych do przesłania. Uprzednio skompresowane pliki są traktowane jako pliki RAW.
Klasyczny serwer oparty na eD2k.
Łączenie się z siecią.
Podstawowym elementem klasycznej sieci jest serwer eD2k. Każdy klient musi być podłączony do serwera, aby w niej uczestniczyć. Kiedy klient łączy się do serwera, serwer sprawdza, czy inni klienci mogą bez przeszkód z nim połączyć. Jeśli tak, serwer przydziela mu tzw. „high ID”. Jeśli komunikacja ta jest zablokowana, serwer przydziela tzw. „low ID”. Po przydzieleniu ID, eMule wyśle listę wszystkich udostępnianych plików do serwera. Serwer dodaje nazwy plików oraz wartość hash, które wysłał eMule, do swojej bazy danych.
Szukanie plików.
Raz połączony do sieci, klient może szukać słów kluczowych w nazwach plików. Wyszukiwanie także może być lokalne albo globalne. Jeśli jest to lokalne wyszukiwanie (zostaje przeszukany tylko serwer do którego jesteś podłączony), wyszukiwania są szybsze, ale zawiera mniej rezultatów. Natomiast jeśli jest to wyszukiwanie globalne (zostają przeszukane wszystkie serwery z listy użytkownika), zajmuje to więcej czasu, ale zawiera więcej rezultatów. Każdy serwer sprawdza słowa kluczowe w swojej bazie danych i zwraca jakiekolwiek nazwy plików (razem z wartością hash) które pasują do słowa kluczowego.
Uwaga: istnieją w sieci serwery, które nie zwracają żadnych rezultatów na pewne typy wyszukiwań (np. MP3).
Znajdowanie źródeł do plików.
Pliki do ściągania mogą zostać dodane poprzez odpowiednią funkcje w oknie wyszukiwania eMule’a albo specjalny format linków ed2k oferowany przez wiele stron internetowych. Raz dodane pliki do ściągania znajdują się w tzw. liście „Plików ściąganych”. Program na początku wysyła do lokalnego (tego, z którym jest połączony) serwera, a następnie do wszystkich pozostałych serwerów w sieci, zapytania o źródła dla poszczególnych ściąganych plików. Serwer sprawdza wartość hash plików w swojej bazie danych i zwraca klientowi informacje, że posiada to czego klient szuka. Źródła stanowią inni klienci, którzy posiadają ściągnięty przynajmniej jeden kompletny segment „chunk” (9,28 MB) pliku pasującego do wartości hash.
Zdecentralizowana sieć Kad.
Kademila jest eksperymentalną zdecentralizowaną siecią p2p składającą się z komputerów komunikujących się między sobą bez pośrednictwa serwerów p2p. Ale aby jednostkę centralną z zainstalowanym eMule włączyć do sieci Kad, konieczne jest jednorazowe krótkie połączenie z serwerem w celu odnalezienia w internecie przynajmniej jednego komputera działającego w sieci Kad.
Podłączanie do sieci.
Jedyną rzeczą potrzebną do podłączenia się do tej sieci jest podanie adresu IP i numeru portu jakiegokolwiek klienta eMule już podłączonego do sieci – proces ten w programie nazywany jest „Boot Strap”. Kiedy klient jest w sieci, pyta innych klientów czy może się swobodnie połączyć. Ten proces jest bardzo podobny do sprawdzania HighID/LowID na serwerach. Jeśli można się swobodnie połączyć, klient jest znakowany ID (bardzo podobnym do HighID) i dostaje otwarty status. Jeśli nie można połączyć się swobodnie, dostaje status za zaporą sieciową.
Od wersji 0.44a sieć Kad obsługuje „Buddy” dla użytkowników za zaporą. Buddy są innymi klientami sieci Kad, którzy posiadają status otwarty i pracują jako przekaźnik dla tych połączeń, których użytkownicy za zaporą nie mogliby obsłużyć.
Wyszukiwanie w sieci.
Sieć Kad zoptymalizowana jest do wszelkiego rodzaju działań, tj. wyszukiwanie plików po nazwie, źródeł, innych klientów. Nie ma serwerów, które przechowywałyby informacje o kliencie i o tym, co udostępnia, zatem musi robić to każdy klient podłączony do sieci – w zasadzie każdy klient jest jednocześnie małym serwerem.
Od kiedy każdy klient jest rozpoznawalny poprzez unikatowy hash, ideą Kademlii jest kojarzenie ostatniego „obowiązku” związanego z tym hashem. Każdy klient sieci Kad pracuje jako serwer dla ostatnich słów kluczowych lub źródeł. Hash klienta wyznacza charakterystyczne słowo kluczowe albo źródło. Zatem zadaniem dowolnego rodzaju wyszukiwania jest znalezienie tych klientów, którzy odpowiadają za obecny temat wyszukiwania. Jest to realizowane dzięki wyliczeniom możliwego dystansu do docelowego klienta poprzez zapytania innych klientów o najkrótszą drogę do niego.
Podstawowe reguły zachowania w komunikacji.
eMule i inne programy korzystające z sieci eDonkey2000 obsługują sieć na dwa sposoby:
Chociaż istnieje wiele modów eMule, trudno jest znaleźć jeden który nie egzekwuje punktu drugiego, który jest częścią polityki programu. Co więcej próba obejścia elementu wysyłania może w efekcie spowolnić ściąganie (z powodu mniejszych kredytów). Również klienci, którzy jedynie pobierają pliki są blokowani przez mody eMule (w oficjalnej wersji nie ma opcji blokowania).
eMule zawiera opcję limitowania prędkości wysyłania i ściągania, tak że nie przekraczają one ustalonych wartości.
Wersje starsze niż 0.47a nie mogły udostępniać plików większych niż ok. 4 GB. Było to wrodzone ograniczenie protokołu ed2k. Wraz z wersją 0.47a ten limit został podniesiony do 256 GB, lecz tylko dla klientów obsługujących tę możliwość (obecnie eMule i aMule).
Podsumowanie.
Obie sieci mają zupełnie inne koncepcje na osiągnięcie tego samego celu: wyszukiwanie plików i znajdowanie źródeł do nich. Głównym celem sieci Kad jest uniezależnienie od serwerów i poprawienie skalowalności. Serwery mogą obsługiwać jedynie pewną ograniczoną liczbę użytkowników i w razie awarii dużego serwera sieć jest poważnie osłabiona. Sieć Kad samoorganizuje się i dostosowuje do najlepszej wydajności zależnej od ilości użytkowników i jakości ich łączy. Zatem jest bardziej odporna na awarie na dużą skalę. Niektóre serwery ograniczają liczbę udostępnianych plików, które mogą udostępniać użytkownicy. To ograniczenie nie istnieje w Kad, więc jest ona bardziej odpowiednia dla użytkowników udostępniających dużą liczbę plików.
Modyfikacje programu eMule.
Jak każdy popularny program otwartego oprogramowania, eMule ma wiele odmian (przeróbek), tzw. modów. Część modów na początku były modami kodu aMule’a (tzw. forki kodu aMule’a), a dopiero później deweloperzy sprawili, że mody stały się niezależne od oficjalnych wersji.
Popularnym modem tego typu jest eMule Plus. Nie ma on zaimplementowanej obsługi protokołu KAD, ale zaletami programu jest lepszy interfejs graficzny (GUI) i zdolność do osiągania lepszych prędkości przy ściąganiu w porównaniu do oficjalnej wersji programu.
Inne mody bazujące na oficjalnym eMule’u są tworzone na podstawie nowych wersji oryginalnego klienta. Często funkcje, które początkowy były tylko w modach, później trafiały do oficjalnych wersji.
Bardzo rozbudowanym modem jest MorphXT (najnowsza wersja to 12.7). Pozwala on na modyfikację zaawansowanych ustawień, niedostępnych w zwykłej wersji. Np.: posiadał moduł WebCache (do wersji 9.6), który może usprawnić ściąganie pliku za pomocą serwera pośredniczącego (kilka takich serwerów znajduje się w Polsce), możliwość sprawdzenia, czy występuje kompletny plik przed pobraniem, zaawansowane opcje archiwizacji, aktualizacji plików czy zarządzania pasmem wychodzącym.
System kredytów.
Wprowadzenie.
System kredytów jest używany do nagradzania użytkowników wnoszących największy wkład dla sieci, np. wysyłanie danych do innych klientów.
Surowy system kolejkowania w eMule’u jest oparty na czasie oczekiwanym jaki użytkownik musi spędzić w kolejce. System kredytów dostarcza główny modyfikator w czasie oczekiwania poprzez wysyłanie i ściąganie pomiędzy dwoma uznanymi klientami. Im więcej użytkownicy wysyłają danych do klienta tym szybszy mają postęp w kolejce klienta.
Modyfikatory są wyliczane na podstawie ilości przesłanych danych pomiędzy dwoma klientami. Użyte wartości mogą zostać obejrzane w szczegółowym oknie dialogowym klienta. Aby zobaczyć te informacje, należy kliknąć prawym przyciskiem myszy na jakiegokolwiek użytkownika i wybrać opcje „Pokaż szczegóły”
Obliczanie kredytów.
Pozycja użytkownika w kolejce klienta zależy od różnych czynników, wliczając w to czas oczekiwania w kolejce, priorytet wysyłania żądanego pliku, i kredyt użytkownika. Te wszystkie czynniki są wyrażane w wartości będącej liczbą całkowitą i ich totalna wartość daje tzw. „wynik”, który jest używany do klasyfikacji użytkowników w kolejce.
Kredyt jest wyliczany w następujący sposób:
Najpopularniejsze serwery.
Dotyczy działający serwerów powyżej miliona użytkowników. Dane mogą lub są zawyżone przez serwery.
Najwięcej udostępnionych plików.
(Serwery najczęściej nie udostępniają plików z wyjątkiem tych należących do przemysłu erotycznego (w celach reklamowych), ale informacje kto jaki plik posiada do rozpowszechniania w sieci).

</doc>
<doc id="70104" url="https://pl.wikipedia.org/wiki?curid=70104" title="Chruszczobród">
Chruszczobród

Chruszczobród – wieś w Polsce położona w województwie śląskim, w powiecie zawierciańskim, w gminie Łazy.
W latach 1954–1972 wieś należała i była siedzibą władz gromady Chruszczobród. W latach 1975–1998 miejscowość należała do województwa katowickiego.
Położenie.
Chruszczobród leży w południowo-zachodniej części Wyżyny Krakowsko-Częstochowskiej. Przez miejscowość przepływa struga Mitręga, wzdłuż której znajdują się zabudowania. Graniczy od południowego zachodu z Dąbrową Górniczą, od północy z gminą Siewierz.
Historia.
Nazwa prawdopodobnie wywodzi się od słów chrust i bród.
Pierwsza wzmianka o miejscowości pochodzi z roku 1224 z dokumentu biskupa krakowskiego Iwo Odrowąża. Od 1443 r. wieś leżała w granicach księstwa siewierskiego, które po Sejmie Czteroletnim zostało wcielone do Rzeczypospolitej.
Nazwę miejscowości w zlatynizowanej formie "Chroschczebrod" wymienia w latach (1470-1480) Jan Długosz w księdze Liber beneficiorum dioecesis Cracoviensis. Z miejscowością wiąże się nazwisko Mikołaja Mirzowskiego wymienianego przez Długosza jako właściciela miejscowości.
Po III rozbiorze Polski wieś znalazła się w zaborze pruskim.
Później została włączona do Księstwa Warszawskiego.
Po kongresie wiedeńskim Chruszczobród znalazł się w granicach imperium rosyjskiego.
Zabytki.
Parafia pw. św. Stanisława Biskupa (parafia ustanowiona 9 maja 1459 przez biskupa krakowskiego Tomasza Strzempińskiego). Kościół Nawiedzenia NMP zbudowany w 1734 na miejscu wcześniejszego kościoła drewnianego. Początkowo kościół był utrzymany w stylu barokowym, lecz jego późniejsze przebudowy w 1894-1915 zniekształciły jego początkowy charakter (obiekt jest wpisany do rejestru zabytków, nr rej. A/727/2020). We wnętrzu na uwagę zasługuje barokowe wyposażenie, m.in. ołtarz główny z wizerunkiem Matki Bożej Śnieżnej oraz boczne z przedstawieniem Chrystusa Ukrzyżowanego i św. Antoniego z Padwy. Na cmentarzu przykościelnym znajduje się marmurowy obelisk na grobie generała Gabriela Taszyckiego, uczestnika insurekcji kościuszkowskiej.
Komunikacja.
Wieś leży na trasie dawnej kolei Warszawsko-Wiedeńskiej.
Przez miejscowość przebiega droga wojewódzka nr 796.
W miejscowości znajduje się stacja PKP. Oprócz tego połączenia, kursuje autobus KZK GOP oraz bus PKM Olkusz.
W odległości ok. 25 km znajduje się lotnisko Katowice-Pyrzowice.
Rekreacja.
Bliskość Jury Krakowsko-Częstochowskiej powoduje, że miejscowość jest doskonałym miejscem wypadowym na trasy piesze i rowerowe. Otaczające lasy stanowią dobre miejsce na grzybobranie. W miejscowości znajduje się ośrodek jeździecki.

</doc>
<doc id="70105" url="https://pl.wikipedia.org/wiki?curid=70105" title="Orkanówka">
Orkanówka



</doc>
<doc id="70107" url="https://pl.wikipedia.org/wiki?curid=70107" title="Leuven">
Leuven

Leuven (, wym. ; , wym. []; ; d. ) – miasto w Belgii nad rzeką Dijle, stolica prowincji Brabancja Flamandzka.
Historia.
Pierwsza wzmianka o Lowanium pochodzi z 891 roku (jako "Loven"), kiedy to armia wikingów została tu pokonana przez Germanów. Usytuowane nad rzeką Dijle, w pobliżu siedziby książąt Brabancji, było od XI do XIV wieku najważniejszym ośrodkiem handlowym księstwa.
W 1425 w mieście został założony największy i najstarszy uniwersytet w krajach Beneluksu, słynny Katolicki Uniwersytet Lowański (zreorganizowany w 1835). Studiowało na nim wielu Polaków. W 1970 został on podzielony na niderlandzkojęzyczny ("Katholieke Universiteit Leuven"), który pozostał w mieście, i francuskojęzyczny ("Université Catholique de Louvain"), który przeniósł się do nowo wybudowanego kampusu w Louvain-la-Neuve.
W XIV wieku w Leuven założono browar. Kontynuator tej tradycji, browar Stella Artois, którego tereny zajmują dużą część północno-wschodniego Leuven, jest jednym z podstawowych składników międzynarodowej korporacji Anheuser-Busch InBev – największego koncernu piwowarskiego na świecie, którego światowa centrala znajduje się w mieście i który jest największym przedsiębiorstwem belgijskim.
Wiek XX przyniósł miastu duże zniszczenia w wyniku dwóch wojen światowych. Biblioteka uniwersytecka, celowo spalona przez Niemców w nocy z 25 na 26 sierpnia 1914 na początku pierwszej wojny światowej bezpowrotnie utraciła ponad 1000 rękopisów, 800 starodruków i około 300 tys. książek. Została odbudowana w nowym miejscu dzięki amerykańskiej pomocy finansowej i niemieckim reparacjom wojennym. Nowy gmach został całkowicie zniszczony podczas drugiej wojny światowej, tym razem od bomby alianckiej. Po wojnie została ponownie odbudowana i dziś stanowi symbol okrucieństwa wojny i solidarności aliantów.
Zabytki i atrakcje turystyczne.
Ośrodek turystyczny – muzea, liczne późnogotyckie kościoły:
Gospodarka.
Miasto jest ośrodkiem przemysłu maszynowego, włókienniczego, spożywczego. Znajduje się w nim stacja kolejowa Leuven.
Węzeł Wiedzy i Innowacji EIT w Leuven.
Leuven jest jednym z centrów Węzła Wiedzy i Innowacji ("Sustainable Energy") Europejskiego Instytutu Technologicznego. W projekcie uczestniczą też uczelnie i przedsiębiorstwa z Hiszpanii, Holandii, Niemiec, Polski (polskim koordynatorem projektu jest krakowska AGH oraz gliwicka Politechnika Śląska) i Szwecji. Udział w projekcie pozwala na tworzenie zupełnie nowych technologii i ich transfer do biznesu na ogromną skalę.
Na badania wykorzystywane w biznesie przypadnie 120 mln euro rocznie.

</doc>
<doc id="70109" url="https://pl.wikipedia.org/wiki?curid=70109" title="Bogdan Lewandowski">
Bogdan Lewandowski

Bogdan Andrzej Lewandowski (ur. 7 grudnia 1946 w Toruniu) – polski polityk i politolog, poseł na Sejm III i IV kadencji.
Życiorys.
W 1969 ukończył studia na Wydziale Prawa Uniwersytetu Mikołaja Kopernika w Toruniu, zdobywając tytuł zawodowy magistra. Stopień naukowy doktora w zakresie politologii uzyskał w 1975 na Uniwersytecie im. Adama Mickiewicza w Poznaniu. W 1993 ukończył studia podyplomowe z zakresu prawa bankowego i bankowości na Uniwersytecie Mikołaja Kopernika.
W okresie PRL w latach 60. i 70. był członkiem Związku Młodzieży Socjalistycznej, Zrzeszenia Studentów Polskich i SZSP. Przewodniczył radzie wydziałowej ZMS na swojej uczelni. W 1968 wstąpił do Polskiej Zjednoczonej Partii Robotniczej. Był lektorem komitetu wojewódzkiego PZPR w Toruniu, członkiem egzekutywy uczelnianej komórki partii i przedstawicielem PZPR w Zakładzie Nauk Politycznych UMK w Toruniu.
Po rozwiązaniu PZPR przez rok działał w Polskiej Unii Socjaldemokratycznej. W latach 90. był członkiem Polskiej Partii Socjalistycznej (pełnił m.in. funkcję wiceprzewodniczącego), w 1999 wstąpił do Sojuszu Lewicy Demokratycznej. W 2004 był wśród założycieli Socjaldemokracji Polskiej, zasiadł w jej władzach krajowych i regionalnych.
Od 1997 do 2005 sprawował mandat posła na Sejm III oraz IV kadencji, wybieranego dwukrotnie z ramienia Sojuszu Lewicy Demokratycznej. Reprezentował w parlamencie okręgi toruńskie: nr 47 i nr 5. Został wybrany na zastępcę przewodniczącego komisji śledczej do zbadania tzw. afery Rywina, a 21 stycznia 2005 objął stanowisko zastępcy przewodniczącego sejmowej komisji śledczej ds. prywatyzacji PZU. W 2005 i 2007 bez powodzenia kandydował w kolejnych wyborach parlamentarnych. Od 2006 do 2010 zasiadał w sejmiku kujawsko-pomorskim III kadencji (z ramienia Lewicy i Demokratów), nie uzyskał reelekcji.
12 czerwca 2011 został wybrany przez konwent SDPL na p.o. przewodniczącego partii po usunięciu z niej przez sąd partyjny przewodniczącego Wojciecha Filemonowicza, jednak ten wraz z częścią partii uznał obie decyzje za nieważne, a opinię tę podzielił sąd rejestrowy.
Życie prywatne.
Żonaty, ma dwoje dzieci.

</doc>
<doc id="70110" url="https://pl.wikipedia.org/wiki?curid=70110" title="Jay Forrester">
Jay Forrester

Jay Forrester (ur. 14 lipca 1918 w Climax w Nebrasce, zm. 16 listopada 2016) – amerykański inżynier elektryk, ekspert w dziedzinie zarządzania. 
W latach 1944–1951 nadzorował w Massachusetts Institute of Technology budowę komputera Whirlwind I, dla którego stworzył pamięć o dostępie swobodnym (RAM), do dziś używaną w każdym komputerze.
Jest także twórcą pierwszej animacji w historii grafiki komputerowej, „skaczącej piłki” w oscyloskopie.
Forrester jest też uważany za jednego z twórców dynamiki systemów, która zajmuje się symulacją interakcji między obiektami w systemach dynamicznych. Jednym z efektów tych zainteresowań była napisana w 1979 książka „World Dynamics”, w której opisywał modelowanie światowej gospodarki, demografii i ekologii.

</doc>
<doc id="70111" url="https://pl.wikipedia.org/wiki?curid=70111" title="Paul Walden">
Paul Walden

Paul Walden (łot.: "Pauls Valdens"; ur. 14 lipca 1863 w Rosenbeck koło Rygi, Imperium Rosyjskie, obecnie Łotwa, zm. 24 stycznia 1957 Gammertingen, RFN (Wirtembergia)) – chemik niemiecki.
Od 1894 profesor, m.in. politechniki w Rydze, laboratorium chemicznego Petersburskiej Akademii Nauk (również dyrektor od 1911). Po rewolucji październikowej wyjechał do Niemiec. W latach (1919-1934) profesor uniwersytetu w Rostocku, od 1947 w Tybindze. Od 1910 członek Petersburskiej Akademii Nauk.
Najważniejsze prace dotyczyły stereochemii (1895 odkrył zmianę konfiguracji związków organicznych, tzw. inwersja Waldena), elektrochemii, historii chemii.
W latach (1887-1888) odkrył zależność między przewodnictwem elektrycznych wodnych roztworów soli a ich ciężarem cząsteczkowym oraz izometrii optycznej.

</doc>
<doc id="70113" url="https://pl.wikipedia.org/wiki?curid=70113" title="George Green">
George Green

George Green (ur. 14 lipca 1793, zm. 31 maja 1841) – angielski matematyk i fizyk.
Życiorys.
Urodził się w Sneinton koło Nottingham i spędził tam większość swojego życia (do 40. roku życia pracował jako piekarz i młynarz). Początkowo samouk, w latach 1833-37 studiował w Gonville and Caius College na Uniwersytecie Cambridge. Zajmował się teorią elektryczności i magnetyzmu. W 1828 stworzył podstawy teorii potencjału w swojej głównej pracy "Esej o zastosowaniu analizy matematycznej do teorii elektryczności i magnetyzmu" (An Essay on the Application of Mathematical Analysis to the Theories of Electricity and Magnetism). Rozwinął w niej teorię elektryczności i magnetyzmu w oparciu o odkrytą przez niego zależność między całkowaniem po powierzchni i po objętości (Twierdzenie Greena). W pracy tej wprowadził szczególny przypadek funkcji związanej z analitycznym przedstawieniem rozwiązań zadań brzegowych fizyki matematycznej (Funkcja Greena). W 1839 opublikował prace dotyczące odbicia i załamania światła w ośrodkach krystalicznych. Wyprowadził w nich podstawowe równania teorii sprężystości, wyprowadzając je z prawa zachowania energii. Przedwczesną śmierć spowodował alkoholizm, w który wpadł po osiągnięciu uznania w kręgach naukowych.
Wczesna młodość.
Green urodził się i przeżył większość swojego życia w miasteczku Sneinton w Nottinghamshire, obecnie będącym częścią miasta Nottingham. Jego ojciec, również George, był piekarzem, który zbudował młyn (wiatrak). Chłopiec był słabej konstrukcji fizycznej, ale tak jak większość dzieci w tych czasach był zmuszony do pracy w piekarni od piątego roku życia. Młody Green chodził do szkoły tylko jeden rok, od ósmego do dziewiątego roku życia. Ojciec, ze względu na nieprzeciętną inteligencję syna, oddał go do Akademii Roberta Goodacre'a. Robert Goodacre był znanym w tych czasach nauczycielem i popularyzatorem nauki. Opublikował on pracę "Essay on the Education of Youth" (Esej o edukacji młodzieży), w którym napisał, że nie "studiuje zainteresowań chłopca, ale embrionu ludzkiego". Przez niespecjalistę Goodacre mógł być postrzegany jako człowiek głęboko wykształcony w naukach przyrodniczych i matematyce, ale dokładne przestudiowanie jego eseju i programu nauczania pokazuje, że jego wiedza matematyczna ograniczona była do arytmetyki, trygonometrii i logarytmów. Zatem późniejsze osiągnięcia Greena, wymagające wiedzy z bardzo nowoczesnych dziedzin matematyki, nie były rezultatem jego bytności w Akademii Roberta Goodacre'a. George pozostawał tam tylko cztery okresy (jeden rok szkolny), bo przypuszczalnie więcej się tam już niczego nie mógł nauczyć.

</doc>
<doc id="70115" url="https://pl.wikipedia.org/wiki?curid=70115" title="Augustin Jean Fresnel">
Augustin Jean Fresnel

Augustin Jean Fresnel (IPA , ur. 10 maja 1788 w Broglie, zm. 14 lipca 1827 w Ville-d’Avray) – francuski inżynier i fizyk, laureat Medalu Rumforda (1824). Jeden z pionierów optyki falowej obok Thomasa Younga.
Życiorys.
Przez wiele lat pracował przy budowach i remontach dróg i mostów.
Prowadził prace z zakresu optyki o fundamentalnym znaczeniu. Był jednym z twórców falowej teorii światła obok Younga. W 1822 odkrył i wyjaśnił polaryzację kołową i eliptyczną światła. Wytłumaczył zjawisko skręcenia płaszczyzny polaryzacji. Zbadał zjawisko przechodzenia światła przez granicę 2 dielektryków i w 1823 sformułował jego prawa. Opracował teorię dwójłomności kryształów i aberracji rocznej światła gwiazd. Przeprowadził doświadczenia nad wpływem ruchu Ziemi na zjawiska optyczne, co stało się podstawą elektrodynamiki poruszających się ciał i szczególnej teorii względności.
Głośne stało się jego otwarte przyznanie pierwszeństwa Georges’owi Buffonowi w kwestii stworzenia pomysłu soczewki Fresnela, którą skonstruował w 1822.
Upamiętnienie.
Jego nazwiskiem nazwano jednostkę częstotliwości (fresnel) odpowiadającą w układzie SI jednemu terahercowi (THz).
Jego nazwisko pojawiło się na liście 72 nazwisk na wieży Eiffla.

</doc>
<doc id="70118" url="https://pl.wikipedia.org/wiki?curid=70118" title="Númenor">
Númenor

Númenor (qya. "Númenórë", także "Andor", qya. "Kraina Daru") – wyspa (i państwo istniejące w jej granicach) ze stworzonej przez J.R.R. Tolkiena mitologii Śródziemia, tolkienowski odpowiednik mitu o Atlantydzie.
Wyspa ta została stworzona przez Valarów na początku Drugiej Ery, jako dar dla Edainów (nazywanych odtąd Dúnedainami), Królami wśród Ludzi, którzy pozostali wierni Valarom i elfom podczas Wojen o Beleriand.
Była umiejscowiona na Belegaerze, bliżej Amanu, niż Śródziemia. Miała kształt pięcioramiennej gwiazdy z pięcioma półwyspami i zatokami pomiędzy nimi.
Historia.
Mieszkańcy Númenoru byli żeglarzami. Często wypływali do Śródziemia, a także wypływali dalej na wschód, opływając południowe brzegi Śródziemia, na Zewnętrzne Morza. Odkryli Ciemny Kraj (Kraj Południowy), dopłynęli do Północnych Ciemności, do Południowych Ciemności, a także do Bram Poranka na najdalszym wschodzie. W późniejszych czasach zakładali też kolonie, miasta i osady. Znane miasta númenorejskie w Śródziemiu to: Vinyalondë (założone ok. 750–800 roku Drugiej Ery), Umbar (ok. 2280 roku) i Pelargir (ok. 2350 roku).
Valarowie zabronili Númenorejczykom pływać w kierunku zachodnim dalej niż na tę odległość, z której mogli dostrzec brzegi Númenoru. Po pewnym czasie Dúnedainowie zaczęli narzekać na Przywilej Człowieka i na Zakaz Valarów. Za panowania Tar-Ancalimona doszło do podziału na Wiernych, którzy pozostali lojalni Valarom, i Ludzi Króla. Númenorejczycy zaczęli zakładać kolonie na brzegach Śródziemia i porzucili sindarin na rzecz ojczystego adûnaickiego.
Pod koniec Drugiej Ery król Ar-Pharazôn pokonał w wojnie Saurona. Wkrótce jednak Sauron omamił króla i przekonał go, by ten popłynął wraz ze swą flotą do Amanu, co rzekomo dać mu miało nieśmiertelność. W roku 3319 Drugiej Ery Ar-Pharazôn na czele Wielkiej Armady postawił stopę w Amanie. W rezultacie Valarowie odwołali się do Eru Ilúvatara i cały świat się odmienił. Númenor został zatopiony, flota króla zniszczona, a dotychczas płaski świat został zamieniony przez Eru w kulę. Aman został przeniesiony poza kręgi świata.
Zanim to nastąpiło, Elendil, przywódca Wiernych, wraz ze swymi synami Isildurem i Anárionem poprowadził swych ludzi na wschód, do Śródziemia, gdzie założyli królestwa Arnoru i Gondoru.
Númenorejczycy będący po stronie króla, znajdujący się w czasie zatopienia Númenoru w Umbarze i innych koloniach w Haradzie, nazwani zostali Czarnymi Númenorejczykami.
Po zagładzie Númenoru kraina ta została nazwana Atalantë (qya. "zatopiona"). Wielu ludzi w późniejszych czasach próbowało szukać tej krainy, lecz przemierzając morza na zachód, po pewnym czasie znajdowali się w tym samym miejscu, z którego wyruszyli.
Geografia.
Forostar.
Górzysty północny półwysep wyspy. Na samym jego krańcu znajdował się Przylądek Północny. W górach tej krainy wznosiła się Wieża na Sorontil. W południowo-zachodniej części kraju leżało miasto Ondosto, które znajdowało się na trakcie od Rómenny do Andúnië.
Andustar.
Północno-zachodni półwysep Númenoru. Północną część zajmowały góry, na zachodzie znajdowała się Zatoka Andúnië oraz port Andúnië – początkowo największe miasto wyspy. W górach stała Wieża na Oromet. W południowej części tej krainy, przy ujściu rzeki Nundunië znajdowało się miasto Eldalondë (nad zatoką Eldanna) dokąd przypływali z Amanu elfowie.
Andúnië.
Wspomniane jest w "Dodatkach" do trzeciego tomu "Władcy Pierścieni". Informacje na jego temat znajdują się w "Silmarillionie" oraz w "Niedokończonych opowieściach".
Andúnië było portowym miastem w Númenorze. Położone było tuż nad wodami Zatoki Andúnië.
Założone zostało około 32 roku Drugiej Ery. Przez długi czas było największym i najludniejszym z miast Númenoru, dystansując nawet stolicę Armenelos. Było również siedzibą książąt Andúnië. Do tamtejszego portu zawijały statki elfów z Tol Eressëi. Upadek znaczenia miasta, zamieszkanego w większości przez Wiernych, nastąpił za panowania Ar-Gimilzôra. Monarcha ten przesiedlił tamtejszą ludność na wschodnie obszary wyspy i Andúnië opustoszało. Jednak nadal rezydowali tam książęta do czasów Amandila (dopiero on przeniósł się do Rómenny). W 3319 roku Ar-Pharazôn zgromadził w tamtejszym porcie część swej floty, gdy przygotowywał wyprawę na Aman.
Nazwa Andúnië pochodzi z quenyi i znaczy w tej mowie "Zachód Słońca".
Hyarnustar.
Południowo-zachodni półwysep wyspy. Na jego krańcu wznosiły się wzgórza. Na wschodzie graniczy z Hyarrostarem na Siril – największej rzece Númenoru.
Hyarrostar.
Południowo-wschodni półwysep wyspy. Kraj ten był równinny i silnie zalesiony. Największym miastem było znajdujące się w bagnistej delcie Siril – rybackie Nindamos.
Orostar.
Północno-wschodni półwysep wyspy. Północną jego część zajmowały wzgórza.
Mittalmar.
Centralna kraina Númenoru. W jej środku wznosiła się na wysokość 14 tysięcy stóp góra Meneltarma. U podnóża góry wznosiła się stolica kraju, Armenelos. Na wschodzie leżał port Rómenna nad zatoką o tej samej nazwie. Z Rómmenny biegł trakt przez Armenelos w kierunku Andúnië. Na zachodzie nieopodal ujścia rzeki Nundunië, znajdowało się jezioro Nesinen.
Armenelos.
Informacje na jego temat znajdują się w "Silmarillionie" i "Niedokończonych opowieściach".
Było to miasto w Númenorze, założone przez Elrosa Tar-Minyatura w 32 roku Drugiej Ery. Od początku pełniło funkcję siedziby królewskiej i stolicy państwa. Położone było na wzgórzu, w odległości kilkunastu mil na południowy wschód od góry Meneltarmy. Elros wzniósł tam wieżę i fortecę, a z biegiem lat powstawały kolejne budowle. Od czasów króla Ar-Gimilzôra Armenelos stało się najludniejszym miastem Númenoru (wcześniej dystansowało je pod tym względem Andúnië). Szczyt splendoru i potęgi stolica osiągnęła za rządów Ar-Pharazôna. Gdy Sauron zyskał na monarchę i większość Dúnedainów wpływ (lata 3265–3319), wzniesiono w centrum miasta wielką świątynię, gdzie oddawano cześć Melkorowi.
Nazwa Armenelos pochodzi z quenyi i znaczy w tej mowie "Królewsko-niebiańska twierdza". Stolicę zwano również "Miastem Królów" i "Złotym Armenelos".
Meneltarma.
Meneltarma (qya. "Kolumna Niebios") odznaczała się rozległym płaskim wierzchołkiem, na który można było wejść ścieżką wijącą się wokół góry. Od jej podnóży odchodziło pięć długich grzbietów, zwanych Tarmasundar – korzeniami kolumny.
Była świętą górą poświęconą Eru Ilúvatarowi i jedynym świętym miejscem Númenoru, zanim pod koniec istnienia wyspy Sauron nie doprowadził do zbudowania świątyni Morgotha.
Zanim do tego doszło, trzy razy w roku król Númenoru odprawiał tam modły ku czci Eru. Wtedy to w święta Erukyermë, Erulaitalë i Eruhantalë na wierzchołku góry gromadzili się jego poddani i słuchali w milczeniu modlitwy. Były to jedyne wydarzenia, kiedy ktokolwiek tam przemawiał.
Jedynymi mieszkańcami wierzchołka góry były trzy wielkie orły, zwane Świadkami Manwego. Podczas świąt wznosiły się one ponad zgromadzonymi tam tłumami.
Z południowych podnóży Meneltarmy wypływała Siril, najdłuższa rzeka Númenoru. W tamtym rejonie znajdowała się także dolina Norinan, gdzie byli chowani władcy wyspy.
Meneltarma została zatopiona razem z wyspą, gdy doszło do Przemiany Świata, lecz podobno wierzchołek góry wynurzył się później z oceanu.
Nazwa.
Przez Valarów została ona nazwana "Andorem" (qya. "Krainą Daru"). Ludzie nazwali ją "Elenną" (qya. "W stronę gwiazd"). Nazwa ta wzięła się stąd, że to właśnie gwiazdy (wśród których świecił Silmaril) służyły Edainom za przewodników w podróży ze Śródziemia przez Belegaer.

</doc>
<doc id="70119" url="https://pl.wikipedia.org/wiki?curid=70119" title="Herb Poznania">
Herb Poznania

Herb Poznania – jeden z symboli miejskich Poznania.
Wygląd.
Herb Poznania przedstawia w polu błękitnym mur obronny z trzema basztami i otwartą bramą (białą, co jest wyjątkiem w heraldyce, spotykanym w zaledwie kilku herbach, gdyż zazwyczaj barwa biała oznacza barwę srebrną). Nad najwyższą, środkową (z oknem), znajduje się gotycka tarcza herbowa z orłem piastowskim. Na mniejszych wieżach bocznych znajdują się postacie świętych w białych szatach: Święty Piotr (z kluczem) po heraldycznej lewej i Święty Paweł z Tarsu (z mieczem) po heraldycznej prawej. W bramie znajdują się złote skrzyżowane klucze, nad którymi widnieje złoty krzyż równoramienny (grecki). Bocznie od niższych baszt widnieją złote sześcioramienne gwiazdy i półksiężyce. Nad herbem widać złotą koronę.
Historia.
Pierwszy zachowany wizerunek herbu pochodzi z dokumentu z datą 1 maja 1344, od współczesnego herbu różnił się jedynie brakiem korony nad tarczą herbową. Spotyka się także uproszczoną wersję herbu, którą stanowiły dwa złote skrzyżowane klucze z krzyżem (widoczne w bramie pełnego herbu) na błękitnym tle. Pojawia się także wersja pośrednia – białe mury z kluczami w bramie na błękitnym tle.
W Słowniku geograficznym Królestwa Polskiego znajduje się zapis: 
W XIX wieku władze niemieckie stosowały herb w odmiennej kolorystyce. Mury miejskie miały kolor ceglany, zaś białego orła na czerwonym tle zastąpiono czarnym orłem na złotym tle.
W II Rzeczypospolitej herb został zatwierdzony przez Ministra Spraw Wewnętrznych 2 lipca 1936 r. Według oficjalnego blazonu przedstawiał w polu błękitnym mur miejski srebrny z trzema basztami, środkowa wyższa z oknem barwy pola. Nad basztą środkową – orzeł biały (srebrny) bez korony, w tarczy czerwonej, zwrócony w prawo. Na skrzydłach orła – przepaska złota z trójlistkami. Na baszcie prawej – postać św. Pawła, na baszcie lewej – postać św. Piotra. Postacie świętych – srebrne. Symbole obu świętych (miecz i klucz) oraz aureole – złote. Po prawej stronie św. Pawła i po lewej stronie św. Piotra sześciopromienne gwiazdy złote, pod gwiazdami półksiężyce złote. W bramie otwartej, barwy pola, dwa klucze złote skrzyżowane. Na nimi – krzyż złoty. Herb ten został przywrócony w 1991 roku.
W herbie używanym w okresie PRL orzeł nie miał korony, posiadał za to złotą przepaskę. Również nad tarczą herbową – podobnie jak przed II wojną światową – nie było korony.
27 maja 1997 r. Rada Miejska Poznania przyjęła herb autorstwa Jerzego Bąka. Za opracowanie wersji elektronicznej odpowiedzialny był Maciej Bielaczyk.
Pieczęć z herbem.
Na historycznej pieczęci widnieje podpis "SIGILLVM CIVITATIS POZNANIE". W 1440 Władysław Warneńczyk nadał miastu prawo pieczętowania czerwonym woskiem. Przywilej ten wiązał się z prawem pozywania przed sąd miejski osób wszystkich stanów, w tym duchownych i szlachty.
Słownik geograficzny Królestwa Polskiego opisuje: 
Umieszczenie.
Herb Poznania umieszczony jest m.in. na:
Herb Poznania umieszczony był także na:

</doc>
<doc id="70120" url="https://pl.wikipedia.org/wiki?curid=70120" title="Richard von Mises">
Richard von Mises

Richard Edler von Mises (ur. 19 kwietnia 1883 we Lwowie, zm. 14 lipca 1953 w Bostonie) – austriacko-amerykański naukowiec pochodzenia żydowskiego; matematyk, inżynier i filozof. Profesor Uniwersytetu Harvarda i wcześniej Uniwersytetu w Strasburgu.
Mises zajmował się głównie probabilistyką i matematyką stosowaną, zwłaszcza w inżynierii mechanicznej: mechaniką płynów, aerodynamiką i statystyką aeronautyki. Młodszy brat ekonomisty Ludwiga von Misesa.
Życiorys.
Ukończył studia na Uniwersytecie Technicznym w Wiedniu. W latach 1909–1918 był profesorem matematyki stosowanej uniwersytecie w Strasburgu. Od 1939 w USA, gdzie od 1944 pracował na Uniwersytecie Harwardzkim.
Wniósł znaczący wkład w rozwój statystyki matematycznej i teorii prawdopodobieństwa, a także do teorii aerodynamiki i filozofii ("Positivism. A study in human understanding 1951"). Niezależnie od polskiego uczonego M.T. Hubera sformułował hipotezę wytężenia materiału powszechnie wykorzystywaną w mechanice.

</doc>
<doc id="70121" url="https://pl.wikipedia.org/wiki?curid=70121" title="Ludwig von Mises">
Ludwig von Mises

Ludwig Heinrich Edler von Mises (ur. 29 września 1881 we Lwowie, zm. 10 października 1973 w Nowym Jorku) – ekonomista austriacki. Brat matematyka Richarda von Misesa.
Przedstawiciel szkoły austriackiej w ekonomii, w poglądach na gospodarkę reprezentował stanowisko leseferystyczne. Twierdził, że niemożliwe jest racjonalne funkcjonowanie gospodarki planowej. Stanowisko to wywołało w okresie międzywojennym szeroką dyskusję teoretyczną (Maurice Dobb, Oskar Lange).
Życiorys.
Urodził się 29 września 1881 w domu nr 13 przy ulicy Jagiellońskiej we Lwowie, w żydowskiej rodzinie Artura i Adeli (z domu Landau) Edler von Misesów. Ojciec Ludwiga był absolwentem Politechniki w Zurychu. Potem pracował w austriackim Ministerstwie Kolei jako inżynier. Ludwig był najstarszym z trójki chłopców. Jeden z braci umarł w dzieciństwie, natomiast Richard został znanym matematykiem.
W latach 1892–1900 Ludwig von Mises uczęszczał do prywatnej szkoły podstawowej we Lwowie. Otrzymał tam klasyczne wykształcenie, dodatkowo wzbogacone kulturą galicyjskiej stolicy. Przed ukończeniem dwunastego roku von Mises obyty był w piśmie niemieckim, łacińskim, cyrylicy, grece oraz hebrajskim. Władał przy tym także językiem polskim i francuskim oraz rozumiał po ukraińsku. Po ukończeniu szkoły podstawowej kontynuował edukację w stolicy cesarstwa, Wiedniu, gdzie uczęszczał do publicznego gimnazjum, zaś w 1900 rozpoczął studia na Uniwersytecie Wiedeńskim. W 1903 umarł jego ojciec.
20 lutego 1906 otrzymał stopień doktora prawa kanonicznego i rzymskiego na tymże uniwersytecie. Uniwersytet Wiedeński nie miał wtedy katedry ekonomicznej. Jedynym sposobem studiowania ekonomii były studia prawnicze. Prawdopodobnie od 1904 do 1914 uczęszczał także na seminaria Eugena von Böhm-Bawerka. W 1910 zakończył trzyletnią obowiązkową służbę wojskową, składającą się z trzech czterotygodniowych okresów, po jednym na każdy rok służby.
W 1913 został zatrudniony jako privatdozent (nieopłacany wykładowca) na Uniwersytecie Wiedeńskim.
Podczas pierwszej wojny światowej został wcielony do wojska. Opuścił Wiedeń latem 1914, by udać się na wojnę tego samego dnia i tym samym pociągiem, którym planował wyruszyć, by prowadzić seminarium na Śląsku. Był kapitanem w austro-węgierskiej artylerii konnej, początkowo na froncie wschodnim w Karpatach, Rosyjskiej Ukrainie i Krymie. W późniejszym etapie wojny pracował nad problemami ekonomicznymi w Sztabie Generalnym w Wiedniu.
Po wojnie został dyrektorem austriackiego Urzędu Reparacji Wojennych Ligi Narodów (do 1920).
W 1919 powrócił na Uniwersytet Wiedeński jako privatdozent. 18 maja 1918 otrzymał tytuł profesora nadzwyczajnego. Po pierwszej wojnie światowej Mises pomógł w odnowie Społeczeństwa Ekonomicznego, wydawcy kwartalnika „Zeitschrift fur Nationalökonomie”. Aktywny członek Stowarzyszenia na rzecz Polityki Socjalnej (do 1933). W 1926 występował z wykładami na amerykańskich uniwersytetach, które były sponsorowane przez Fundację Laury Spelman Rockefeller.
W latach 1920–1934 prowadził prywatne seminarium w swoim biurze w co drugi piątkowy wieczór. Uczestniczyli w nim doktorzy uniwersyteccy i goście, jedynie za zaproszeniem.
Założony przez Misesa Austriacki Instytut Badań Cykli Koniunkturalnych rozpoczął pracę 1 stycznia 1927. Mises został jego wiceprezesem wykonawczym. F. A. Hayek był menedżerem do roku 1931, gdy wyemigrował do Londynu, stanowisko to przejął Oskar Morgenstern.
Przebywał w Stanach Zjednoczonych na Kongresie Międzynarodowej Izby Handlu (1931).
6 lipca 1938 wziął ślub z Margit Sereny w Genewie.
W 1940 wyemigrował do Stanów Zjednoczonych, przybył do Nowego Jorku 2 sierpnia.
W lutym 1942 rozpoczął dwumiesięczny kontrakt w Meksyku jako profesor wizytujący na Narodowym Uniwersytecie Meksyku i Narodowej Szkole Ekonomii.
Po sześciu latach od przybycia do USA otrzymał obywatelstwo amerykańskie. Od 26 lipca do 4 września tego samego roku wyruszył do Meksyku jako profesor wizytujący i prowadził wykłady w szkole ekonomicznej Meksykańskiego Związku Kulturalnego.
W latach 1946–1973 był doradcą Foundation for Economic Education.
Wraz z F. A. Haykiem przyczynił się do założenia Stowarzyszenia Mont Pelerin, międzynarodowej społeczności biznesmenów, ekonomistów, intelektualistów (1947).
W 1949 znów został zaproszony do Szkoły Ekonomicznej Meksykańskiego Związku Kulturalnego, w której prowadził wykłady od 30 lipca do 28 sierpnia. W tym roku został też wydany jego traktat ekonomiczny – "Human Action".
Od 31 marca do 16 kwietnia 1950 podróżował z wykładami po Peru na zaproszenie Pedro Beltrána, prezesa Banco Central de Reserve [Centralnego Banku Rezerw].
W 1953 zmarł jego brat Richard.
Od stycznia 1954 do kwietnia 1955 roku pracował jako doradca Krajowego Związku Producentów (NAM).
W czerwcu 1959 przybył do Buenos Aires na zaproszenie Centrum Promocji Wolnej Ekonomii (później Centrum Studiów nad Wolnością). Dał tam sześć odczytów, opublikowanych pośmiertnie jako Polityka ekonomiczna: Rozważania na dziś i jutro.
10 października 1973 Mises zmarł w Szpitalu Świętego Wincentego w Nowym Jorku.
Poglądy.
Mises przed II wojną światową był zaciekłym wrogiem rządów demokratycznych, sprzeciwiał się też emancypacji kobiet, którą uznawał za przejaw „socjalizmu”; oskarżał niemieckich i austriackich socjaldemokratów o zniszczenie państwa austro-węgierskiego. Nawoływał do likwidacji związków zawodowych, a faszystów postrzegał jako obrońców „cywilizowanej” części Europy przed „barbarzyńcami” ze Wschodu, w domyśle – bolszewikami. Lobbował również za rozszerzeniem niemiecko-austriackiej "Lebensraum", twierdząc iż „Niemcy potrzebują kolonii do zasiedlenia, jeśli nie chcą stracić swojej globalnej pozycji”. W 1934 roku został członkiem austrofaszystowskiego Frontu Ojczyźnianego. Jeszcze w 1939 roku głosił: „Nie można zaprzeczyć, że faszyzm i podobne ruchy zmierzające do ustanowienia dyktatury mają najlepsze intencje i że ich interwencja na razie uratowała cywilizację europejską. Zasługa, którą w ten sposób faszyzm zdobył dla siebie, będzie żyła wiecznie w historii”. Dopiero w 1944 roku radykalnie zmienił poglądy na faszyzm, uznając, że „zarówno włoski faszyzm, jak i niemiecki nazizm przyjęły metody polityczne sowieckiej Rosji”.
Spuścizna.
Mises wywarł fundamentalny wpływ na gwałtowny rozwój myśli paleokonserwatywnej w Stanach Zjednoczonych. Instytut jego imienia zrzesza osoby związane ze skrajną prawicą; do jego wpływów przyznawali się m.in. Murray Rothbard, Patrick Buchanan, Richard B. Spencer, a jego poglądy (zwłaszcza dotyczące konieczności demontażu państwa na rzecz wolnego rynku) do amerykańskiego mainstreamu weszły za sprawą ruchu "alt-right".
Praca naukowa.
Główne prace:

</doc>
<doc id="70122" url="https://pl.wikipedia.org/wiki?curid=70122" title="Salah Abd as-Sabur">
Salah Abd as-Sabur

Salah Abd as-Sabur (ur. w 1931, zm. w 1981) – egipski poeta, dramatopisarz i krytyk literacki, zaliczany do najwybitniejszych współczesnych poetów egipskich. 
W 1951 roku ukończył studia na Uniwersytecie Kairskim, gdzie studiował literaturę arabską. Pracował jako wydawca czasopisma "Al- Katib". W latach 1969-1971 był dyrektorem Instytutu Wydawniczego Egipskiego Ministerstwa Kultury. 
Ściśle związany z tradycją kultury i literatury arabskiej. W jego twórczości są widoczne także wpływy kultury europejskiej, szczególnie mitologii greckiej i chrześcijaństwa. 
Zadebiutował w latach pięćdziesiątych. Pisał dramaty, takie jak "Masafir lajl" ("Nocny podróżny", 1969), czy oparty na arabskiej legendzie i popularnym motywie poetyckim "Lajla i Madżnun" (1970). Jego najbardziej znanym dramatem jest "Masa'a Al-Halladż" ("Tragedia Al-Halladża", 1964-65) oparta na autentycznej historii mistyka sufickiego Al-Halladża, który dał się ukrzyżować, by zjednoczyć ludzkość z Bogiem. 
Abd As-Sabur jest także autorem esejów krytycznoliterackich "Maza jabka minhum li-at-tarich" ("Co zostanie z nich dla historii", 1956), czy "Kira'a dżadida li-szirna al-kadim" ("Nowe odczytanie naszej dawnej poezji"). Był autorem tłumaczeń twórczości Henrika Ibsena na język arabski. 
Na język polski przełożone zostały fragmenty poematów: "Ludzie w moim kraju" ("An-Nas fi biladi"), "Trzy obrazki z Gazy" ("Salasa suwar min Ghaza") oraz "Wspomnienia mistyka Biszra Bosego" ("Muzak-karat Biszr as-sufi al-Hafi") – wszystkie z tomu "Rifat fi'l-lajl", zamieszczone w opracowaniu "Nowa i współczesna literatura arabska 19 i 20 w.", Warszawa 1978, s. 208-302.
Twórczość.
Zbiory poetyckie: 

</doc>
<doc id="70123" url="https://pl.wikipedia.org/wiki?curid=70123" title="Sztuczny lód">
Sztuczny lód

Sztuczny lód – lód otrzymywany przez zamrożenie wody w wytwornicy lodu, w postaci bloków o masie od 25 do 200 kg, płyt, drobnych bryłek (np. łusek, kostek) lub śniegu. Po raz pierwszy sztuczny lód wytworzył w 1755 roku szkocki lekarz i chemik William Cullen.
W urządzeniach do produkcji sztucznego lodu, tzw. wytwornicach, przy pomocy których wytwarza się bryłki lodu lub śnieg stosowane jest chłodzenie bezpośrednie. Natomiast w wytwornicach lodu w postaci bloków, które są używane rzadziej, wykorzystywane jest chłodzenie pośrednie; w zbiorniku wypełnionym saletrą, która jest bezustannie mieszana, umieszczany jest parownik urządzenia chłodniczego wraz z formami na lód.
Lód sztuczny jest stosowany w transporcie chłodniczym oraz do celów konsumpcyjnych. Sztucznie wyrabiany lód wytwarzany jest z wody czystej bakteriologicznie, która filtrowana jest poprzez proces destylacji. Woda może też pochodzić ze studni artezyjskiej.
Do chłodzenia ryb używa się lodu sztucznego z wody morskiej.

</doc>
<doc id="70124" url="https://pl.wikipedia.org/wiki?curid=70124" title="Ilja Abu Madi">
Ilja Abu Madi

Ilja Abu Madi (arab. إيليا أبو ماضي , ur. 1889, Muhajdasa, Liban - zm. 1957 lub 1958, Nowy Jork) - poeta i dziennikarz libański, przedstawiciel syryjsko-amerykańskiej szkoły emigracyjnej w literaturze arabskiej (tzw. "mahdżar").
W 1902 roku wyjechał z Libanu do Kairu, a w 1911 wyemigrował do USA. Tam wszedł do kręgu literatów arabskich skupionych w Związku Literackim ("Ar-Rabita al-Kalamijja"). W latach 1917-28 redagował czasopismo "Mirat al-Maghrib" (Zwierciadło Zachodu). W 1929 roku założył własne czasopismo, zatytułowane "As-Samir", które ukazywała się do 1957 roku.
Pierwszy zbiór poezji opublikował w Kairze w 1916: "Tizkar al-madi" (Wspomnienie przeszłości). Poezja Abu Madiego jest przepełniona refleksją filozoficzną i wykazuje wpływy romantyzmu francuskiego. Do jego najważniejszych utworów należy poemat "At-Talasim" (Talizmany), liczący 284 wersów.
W 1919 roku wydał swój drugi zbiór poezji, "Ad-Diwan as-sani" (Drugi dywan wierszy), ze wstępem Dżubrana Chalila Dżubrana; tom ten mocno skrytykował Micha'il Nu'ajma, zarzucając zawartym w nim wierszom niewyrażanie uczuć.

</doc>
<doc id="70125" url="https://pl.wikipedia.org/wiki?curid=70125" title="Abu Szabaka Iljas">
Abu Szabaka Iljas

Abu Szabaka Iljas (1904-1937) - libański poeta; przedstawiciel nurtu romantycznego ukształtowanego pod wpływem poezji francuskiej. 

</doc>
<doc id="70128" url="https://pl.wikipedia.org/wiki?curid=70128" title="Robert Goddard (1882–1945)">
Robert Goddard (1882–1945)

Robert Hutchings Goddard (ur. 1882, zm. 1945) – amerykański konstruktor i wynalazca lotniczy, pionier techniki rakietowej i astronautyki. W latach 1919-43 był profesorem uniwersytetu Clarka w Worcester. Uzyskał 214 patentów za opracowania z dziedziny techniki rakietowej. Zbudował pierwszą w historii rakietę na paliwo ciekłe. W 1926 roku odbył się udany start tej rakiety. Szczytowym osiągnięciem Goddarda była budowa rakiety, która w 1941 r. na poligonie w stanie Nowy Meksyk osiągnęła wysokość 3000 m. Goddard doszedł do rozwiązań analogicznych do wprowadzonych później przez Niemców w rakiecie V-2; stosował on sterowanie żyroskopowe, baterie silników, turbinowe pompy paliwa, kardanowe zawieszenie części tylnej pozwalające na sterowanie, „pokładowe“ instrumenty pomiarowe i badawcze. W 1919 roku opublikował pracę pt. "Metody zdobywania wielkich wysokości". 

</doc>
<doc id="70129" url="https://pl.wikipedia.org/wiki?curid=70129" title="Abu Szadi Ahmad Zaki">
Abu Szadi Ahmad Zaki

Ahmad Zaki Abu Szadi (1892-1955) – egipski dramatopisarz, poeta, tłumacz i krytyk literacki.
Był synem kairskiego prawnika, przejawiającego zainteresowania literackie, który był wydawcą tygodnika literackiego "Al-Imam" ("Przywódca") oraz dziennika "'Az-Zahir" ("Jawny"). Pracował jako lekarz, był profesorem Uniwersytetu w Aleksandrii. W latach 1912-1922 mieszkał w Wielkiej Brytanii, gdzie ożenił się z Angielką.
W 1932 r. dzięki jego zaangażowaniu ukonstytuowała się poetycka grupa o orientacji romantycznej, zwana Stowarzyszeniem Apollo. Do towarzyszenia należeli m.in. Ali Mahmud Taha, Ibrahim Nadżi, Sajjid Kutb, Muchtar al-Wakil, Salih Dżaudat i in. Grupa wydawała własne czasopismo literackie "Apollo", publikujące współczesne utwory literackie autorów tworzących w języku arabskim, nie tylko z Egiptu.
Abu Szadi nakreślił główne założenia Stowarzyszenia Apollo w punktach:
Pisał utwory romantyczne, symboliczne, realistyczne, nowatorskie w formie "szir mursal" (biały wiersz). Liczne zbiory poezji, m.in. debiutancki "Anda al-fadżr" ("Rosa jutrzenki") 1910.

</doc>
<doc id="70130" url="https://pl.wikipedia.org/wiki?curid=70130" title="Mariner 4">
Mariner 4

Mariner 4, Mariner-Mars 1964 – amerykańska sonda kosmiczna wystrzelona 28 listopada 1964 w ramach programu Mariner, która dokonała pierwszego przelotu w niewielkiej odległości (8700 km) od Marsa i przesłała pierwsze w historii zdjęcia innej planety wykonane z głębokiej przestrzeni kosmicznej. Mariner 4 opracowany został z myślą o przeprowadzeniu naukowych obserwacji Marsa i transmisji ich wyników na Ziemię. Zaopatrzony w kamerę oraz inne instrumenty naukowe, badał przestrzeń, którą przebył w kierunku Marsa (pomiary pól i cząstek), oraz samą planetę. Łączność ze statkiem zakończono 21 grudnia 1967.
Zebrane dane silnie wpłynęły na postrzeganie Marsa jako miejsca, gdzie potencjalnie mogło istnieć życie.
Budowa i działanie.
Mariner 4 zbudowany był w oparciu o szkielet w kształcie graniastosłupa ośmiokątnego ze stali magnezowej, o przekątnej podstawy 1,27 m i wysokości 0,457 m. Do niego dołączone były 4 panele ogniw słonecznych o całkowitej rozpiętości 6,88 m, włącznie z chwytakami wiatru słonecznego. Na szczycie zamontowana była antena paraboliczna o średnicy 1,168 m. Antena dookólna zamontowana była na maszcie o wysokości 2,235 metra, koło anteny parabolicznej. Całkowita wysokość statku wynosiła 2,89 m. Szkielet zawierał miejsca na wyposażenie elektroniczne, napęd i systemy kontroli położenia.
Energia elektryczna generowana była przez 28 224 ogniw słonecznych na 4 panelach o wymiarach 1,76 × 0,90 m. W pobliżu Marsa zapewniały one 310 W energii elektrycznej. Ogniwa ładowały baterię akumulatorów srebrowo-cynkowych, o pojemności 1200 Wh. Masa akumulatorów wynosiła 15 kg.
Napęd sondy stanowił hydrazynowy silnik z 4 dyszami, o ciągu 222 N, zainstalowany na burcie ośmiokątnego korpusu. Położenie statku było sterowane 12 silniczkami na azot, umieszczonymi na końcach paneli słonecznych, i trzema żyroskopami. Na końcu każdego panelu zamontowano również żagiel słoneczny, każdy o powierzchni 0,65 m².
Informacje o położeniu Marinera uzyskiwane były za pomocą 4 czujników Słońca i jednego dodatkowego czujnika kierowanego, zależnie od fazy lotu, na Ziemię, Marsa lub gwiazdę Kanopus. Statek był pierwszą sondą kosmiczną wymagającą gwiazdy jako obiektu odniesienia własnego położenia. W trakcie lotu ani Ziemia, ani Mars nie były dość jasne, aby wykorzystać je w celach astronawigacyjnych. Jasnym obiektem w odpowiedniej odległości kątowej od Słońca była właśnie gwiazda Kanopus, używana w tym samym celu przez wiele późniejszych misji.
Łączność z sondą odbywała się poprzez dwa nadajniki pasma S działające z 7 W wzmacniaczem z lampą o fali bieżącej. Odbiornik (będący również rezerwowym nadajnikiem) posługiwał się anteną małego (8⅓ bps) i dużego zysku (paraboliczną; 33⅓ bps).
Temperatura statku kontrolowana była pasywnie (wielowarstwowe izolacje, aluminiowe osłony) i aktywnie (odchylane żaluzje).
Wyposażenie naukowe.
W skład ładunku użytecznego sondy wchodziły:
Przebieg misji.
Start.
Start sondy w kosmos miał miejsce ze Stacji Sił Powietrznych Cape Canaveral 28 listopada 1964 o godzinie 14:22:01 GMT. Po odrzuceniu osłony aerodynamicznej, sonda i ostatni człon rakiety odłączyły się od jej niższych stopni o godzinie 14:27:23. Między 14:28:14 a 14:30:38 miało miejsce pierwsze odpalenie silnika członu Agena D. Umieściło ono sondę na orbicie okołoziemskiej. Drugie włączenie silnika, między 15:02:53 a 15:04:28, umieściło Marinera 4 na orbicie transferowej do Marsa. Rozłączenie sondy od rakiet nośnej miało miejsce o 15:07:09. Po nim nastąpiło wejście statku w tryb rejsowy, rozłożenie paneli słonecznych, a 16 minut później ustalenie pozycji względem Słońca.
Kanopus.
Po odnalezieniu na sferze niebieskiej sondy Słońca pracę rozpoczął dodatkowy szukacz gwiazd, docelowo gwiazdy Kanopus. Szukacz był czuły na obiekty o jasności od 1/8 do 8 jasności tejże gwiazdy. Włącznie z Kanopusem, na niebie sonda widziała 7 obiektów spełniających to kryterium. Odszukanie Kanopusa trwało ponad dzień. Wcześniej szukacz odnalazł Ziemię, Alderamina, Regulusa, Naosa i gamma Velorum.
Na wczesnym etapie misji okresowo występowały zakłócenia skutkujące porzuceniem Kanopusa przez szukacza. Zdarzyło się to sześciokrotnie w ciągu 3 tygodni, za każdym razem wymagając wydania odpowiednich komend radiowych z Ziemi. Wysnuto wniosek, że zakłócenie może pochodzić od światła słonecznego rozpraszanego na cząstkach pyłu w pobliżu lokalizacji Kanopusa na nieboskłonie. Jeśli jasność obiektu przekroczyła ośmiokrotną jasność Kanopusa, statek rozpoczynał szukanie nowego punktu odniesienia. Wartości zakresu były ustalone tak, aby uniknąć ciągłego ustawiania się szukacza na Ziemię, dlatego 17 grudnia 1964 zniesiono to ograniczenie, jako już niepotrzebne. Skutki problemu ustąpiły, aczkolwiek do zbliżenia do Marsa zarejestrowano go jeszcze 38 razy.
Lot międzyplanetarny.
Podczas 7,5 miesiąca lotu Mariner 4 wykonał jeden manewr, 5 grudnia 1964. Pierwotnie miał być wykonany 4 grudnia, jednak z powodu chwilowej utraty namiaru na gwiazdę Kanopus, przełożono go. Manewr polegał na obrocie statku w dwóch osiach, o -39,16° i +156,08°, i włączeniu silnika na 20,07 sekundy. Manewr zwrócił silnik na powrót w kierunku Ziemi, tj. do pozycji z początku lotu. Obrót statku został wykonany z dokładnością powyżej 1%, a przyspieszenie, ok. 2,5%. Manewr skorygował trajektorię Marinera w kierunku Marsa.
Przelot obok Marsa.
Zbliżenie sondy Mariner 4 do Marsa miało miejsce między 14 a 15 lipca 1965. Statek wszedł w tryb badań planetarnych o godzinie 15:41:49 GMT 14 lipca. Kamera telewizyjna rozpoczęła pracę o godzinie 00:18:36 GMT, 16 lipca. Wykonała 21 zdjęć z użyciem filtru czerwonego i zielonego, i 21 linii obrazu nr 22. Zdjęcia pokrywały nieciągły obszar powierzchni Marsa, od 40°N, 170°E, do 35°S, 200°E, następnie dalej przez terminator (50°S, 255° E), co odpowiada około 1% powierzchni Czerwonej Planety. Najmniejsze szczegóły jeszcze dostrzegalne na obrazach dostarczonych przez Marinera 4, miały około 3 km. Najmniejsza odległość do Marsa, 9846 kilometrów, nastąpiła o godzinie 01:00:57 GMT, 15 lipca. Wykonane zdjęcia zostały zapisane na pokładowym rejestratorze taśmowym. Oglądany z Ziemi Mariner 4 o godzinie 02:19:11 przeleciał za Marsem, co spowodowało planową przerwę w łączności. Nawiązano ją ponownie o 03:13:04 GMT. Wtedy też statek ponownie wszedł w tryb rejsowy. Retransmisja zdjęć Marsa rozpoczęła się około 8,5 godzin po wznowieniu łączności i trwała do 3 sierpnia. Wszystkie dane przekazane zostały dwukrotnie, aby mieć pewność, że w trakcie transmisji nie doszło do błędów.
W trakcie zakrycia sondy przez planetę dokonywano obserwacji sygnału telemetrii, w celu badań atmosfery Marsa. Refrakcja fal radiowych w atmosferze zachodziła na około 2 minuty przed i po zakryciu. Sonda weszła za Marsa po jego oświetlonej stronie, a wyszła po nieoświetlonej.
Statek wypełnił wszystkie zaplanowane działania i zwracał dane do 22:05:07 GMT 1 października 1965 r., kiedy to mechanizm kierowania anteną stracił namiar na Ziemię. Mariner był wtedy w odległości 309,2 miliona kilometrów od Ziemi.
Zakończenie misji.
Odbiór danych został wznowiony w 1967. Detektor pyłu kosmicznego zarejestrował w dniu 15 września 17 uderzeń w ciągu 15 minut, co może oznaczać, że położenie statku i anteny zostało zmienione przez deszcz mikrometeoroidów. Mogły też one uszkodzić osłonę termiczną statku. Spekulowano również, że sonda przeszła przez chmurę pyłu po komecie D/Swift, a nawet, że minęła jej jądro w odległości 20 milionów kilometrów.
7 grudnia wyczerpało się paliwo silniczków sterujących położeniem statku, a 10 i 11 grudnia odnotowano łącznie 83 uderzeń mikrometeoroidów, co zmieniło położenie sondy i pogorszyło łączność z Ziemią. Komunikacji z Marinerem 4 zaprzestano 21 grudnia 1967. Statek pozostaje na orbicie heliocentrycznej.
Osiągnięcia misji.
Łącznie odebrano z sondy 5,2 miliona bitów informacji, tj. 634 kB. Wszystkie instrumenty naukowe pracowały poprawnie, prócz licznika Geigera-Müllera, połączonego z komorą jonizacyjną. Uległ awarii w lutym 1965. Próbnik plazmy doznał 8 grudnia 1964 zmiany parametrów pracy jednego z rezystorów, jednak naukowcy mogli uwzględnić to przy interpretacji danych, dzięki czemu pozostawały one użyteczne.
Zwrócone obrazy przedstawiały teren bogaty w kratery, podobny do księżycowego.
Późniejsze misje pokazały, że nie był to obszar typowy dla Marsa. Z pomiarów przeprowadzonych przez sondę oszacowano ciśnienie na powierzchni planety na 410-700 Pa, a temperaturę w dzień na -100 °C. Nie wykryto pola magnetycznego ani pasów radiacyjnych Marsa.
Całkowity koszt misji Mariner 4 szacowany jest na 83,2 mln USD. Koszt całego programu Mariner (sondy od Mariner 1 do 10) szacowany jest na 554 mln USD.

</doc>
<doc id="70131" url="https://pl.wikipedia.org/wiki?curid=70131" title="Adil Kazim Dżawad">
Adil Kazim Dżawad

Adil Kazim Dżawad arab. جواد كاظم عدل., "ang. 'Adil Kadhim" (ur. w 1939 w Bagdadzie) to arabski dramatopisarz z Iraku. Stosuje wyszukany i nasycony emocją język, porusza głównie tematykę współczesną. Twórczość zbliżona do symbolizmu Kafki. Dramaty "Tufan" (Potop) 1966; "Al-Chajt" (Nić) 1970. Tłumaczony na wiele języków.

</doc>
<doc id="70132" url="https://pl.wikipedia.org/wiki?curid=70132" title="Bhaktiwedanta Swami Prabhupada">
Bhaktiwedanta Swami Prabhupada

Abhaj Ćaranarawinda Bhaktiwedanta Swami Prabhupada (sanskryt: अभयचरणारविन्द भक्तिवेदान्त स्वामीप्रभुपाद, trl. abhaya-caraṇāravinda bhakti-vedānta svāmī prabhupāda, , ang. "Abhay Charanaravinda Bhaktivedanta" Swami Prabhupada) (ur. 1 września 1896, zm. 14 listopada 1977) – założyciel i aćarja Międzynarodowego Towarzystwa Świadomości Kryszny, pierwszej grupy wisznuickiej, której udało się działać (zdobywać wyznawców, zakładać ośrodki itp.) na szeroką skalę na Zachodzie.
Życiorys.
Urodzony jako Abhay Charan De, w Kolkacie (Bengal Zachodni). Do czasu ślubu wanaprastha w 1950 roku żył z żoną i dziećmi prowadząc niewielką przedsiębiorstwo farmaceutyczne.
Podczas pierwszego spotkania ze swoim mistrzem duchowym w 1922, Bhaktisiddhantą Sarasvatim Thakurem, został poproszony o głoszenie wiedzy wedyjskiej w języku angielskim. W roku 1933 został formalnie przyjęty na ucznia. W roku 1944, bez żadnego wsparcia rozpoczął wydawać Back to the Godhead – dwutygodnik o wisznuickiej tematyce, pracując przy nim jako publicysta, edytor i drukarz.
W 1947 roku Gaudiya Vaisnava Society (Towarzystwo Gaudija Wisznuizmu) nadało mu tytuł Bhaktiwedanta (sankr. "ten, który posiadł oddanie i wiedzę"). Od 1950 roku mieszkał w średniowiecznej świątyni Radha-Damodara w świętym mieście hinduizmu – Vrindavanie. W 1959 roku przyjął ślub sannjasy. W tym czasie opublikował trzy tomy (18 000 wersetów) Śrimad Bhagawatam wraz z komentarzami.
Misja na Zachodzie.
Następnie opuścił Indie, by wypełnić wolę swojego mistrza duchowego.
W lipcu 1966 przybył do Nowego Jorku i zakładając Międzynarodowe Towarzystwo Świadomości Kryszny (ang. skrót: ISKCON) rozpoczął działalność misyjną.
Pierwszych wyznawców znalazł wśród hippisów, ale już kilka lat później do jego zwolenników należeli ludzie ze wszystkich grup społecznych. Do czasu śmierci, 11 lat później we Vrindavanie w Indiach, ISKCON stał się szeroko znaną gałęzią hinduizmu na Zachodzie.
W ciągu 11 lat swojej działalności od przybycia do Nowego Jorku Bhaktivedanta Swami:
Tłumaczenia.
Tłumaczenia klasycznych pism wisznuickich z sanskrytu i bengali na angielski wraz z komentarzami:
Literatura przedmiotu.
Satswarupa dasa Goswami jest autorem pełnej biografii Śrila Bhaktiwedanta Swami Prabhupada zatytułowanej "Śrila Prabhupad-lilamrta" oraz jej skróconej wersji, "Prabhupad".

</doc>
<doc id="70134" url="https://pl.wikipedia.org/wiki?curid=70134" title="Kowariancja">
Kowariancja

Kowariancja, formula_1 – liczba określająca odchylenie elementów od sytuacji idealnej, w której występuje zależność liniowa. Zależność tę określa się między zmiennymi losowymi formula_2 i formula_3
Definicja.
Matematycznie kowariancję definiuje się wzorem:
Wygodniejszym, równoważnym wzorem jest:
gdzie:
Interpretacja.
Jeżeli między zmiennymi losowymi formula_2 i formula_8 nie istnieje żadna zauważalna korelacja liniowa i istnieją ich wartości oczekiwane, to kowariancja przyjmuje wartość 0 (nie musi to być prawda dla kowariancji w próbie losowej z tych zmiennych).
Innymi słowy: zmienne losowe formula_2 i formula_8 są niezależne, a więc
zatem:
Wartości kowariancji zbliżone, czy nawet równe zero nie świadczą jednak o całkowitej niezależności zmiennych losowych. Zawsze istnieje bowiem możliwość, że są one zależne nieliniowo.
Na przykład jeśli zmienna losowa Z ma rozkład jednostajny na przedziale formula_13 a zmienne losowe byłyby zdefiniowane jako:
to pomimo ich oczywistej zależności (jedynka trygonometryczna) mamy formula_16
Związek ze współczynnikiem korelacji liniowej.
Kowariancja jest powiązana ze współczynnikiem korelacji Pearsona:
gdzie:

</doc>
<doc id="70135" url="https://pl.wikipedia.org/wiki?curid=70135" title="A’isza Abd ar-Rahman">
A’isza Abd ar-Rahman

A'isza Abd ar-Rahman (arab. عائشة عبد الرحمن, pseudonim "Bint asz-Szati", arab. بنت الشاطئ; ur. 1913, zm. 1 grudnia 1998) – pisarka i poetka egipska. 
Życiorys.
Profesor literatury arabskiej na Uniwersytecie Ajn Szams w Kairze. Zajmowała się problematyką współczesnej wsi egipskiej i miejscem kobiety w społeczeństwie.
Pseudonimu "Bint asz-Szati", czyli „Dziewczyna Wybrzeża”, używała w publicystyce ze względu na tradycyjne przekonania ojca, szajcha Al-Azharu.
Pisała powieści o życiu kobiet w świecie muzułmańskim, także o matce, żonach i córkach proroka Mahometa. Autorka opracowania życia i twórczości Abu al-Ali al-Ma'arriego i redaktorka jego dzieła "Risalat al-ghufran" ['Traktat o przebaczeniu'], za które otrzymała stopień doktora. Zmarła po ataku serca w Kairze.

</doc>
<doc id="70136" url="https://pl.wikipedia.org/wiki?curid=70136" title="Amal Dunkul">
Amal Dunkul

Amal Dunkul (ur. 23 czerwca 1940, zm. 21 maja 1983) – egipski poeta.
Twórczość jego poświęcona jest przede wszystkim problemowi świadomości narodowej Arabów. Najbardziej znanym utworem jest "Maktal al-kamar" (Zabójstwo księżyca).

</doc>
<doc id="70137" url="https://pl.wikipedia.org/wiki?curid=70137" title="Historia Śródziemia">
Historia Śródziemia

Historia Śródziemia () – dwunastotomowy cykl książek, wydany przez Christophera Tolkiena na podstawie zapisków i notatek jego ojca, dotyczących legendarium J.R.R. Tolkiena. Cykl krok po kroku pokazuje, jak był tworzony świat Śródziemia oraz zawiera oprócz wcześniejszych wersji niektórych opowiadań także niedokończone opowieści, wiersze, poematy, listy i komentarze Tolkiena.
Książki składające się na cykl.
W nawiasie wskazano daty pierwszego wydania.
Polskie tłumaczenia.
W latach 1995-1998 wydano dwie pierwsze książki z cyklu w dwóch tłumaczeniach:
W 2022 r. ogłoszono plany wydania całości Historii Śródziemia w języku polskim przez wydawnictwo Zysk i S-ka. W poniższej tabeli przedstawiono planowane polskie tytuły, tłumaczy i daty wydania w Polsce:
Za tłumaczenia poezji i pieśni mają ponadto odpowiadać Joanna Drzewowska i Katarzyna Staniewska.

</doc>
<doc id="70139" url="https://pl.wikipedia.org/wiki?curid=70139" title="Baszir Churajjif">
Baszir Churajjif

Baszir Churajjif (ang. transkrypcja al-Bashīr Khurayyif, ur. 1917, zm. 1983) – pisarz tunezyjski, przedstawiciel realizmu romantycznego. Autor: "Ad-Dakla fi aradżinika" ("Kiście daktyli", 1969).

</doc>
<doc id="70140" url="https://pl.wikipedia.org/wiki?curid=70140" title="Niedokończone opowieści">
Niedokończone opowieści

Niedokończone opowieści (ang. "Unfinished Tales of Númenor and Middle-earth") – zbiór tekstów J.R.R. Tolkiena dotyczących stworzonej przez niego mitologii Śródziemia, których nie zdążył dokończyć za życia, zredagowanych przez jego syna, Christophera Tolkiena i wydanych w 1980 roku.
Teksty składające się na "Niedokończone opowieści" uzupełniają wątki poruszone we wcześniej wydanych dziełach Tolkiena – "Władcy Pierścieni" oraz "Silmarillionie" – oraz wiedzę dotyczącą stworzonego przez niego świata. "Niedokończone opowieści" zawierają też uzupełniony indeks nazw własnych związanych z dziejami Śródziemia.
Dobre przyjęcie, z jakim spotkała się książka sprawiło, że Christopher Tolkien uporządkował niemal wszystkie istniejące teksty ojca na ten temat i wydał je jako dwunastotomową "Historię Śródziemia", a następnie dwutomową Historię Hobbita.
Opowieści wchodzące w skład zbioru.
Część pierwsza: Pierwsza Era
Część druga: Druga Era
Część trzecia: Trzecia Era
Część czwarta

</doc>
<doc id="70141" url="https://pl.wikipedia.org/wiki?curid=70141" title="Emigracja">
Emigracja

Emigracja (z łac. "emigratio") – wyprowadzenie się; również wychodźstwo) – wyjazd za granicę na pobyt czasowy lub w celu zamieszkania na stałe.
Emigracja może mieć charakter dobrowolny lub przymusowy.
Zależnie od przyczyn emigrację dzieli się na: polityczną, gospodarczą (zarobkową), religijną, z przyczyn rodzinnych i innych osobistych.

</doc>
<doc id="70142" url="https://pl.wikipedia.org/wiki?curid=70142" title="Imigracja">
Imigracja

Imigracja ( – wprowadzić się) – przyjazd z zagranicy na pobyt czasowy lub w celu zamieszkania na stałe.
Imigracja jest przeciwieństwem emigracji. Jej przyczyny mogą być polityczne, religijne, gospodarcze lub prywatne.
W ramach imigracji występuje też reemigracja (migracja powrotna) oraz repatriacja, czyli migracja powrotna organizowana i wspierana przez instytucje państwowe.
Społeczeństwo a imigranci.
Pracownicy Uniwersytetu Harvarda przeprowadzili badania wśród 22,5 tys. respondentów – rodowitych Szwedów, Brytyjczyków, Francuzów, Włochów, Niemców i Amerykanów. Okazało się, że znaczna część debaty politycznej na temat imigracji rozgrywa się w świecie dezinformacji. Stosunek respondentów do imigrantów opiera się na powszechnej nieumiejętności odróżniania prawdy od fałszu. Badani respondenci byli przekonani, że w ich kraju znajduje się średnio 2-3 razy więcej imigrantów niż jest ich w rzeczywistości. Na przykład Amerykanie uważają, że legalni imigranci stanowią 36% populacji, kiedy w rzeczywistości ich odsetek wynosi 10%. Również we Francji, Włoszech, Niemczech i Wielkiej Brytanii pojawiły się znaczne niezgodności. Rzeczywisty odsetek imigrantów w tych krajach waha się w granicach 10–15%, natomiast średnie szacunki respondentów wynosiły około 30%. Przepytywani byli również w błędzie jeżeli chodzi o kraj pochodzenia większości imigrantów, ich religię oraz wkład w gospodarkę. Przykładowo rodowici Amerykanie uważali, że muzułmanie stanowią 23% populacji imigrantów, zaś chrześcijanie – 40%. Według realnych danych 61% imigrantów w USA to chrześcijanie, a 10% – muzułmanie. Zdaniem uczestników badania z Wielkiej Brytanii 30% imigrantów to chrześcijanie, przy czym w rzeczywistości jest ich 58%.
Według szacunków OECD we Włoszech, uwzględniając emerytury, przeciętny imigrant otrzymuje od państwa o 70% mniej transferów socjalnych niż przeciętny rodowity obywatel Włoch. W USA natomiast przeciętny imigrant dostaje o 35% mniej socjalu. Według badań The Hamilton Project w USA podatki płacone przez wszystkich imigrantów, a także ich dzieci, przekraczają koszty otrzymywanych przez nich usług.

</doc>
<doc id="70143" url="https://pl.wikipedia.org/wiki?curid=70143" title="Numenor">
Numenor



</doc>
<doc id="70144" url="https://pl.wikipedia.org/wiki?curid=70144" title="Númenór">
Númenór



</doc>
<doc id="70146" url="https://pl.wikipedia.org/wiki?curid=70146" title="Paranaiba">
Paranaiba

Paranaíba (Rio Paranaíba) – rzeka w południowo-wschodniej części Brazylii, o długości około 1450 km. Swoje źródła ma w górach Serra da Mata da Corda. Po połączeniu z Rio Grande tworzy Paranę.
Głównymi dopływami są: Verde, Prata i Araguari. Większe miasta leżące nad Paranaíbą to: Itumbiara, Alegre oraz São Simão. Na rzece (w São Simão) wybudowano hydroelektrownię. W dolnym biegu posiada wiele wodospadów i bystrz. W dorzeczu wydobywane są diamenty.

</doc>
<doc id="70149" url="https://pl.wikipedia.org/wiki?curid=70149" title="Rio Grande (rzeka w Brazylii)">
Rio Grande (rzeka w Brazylii)

Rio Grande (Grande) – rzeka w południowo-wschodniej Brazylii (stan Minas Gerais), o długości 1044 km i powierzchni dorzecza blisko 170 tys. km². Po połączeniu z Paranaibą tworzy Paranę. Grande wypływa z gór Serra da Mantiqueira. Głównymi dopływami są Pardo oraz Sapucai.
W środkowym biegu (do 209 km) jest żeglowna. W dolnym biegu tworzy liczne wodospady. Średni przepływ wody wynosi ok. 2 tys. m³/s. Wybudowano na niej kilka hydroelektrowni (m.in. Furnas, o mocy 1200 MW; Agua Vermelha i Marimbondo, o mocy docelowej blisko 1400 MW każda).

</doc>
<doc id="70150" url="https://pl.wikipedia.org/wiki?curid=70150" title="Ainur">
Ainur

Ainurowie (qya. "ainu" – święty, lm. "ainur", z valarinu "Ayanûz") – istoty przypominające bogów lub aniołów ze stworzonej przez J.R.R. Tolkiena mitologii Śródziemia.
Ainurowie to istoty duchowe stworzone z myśli Eru Ilúvatara, jedynego boga Tolkienowskiego uniwersum, które wraz z nim poprzez Ainulindalë stworzyły wizję Eä. Każdy z Ainurów znał tylko część zamysłów Ilúvatara – tę, z której został zrodzony (z wyjątkiem najpotężniejszego z nich, Melkora, który miał część wiedzy każdego z nich). Większość Ainurów przebywa z Ilúvatarem, jednak część z nich po stworzeniu Eä przybyła na Ardę, aby wypełniać ją Muzyką Ainurów.
Czternastu najpotężniejszych z nich zwanych jest Valarami (Melkor stał się Czarnym Władcą, uosobieniem zła i nie jest już zaliczany w poczet Valarów). Pomniejsi Ainurowie, którzy zstąpili wraz z Valarami na Ardę, zwani są Majarami. Do Majarów należeli m.in. Sauron, Ungolianta, Balrogowie, a także czarodzieje (m.in. Gandalf i Saruman). Ci z Ainurów, którzy zstąpili na Ardę, są z nią związani aż do jej końca (Melkor, wyrzucony w Pustkę, ma powrócić przed końcem).
Ainurowie byli istotami duchowymi, lecz od początku mieli określoną płeć, a po zstąpieniu do materialnego wszechświata (Ei) przybierali różne materialne formy, często podobne do Dzieci Iluvatara. Tolkien pisze w "Silmarillionie", że istniały między nimi więzy pokrewieństwa ("Manwë i Melkor byli braćmi poczętymi z myśli Ilúvatara", "Dwaj bracia Fëanturi (...) najczęściej bywają nazywani Mandos i Lorien") i dobierali się w pary na kształt małżeństw Dzieci ("Małżonką Aulego jest Yavanna". [Namo] "za żonę ma Vaire").
Tylko raz krew Ainurów zmieszała się z krwią Dzieci Ilúvatara. Jedna z Majarów, Meliana, poślubiła króla elfów, Elu Thingola; z tego związku narodziła się Lúthien, która zakochała się w człowieku, Berenie, i dla niego zrezygnowała ze swej nieśmiertelności.

</doc>
<doc id="70151" url="https://pl.wikipedia.org/wiki?curid=70151" title="Hydroelektrownia">
Hydroelektrownia



</doc>
<doc id="70152" url="https://pl.wikipedia.org/wiki?curid=70152" title="Furnas (Brazylia)">
Furnas (Brazylia)

Furnas - hydrowęzeł na rzece Rio Grande (lewym dopływie Parany) w Brazylii.
Obejmuje on zaporę wodną o długości około 600 m i wys. ok. 120 m, największy w kraju sztuczny zbiornik o pojemności blisko 20 mld m³ i powierzchni około 1800 km² oraz największą brazylijską elektrownię wodną o mocy 1200 MW, która zaopatruje w prąd Belo Horizonte oraz przemysłowe centra São Paulo.

</doc>
<doc id="70153" url="https://pl.wikipedia.org/wiki?curid=70153" title="Harrison Ford">
Harrison Ford

Harrison Ford (ur. 13 lipca 1942 w Chicago) – amerykański aktor filmowy i telewizyjny, producent filmowy. Międzynarodową sławę i trwałe miejsce w historii kina przyniosły mu kreacje aktorskie, które stały się częścią amerykańskiej kultury masowej – postać Hana Solo w pierwszej i trzeciej trylogii "Gwiezdnych wojen" oraz tytułowa rola w serii filmów o przygodach Indiany Jonesa. Honorowy laureat Złotego Globu za całokształt twórczości, nominowany do Oscara za pierwszoplanową rolę męską w filmie "Świadek" (1985). Zanim został aktorem zarabiał na życie jako stolarz.
W 1997 magazyn „Empire” umieścił go na pierwszym miejscu na liście 100 najlepszych gwiazd kina wszech czasów. Filmy z jego udziałem zarobiły w USA prawie 3,4 miliarda dolarów, a na świecie 6 miliardów, czyniąc go jedną z najlepiej zarabiających gwiazd. W 1998 był pierwszym człowiekiem o znaczącym dziedzictwie żydowskim, któremu magazyn „People” nadał tytuł „Najseksowniejszego żyjącego mężczyzny”, Adam Levine w 2013 był drugim, a David Beckham w 2015 - trzecim.
W 2003 otrzymał własną gwiazdę w Alei Gwiazd w Los Angeles znajdującą się przy 6801 Hollywood Boulevard.
Życiorys.
Wczesne lata.
Urodził się w Swedish Covenant Hospital w Chicago w stanie Illinois, jako syn Dorothy (z domu Nidelman), byłej aktorki radiowej, i Christophera Forda (urodzonego jako John William Ford), dyrektora ds. reklamy i byłego aktora. Wychowywał się z młodszym bratem Terence’em „Terrym” (ur. 21 kwietnia 1945). Jego ojciec był katolikiem, a matka Żydówką. Dziadkowie ze strony ojca, John Fitzgerald Ford i Florence Veronica Niehaus, byli katolikami irlandzkiego i niemieckiego pochodzenia. Z kolei dziadkowie ze strony matki, Harry Nidelman i Anna Lifschutz, byli żydowskimi imigrantami z Mińska.
Dorastał na przedmieściach Chicago. Był aktywny w amerykańskim skautingu i osiągnął drugi najwyższy stopień. W 1960 ukończył Maine East High School w Park Ridge w stanie Illinois. Wcześniej jednak, gdy w szkole uruchomiono nową stację radiową został jej spikerem. Później uczęszczał do Ripon College w Wisconsin, gdzie był członkiem bractwa Sigma Nu.
Początki kariery.
W 1964 porzucił szkołę i wyjechał do Los Angeles, by złożyć podanie o pracę lektora w radiu. Nie otrzymał jej, ale pozostał w Kalifornii i podpisał kontrakt z wytwórnią Columbia Pictures, zgodnie z którym miał grać niewielkie role w filmach. Jego pierwszym występem była rola niewymienionego w napisach gońca hotelowego w komedii kryminalnej "Spryciarz Ed" (1966) z Aldo Rayem. Pierwszą mówioną rolę jako zirytowany kierowca otrzymał w komedii romantycznej Clive’a Donnera "Nie ma to jak we dwoje" ("Luv", 1967) z Jackiem Lemmonem i Peterem Falkiem, chociaż nadal nie był wymieniony w napisach. W końcu zagrał postać porucznika Shaffera w westernie Rogera Cormana "Czas zabijania" ("A Time for Killing", 1967) z George’em Hamiltonem i Glennem Fordem w rolach głównych, gdzie został wymieniony jako „Harrison J. Ford”, ale „J” nie oznaczało drugiego imienia. Dodano je, by uniknąć pomyłki z aktorem niemych filmów o tym samym imieniu, który zagrał w około 80 filmach w latach 1915–1932 i zmarł w 1957. Ford przyznał później, że nie wiedział o istnieniu tego aktora, dopóki nie zobaczył swojego imienia w alei sław. Wkrótce przestał dodawać literę „J” do imienia i zaczął pracę dla wytwórni Universal Studios, grając niewielkie role w wielu produkcjach telewizyjnych. Nie był jednak zadowolony z oferowanych mu ról, więc zajął się ciesielką (która do dziś stanowi jego hobby). Zajmował się stolarstwem, by utrzymać rodzinę, żonę i dwóch małych synów.
Współpraca z George’em Lucasem.
Na początku lat 70. poznał George’a Lucasa, który później obsadził go w roli Boba Falfy w komedii "Amerykańskie graffiti" (1973) z udziałem Richarda Dreyfussa. Relacje z Lucasem znacząco wpłynęły na jego późniejszą karierę. Wystąpił w niewielkiej roli pracownika firmy w San Francisco - Martina Stetta w dreszczowcu Francisa Forda Coppoli "Rozmowa" ("The Conversation", 1974) u boku Gene’a Hackmana.
W 1975 George Lucas poszukiwał „nowych twarzy” do roli Hana Solo w "Gwiezdnych wojnach". Wśród kandydatów byli: Kurt Russell, Nick Nolte, Sylvester Stallone, Bill Murray, Christopher Walken, Burt Reynolds, Jack Nicholson, Al Pacino, Steve Martin, Chevy Chase i Perry King. Lucas poprosił Forda o pomoc w przesłuchaniu, czytając linijki z innymi aktorami i wyjaśniając koncepcje i historię za scenami, które czytali. Lucas został ostatecznie przekonany i obsadził go w jednej z głównych ról. Film odniósł na całym świecie ogromny sukces, stając się jednym z najbardziej kasowych filmów wszech czasów, a rola Hana Solo uczyniła z Forda supergwiazdę. Z powodzeniem wystąpił też w dalszych częściach futurystycznej epopei: ' (1980) i ' (1983). Chciał także, żeby Lucas w ostatniej części uśmiercił jego bohatera, lecz ten odmówił.
Jego status czołowego aktora umocnił się, kiedy w 1981 zagrał Indianę Jonesa w filmie "Poszukiwacze zaginionej arki". Obraz był wspólną produkcją Stevena Spielberga i George’a Lucasa. Chociaż Spielberg od początku był zainteresowany obsadzeniem w tytułowej roli Forda, to Lucas miał wątpliwości. Ustąpił, dopiero gdy Tom Selleck odrzucił ich propozycję. Film odniósł wielki sukces, a rola Forda przeszła do historii kina. W związku z tym, trzy lata później powstał prequel "Indiana Jones i Świątynia Zagłady", a w 1989 r. sequel "Indiana Jones i ostatnia krucjata". Seria filmów o niezwykłym archeologu stała się fenomenem i zyskała miano kultowych. W 1992 r. Ford powrócił do roli Indiany Jonesa grając mały epizod w serialu "Kroniki młodego Indiany Jonesa" i czwartym filmie "Indiana Jones i Królestwo Kryształowej Czaszki" z 2008.
Rozwój kariery.
Role w "Komandosach z Nawarony" (1978), "Czasie Apokalipsy" (1979), "Frisco Kid" (1979) czy kultowym dziś filmie Ridleya Scotta "Łowca androidów" (1982) ugruntowały pozycję Forda w Hollywood. Później pojawił się w dramatach sensacyjnych - "Wybrzeże Moskitów" (1986) i "Frantic" (1988) Romana Polańskiego. Znacząca zwłaszcza była rola w "Świadku" Petera Weira, za którą aktor otrzymał nominację do Oscara.
W dorobku artystycznym Forda znajdują się zarówno ambitne kreacje dramatyczne, jak też role amantów i twardych, silnych facetów. Lata dziewięćdziesiąte oznaczały dla niego głównie występy w thrillerach i filmach akcji, jak na przykład "Ścigany" (1993) czy "Czas patriotów" (1992).
Jego gwiazda nieco przygasła w ostatnich latach, na skutek występów w krytycznie przyjętych i komercyjnie nieudanych filmach. Wyjątek stanowił obraz Roberta Zemeckisa "Co kryje prawda", który zarobił w USA 155 milionów dolarów, a na świecie 300 milionów.
W 2004 aktor odrzucił propozycję zagrania głównej roli w thrillerze "Syriana". Przypadła ona George’owi Clooneyowi, który otrzymał za nią Oscara i Złoty Glob. Odrzucił też rolę w filmie "Traffic", którą później przyjął Michael Douglas.
W 2008 ponownie wcielił się w rolę Indy’ego w przebojowym filmie "Indiana Jones i Królestwo Kryształowej Czaszki". Obraz zebrał mieszane recenzje, ale był drugim najlepiej zarabiającym filmem na świecie w 2008 r. Aktor ujawnił później, że chciałby zagrać w kolejnej części o ile jej produkcja nie potrwa kolejnych dwudziestu lat. W tym samym roku wystąpił jeszcze w "Crossing Over" i był narratorem filmu dokumentalnego o Dalajlamie. W 2015 roku po ponad 30 latach od premiery "Powrotu Jedi" Harrison Ford powrócił do roli Hana Solo w filmie "Gwiezdne wojny: Przebudzenie Mocy".
Życie prywatne.
Kiedy w jednym z wywiadów zapytany został o religię, odpowiedział żartem: „Demokrata”. Stwierdził też, że „jako osoba czuje się Irlandczykiem, ale jako aktor - Żydem”.
Trzykrotnie żonaty. 18 czerwca 1964 poślubił Mary Marquardt, z którą ma dwóch synów: Benjamina (ur. 22 września 1967) i Willarda (ur. 14 maja 1969). 3 października 1979 doszło do rozwodu. 14 marca 1983 ożenił się z Melissą Mathison, z którą ma dwoje dzieci - syna Malcolma Carswella (ur. 10 marca 1987) i córkę Georgię (ur. 30 czerwca 1990). Drugie małżeństwo zakończyło się rozwodem 6 stycznia 2004. Po ośmiu latach znajomości ożenił się z aktorką Calistą Flockhart, ich ślub odbył się 15 czerwca 2010 w Santa Fe, w stanie Nowy Meksyk. Wychowują razem chłopca Liama, którego aktorka adoptowała jako noworodka w 2001.
Nagrody i nominacje.
BAFTA
Oscar
People’s Choice Award
Saturn
Złoty Glob
Przez wszystkie lata swojej kariery otrzymał jeszcze wiele innych nagród, nominacji i wyróżnień. W 2000 nagrodzony został przez American Film Institute za całokształt twórczości. 2 czerwca 2003 otrzymał własną gwiazdę na Hollywoodzkiej Alei Sław, a w 2006 za pracę na rzecz ochrony przyrody przyznano mu nagrodę Jules Verne Spirit of Nature Award. Ponadto był laureatem pierwszej edycji nagród Hero Award za kultowe role Hana Solo i Indiany Jonesa.
Upamiętnienie.
W uznaniu dla zasług Harrisona Forda na rzecz ochrony środowiska utworzono nazwy dla nowo odkrytych gatunków mrówek (Pheidole harrisonfordi) i pająków (Calponia harrisonfordi).

</doc>
<doc id="70154" url="https://pl.wikipedia.org/wiki?curid=70154" title="Społeczeństwo przemysłowe">
Społeczeństwo przemysłowe

Społeczeństwo przemysłowe (inaczej: społeczeństwo industrialne) – specyficzny rodzaj społeczeństwa, który wykształcił się w okresie nowoczesności – po rewolucji przemysłowej (wcześniejsze społeczeństwa są określane jako społeczeństwa tradycyjne). Społeczeństwa przemysłowe charakteryzuje malejąca liczba osób zatrudnionych w rolnictwie, dominująca rola przemysłu i inne zjawiska społeczne wynikające z procesu industrializacji (rosnąca produktywność, poprawa warunków życia, zmniejszanie się znaczenia instytucji rodziny, sekularyzacja, urbanizacja). Cechą istotną jest też wzrost heterogeniczności społeczeństwa, ze względu na podział pracy wymagany w przypadku produkcji masowej, charakterystycznego sposobu wytwarzania w tego typu społeczeństwach.
W latach 70. ubiegłego stulecia Daniel Bell lansował pogląd, że mamy już do czynienia ze społeczeństwem poprzemysłowym, gdyż najbardziej rozwinięte gospodarczo kraje świata uzyskały już jakościowo odrębne cechy. Niektórzy współcześni teoretycy, jak np. Ulrich Beck, Anthony Giddens (koncepcja „późnej nowoczesności”), Zygmunt Bauman czy Manuel Castells twierdzą, że jesteśmy obecnie świadkami przejścia od społeczeństwa przemysłowego, nowoczesnego do społeczeństwa ponowoczesnego, określanego też jako społeczeństwo informacyjne.

</doc>
<doc id="70155" url="https://pl.wikipedia.org/wiki?curid=70155" title="Cheech Marin">
Cheech Marin

Cheech Marin, właśc. Richard Anthony Marin (ur. 13 lipca 1946 w Los Angeles) – amerykański komik i aktor.
Popularność zyskał dzięki serii filmów ze swym udziałem "Cheech and Chong". Zagrał policyjnego detektywa z San Francisco w telewizyjnym serialu "Nash Bridges" (1996–2001). Zagrał także potrójną rolę (jako celnik, Chet Pussy oraz Carlos) w filmie Roberta Rodrigueza "Od zmierzchu do świtu".
Ma 168 cm wzrostu.
Linki zewnętrzne.
 

</doc>
<doc id="70159" url="https://pl.wikipedia.org/wiki?curid=70159" title="Robert Hutchings Goddard">
Robert Hutchings Goddard



</doc>
<doc id="70160" url="https://pl.wikipedia.org/wiki?curid=70160" title="Złożoność Kolmogorova">
Złożoność Kolmogorova



</doc>
<doc id="70163" url="https://pl.wikipedia.org/wiki?curid=70163" title="Monaco">
Monaco



</doc>
<doc id="70164" url="https://pl.wikipedia.org/wiki?curid=70164" title="Edytor wideo">
Edytor wideo

Edytor wideo (wideoedytor) – program komputerowy do montażu cyfrowych filmów.
Współcześnie podstawowym materiałem są filmy wideo rejestrowane przez cyfrową kamerę wideo, fotografie rejestrowane za pomocą cyfrowych aparatów fotograficznych oraz nagrania dźwiękowe.
Proste w obsłudze edytory wideo, podobnie jak edytory grafiki, stały się popularne wśród domowych użytkowników wskutek rozwoju cyfrowej fotografii i cyfrowego wideo.
Etapy pracy.
Praca z edytorem wideo obejmuje cztery etapy:
Ostatni etap jest często wykonywany w wyspecjalizowanych programach, niemniej większość czołowych edytorów wideo posiada wbudowane, uproszczone narzędzia do tworzenia interfejsu płyt CD, DVD, Blu-ray.
Aplikacje.
Najbardziej znane edytory wideo przeznaczone dla zastosowań półprofesjonalnych i profesjonalnych to: Avid Media Composer, Adobe Premiere Pro, Canopus Edius, Cinelerra, Final Cut Pro, Vegas Pro. 
Najbardziej znane edytory wideo dla domowego użytkownika to: Adobe Premiere Elements (Adobe), PowerDirector Pro (Cyberlink), Magix Video deluxe (Magix), Pinnacle Studio (Pinnacle), VideoWave (MGI Software), VideoImpression (Arcsoft), VideoStudio (Ulead), iMovie (Apple), Windows Movie Maker (Microsoft), WinDVD Creator (InterVideo), MoviePlus (Serif).

</doc>
<doc id="70166" url="https://pl.wikipedia.org/wiki?curid=70166" title="Richard Marin">
Richard Marin



</doc>
<doc id="70182" url="https://pl.wikipedia.org/wiki?curid=70182" title="Osjan (Macpherson)">
Osjan (Macpherson)

Osjan – postać wzorowana na jednym z bohaterów mitologii irlandzkiej, Oisínie synu Fionna, legendarnym wojowniku i bardzie celtyckim. Miał być autorem tzw. "Pieśni Osjana", rzekomych średniowiecznych poematów celtyckich, za których odkrywcę podawał się osiemnastowieczny poeta szkocki James Macpherson, który był w rzeczywistości ich redaktorem na prawach współtworzenia. Najzagorzalszym denuncjatorem "Pieśni Osjana" okazał się , dr Samuel Johnson, nie znający zresztą języka gaelickiego i reprezentujący całkowicie odmienny, bardziej tradycyjny gust literacki, wykluczający romantyczny sentymentalizm. Odkrycie literatury, a w szczególności poezji języka gaelickiego, odnajdywanie cennych rękopisów i ogłaszanie ich drukiem, to również zasługa wydarzenia kulturowego, jakim są "Pieśni Osjana".
Wydane zostały w języku angielskim w roku 1760 (Macpherson podawał, że tłumaczył je z języka gaelickiego) i stały się bardzo popularne w całej Europie, wywierając wpływ na literaturę romantyczną (szczególnie niemiecką). Przykładem może być ich pojawienie się w "Cierpieniach młodego Wertera" niemieckiego romantyka, J.W. Goethego. Tytułowy bohater zaczytuje się w utworze pod wpływem silnych uczuć związanych z nieszczęśliwą miłością.
Polskie tłumaczenia.
Jako pierwszy fragmenty Pieśni przełożył Ignacy Krasicki w 1793 roku. W 1838 roku wydano we Lwowie pierwszy polski pełny przekład "Pieśni Osjana" dokonany przez Seweryna Goszczyńskiego. Goszczyński przełożył "Pieśni" w czasie pobytu w Mikołajowicach w pierwszych miesiącach 1832 r.

</doc>
<doc id="70183" url="https://pl.wikipedia.org/wiki?curid=70183" title="Pieśni Osjana">
Pieśni Osjana



</doc>
<doc id="70188" url="https://pl.wikipedia.org/wiki?curid=70188" title="Romet Wigry 3">
Romet Wigry 3



</doc>
<doc id="70191" url="https://pl.wikipedia.org/wiki?curid=70191" title="Euroregion">
Euroregion

Euroregion – jednostka na obszarze dwóch lub więcej państw, forma współpracy pomiędzy regionami państw członkowskich Unii Europejskiej, państw kandydujących oraz regionami ich sąsiadów. W tworzeniu euroregionu uczestniczą przedstawiciele lokalnych i regionalnych władz samorządowych, a niekiedy także inni posłowie społeczni i ekonomiczni regionów przygranicznych.
Działalność transgraniczną i euroregionalną regulują konwencje odpowiednich struktur międzynarodowych – Rady Europy i UE:
Lista euroregionów.
Poniższa tabela przedstawia alfabetyczną listę euroregionów. Obok polskich i oryginalnych nazw podane są skróty nazw państw uczestniczących w poszczególnych projektach transgranicznych, rok założenia oraz odnośniki do oficjalnych stron internetowych danego euroregionu.
Euroregiony w granicach Polski.
W granicach Polski znajduje się 16 euroregionów; są to (w nawiasie rok powstania oraz uczestniczące państwa):
W 2001 roku zawiązał się Euroregion Dobrawa (Polska/Czechy), konkurencyjny dla euroregionu Glacensis. W praktyce nie podjął działania i został formalnie zlikwidowany w 2004 roku.

</doc>
<doc id="70193" url="https://pl.wikipedia.org/wiki?curid=70193" title="Mpg">
Mpg



</doc>
<doc id="70195" url="https://pl.wikipedia.org/wiki?curid=70195" title="Mpeg">
Mpeg



</doc>
<doc id="70196" url="https://pl.wikipedia.org/wiki?curid=70196" title="Euroregion Beskidy">
Euroregion Beskidy

Euroregion Beskidy – euroregion powstały w roku 2000 na bazie porozumienia „Beskidy bez granic”, które było inicjatywą władz lokalnych beskidzkich gmin pogranicza polsko-słowacko-czeskiego. Formalnie Euroregion Beskidy jest organizacją składającą się z trzech Stowarzyszeń Krajowych, których członkami są głównie jednostki samorządu terytorialnego z Polski, Czech i Słowacji (najwcześniej powstało Združenie „Region Beskydy” (Słowacja) – 29 lipca 1999 roku. 20 października 1999 r. w Bielsku-Białej powołano do życia Stowarzyszenie „Region Beskidy”, które reprezentuje interesy polskiej strony Euroregionu Beskidy, najpóźniej utworzono czeskie Sdruženie „Region Beskydy”).
W lutym 2000 r. w Rajczy podpisano dwustronną umowę między Stowarzyszeniem „Region Beskidy” a Sdruženiem Region Beskydy o współpracy na pograniczu polsko-słowackim, następnie w czerwcu 2000 r. we Frydku-Mistku zawarto trójstronną umowę między: Stowarzyszeniem „Region Beskidy” z siedzibą w Bielsku-Białej, Sdruženiem „Region Beskydy” z siedzibą w Żylinie oraz Združeniem „Region Beskydy” z siedzibą we Frydku-Mistku o trójstronnej współpracy na pograniczu polsko-słowacko-czeskim. U podstaw założenia Euroregionu Beskidy leżała potrzeba wspólnego poznania się społeczności, które od pokoleń sąsiadowały ze sobą, jednak poprzez narodowy podział administracyjny nie miały wcześniej do tego odpowiednich możliwości.
Powierzchnia Euroregionu Beskidy (strona polska, czeska i słowacka) wynosi ok. 6092 km², obszar ten zamieszkiwany jest przez ok. 1 176 500 mieszkańców. Obecnie Euroregion Beskidy skupia 32 gminy oraz 4 powiaty po stronie polskiej, 80 miejscowości po stronie słowackiej oraz 63 miejscowości po stronie czeskiej. Bieżącą działalnością Euroregionu Beskidy zajmują się Biura (Sekretariaty), które realizują zadania zlecone przez zarządy stowarzyszeń oraz Prezydium Euroregionu. Głównym zadaniem Biura (Sekretariatu) jest organizacja posiedzeń Prezydium Euroregionu, ponadto odpowiedzialne są za wykonywanie uchwał Prezydium, a także przyczyniają się do realizacji większej ilości inicjatyw oraz koordynacji wspólnych działań trzech stowarzyszeń.

</doc>
<doc id="70199" url="https://pl.wikipedia.org/wiki?curid=70199" title="Pantera (zespół muzyczny)">
Pantera (zespół muzyczny)

Pantera – amerykański zespół muzyczny wykonujący muzykę metalową, założony w 1981 roku w Dallas w stanie Teksas. Był jednym z najważniejszych zespołów metalowych lat 90. XX wieku, wywierając wpływ na takie zespoły jak Machine Head, KoRn, Mudvayne i inne. Grał muzykę z gatunków thrash i heavy metal.
Historia.
Początki.
Założony przez braci – Darrella Abbotta (znanego początkowo jako Diamond Darrell, a po wydaniu Vulgar Display Of Power – Dimebag Darrell), grającego na gitarze, i Vincenta Paula Abbotta, znanego jako Vinnie Paul, grającego na perkusji. Skład uzupełnił Rex Brown grający na gitarze basowej i wokalista Terry Glaze. Zespół nagrał w tym składzie 3 płyty – "Metal Magic" (1983), "Projects in the Jungle" (1984), "I Am the Night" (1986) – ich producentem był ojciec braci Abbott, Jerry, znany producent country. W 1986 do zespołu dołączył Phil Anselmo, zastępując poprzedniego wokalistę. Nagrany z nim album "Power Metal" (1988 nie odniósł dużego sukcesu komercyjnego, ale zdołał zainteresować wytwórnię Atco i znanego producenta Terry’ego Date). W efekcie Pantera podpisała kontrakt płytowy.
Cowboys from Hell.
W 1990 roku zespół nagrał album "Cowboys from Hell" i ruszył w trasę koncertową po całym świecie, występował między innymi razem z zespołem Judas Priest. W 1991 roku zespół, wraz z Metallicą, AC/DC i The Black Crowes, wystąpił na koncercie Monsters of Rock w Moskwie dla 1 mln widzów. W tym samym roku zespół wydał swoje pierwsze video, zatytułowane po prostu "Cowboys From Hell – The Videos".
Vulgar Display of Power.
Jak mówi anegdota, podczas wspólnych koncertów z zespołem Helmet muzyków Pantery oświeciło – zrozumieli, że aby odnieść sukces, trzeba postawić na świeżość i agresywność. Wynikiem tego była nagrana w 1992 roku płyta "Vulgar Display of Power". Po tym albumie Pantera odeszła od grania w stylu Judas Priest i Mötley Crüe. Świeżość, agresja, niezwykłe dopracowanie albumu odmieniły scenę metalową. Pantera ruszyła w dwuletnią trasę koncertową po całym świecie. W 1993 roku wyszło drugie zespołu zatytułowane "Vulgar Video".
Far Beyond Driven.
W 1994, po zaledwie 4-tygodniowym okresie pracy nad albumem, powstał "Far Beyond Driven". Pantera zadebiutowała na pierwszym miejscu listy Billboard. Pochodzą z niego takie utwory jak "I’m Broken", "5 Minutes Alone", "Becoming", jak również cover Black Sabbath – "Planet Caravan".
Przerwę w pracy z Panterą Anselmo wykorzystał na nagranie albumu Down – "NOLA" w 1995. Wtedy to w Panterze zaczęły pojawiać się konflikty. Anselmo oddalił się od zespołu. Dodatkowo sytuację pogorszyły jego bóle miednicy spowodowane nieszczęśliwym wypadkiem podczas jednego z koncertów. Lekarze zalecali poddanie się operacji, po której rehabilitacja trwałaby około roku. Wokalista nie zgodził się i pod pretekstem uśmierzenia bólu wpadł w heroinowy nałóg.
The Great Southern Trendkill.
W 1996 roku Pantera wydała album "The Great Southern Trendkill". Opinie o tym albumie są podzielone. Zespół próbował przesunąć punkt muzycznego ekstremum jeszcze dalej. Sam Phil Anselmo powiedział później, że "trochę przesadził". Okres ten był jednym z najtrudniejszych w historii zespołu. Na każdy koncert Anselmo wychodził pod wpływem dużej ilości alkoholu i narkotyków. Podczas występów często zdarzało mu się wygłaszać obraźliwe teksty w stronę publiczności. Konflikt w zespole można również zargumentować tym, że bracia Abbott i Rex Brown nagrywali muzykę na "The Great Southern Trendkill" w studio w Dallas, podczas gdy wokalista swoje partie nagrywał w Nowym Orleanie.
W tym samym roku po koncercie w Dallas Anselmo przedawkował heroinę, przez 5 minut nie oddychał. Na miejscu znajdowali się jednak sanitariusze, którzy uratowali mu życie. Gdy Anselmo obudził się w szpitalu, pielęgniarka powitała go słowami: "Witaj ponownie wśród żywych. Przedawkowałeś heroinę." Po tym wydarzeniu Pantera wróciła do koncertowania, a wokalista zarzekł się, że już nigdy nie zażyje heroiny.
Official Live: 101 Proof i Reinventing the Steel.
W 1997 Pantera wydała swój pierwszy i jedyny album koncertowy "". Na następne wydawnictwo zespół kazał fanom czekać do 2000 roku. W tym roku światło dzienne ujrzało ostatnie oryginalne wydawnictwo Pantery, "Reinventing the Steel". 26 sierpnia 2001 roku w ramach festiwalu "Beastfest" grupa zagrała koncert w Yokohamie w Japonii. Jak się później okazało, był to ostatni występ na żywo "Kowbojów z piekła".
W 2001 grupa miała przyjechać do Polski na swój pierwszy koncert w tym kraju w ramach Tattoo the Planet razem z zespołami Slayer i Static-X, ale wydarzenia z 11 września 2001 roku spowodowały odwołanie przez Panterę całej trasy.
Rozpad.
W 2002 roku Anselmo poprosił o przerwę, aby mógł się skupić nad drugim wydawnictwem zespołu Down. Wtedy to nastąpił faktyczny rozpad Pantery. Po wydaniu tego albumu Anselmo poświęcił się innemu swojemu projektowi pobocznemu, Superjoint Ritual (założonemu jeszcze na początku lat 90.) i nagrał debiutancki album "Use Once and Destroy". Płyta wywołała mieszane uczucia u fanów i mediów, a tym samym nie odniosła sukcesu na miarę Pantery. W 2003 Anselmo nagrał drugi album Superjoint Ritual, "A Lethal Dose of American Hatred". W okresie tym udzielił on szeregu wywiadów, mówiąc między innymi, że "Dimebag kilka razy zasłużył na lanie". W tym samym roku wyszedł kompilacyjny album zawierający największe hity – "". Vinnie Paul i Dimebag Darrell, dochodząc do wniosku, że Pantera już nigdy nie będzie tym samym zespołem co dawniej, założyli grupę Damageplan z Patrickiem Lachmanem jako wokalistą i Bobem Zillą jako basistą. Na początku 2004 wyszedł jej debiutancki album "New Found Power", który był próbą połączenia stylistyki Pantery z bardziej przebojowymi melodiami.
8 grudnia 2004 podczas koncertu Damageplan w klubie Alrosa Villa w Columbus Dimebag Darrell został zastrzelony pięcioma strzałami w tył głowy przez Nathana Gale’a, byłego żołnierza Marines wyrzuconego z wojska, który wszedł na scenę tylnym wejściem. Poza nim Gale zastrzelił jeszcze 3 osoby (ochroniarza zespołu, pracownika klubu oraz fana, który próbował obezwładnić napastnika) oraz ranił 2 członków ekipy technicznej, zanim został zastrzelony przez policjanta Jamesa Niggemeyera.
Powody zamachu nie są do końca znane, jednak – jak mówią psychologowie – nie było nim raczej obwinianie przez Gale’a braci Abbott za rozpad Pantery. Prawdopodobnie mężczyzna był chory psychicznie – wydawało mu się, że członkowie zespołu wyśmiewają się z niego.
Vinnie nie zaprosił Phila na pogrzeb Dimebaga. Nie utrzymywał też z nim jakichkolwiek kontaktów aż do swojej śmierci.

</doc>
<doc id="70201" url="https://pl.wikipedia.org/wiki?curid=70201" title="Zawidów">
Zawidów

Zawidów () – miasto na Łużycach Górnych, w województwie dolnośląskim, w powiecie zgorzeleckim.
W latach 1945–1954 siedziba wiejskiej gminy Zawidów. W latach 1975–1998 miasto administracyjnie należało do województwa jeleniogórskiego. Obecnie miasto stanowi samodzielną gminę miejską Zawidów.
Według danych GUS z 31 grudnia 2019 r. miasto miało 4180 mieszkańców.
Położenie.
Leży na Pogórzu Izerskim, na wysokości 247 m n.p.m., w pobliżu granicy z Niemcami – 12 km na południowy wschód od Zgorzelca, od południa graniczy z czeską gminą Habartice. Sąsiaduje z gminą Sulików.
Struktura powierzchni.
Według danych z roku 2002 Zawidów ma obszar 6,07 km², w tym: użytki rolne: 68%, użytki leśne: 5%. Miasto stanowi 0,72% powierzchni powiatu.
Historia.
Prawdopodobnie na przełomie IX/X w. na terenie dzisiejszej Góry Zamkowej zbudowano grodzisko cyplowate, do dziś wyraźnie widoczne w terenie. W X wieku włączono Łużyce Górne do Polski, a pierwsza wzmianka o Zawidowie pojawiła się w roku 1186. Łużyce Górne były własnością Polski do XIV wieku, po czym przeszły we władanie Czech. Znaczna część zabudowy została zniszczona podczas wojny husyckiej w 1433 r., natomiast w 1638 r. miasto zmieniło swój status na lenno elektorów saskich. Po wojnie trzydziestoletniej osiedlili się tu czescy emigranci religijni, na przełomie XVII/XVIII w. powstał tu znaczny ośrodek sukiennictwa. W 1848 r. powstała pierwsza fabryka sukna, a w 1854 r. fabryka wyrobów jedwabniczych.
Demografia.
Piramida wieku mieszkańców Zawidowa w 2014 roku.
Zabytki.
Do wojewódzkiego rejestru zabytków wpisane są:
Kultura.
Najważniejszym organizatorem imprez kulturalnych w mieście jest Ośrodek Kultury z biblioteką i Gminnym Centrum Informacji. Ośrodek Kultury prowadzi działalność oświatowo-wychowawczo-rekreacyjną w formie systematycznych zajęć dla dzieci i młodzieży. Ponadto jest organizatorem wielu imprez kulturalnych.
Transport.
Transport drogowy.
Przez miasto przebiega droga wojewódzka nr 355, kończąca się na granicy z Czechami, gdzie zmienia się w czeską drogę krajową I/13. Dawniej znajdowało się tu przejście graniczne Zawidów-Habartice
Transport publiczny.
Miasteczko ma połączenie autobusowe firm:
Transport kolejowy.
W mieście kończy się linia kolejowa nr 344 z Mikułowej. Po minięciu dawnego [[[[Przejście graniczne Zawidów-Frydlant v Čechach|kolejowego przejścia granicznego Zawidów-Frydlant]] zmienia się w [[Linia kolejowa Liberec – Zawidów|linię kolejową Zawidów-Liberec]]. W miasteczku znajduje się [[Zawidów (stacja kolejowa)|stacja kolejowa Zawidów]]. 
Przemysł.
Na obszarze miasta znajdują się większe czynne przedsiębiorstwa:
Poza tym: [[Gminna Spółdzielnia „Samopomoc Chłopska”|Samopomoc Chłopska]] – drobny handel, Bank Spółdzielczy i PKO oraz kilka prywatnych firm produkcyjnych, usługowych i handlowych.
W okolicy Zawidowa znajduje się [[Kopalnia odkrywkowa|odkrywkowa kopalnia]] [[Węgiel brunatny|węgla brunatnego]] i [[Elektrownia Turów|elektrownia „Turów”]] w [[Bogatynia|Bogatyni]].
Inwestycje.
Głównym zadaniem władz Zawidowa jest realizowanie programu ekologicznej sanacji. W październiku 2005 ukończono prace kanalizacyjne – miasto jest w 99,9% skanalizowane i w 100% posiada wodociąg. W styczniu 2006 została otwarta nowa mechaniczno-biologiczna [[oczyszczalnia ścieków]] o przepustowości 1100 m³. Oczyszczalnia oczyszcza ścieki z Zawidowa, [[Sulików (województwo dolnośląskie)|Sulikowa]] i czeskiej gminy Habartice. W 2007 kompleksowo zmodernizowano Zakład Uzdatniania Wody. Miasto modernizuje obiekty sportowe.
Sąsiednie gminy.
[[Sulików (gmina)|Sulików]], [[Zgorzelec (gmina wiejska)|Zgorzelec]]. Gmina graniczy z [[Czechy|Czechami]].
Linki zewnętrzne.
[[Kategoria:Zawidów| ]]
[[Kategoria:Miasta w województwie dolnośląskim]]
[[Kategoria:Miasta w Polsce lokowane w XIV wieku]]

</doc>
<doc id="70203" url="https://pl.wikipedia.org/wiki?curid=70203" title="Phil Anselmo">
Phil Anselmo

Phil Anselmo, właśc. Philip Hansen Anselmo (ur. 30 czerwca 1968 w Nowym Orleanie) – amerykański muzyk, kompozytor i wokalista metalowy.
Sławę zdobył występując w zespole Pantera w latach 1986–2003. Aktualnie śpiewa w zespole Down. Występował też w zespołach Viking Crown, Superjoint Ritual, Christ Inversion, Enoch, Necrophagia oraz ze swoją żoną w zespole Southern Isolation.
W 2006 roku piosenkarz został sklasyfikowany na 37. miejscu listy 100 najlepszych wokalistów wszech czasów według Hit Parader. Z kolei w 2009 roku został sklasyfikowany na 21. miejscu listy 50 najlepszych heavymetalowych frontmanów wszech czasów według Roadrunner Records.
Życiorys.
Urodzony i wychowany w Nowym Orleanie, Philip Hansen Anselmo znany jest przede wszystkim jako wokalista, tekściarz i kompozytor amerykańskiego zespołu Pantera. Niewiele wiadomo na temat wczesnego okresu jego życia, poza sporadycznymi wzmiankami w wywiadach oraz piosenkami takimi jak 25 Years czy Becoming, odzwierciedlającymi w pewien sposób tamte lata. Wychowywał go ojciec alkoholik, właściciel kilku okolicznych barów. W wielu wywiadach Philip przyznaje, że w dzieciństwie często przyjmował rolę lidera i wielu rówieśników traktowało go z szacunkiem. Wyznaje także, że był bardzo cichym i samotnym dzieckiem. W wieku 15 lat spowodował pożar w domu, aby nastraszyć siostrę, doprowadzając tym samym do ogromnych zniszczeń.
Od początku do połowy lat 80. XX wieku działał na nowoorleańskiej scenie heavy metalowej, występując głównie z zespołem Razor White, dopóki nie został przyjęty w szeregi Pantery w 1987 roku, gdzie zastąpił wokalistę Terry’ego Glaze’a. Z Panterą nagrał sześć albumów studyjnych, jeden koncertowy i kompilację największych przebojów grupy. W roku 2003 ogłosił rok przerwy w swojej działalności w zespole w celu rehabilitacji po operacji kręgosłupa, lecz nigdy nie powrócił już do Pantery. Kapela rozpadła się po tragicznej śmierci gitarzysty Dimebaga Darrella w grudniu 2004 roku. Zdruzgotany śmiercią kolegi Phil rozważał możliwość całkowitego wycofania się z działalności muzycznej. Jednak po ponad półrocznej przerwie wystąpił gościnnie z zespołem Eyehategod jako gitarzysta. Wznowił także działalność kapeli Down, którą stworzył podczas swojej kariery w Panterze. W grudniu 2005 roku przeszedł kolejną, tym razem udaną operację kręgosłupa. Oprócz gościnnych występów m.in. z zespołem Alice in Chains, zaczął regularnie koncertować w szeregach Down. Ostatnio został także członkiem nowo powstałego zespołu Arson Anthem, w którym pełni funkcję gitarzysty.
W zespołach blackmetalowych występuje pod pseudonimem Anton Crowley. Pseudonim ten powstał z połączenia imion i nazwisk – Antona LaVeya i Aleistera Crowleya.

</doc>
<doc id="70207" url="https://pl.wikipedia.org/wiki?curid=70207" title="Aarö">
Aarö



</doc>
<doc id="70208" url="https://pl.wikipedia.org/wiki?curid=70208" title="Terry Date">
Terry Date

Terry Date (ur. 31 stycznia 1956 w Lansing) – amerykański producent muzyczny i inżynier dźwięku. Znany ze współpracy z takimi zespołami jak Slipknot, Pantera, Limp Bizkit, Soundgarden, Soulfly, White Zombie, czy Deftones.

</doc>
<doc id="70209" url="https://pl.wikipedia.org/wiki?curid=70209" title="Årø (cieśnina)">
Årø (cieśnina)

Årø Sund – cieśnina w obrębie Małego Bełtu oddzielająca wyspę Årø od Półwyspu Jutlandzkiego. Jej szerokość wynosi 750 m.

</doc>
<doc id="70210" url="https://pl.wikipedia.org/wiki?curid=70210" title="Ærø">
Ærø

Ærø (duń. , z duńskiego "Ær" "klon" i "Ø" "wyspa") – duńska wyspa w cieśninie Mały Bełt. 
Krótki opis.
Administracyjnie tworzy gminę Ærø (do roku 2007 wyspa należała do ówczesnego okręgu fiońskiego).
Demografia.
źródło: Duński Urząd Statystyczny

</doc>
<doc id="70211" url="https://pl.wikipedia.org/wiki?curid=70211" title="Dimebag Darrell">
Dimebag Darrell

Dimebag Darrell (właśc. Darrell Lance Abbott; ur. 20 sierpnia 1966 w Ennis, zm. 8 grudnia 2004 w Columbus) – amerykański muzyk i gitarzysta. Znany z występów w zespołach Pantera i Damageplan. Brat Vinniego Paula.
Życiorys.
Naukę gry rozpoczął w wieku trzynastu lat, grając na gitarze Hondo Les Paul, którą dostał od ojca. Dzięki ojcu, który był znanym producentem muzyki country, Dimebag robił szybkie postępy i już po roku nauki wygrywał wszystkie konkursy. Sławę zdobył, występując w zespole Pantera w latach 1983–2002. Po rozpadzie Pantery w 2003 grał w zespole Damageplan, którego pierwsza (i jedyna) płyta, New Found Power ukazała się 10 lutego 2004. Wraz z Davidem Allanem Coe grał także w projekcie pobocznym, Rebel Meets Rebel, którego płyta o tym samym tytule ukazała się w 2006. Był zaliczany do czołówki gitarzystów rockowych świata.
Zginął, zastrzelony (wraz z trzema innymi uczestnikami koncertu) dnia 8 grudnia 2004 w Columbus w trakcie koncertu Damageplan z rąk zamachowca-psychopaty – Nathana Gale’a. Mordercę zastrzelił na scenie policjant, James Niggemeyer. Pozostałymi ofiarami byli: Jeff „Mayhem” Thompson (ochroniarz), Erin Halk (pracownik klubu; pomagał zespołowi przy rozładowaniu sprzętu), Nathan Bray (23-letni fan zespołu, który próbował resuscytować Thompsona i Darrella). Ranni zostali także John „Kat” Brooks i Chris Paluska.
Przed śmiercią muzyk sygnował gitary firmy Dean własnym pseudonimem. Jeden z pierwszych modeli nowej linii Razorback, na życzenie Dime’a wyprodukowany został specjalnie dla Zakka Wylde. Zakk Wylde dedykuje mu na koncertach utwór „In This River”, ale jak sam powiedział nie został skomponowany dla niego. Także w hołdzie tragicznie zmarłemu muzykowi, kanadyjski zespół post grunge’owy Nickelback nagrał w 2005 utwór „Side of a Bullet”, w którym zostało wykorzystane solo gitarowe Darella. W 2008, podczas Ozzfest Scott Ian (Anthrax), Jerry Cantrell, Mike Inez (Alice in Chains), Pearl Aday oraz Lars Ulrich (Metallica) wykonali wspólnie utwór "Wish You Were Here" jako hołd złożony pamięci Darrella.
Do 1992 Dimebag Darrell był znany pod pseudonimem Diamond Darrell. We wkładkach płyt Pantery – do "Vulgar Display of Power" włącznie – pod zdjęciem Dime’a jest podpis Diamond.
W 2004 muzyk został sklasyfikowany na 7. miejscu listy „100 najlepszych gitarzystów heavymetalowych wszech czasów” według magazynu „Guitar World”.
W styczniu 2015, na 10. rocznicę śmierci Darrella, magazyn „Guitar World” opublikował nigdy do tej pory niewydaną piosenkę Dimebaga, „Whiskey Road”, którą napisał w czasie nagrywania płyty "Reinventing the Steel".
Jak przyznał Max Cavalera w 2015, album "Dark Ages" Soulfly z 2005 dotyczy śmierci Dimebaga Darrella.

</doc>
<doc id="70212" url="https://pl.wikipedia.org/wiki?curid=70212" title="Gabriel Lippmann">
Gabriel Lippmann

Gabriel Jonas Lippmann (ur. 16 sierpnia 1845 w Bonnevoie, Luksemburg, zm. 13 lipca 1921) – francuski fizyk pochodzenia żydowskiego, noblista.
Życiorys.
Profesor Sorbony w Paryżu; od roku 1886 – członek Francuskiej Akademii Nauk; badał i pierwszy opisał (1873) zjawiska elektrokapilarne ("Relation entre les phénomènes électriques et capillaires"); w roku 1881 – rok po odkryciu zjawiska piezoelektrycznego (odkrywcy – bracia Pierre Curie i Jacques Curie) – przewidział istnienie odwrotnego zjawiska piezoelektrycznego (co zostało potwierdzone doświadczalnie przez braci Curie). W roku 1891 opracował metodę reprodukcji barw, opartą na zjawisku interferencji światła (nie znalazła zastosowania w praktyce), za co w roku 1908 otrzymał Nagrodę Nobla w dziedzinie fizyki.

</doc>
<doc id="70214" url="https://pl.wikipedia.org/wiki?curid=70214" title="Telegraf bezprzewodowy">
Telegraf bezprzewodowy

Telegraf bezprzewodowy – radiowe urządzenie nadawczo-odbiorcze, pozwalające na odległość przekazać sygnały radiowe kodem Morse'a. Telegraf „bez drutu” został zbudowany w oparciu o nadajnik i odbiornik Marconiego w roku 1903 przez Juliana Ochorowicza, wynalazcę i konstruktora, a wykorzystany do nadania sygnałów wzywających na pomoc po raz pierwszy przez transatlantyk RMS Republic w styczniu 1906 roku.

</doc>
<doc id="70215" url="https://pl.wikipedia.org/wiki?curid=70215" title="Batu-chan">
Batu-chan

Batu-chan (1205–1255) – władca mongolski, wnuk Czyngis-chana, syn Dżocziego, założyciel Złotej Ordy. Nazywany Sajn-chanem – Dobrym chanem.
Jako swój ułus otrzymał w 1227 step uralsko-kaspijski oraz Chorezm.
Życiorys.
Wyprawa Zachodnia.
Kierował rozpoczętą w 1236 mongolską inwazją na Europę. Podległa mu Złota Orda podbiła Ruś Kijowską, zajmując w 1240 Kijów. Po zniszczeniu Rusi Kijowskiej część ordy ruszyła na Polskę, pokonując w 1241 wojska Henryka Pobożnego pod Legnicą. Pozostałe dwie części ordy po przekroczeniu Dunaju i Karpat uderzyły na Węgry i pokonawszy armię Beli IV w 1241 w bitwie pod Mohi zajęły także tereny Austrii i Dalmacji. W czasie tej wyprawy pod jego dowództwem służyli młodzi przedstawiciele wszystkich gałęzi rodu Czyngis-chana. Batu usunął z armii wypominających mu publicznie merkickie pochodzenie synów Czagataja i Udegeja. Wśród wyrzuconych książąt, był następny wielki chan Gujuk. Zaprzyjaźnił się zaś z synem Tołuja Mongke. Szczęśliwie dla Węgrów i reszty Europy, Batu-chan wycofał swe wojska na wieść o śmierci wielkiego chana Udegeja, ponieważ chciał być obecny przy podziale imperium.
W opozycji do Wielkiego Chana.
Choć do śmierci uznawał swoją zależność od imperium mongolskiego, to faktycznie zorganizował niezależny chanat ze stolicą w Saraju nad Wołgą. Od śmierci Ugedeja pozostawał w opozycji, najpierw do jego żony Töregene-katun – regentki w latach 1242–1246, następnie do jej syna Wielkiego Chana Gujuka. W sporach tych zdobył poparcie władców Rusi z Aleksandrem Newskim na czele (niechętnym Töregene i Gujukowi z racji zabójstwa jego ojca na kurułtaju w 1246). Formalnie uznał władzę Gujuka, jednak mimo kolejnych żądań chana nie stawił się na jego dworze, by osobiście złożyć mu hołd.
Kiedy Batu został ostrzeżony przez wdowę po Tołuju, Sorkaktani-beki, o szykowanej przeciw niemu wyprawie, zebrał armię złożoną z podbitych ludów i ruszył na Gujuka. Ten jednak umarł przed starciem. W porozumieniu z Sorkaktani-beki wysunął kandydaturę Mongkego na Wielkiego Chana i przeprowadził jego wybór na kurułtaju w 1250. Jednak większość rodu panującego uznała ten kurułtaj za nielegalny, jako odbywający się poza granicami Mongolii. W 1251 wysłał 30-tysięczną armię pod dowództwem swego brata Berke, do ochrony kurułtaju zorganizowanego przez Sorkaktani-beki, na którym Mongke po raz kolejny został wybrany Wielkim Chanem, a Batu otrzymał faktyczną niezależność i tytuł "Starszego Rodu Panującego".
W 1252 wydał Aleksandrowi Newskiemu jarłyk na wielkie księstwo ruskie.

</doc>
<doc id="70217" url="https://pl.wikipedia.org/wiki?curid=70217" title="Sygnały niewerbalne">
Sygnały niewerbalne



</doc>
<doc id="70222" url="https://pl.wikipedia.org/wiki?curid=70222" title="Vinne Paul">
Vinne Paul



</doc>
<doc id="70223" url="https://pl.wikipedia.org/wiki?curid=70223" title="Messerschmitt Bf-109">
Messerschmitt Bf-109



</doc>
<doc id="70224" url="https://pl.wikipedia.org/wiki?curid=70224" title="Jakowlew Jak-1">
Jakowlew Jak-1



</doc>
<doc id="70225" url="https://pl.wikipedia.org/wiki?curid=70225" title="Jakowlew Jak-3">
Jakowlew Jak-3



</doc>
<doc id="70226" url="https://pl.wikipedia.org/wiki?curid=70226" title="Jakowlew Jak-7">
Jakowlew Jak-7



</doc>
<doc id="70227" url="https://pl.wikipedia.org/wiki?curid=70227" title="Wieluń">
Wieluń

Wieluń (, , , ) – miasto w woj. łódzkim, na krańcu Wyżyny Wieluńskiej, siedziba powiatu wieluńskiego oraz gminy Wieluń.
Był miastem królewskim Korony Królestwa Polskiego w starostwie wieluńskim w powiecie wieluńskim województwa sieradzkiego w końcu XVI wieku. Miejsce obrad sejmików ziemskich ziemi wieluńskiej z powiatem ostrzeszowskim od XVI wieku do pierwszej połowy XVIII wieku.
Wieluń uzyskał prawo składu w 1444 roku. Jest także często uważany za miejsce wybuchu II wojny światowej. Niekiedy nazywany "polską Guernicą" w związku z bestialstwem Luftwaffe wobec ludności cywilnej podczas nalotów bombowych 1 września 1939.
Według danych GUS z 31 grudnia 2019 r. miasto liczyło 22 269 mieszkańców.
Historia.
W czasach średniowiecznych.
Wieluń jest miastem o prawie 800-letniej historii. Miejscowość ma metrykę średniowieczną i istnieje co najmniej od XIII wieku. Po raz pierwszy wymieniona w 1282 w dokumencie zapisanym w języku łacińskim jako "Wilin, Welun". Gród wieluński od 1281 był ośrodkiem kasztelanii i już w 1283 wymieniony jako "civitas" – miasto.
Powstanie Wielunia łączone jest z zainstalowaniem w tej miejscowości ośrodka administracyjnego – kasztelanii. Data 1281 traktowana jest w literaturze jako szczególna, a związana z objęciem we władanie Ziemi rudzkiej przez Henryka IV Prawego (Probusa). Książę ten po raz pierwszy mianował kasztelana na Wieluniu przenosząc tu jego siedzibę z sąsiedniej Rudy..Był to awans dla miejscowości, stawała się oto bowiem siedzibą książęcej administracyjno-wojskowo-gospodarczej władzy nad terenem kasztelanii.
Nominatem Henryka Prawego (księcia na Wrocławiu i pretendenta do tronu Króla Polski) na funkcję kasztelana w Wieluniu został Szymon (Simon?) Gall rycerz z otoczenia księcia i pełnił on tę rolę w latach 1281–1283. 
Przypuszcza się, że prawa miejskie Wieluń uzyskał przed 1281, ale jako miasto wymieniono go po raz pierwszy w 1283 roku; Książę Przemysł II z Wielkopolski, po przejściu miejscowości pod jego władztwo, w roku 1283 wydał dokument nakazujący wzorować miejskie prawa Wielunia na Kaliszu.
W roku 1287 książę Henryk IV Prawy postanowił w imię ocieplenia stosunków z Przemysłem II dobrowolnie przekazać mu ziemię wieluńską (rudzką).
Po śmierci Przemysła II południe Wielkopolski z Wieluniem ponownie stało się obiektem zainteresowania władców księstw śląskich. Wieluń z Kaliszem krótkotrwale przypadł księciu Legnicy-Bolesławowi III, który stawiając oto swoją wschodnią granicę aż za Wartą stawał się jednym z najpotężniejszych ówcześnie Piastów. W wyniku wojny z księciem Głogowa Henrykiem a także przeciwstawianiu się mu króla czeskiego Henryka Karynckiego tytułującego się Królem Polski, Bolesław legnicki z Wielunia ustąpił. 
Tak oto miasto stało się na niedługi czas częscią państwa Henryka głogowskiego, w tych to czasach miejscowość wzmiankowano jako "castrum Wilyn" w 1311 roku.
Kontrola Głogowian nie trwała długo, państwo Henryka rozpadło się pomiędzy pięciu jego synów. W roku 1314 wybuchła przeciw nim rebelia i wynikiem splotu zdarzeń kontrolę nad Ziemią Wieluńską(Rudzką) wziął w ręce książę Władysław Łokietek z Kujaw, on to sprawując władzę nad Wieluniem nominował kolejnego już kasztelana, Aleksego z Lekinsteinu. 
W XIV wieku Kazimierz III Wielki wybudował w Wieluniu murowany zamek, który potem był wielokrotnie przebudowywany. Funkcjonujący w XIV w. zamek w Wieluniu stał się ośrodkiem kompleksu królewszczyzn oraz centrum dystryktu sądowniczego. Po śmierci Kazimierza Wielkiego zamek, wraz z całą ziemią wieluńską, znalazł się w posiadaniu Władysława Opolczyka. Wieluń stał się wówczas stolicą jego władztwa, a sam Opolczyk tytułował się księciem wieluńskim. Ufundowanie konwentu paulińskiego jest jednym z trwałych efektów zainteresowania miastem przez księcia. Faktem potwierdzającym z jednej strony realne zagrożenie militarne miasta był układ o przeciwdziałaniu grabieżom i rozbojom, zawarty w 1384 r. pod patronatem Opolczyka przez 22 miasta, wśród nich Wieluń. Rządy Władysława Opolczyka w ziemi wieluńskiej zostały przerwane w 1391 r., gdy zbrojnie wkroczył tu Władysław Jagiełło. Miasto otworzyło wówczas bramy królowi polskiemu, a zamek został zdobyty po krótkim oblężeniu. Ziemia wieluńska na trwałe wróciła do Korony, a na zamek wrócili królewscy starostowie. Miasto było stolicą historycznej ziemi wieluńskiej w województwie sieradzkim od 1396. Miasto było miejscem wydarzeń państwowej i międzynarodowej rangi. Tutaj Władysław Jagiełło podpisał edykt przeciwko innowiercom. W niespokojnych czasach wojen na Śląsku i terenach przygranicznych, jakie miały miejsce w okresie od 1432-1474, na wieluńskim zamku podpisywano traktaty pokojowe z książętami i miastami śląskimi.
W czasach nowożytnych.
W XVI wieku starostwo wieluńskie zostało włączone do dóbr stołowych (prywatnych) królowej Bony Sforzy. Od tego czasu stosunkowo często wieluński zamek gościł królewskie małżonki lub siostry. Nierzadko były to pobyty wielomiesięczne. Jesień 1553 r. spędziła w Wieluniu królowa węgierska Izabela Jagiellonka, i tu przyjmowała poselstwa. Latem 1559 r. zamek gościł królową Katarzynę Habsburżankę, trzecią żonę Zygmunta Augusta oraz jego siostry Annę i Katarzynę. Królowa przebywała w Wieluniu również jesienią 1559 r. oraz dziewięć miesięcy w roku 1566, przed swoim wyjazdem z Polski. Pod miastem stanęły wojska arcyksięcia Maksymiliana Habsburga, pretendenta do korony polskiej. Z obawy przed zniszczeniami podstarości, pod nieobecność starosty Aleksandra Koniecpolskiego, zaniechał obrony i poddał miasto i zamek Habsburgowi. Arcyksiążę przebywał w Wieluniu od 13 do 22 stycznia 1588, a następnie wycofał się na Śląsk, gdzie poniósł klęskę w bitwie pod Byczyną.
W 1631 r. w Wieluniu wybuchł wielki pożar, który strawił niemal całe miasto. Z zamku pozostały jedynie mury i dwa sklepione pomieszczenia służące za archiwum. Odbudowany zamek od listopada 1655 r. do maja 1656 r. zajmował oddział wojsk szwedzkich, który w styczniu 1656 r. zdołał się obronić przed atakiem oddziałów polskich, które zdobyły miasto. Wojska szwedzkie wycofując się z Wielunia wiosną 1656 r. spaliły zamek.
W 1564 starostwo wieluńskie składało się z miast: Wielunia i Kamionu oraz wsi: Bobrowniki, Wierzbie, Pątnów, Krzyworzeka, Mokrsko z folwarkiem, Wróblew, Pichlice, Sokolniki z folwarkiem, Czastary, Osiek, Kiełczygłów w Sieradzkiem i innych. W Wieluniu od końca XIV w. do końca XVIII w. odbywały się sądy ziemskie i grodzkie.
Po rozbiorach Polski miasto znalazło się pod zaborem rosyjskim.
Żydzi w Wieluniu.
Żydzi osiedlali się w Wieluniu już od połowy XVI wieku, mimo że miasto posiadało tzw. przywilej "de non tolerandis Judaeis", wydany w 1566 przez króla Zygmunta Augusta i odnowiony w 1581 przez króla Stefana Batorego, zabraniający Żydom osiedlania się w tym mieście. Z tego powodu w okresie staropolskim Żydów w tym mieście oficjalnie nie było. W 1799 zbudowano pierwszą synagogę, a w 1850 powstał kirkut. W 1897 w mieście było 2732 Żydów (38% ludności).
II wojna światowa.
Bombardowanie Wielunia – odbyło się 1 września o godzinie 4:40, a przeprowadziły je bombowce nurkujące Luftwaffe; jest ono często przywoływane jako przykład bestialstwa i nieuzasadnionego terroru niemieckiego lotnictwa.
Na początku okupacji niemieckiej miasto włączono do III Rzeszy. Okupanci używali nazw "Welun" w latach 1940–1941 i 1942–45 oraz "Welungen" 1941–42. Cała ludność żydowska została zebrana w getcie, w sierpniu 1942 przetrzymywana w kościele Bożego Ciała, a potem w większości wymordowana – głównie w obozie zagłady w Chełmnie nad Nerem.
W 1945 w ramach ofensywy styczniowej wojska Armii Czerwonej dotarły do Wielunia, i pomimo znacznego oporu ze strony wojsk niemieckich 18 stycznia 1945 przerwały trwającą od 1939 okupację niemiecką. W zdobyciu Wielunia uczestniczył 6 i 7 Gwardyjski Korpus Pancerny z 3 Gwardyjskiej Armii Pancernej oraz wojska 52 Armii należące do 1 Frontu Ukraińskiego.
Po 1945.
. W latach 1975–1998 miasto administracyjnie należało do woj. sieradzkiego.
Zabytki.
Zabytkami miasta są:
Zabytkami zniszczonymi podczas II wojny światowej i nieodbudowanymi są:
Budynkami objętymi opieką konserwatorską, ale nieujętymi w rejestrze zabytków są:
Przemysł.
Pierwszy duży zakład przemysłowy powstał w Wieluniu w 1912 – była nim działająca do 2002 cukrownia „Wieluń”. Największym zakładem w historii miasta był działający do tej pory w zredukowanym wymiarze ZUGiL (Zakłady Urządzeń Galwanicznych i Lakierniczych).
Większość dużych zakładów produkcyjnych ulokowana jest w północnej części miasta (Niedzielsko, Błonie i tereny przyległe), gdzie funkcjonuje także podstrefa „Wieluń” Łódzkiej Specjalnej Strefy Ekonomicznej. W Wieluniu rozwija się przemysł odzieżowy – siedzibę ma PPHU Cosma, ponadto punkt dystrybucji na cały kraj posiada VEVA.
Energetyka.
Energia elektryczna.
Energia elektryczna dystrybuowana jest przez: PGE Dystrybucja S.A.– Oddział Łódź. Po połączeniu w 2016 roku, rejonu energetycznego Wieluń z rejonem Bełchatów, siedzibę byłego rejonu wieluńskiego przekształcono w posterunek energetyczny.
Obecnie do miasta energię elektryczną doprowadzają niezależne linie wysokiego napięcia 110 kV:
Linie te zbiegają się w głównym punkcie zasilania (GPZ) zlokalizowanym w północnej części Wielunia. Planowana jest także budowa dodatkowego łącznika pomiędzy liniami o napięciu 110 kV Trębaczew –Wieluń oraz Janinów – Wieluń, biegnącego po wschodnich obrzeżach miasta, w większej części poza jego granicami – oraz drugiego GPZ („Sady”) w południowo-wschodniej części miasta.
Od kwietnia 1916 do lipca 1939 w Wieluniu funkcjonowała samodzielna elektrownia miejska o mocy 370 kW.
Od lipca 1939 roku miasto jest włączone do krajowych sieci elektroenergetycznych.
Gazownictwo.
Od 2011 roku funkcjonuje system zaopatrzenia w gaz ziemny, w skład którego wchodzą: gazociąg wysokiego ciśnienia (63 bary), stacja redukcyjna zlokalizowana w rejonie ulicy Sybiraków oraz sieć dystrybucyjna średniego ciśnienia. Operatorem sieci gazowej jest EWE energia sp. z o.o.
Bałtyk Gaz sp. z o.o. posiada na terenie Wielunia Zakład Gazownictwa Bezprzewodowego (LPG), zlokalizowany przy ulicy Długosza.
Energia cieplna.
Produkcją i dystrybucją energii cieplnej na terenie miasta zajmuje się prawie wyłącznie Energetyka Cieplna Wieluń Sp. z o.o.
Jej majątek stanowi:
Ciepłownia zasila w ciepło centrum miasta, większe osiedla, szkoły i szpital, natomiast kotłownia – leżącą na obrzeżach dzielnicę „Cukrownia”.
Ciepłownia jest wyposażona w trzy kotły typu WR-25, z których wyprodukowane ciepło dystrybuowane jest siecią o długości 42,61 km.
Polityka energetyczna miasta, jak i przedsiębiorstwa zakłada systematyczną likwidację niskiej emisji.
Udziałowcami spółki są: Gmina Wieluń, TRANSBED Sp z o.o. oraz WSM (Wieluńska Spółdzielnia Mieszkaniowa).
Transport.
Transport drogowy.
Wieluń stanowi ważny węzeł komunikacyjny. Przez miasto przebiegają drogi krajowe
oraz wojewódzkie:
30 marca 2017 roku została oddana do użytkowania obwodnica północna miasta w ciągu drogi krajowej nr 74. Docelowo ma powstać również obwodnica północ-południe w ciągu dróg krajowych 43 i 45 w ramach „Programu Budowy 100 Obwodnic”. Zakończono również pierwszy odcinek drogi średnicowej, która po ukończeniu inwestycji odciąży starą obwodnicę śródmiejską. W okolicy Wielunia przebiega droga ekspresowa S8, na której w pobliżu miasta zlokalizowano dwa węzły drogowe: „Wieluń” na zachód i „Złoczew” na północ od Wielunia.
Zapowiadana jest też realizacja 70-kilometrowego traktu „Kalisko-Wieluńskiego” łączącego Wieluń z Kaliszem.
Transport kolejowy.
Przez miasto przebiega wybudowana w 1926 linia kolejowa nr 181 z Herbów Nowych do Oleśnicy (pierwotnie budowana jako Kalety-Podzamcze). Trwają prace nad koncepcją połączenia kolejowego Wielunia z linią kolejową nr 131, docelowo z przedłużeniem do Bełchatowa. Obecnie miasto posiada stację kolejową Wieluń Dąbrowa w północno-zachodniej części miasta oraz przystanek Wieluń Miasto, znajdujący się tuż przy wiadukcie nad drogą wojewódzką nr 488. W przypadku realizacji łącznika linii 181 z linią 131 rozważane jest powstanie dodatkowego przystanku osobowego Wieluń-Berlinek zlokalizowanego pomiędzy ulicami POW i Kościuszki. Do 31 sierpnia 1989 funkcjonowała Wieluńska Kolej Wąskotorowa, która łączyła Wieluń z Praszką.
Przewozy autobusowe.
Komunikację autobusową z okolicą oraz poprzez kilka kursów dalekobieżnych z krajem zapewnia głównie PKS Wieluń, oraz nowoczesny, wybudowany w 2014 roku dworzec autobusowy, obsługujący również komunikację międzynarodową.
Komunikacja miejska.
Wieluń posiada system komunikacji miejskiej funkcjonujący od 1988 roku. Sieć transportu zbiorowego składa się obecnie z dziewięciu regularnych linii obsługiwanych transportem autobusowym. Kursy w ramach ośmiu z nich odbywają się nie tylko wewnątrz strefy miejskiej, lecz również docierają do wybranych sołectw położonych w gminie Wieluń. Znaczną część linii cechuje mnogość wariantów przebiegu tras oraz punktów początkowych i końcowych trasy. Sprawia to, że system może być stosunkowo nieczytelny, zwłaszcza dla osób nie odznaczających się biegłą znajomością obszaru miasta i gminy Wieluń. Autobusy kursują w następujących relacjach:
W nawiasach zostały podane nazwy pętli, do których dociera tylko część kursów danej linii.
Obsługa komunikacji miejskiej w Wieluniu została w drodze przetargu powierzona firmie ABX2 BUS z Rudnik.
Tabor.
Do 2004 przewozy były realizowane tylko należącymi do miasta pojazdami typu Autosan H9-35. W latach 2004–2012 odbywała się sukcesywna wymiana pojazdów na krótsze, w wyniku której w 2012 został wycofany ze służby w komunikacji miejskiej ostatni Autosan H9-35. W związku z tym, obecnie przewozy realizowane są głównie pojazdami 7-metrowymi. Część użytkowanego w komunikacji miejskiej taboru autobusowego jest własnością miasta, zaś pozostałą część zapewnia przewoźnik – zwycięzca przetargu na obsługę linii autobusowych.
Transport lotniczy.
Najbliższy port lotniczy znajduje się w Łodzi. 17 listopada 2017 przy Szpitalu im. Zygmunta Patryna otworzono lądowisko sanitarne.
Gospodarka wodą, ściekami i odpadami.
Woda.
Miasto zaopatrywane jest w wodę z czterech ujęć:
Ścieki.
Ścieki komunalne odprowadzane są do oczyszczalni komunalnej o wydajności 15 000 m³/d, zlokalizowanej na Błoniach. W sąsiedztwie oczyszczalni komunalnej funkcjonuje oczyszczalnia ścieków przemysłowych (mleczarskich) o przepustowości 2044 m³/d. Większość ścieków deszczowych z terenu miasta oraz ścieki z wymienionych powyżej dwóch oczyszczalni odprowadzane są do Kanału Wieluńskiego.
Odpady.
Odpady z terenu miasta trafiają w większości na komunalne składowisko w Rudzie, na którego terenie funkcjonuje sortownia oraz kompostownia odpadów biodegradowalnych.
Edukacja.
W obrębie miasta znajdują się 3 szkoły podstawowe, 6 szkół usytuowanych jest w sąsiadujących wsiach. Funkcjonują 4 gimnazja, 3 licea ogólnokształcące (dla młodzieży), 2 zespoły szkół technicznych i zawodowych oraz szkoła policealna. W mieście według danych z 2006 roku uczyło się 1479 dzieci w szkołach podstawowych oraz 1433 uczniów w 4 gimnazjach. W szkołach średnich nauki pobierało 2996 uczniów.
W Wieluniu mieści się Wydział Zamiejscowy Wyższej Szkoły Informatyki i Umiejętności w Łodzi oraz zamiejscowe ośrodki dydaktyczne Akademii Humanistyczno-Ekonomicznej w Łodzi oraz Społecznej Akademii Nauk w Łodzi. Od 1992 r. istnieje Kolegium Nauczycielskie.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Kiedyś były to także:
Kultura.
Biblioteki.
W mieście obecnie działają następujące biblioteki:
Kina i teatry.
W mieście działają lub działały następujące kina:
przed II wojną światową:
Profesjonalne przedstawienia teatralne odbywają się na scenie kina „Syreny”. W jednym z parków miejskich znajduje się nieczynny amfiteatr w którym w latach 1977–1989 odbywały się koncerty i inne widowiska.
Domy kultury.
Obecnie funkcjonują następujące domy kultury:
Literatura.
Miastu został poświęcony esej Jarosława Petrowicza "Wielopolis" w zbiorze o tym tytule.
Sport i rekreacja.
W mieście znajdują się trzy parki miejskie, miejski lasek, planty powstałe w miejscu dawnej fosy, oraz wiele skwerów i zieleńców:
Infrastruktura sportowa zarządzana jest przez Wieluński Ośrodek Sportu i Rekreacji (WOSiR) oraz wiele innych stowarzyszeń (np. WKS Wieluń, MKS Wieluń, Junior Wieluń, MLKS Wieluń, MUKS Pamapol Siatkarz Wieluń.)
W Wieluniu swój początek ma pieszy Szlak Jury Wieluńskiej i kilka szlaków rowerowych. Na granicy miasta rozpoczyna się także Szlak Konny Jury Wieluńskiej. Większość powyższych szlaków turystycznych przebiega przez położony w pobliżu Załęczański Park Krajobrazowy.
Pomniki.
inne:
Media.
Obecnie działają:
Ukazują się następujące:
Dawniej ukazywały się następujące czasopisma:
oraz inne.

</doc>
<doc id="70229" url="https://pl.wikipedia.org/wiki?curid=70229" title="Rex Brown">
Rex Brown

Rex Brown (ur. 27 lipca 1964 w Graham w stanie Teksas w USA) – amerykański muzyk i instrumentalista. Zasłynął jako basista zespołu Pantera (1982–2003). Grał także w zespole Crowbar. Brał też udział w nagraniu płyty zespołu Down pt. "", po której został stałym członkiem zespołu, aż do 2011 roku. W 1998 roku wystąpił gościnnie na płycie gitarzysty Alice in Chains, Jerry'ego Cantrella "Boggy Depot".
Przypisy.
 

</doc>
<doc id="70231" url="https://pl.wikipedia.org/wiki?curid=70231" title="Dimebag">
Dimebag



</doc>
<doc id="70232" url="https://pl.wikipedia.org/wiki?curid=70232" title="Latająca forteca">
Latająca forteca



</doc>
<doc id="70243" url="https://pl.wikipedia.org/wiki?curid=70243" title="Vincent Paul Abbott">
Vincent Paul Abbott

Vincent Paul Abbott pseudonim Vinnie Paul (ur. 11 marca 1964 w Abilene, zm. 22 czerwca 2018 w Las Vegas) – amerykański perkusista. Abbott zasłynął z gry w zespole Pantera w latach 1983–2003. Ostatni zespół w którym grali razem z bratem (Dimebag) nosił nazwę Damageplan. Zespół rozpadł się 8 grudnia 2004 roku z powodu śmierci Dimebaga. W 2006 roku Vinnie Paul zaangażował się w projekt Hellyeah wraz z Jerrym Montano z Danzig i muzykami Mudvayne.

</doc>
<doc id="70247" url="https://pl.wikipedia.org/wiki?curid=70247" title="Paul Simon">
Paul Simon

Paul Frederic Simon (ur. 13 października 1941 w Newark) – amerykański piosenkarz i gitarzysta rockowy, autor tekstów i kompozytor, jeden z najwybitniejszych i najbardziej znanych przedstawicieli stylu folk rock.
Paul Simon najbardziej znany jest z występów w duecie z Artem Garfunkelem – Simon &amp; Garfunkel, lecz już w trakcie współpracy z nim, jak i po rozpadzie duetu prowadził owocną karierę solową.
Paul Simon zainteresowany był także egzotycznymi kulturami muzycznymi. Już we wczesnej fazie twórczości ulegał wpływom latynoskiego folkloru. W latach 80. zainteresował się ludową muzyką afrykańską. Wynikiem tego był album Graceland, łączący amerykańską muzykę folk z muzyką afrykańską. Po nagraniu tego albumu, w którym wzięło udział wielu muzyków afrykańskich, Paul Simon wraz ze swoją grupą koncertował także i w Afryce. Najwięcej kontrowersji wzbudziły jego występy w Republice Południowej Afryki, objętej wtedy ścisłym embargiem handlowym. Simon dał tam serię tanich koncertów specjalnie przygotowanych dla czarnej publiczności.
Życiorys.
Paul Simon urodził się w Newark, w stanie New Jersey. Jego rodzice (Belle i Louis) przenieśli się do Kew Gardens w części Queens w Nowym Jorku. Jego matka była nauczycielką, ojciec zaś grał zawodowo na kontrabasie. Jeszcze jako dziecko Paul Simon widywał się z Artem Garfunkelem na boisku Szkoły Podstawowej nr 164, do której obaj chodzili. Zaczęli na siebie zwracać uwagę w czwartej klasie. Zauważyli, że są do siebie podobni – obaj pasjonowali się muzyką i to przybliżyło ich do siebie.
W jego domu rodzinnym muzyka była wszechobecna. Louis Simon grał na kontrabasie w orkiestrach tanecznych w salach NY, a jego syn uwielbiał towarzyszyć mu w pracy. Po latach Simon oddał ojcu cześć w piosence „Baby driver”, wspominając go jako „rodzinnego basistę”.
Paul uczył się bardzo dobrze. Po ukończeniu 6 klasy przeniósł się razem ze swym, już wtedy, przyjacielem Artem Garfunkelem do szkoły Parson Junior High, by podjąć specjalny rozszerzony kurs przygotowujący w skróconym czasie do podjęcia studiów akademickich. Paul jako zagorzały fan New York Yankee od wczesnego dzieciństwa słuchał transmisji z meczów i czekał aż Joe DiMaggio i reszta bohaterów baseballu wbiegnie na boisko. Późną wiosną 1955 roku, odbył się pierwszy wspólny występ Paula Simona i Arta Garfunkela przed publicznością. Wtedy też rodzice zauważyli w Paulu zaskakujące zmiany. Jak sam wspominał: „Patrząc z perspektywy, był to czas pasjonujący i szczęśliwy. Zdaję też sobie sprawę, że to wtedy właśnie ukształtowała się moja osobowość. Przedtem byłem dzieciakiem tryskającym radością. A potem... pamiętam jak matka pytała: Co się z tobą dzieje? zawsze się uśmiechałeś, a teraz taki ponury...”.
Grał wtedy w miejskiej lidze softballu, w kategorii dla chłopców poniżej 5 stóp wzrostu. Jego rodzice byli niscy. Eddie, o 5 lat młodszy od Paula, był już prawie jego wzrostu.
Simon był fanem rock’n’rolla. Jego marzeniem było być jak Elvis Presley. W swych muzycznych fascynacjach uznawał udział ojca, który jednak, jak wspomina, gardził rock’n’rollem.
Paul przez jakiś czas chciał spełniać samodzielnie marzenie o karierze piosenkarza. Porzucił na jakiś czas swojego przyjaciela, by znów odnowić przyjaźń na początku lat 60. Muzyka i teksty Paula uległy znacznym zmianom. Odcinał się teraz od tego co nazywał „głupimi smarkatymi wierszykami”.
W 1964 po skompletowaniu materiału na pierwszą płytę "Wednesday morning, 3 a.m.", zarówno Paul, jak i Art mieli poważne zastrzeżenia co do używania w branży artystycznej swoich prawdziwych nazwisk. Jednak jak wspomina Tom Wilson „Norman Adler, zastępca szefa Columbii, walnął pięścią w stół i powiedział: Panowie mamy rok 1964. Simon &amp; Garfunkel! Następna sprawa!”. Powodem, dla którego Paul i Art obawiali się użycia swych prawdziwych nazwisk, był zapewne lęk przed antysemityzmem, obaj bowiem byli pochodzenia żydowskiego. Pierwsza płyta Simona i Garfunkela poniosła w Ameryce klęskę, a w Anglii nawet nie została wydana. Paul mocno rozczarowany udał się do Anglii, gdzie miał nadzieję na rozwinięcie swojej solowej kariery. Simon występujący jako Paul Kane, podpisał kilka umów z klubami w całej Anglii.
Teksty, które Simon pisał w tym czasie mają już cechy dojrzałej poezji. Do BBC zaczęły stopniowo nadchodzić listy od słuchaczy dotyczące piosenek Simona. W 1965 Paul Simon nagrał dla Columbii swój pierwszy solowy album pt. "The Paul Simon Songbook". Art odwiedził Anglię latem 1965 i zamieszkał z Paulem na East Endzie. Wszystko wskazywało na to, że kariera duetu Simon &amp; Garfunkel stanowi zamknięty rozdział, jednak nie był to definitywny koniec.
Prezenter bostońskiej stacji radiowej znalazł na niemal zapomnianej płycie "Wednesday morning, 3 a.m." utwór, który bardzo mu się spodobał. Im dłużej grał "The Sound of Silence", tym więcej słuchaczy prosiło o tę właśnie piosenkę. 15 czerwca 1965 roku Tom Wilson siedział w studiu nagraniowy Columbii w towarzystwie muzyków wyposażonych w instrumenty elektryczne. Wilson nagrał z nimi linię gitary basowej prowadzącej i perkusji, po czym nałożył je na oryginalna wersję the Sound of Silence, wzbogacając ją o rockowy rytm. Paul i Art ciągle byli w Europie i nie mieli pojęcia co zrobiono z ich piosenką ani też o wydaniu nowego singla. Wilson nawet nie próbował skontaktować się z nimi. Jak powiedział: „Można było w tamtych czasach wiele zdziałać z Paulem i Artem”. Columbia wydała nowego singla. Nie była to już folkowa ballada. Nie był to też rock’n’roll, to był folk-rock.
Paul w tym czasie nagrywał w Danii. Pewnego dnia wpadł mu w ręce numer tygodnika "Cash Box", poświęconego przemysłowi płytowemu. Przeczytał w nim, że „The Sound of Silence” znajduje się prawie na szczycie list przebojów. Kiedy pierwszy raz usłyszał nową wersję piosenki był przerażony, ale nie mógł być zły za komercyjny wynik tej pracy. Jak wspomina: „To wszystko było bardzo dziwne. Wróciłem do Nowego Jorku (...). Pamiętam jak siedzieliśmy obaj w moim samochodzie (...), a facet w radiu powiedział – pozycja pierwsza, Simon i Garfunkel – Artie powiedział na to – Ale ci Simon z Garfunkelem muszą mieć bal! – bo akurat paliliśmy skręta. Nie wiedzieliśmy tego wieczora, co ze sobą zrobić.” W 1966 Columbia wydała płytę "The Sound of Silence". W tym samym roku ukazał się album "Parsley, Sage, Rosemary and Thyme".
Tymczasem utwór "The sound of silence" zwrócił uwagę reżysera teatralnego i filmowego Mike’a Nicholsa, który szukał materiału muzycznego do swojego nowego filmu pod tytułem Absolwent. Nichols dostrzegł w piosenkach Simona &amp; Garfunkela doskonały podkład do zawartych w filmie treści. Po długiej i mozolnej pracy Nichols wykorzystał do swojego projektu piosenki "The Sound of Silence", "April came she will", "Scarborough Fair (Canticle)" oraz napisaną specjalnie do filmu piosenkę "Mrs Robinson". Płyta z filmu została wydana w 1968. Simon &amp; Garfunkel pracowali również nad albumem "Bookends". Czas powstawania albumu, jest związany z nasileniem się problemów Simona z narkotykami.
Duet rozpadł się po wydaniu płyty "Bridge over troubled water" w 1970, która uważana jest za najlepszą w historii zespołu. Rozpad zespołu nie zaznaczył się bardzo wyraźnie. Praktycznie do końca nie było pewne, czy muzycy zaprzestali wspólnych występów. Kiedy jednak ukazał się album Simona zatytułowany "Paul Simon", publice nie pozostało więcej złudzeń.
Podczas pracy nad ostatnim albumem Simona &amp; Garfunkela Paul poznał Peggy Harper, później jego pierwszą żonę. W 1972 Peggy urodziła syna, któremu nadali imię po panieńskim nazwisku matki – Harper. Paul był oczarowany synem, widać to wyraźnie w jego twórczości, głównie w albumie zatytułowanym "There Goes Rythmin’ Simon", drugim już solowym albumie po płycie "Paul Simon". Po kilku latach małżeństwa, po okresie przyzwyczajenia się do roli rodziców, związek Paula z Peggy zaczął zdradzać pewne oznaki napięcia. Wkrótce ogłoszono separację.
Następny album zatytułowany "Still Crazy After All These Years" został wydany w 1975 roku. w następnym roku Paul zagrał w filmie Woody’ego Allena Annie Hall. Wcielił się w postać muzyka rockowego z Los Angeles. Wtedy też nawiązał znajomość z Shelley Duvall, która przerodziła się w dość krótkotrwały romans.
Paul zachęcony sukcesem Annie Hall postanowił nagrać swój własny film, w którym miał zagrać główną rolę. Praca nad scenariuszem trwała długo. Został zatytułowany "One Trick Pony". Ukazała się również płyta z muzyką z tego filmu pod tym samym tytułem. Niestety film poniósł zupełną klęskę. Został skrytykowany i uznany „za jeden z filmów, który wypada lepiej na płycie niż na ekranie”.
W 2001 Paul Simon został wprowadzony do "Rock and Roll Hall of Fame".
W latach 1983–1984 żonaty z Carrie Fisher, od 1992 jego trzecią żoną jest Edie Brickell.

</doc>
<doc id="70248" url="https://pl.wikipedia.org/wiki?curid=70248" title="István Dobó">
István Dobó

István Dobó – węgierski wojskowy, dowódca obrony Egeru podczas oblężenia tureckich wojsk Ali Paszy w 1552 roku, bohater narodowy Węgier.

</doc>
<doc id="70250" url="https://pl.wikipedia.org/wiki?curid=70250" title="Brian Binnie">
Brian Binnie

Brian Binnie (ur. 26 kwietnia 1953, zm. 15 września 2022) – amerykański pilot i astronauta. Jest jednym z oblatywaczy SpaceShipOne, samolotu kosmicznego wyprodukowanego przez Scaled Composites.
Dnia 17 grudnia 2003 roku, 100 lat po pierwszym locie braci Wright, Binnie pilotował SpaceShipOne podczas pierwszego lotu z włączonym silnikiem rakietowym. Samolot osiągnął prędkość 1,3 Ma i wzniósł się na wysokość 20,7 km. Dnia 4 października 2004 roku (47 lat po starcie Sputnika 1) Binnie pilotował samolot kosmiczny podczas drugiej próby lotu pasażerskiego, zdobywając w ten sposób Nagrodę X Prize. Pojazd wzniósł się na wysokość 112 km, bijąc poprzedni rekord wysokości lotu samolotu, ustanowiony przez samolot X -15 w roku 1963. Tym samym, Binnie formalnie spełnił kryteria uznania za astronautę.
Binnie ukończył Brown University oraz Princeton University. Przez 20 lat służył w marynarce USA jako pilot samolotu F/A-18, w tym uczestniczył w nalotach na Irak podczas operacji Pustynna Burza – odbył wówczas 33 loty bojowe. W roku 1988 ukończył kurs pilotów oblatywaczy marynarki i przez 13 lat służył jako oblatywacz, testując systemy uzbrojenia. Po odejściu ze służby wojskowej, został oblatywaczem w Scaled Composites.

</doc>
<doc id="70253" url="https://pl.wikipedia.org/wiki?curid=70253" title="Geografia Węgier">
Geografia Węgier

Węgry są krajem leżącym w Europie Środkowej, niemającym dostępu do morza. Państwo to charakteryzuje się nizinnym krajobrazem i ciepłym, umiarkowanym klimatem. Przez Węgry przepływa druga co do długości rzeka Europy – Dunaj. Kraj jest słabo zalesiony. Przyroda silnie przekształcona przez człowieka. Są nieomal w całości położone w nizinnej i równinnej Kotlinie Panońskiej. Wyjątkami są Średniogórze Północnowęgierskie – należące do Karpat pasmo średnich gór ("Börzsöny", "Gödöllő", "Czerhat", "Mátra" z najwyższym szczytem Węgier "Kékes", Góry Bukowe, Góry Tokajsko-Slańskie) na północnym wschodzie kraju oraz Alpy Węgierskie (Góry Soprońskie i "Kőszeg") na granicy zachodniej. Największe rzeki Węgier to Dunaj, Cisa i Drawa. Na Węgrzech leży największe jezioro Europy Środkowej – Balaton. W mieście Hévíz znajduje się największe na świecie jezioro termiczne – Hévíz.
Powierzchnia i granice.
Powierzchnia – 93 032 km² co odpowiada około ⅓ powierzchni Polski.
Skrajne punkty: północny 48°35′N, południowy 45°45′N, zachodni 16°06′E, wschodni 22°54′E. Rozciągłość południkowa wynosi 320 km, a równoleżnikowa 510 km.
Węgry graniczą z następującymi państwami:
Budowa geologiczna.
Węgry zajmują środkową część Kotliny Panońskiej oraz niewielkie fragmenty Karpat, i przedgórza Alp Wschodnich. Kotlina Panońska jest rozległym tektonicznym zapadliskiem otoczonym przez Alpy, Karpaty i Góry Dynarskie. Ten nizinny obszar powstał w orogenezie alpejskiej na miejscu dawnego hercyńskiego masywu krystalicznego. Nizina Panońska jest wypełniona osadami morskimi i jeziornymi. W obrębie tej niziny znajdują się paleozoiczne masywy krystaliczne i zręby skał mezozoicznych. Na wschód od Dunaju rozciąga się, na obszarze o powierzchni 50 tys. km², płaska Wielka Nizina Węgierska (Alföld), pokryta grubą, miejscami do 30 m, warstwą lessów oraz osadów piaszczystych, zwłaszcza w międzyrzeczu Cisy i Dunaju. W północno-zachodniej części kraju jest położona Mała Nizina Węgierska (Kisalföld), zasłana aluwiami Dunaju i Raby.
Niewysokie pasma górskie ciągną się wzdłuż zachodniej i północnej granicy; na zachodzie, na granicy z Austrią są to odgałęzienia Alp Wschodnich: Góry Soprońskie i Kőszeg zbudowane głównie z paleozoicznych gnejsów i łupków krystalicznych. Na północy, w pobliżu granicy ze Słowacją wznoszą się wulkaniczne i wapienne pasma górskie Karpat, zwane Średniogórzem Północnowęgierskim: Bőrzsöny, Mátra, oraz Góry Bukowe i Góry Zemplińskie. Między Małą a Wielką Niziną Węgierską są położone: Średniogórze Zadunajskie i Kraj Zadunajski (Dunántúl). Średniogórze Zadunajskie tworzą silnie zdyslokowane, zrębowe masywy (zbudowane z wapieni, dolomitów i skał wulkanicznych) Lasu Bakońskiego. Na południe od Średniogórza Zadunajskiego znajduje się rozległy rów tektoniczny z jeziorem Balaton oraz pagórkowaty, pokryty lessem Kraj Zadunajski. W jego południowej części znajdują się niewysokie góry Mecsek.
Rzeźba.
Węgry są krajem nizinnym. Około 80% powierzchni kraju stanowią obszary leżące poniżej 200 m n.p.m. Regiony leżące między 200 a 400 m n.p.m. stanowią 15% powierzchni kraju, zaś regiony powyżej 400 m n.p.m. jedynie 2% powierzchni. Najwyższym wzniesieniem jest Kékes o wysokości 1014 m n.p.m. leżący w górach Mátra na północy kraju w regionie Karpat. Najniższy punkt kraju leżący na wysokości 79 m n.p.m. znajduje się w dolinie rzeki Cisy na granicy z Serbią a dokładnie w Gyálarét (część Segedynu). Charakterystycznymi cechami krajobrazu obszarów nizinnych są jary i wąwozy lessowe, szerokich dolin rzecznych – wydmy, a wapiennych masywów średniogórzy – formy krasowe w których znajduje się kilkaset jaskiń. Obszary górskie zajmujące niewielki obszar Węgier są górotworem średnich i niskich wysokości. Karpacka część to obszary leżące 700 do 1000 m n.p.m. zaś część alpejska jest nieco niższa. Zachodnie krańce, będące odgałęzieniami Alp to w zasadzie ich przedgórza o średniej wysokości 700–800 m n.p.m. Cały ten obszar nazywany jest Alpami Węgierskimi, który bardzo szybko przechodzi w obszar nizin.
Klimat.
Węgry leżą w strefie klimatu umiarkowanego ciepłego. Na większości obszaru Węgier klimat ma cechy kontynentalne, na zachodzie zaznacza się wpływ mas powietrza oceanicznego, a na południowym zachodzie masy powietrza śródziemnomorskiego. Generalnie Węgry są krajem ciepłym, gdzie klimat umiarkowany cechuje się dość wysokimi wartościami termicznymi, jednak zimy choć krótkie, nie są zbyt łagodne.
Temperatury zimowe wynoszą od −1 °C do −3, −4 °C na wschodzie, najzimniejszym miesiącem jest styczeń. Na wschodzie notuje się wyższe amplitudy termiczne przez co w nocy występują duże spadki temperatur. Lata są długie i ciepłe, wręcz upalne. Średnia dobowa wynosi w lipcu od 20 °C na zachodzie do 25 °C na południu. W górach ze względu na niewielkie wysokości wartości termiczne o osiągają 17–18 °C.
Średnia roczna suma opadów wynosi od 800–900 mm w górach na zachodzie do 500–600 mm na nizinach. W środkowej części Wielkiej Niziny Węgierskiej opady są niskie i wynoszą poniżej 500 mm. Aura cechuje się przewagą opadów letnich, a na nizinach występują częste i długotrwałe susze. Węgry są nawiedzane przez opady śniegu, ale pokrywa śnieżna utrzymuje się długo tylko w najwyższych częściach Pogórza Północnego.
Wody.
Terytorium Węgier należy do zlewiska Morza Czarnego i w całości jest położone w dorzeczu środkowego Dunaju. Dunaj będący główną rzeką kraju (długość w granicach Węgier 420 km) stanowi częściowo granicę ze Słowacją, a następnie skręca na południe i tworzy głęboki przełom, oddzielający Średniogórze Zadunajskie od Średniogórza Północnowęgierskiego. Przez środkową część kraju Dunaj płynie z północy na południe, w dolinie o szerokości 30–40 km. Inne większe rzeki Węgier to: Cisa – płynie równolegle do Dunaju przez Wielką Nizinę Węgierską, Raba (dopływ Dunaju) oraz Keresz i Marusza (dopływy Cisy). Rzeki (głównie Dunaj i Cisa) w znacznym stopniu są wykorzystywane do nawadniania. W dorzeczu Cisy występują kanały nawadniające do których należą: Główny Kanał Wschodni i Główny Kanał Zachodni.
Węgry mają niewiele jezior. Największe jezioro kraju – Balaton ma powierzchnię 596 km² i jest wyjątkowo płytkie, maksymalne głębokość to 11 m. Inne jeziora to: Velence, Fehér oraz Jezioro Nezyderskie, które jest akwenem granicznym z Austrią. Na obszarze Wielkiej Niziny Węgierskiej występują liczne małe jeziora słone, jednym z większych jest Fehér-tó o powierzchni 14 km². Dużym bogactwem naturalnym Węgier są wody artezyjskie oraz źródła mineralne (ponad 500 znanych), głównie są to cieplice, najliczniej występujące nad Balatonem, w Średniogórzu Zadunajskim, Budapeszcie i Średniogórzu Północnowęgierskim.
Gleby.
Węgry są krajem posiadającym znaczny udział gleb zwanych czarnoziemami, a co za tym idzie są jednym z nielicznych państw posiadających znaczny udział żyznych gleb. Czarnoziemy zajmują 50% powierzchni kraju z czego 30% czarnoziemy stepowe. Gleby te pokrywają tereny nizinne Węgier. Duże powierzchnie w zachodniej i północnej części kraju pokrywają gleby brunatne i płowe, na osuszonych bagnach (głównie w dorzeczu Cisy) – gleby torfowe i murszowe. Między Dunajem a Cisą występują gleby piaszczyste, a dolinach rzek – aluwia. Ponadto doliny rzeczne pokrywają piaszczyste i ilaste mady. Obszary górskie są miejscami pokryte węglanowymi rędzinami, poza nimi ważne dla rolnictwa mają urodzajne gleby brunatne występują w niższych partiach gór. Nieliczne, ale ważne dla rolnictwa są andosole, czyli gleby wulkaniczne, także występujące na terenach górskich.
Flora.
Pierwotna roślinność Węgier została silnie przekształcona. Naturalną roślinność Węgier tworzyły lasostepy i dąbrowy występujące na nizinach oraz lasy bukowe w górach. W wyniku niszczenia lasostepów i lasów rozprzestrzeniły się stepy (zwane pusztą) z kostrzewą i ostnicą, użytkowane obecnie jako grunty orne i pastwiska. Przeważającą formacją leśną są lasy liściaste. W górach zachowały się fragmenty lasów bukowych, dębowych i dębowo-grabowych. W wyższych partiach gór rosną lasy mieszane, gdzie udział poza gatunkami liściastymi ma sosna. Lasy zajmują 21,5% powierzchni kraju. Na południu Średniogórza Dunántúl charakterystyczne są kasztany jadalne, oleandry i tamaryszki.
Fauna.
Węgry należą do Regionu Europejskiego i skład fauny niewiele różni się od tego jakim cechują się kraje zachodniej i środkowej części Europy. W lasach żyją dziki, jelenie i sarny, zaś z mniejszych ssaków liczne są zające i gryzonie, np. wiewiórki. Bogaty jest świat ptaków, wśród których występują gatunki rodzime i migrujące. Duża jest populacja ptaków wodnych i tych żyjących w sąsiedztwie wód, jak żurawie, czaple i kaczki. Rzeki i jeziora są bogate w różne gatunki ryb.
Na Węgrzech znajduje się 10 parków narodowych (łączna powierzchnia 483 tys. ha), spośród których najważniejsze to Hortobágy (utworzony 1973, powierzchnia około 82 tys. ha, w 1999 wpisany na Listę Światowego Dziedzictwa Kultury i Przyryrody UNESCO) i Kiskunsági (utworzony 1975, powierzchnia 56,8 tys. ha, pomiędzy Dunajem a Cisą), gdzie jest chroniona częściowo zachowana puszta z unikatową florą i fauną.

</doc>
<doc id="70254" url="https://pl.wikipedia.org/wiki?curid=70254" title="Numetal">
Numetal



</doc>
<doc id="70257" url="https://pl.wikipedia.org/wiki?curid=70257" title="Valarowie">
Valarowie



</doc>
<doc id="70258" url="https://pl.wikipedia.org/wiki?curid=70258" title="Ainurowie">
Ainurowie



</doc>
<doc id="70259" url="https://pl.wikipedia.org/wiki?curid=70259" title="Damageplan">
Damageplan

Damageplan – amerykański zespół metalowy założony w 2003 roku przez braci Darrella Lance’a Abbotta znanego jako Dimebag Darrell i Vincenta Paula Abbotta znanego jako Vinnie Paul, występujących wcześniej w zespole Pantera. Skład uzupełnili wokalista Patrick Lachman, grający wcześniej na gitarze w zespole Halford i basista Bob Zilla. Zespół wydał swój debiutancki album New Found Power na początku 2004 roku.
Podczas koncertu 8 grudnia 2004 zginął Dimebag Darrell oraz trzy inne osoby, zastrzelone przez Nathana Gale'a, byłego żołnierza Korpusu Piechoty Morskiej Stanów Zjednoczonych, cierpiącego na zaburzenia psychiczne. Gale został zastrzelony przez policję. Nie udało się ustalić motywów jego działania. Niektórzy świadkowie twierdzą, że winił on braci Abbott o rozpad Pantery.

</doc>
<doc id="70260" url="https://pl.wikipedia.org/wiki?curid=70260" title="KoRn">
KoRn



</doc>
<doc id="70264" url="https://pl.wikipedia.org/wiki?curid=70264" title="Superjoint">
Superjoint

Superjoint – zespół metalowy powstały w 1993 roku w Nowym Orleanie pod nazwą Superjoint Ritual. Grupa została założona przez Phila Anselmo, Joego Fazzio, Michaela Haaga i Kevina Bonda. W 2004 roku po nagraniu dwóch albumów studyjnych zespół został rozwiązany.
W 2014 roku formacja wznowiła działalność pod nazwą Superjoint ze względów prawnych, których szczegóły nie zostały podane do publicznej wiadomości.

</doc>
<doc id="70267" url="https://pl.wikipedia.org/wiki?curid=70267" title="Down (zespół muzyczny)">
Down (zespół muzyczny)

Down – amerykańska supergrupa pochodząca z Nowego Orleanu (Luizjana) wykonująca odmianę heavy metalu zwaną southern metalem, posiadająca w swej muzyce również elementy sludge metalu. Został założony w 1991 roku. Jego członkami są Phil Anselmo (wokalista Pantery i Superjoint Ritual), Pepper Keenan (wokalista i gitarzysta Corrosion of Conformity), Kirk Windstein (wokalista i gitarzysta Crowbar), Rex Brown (basista Pantery) i Jimmy Bower (perkusista Crowbar oraz gitarzysta Superjoint Ritual i Eyehategod). Todd Strange (basista Crowbar) brał udział w nagrywaniu debiutanckiego albumu NOLA. Zespół trzy razy wystąpił w Polsce – 29 marca 2008 roku w warszawskiej Stodole, 22 czerwca 2009 w krakowskim Klubie Studio oraz 20 czerwca 2013 roku na festiwalu Metalfest w Jaworznie. Od 2008 roku grupa pracuje nad materiałem na czwarty album, który ma składać się z co najmniej dwóch EP. W roku 2009 z zespołu odszedł Rex Brown i zastąpił były basista zespołu Crowbar, Pat Bruders.
W roku 2013 zespół opuścił Kirk Windstein, a jego miejsce zastąpił Bobby Landgraf gitarzysta zespołu Honky.

</doc>
<doc id="70269" url="https://pl.wikipedia.org/wiki?curid=70269" title="Corrosion of Conformity">
Corrosion of Conformity

Corrosion of Conformity (C.O.C.) – amerykański zespół założony w Raleigh (Północna Karolina) w 1982 roku. Jest uznawany za jedną z pierwszych grup, które grały fuzję punk rocka i heavy metalu. W latach dziewięćdziesiątych XX wieku grupa zwróciła się w kierunku stoner metalu i klasycznego hard rocka. Zespół powstał z inicjatywy gitarzysty Woodiego Weathermana, do którego dołączyli Reed Mullin i Eric Eycke.

</doc>
<doc id="70271" url="https://pl.wikipedia.org/wiki?curid=70271" title="Dynastia Andegawenów">
Dynastia Andegawenów



</doc>
<doc id="70272" url="https://pl.wikipedia.org/wiki?curid=70272" title="Crowbar">
Crowbar

Crowbar – założony przez Kirka Windsteina w 1989 roku w Nowym Orleanie amerykański zespół rockowy grający mieszankę doom metalu i hardcore punk określaną mianem sludge metalu. Zespół rozpoczynał działalność pod nazwą The Slugs, grając covery Judas Priest i Iron Maiden.
W roku 2003 zespół został reaktywowany przez założyciela Kirka Windsteina.

</doc>
<doc id="70274" url="https://pl.wikipedia.org/wiki?curid=70274" title="Stoner metal">
Stoner metal



</doc>
<doc id="70275" url="https://pl.wikipedia.org/wiki?curid=70275" title="Machine Head">
Machine Head

Machine Head – amerykańska grupa muzyczna założona 12 października 1991 w Oakland w Kalifornii. Wykonywana przez zespół muzyka określana jest jako groove metal, thrash metal, heavy metal, nu metal oraz metal alternatywny.
Nazwa grupy w żaden sposób nie jest powiązana z tytułem szóstego albumu studyjnego zespołu Deep Purple.
Historia.
1991–2000.
Grupa została założona 12 października 1991 w Oakland w Kalifornii. Powstała z inicjatywy Robba Flynna i Adama Duce’a. Flynn jakiś czas wcześniej opuścił zespół Vio-lence. Przyczyną odejścia była bójka, do której doszło pomiędzy członkami grupy a lokalnym gangiem. Cały czas czuł jednak potrzebę tworzenia muzyki. Skład Machine Head uzupełnili jeszcze gitarzysta Logan Mader oraz perkusista Tony Costanza. Costanza opuścił zespół jeszcze przed wydaniem debiutanckiej płyty. Na jego miejsce przyszedł Chris Kontos. Zespół podpisał kontrakt płytowy z wytwórnią płytową Roadrunner Records.
9 sierpnia 1994 odbyła się premiera pierwszego albumu studyjnego grupy. Płyta została zatytułowana "Burn My Eyes". Za produkcję oraz miksowanie albumu odpowiedzialny został Colin Richardson. Do utworów „Davidian” oraz „Old” zostały zrealizowane wideoklipy. Płyta rozeszła się w nakładzie przekraczającym 500 tysięcy egzemplarzy.
Album "Burn My Eyes" stał się znakiem rozpoznawczym zespołu i najlepiej przyjętym debiutem, od czasu albumu "Soul of a New Machine" Fear Factory. Następnie grupa wyruszyła w bardzo długą, bo trwającą ponad rok, trasę koncertową z zespołem Slayer, odwiedzając 12 grudnia 1994 Zabrze. Popularność grupy na świecie wzrosła.
Po powrocie w zespole przychodzi czas na zmiany – odszedł Kontos, a jego miejsce tymczasowo przejął Will Carroll.
26 grudnia 1995 Dave McClain został oficjalnym członkiem grupy. Na rzecz Machine Head porzucił zespół Sacred Reich.
W 1996 grupa zaczęła pracować nad nowym materiałem.
25 marca 1997 została wydana płyta zatytułowana "The More Things Change...". Produkcją albumu grupy ponownie zajął się Colin Richardson. Natomiast za miksowanie materiału odpowiedzialny był Andy Sneap. Płyta spotkała się z przychylnymi recenzjami krytyków muzycznych. Zajęła 138. pozycję na liście Billboard 200. W ramach promocji nowego materiału zrealizowane zostały teledyski do utworów „Ten Ton Hammer” oraz „Take My Scars”.
W 1998 Logan Mader spóźnił się na jedną z sesji treningowych zespołu. Pod wpływem metamfetaminy zaczął przeklinać oraz obrażać pozostałych członków Machine Head. Natychmiast został wyrzucony z zespołu, a na jego miejscu pojawił się Ahrue Luster.
10 sierpnia 1999 ukazał się trzeci album studyjny grupy zatytułowany "The Burning Red". Jego producentem został Ross Robinson współpracujący z takimi zespołami jak Korn, Limp Bizkit, Sepultura, Coal Chamber, Soulfly oraz Slipknot. Płyta obfitowała w elementy hip-hopowe, co wielu fanów uważało za złe posunięcie i odwróciło się od zespołu.
2001–2010.
W 2001 Machine Head wydał album "Supercharger", którego producentem był Jonny K. Album poniósł komercyjną klęskę, winę tego upatrywano w bliskości premiery do wydarzeń 11 września. Po wydaniu płyty zespół wyruszył w trasę koncertową i po raz kolejny trafił do Polski, tym razem na dwa koncerty: 4 listopada w Warszawie oraz 5 listopada w Krakowie. Występy Amerykanów poprzedzał występ polskiego None.
W 2002 z zespołu odszedł Ahrue Luster, w wyniku rozbieżności między nim a Robbem Flynnem. Na jego miejsce przyjęto kolegę Roberta z czasów Vio-lence: Philla Demmela.
W 2003 została wydana płyta koncertowa pt. "Hellalive". Z zespołem rozwiązała umowę wytwórnia Roadrunner Records, zespół pozostał jednak w jej europejskiej filii. Jeszcze w tym samym zespół wydał (oprócz USA) nową, piątą studyjną płytę zatytułowaną "Through the Ashes of Empires" – ukazała się 27 października 2003. Otrzymała świetne recenzje w całej Europie.
Trasa koncertowa Through the Ashes of Europe objęła także Polskę. Koncert odbył się 16 grudnia 2003 w Warszawie.
Na początku 2004 Machine Head ponownie podpisał umowę z Roadrunnerem. 20 kwietnia 2004 "Through the Ashes of Empires" wzbogacony o jeden utwór wyszedł w USA.
W 2005 odbyła się premiera DVD "Elegies" zawierającego zapis koncertu z Brixton Academy w Londynie.
27 marca 2007 odbyła się premiera albumu "The Blackening". Płyta sprzedała się w ciągu dwóch tygodni lepiej niż poprzedni album zespołu w ciągu trzech lat. 28 maja 2008 grupa zagrała na Stadionie Śląskim w Chorzowie jako support zespołu Metallica.
2011–2018 Unto the Locust, Bloodstone and Diamonds, Catharsis, rozpad zespołu.
27 września 2011 wydany został siódmy album studyjny grupy, "Unto the Locust". Płyta znalazła się na 22. miejscu listy Billboard 200. W ciągu pierwszego tygodnia sprzedała się w liczbie 17 tysięcy egzemplarzy w Stanach Zjednoczonych. Był to ostatni album studyjny formacji wydany nakładem wytwórni płytowej Roadrunner Records. 28 października odbyła się premiera teledysku do utworu „Locust”. Reżyserią wideoklipu zajął się Mike Sloat. W 2012 zespół ponownie wystąpił dwukrotnie w Polsce. Pierwszy koncert miał miejsce 10 maja na Sonisphere Festival na warszawskim Bemowie. Drugi odbył się w czasie Przystanku Woodstock. Grupa wystąpiła 3 sierpnia, jako gwiazda wieczoru w zamian za Anthrax, który ze względu na zobowiązania kontraktowe nie mógł pojawić się w Polsce.
22 lutego 2013 zespół poinformował na swojej stronie internetowej o odejściu basisty Adama Duce. Miesiąc później grupa ogłosiła konkurs na stanowisko tymczasowego basisty na czas koncertów. 24 czerwca 2013 grupa ogłosiła, że nowym basistą MH został Jared MacEachern. Od października 2013 grupa jest związana kontraktem z wytwórnią Nuclear Blast.
29 września 2018 frontman zespołu ogłosił na oficjalnej stronie zespołu na Facebooku odejście ze składu gitarzysty Demmela i perskusisty McClaina ze względu na „oddalenie się od siebie członków zespołu”. Jednocześnie członkowie grupy zdecydowali odbyć trasę jesienią 2018 w USA.
Od 2019.
W 2019 ogłoszono trasę koncertową, zaplanowaną z okazji 25. rocznicy wydania albumu "Burn My Eyes", podczas której utwory z tej płyty wykona zespół w składzie z R. Flynnem, pierwotnymi członkami Ch. Kontosem (perkusja) i L. Maderem (gitara) oraz basistą Jaredem MacEachernem, natomiast do wykonywania innych utworów grupy zostali zaangażowania perkusista Matt Alston (Devilment, Eastern Front) i polski gitarzysta Wacław Kiełtyka (Decapitated).
W czerwcu 2020 zespół wydał cyfrowy singel pt. "Civil Unrest", zawierający dwie piosenki, „Stop The Bleeding” i „Bulletproof”; tekst pierwszego z tych utworów został zainspirowany śmiercią George’a Floyda oraz wywołanymi zamieszkami, a w utworze gościnnie wystąpił Jesse Leach z grupy Killswitch Engage, natomiast do całości został nakręcony wideoklip.
Interpretacje.
Machine Head uznawany jest za zespół „cover-friendly” (pol. "„przyjazny coverom”"). Większość z nagranych dotychczas interpretacji utworów innych wykonawców została opublikowana w 2008 na dysku bonusowym do albumu "The Blackening".

</doc>
<doc id="70277" url="https://pl.wikipedia.org/wiki?curid=70277" title="Ross Robinson">
Ross Robinson

Ross Robinson (ur. 13 lutego 1967) – amerykański gitarzysta, producent muzyczny z kręgu metalu, nazywany ojcem nu metalu. 
Początkowo był gitarzystą grającym w stylistyce thrash metalowej. Grał na gitarze z późniejszym perkusistą Machine Head, Dave'em Mclainem. Swoją karierę w studio zaczynał od pracy jako asystent przy nagrywaniu "The Crimson Idol" grupy W.A.S.P.
Odpowiedzialny był między innymi za brzmienie Korn z pierwszej i drugiej płyty, wyprodukował debiutancki album Limp Bizkit, a także dwa pierwsze albumy Slipknot. Za największe swoje dzieło uznaje "Roots" Sepultury. Wyprodukował ostatni album The Cure oraz płytę z 1998 r. Vanilla Ice, "Hard to swallow". Jest założycielem i właścicielem wytwórni fonograficznej "I Am Recordings", z którą kontraktem związał się m.in. The Cure w 2003 roku. 

</doc>
<doc id="70282" url="https://pl.wikipedia.org/wiki?curid=70282" title="Schorlomit">
Schorlomit

Schorlomit (szorlomit) – czarna lub ciemnobrunatna gemmologiczna odmiana andradytu bogata w tytan (5-15% TiO2).
Nazwa akcentuje jego podobieństwo (szczególnie pod względem barwy) do Schorlu.
Występowanie.
Spotykany w alkalicznych skałach magmowych (głównie w sjenitach nefelinowych i fonolitach) oraz w niektórych zasobnych w żelazo skałach węglanowo - krzemianowych.
Miejsca występowania: 
Zobacz też.
granat, almandyn, andradyt, grossular, pirop, rodolit, spessartyn, uwarowit.

</doc>
<doc id="70283" url="https://pl.wikipedia.org/wiki?curid=70283" title="Topazolit">
Topazolit

Topazolit – bardzo rzadki minerał z gromady krzemianów, zaliczany do grupy granatów (gemmologiczna odmiana andradytu). Nazwa nawiązuje do podobieństwa tego minerału do żółtego topazu, z którym w przeszłości często go mylono.
Właściwości.
Zazwyczaj tworzy izometryczne kryształy dwunasto- lub dwudziestoczterościanu deltoidowego. Występuje w skupieniach zbitych, ziarnistych, tworzy też naskorupienia. Jest kruchy, przezroczysty, rozpuszcza się w gorącym kwasie siarkowym.
Występowanie.
Rozpowszechniony minerał wapiennych skał kontaktowo zmienionych i metasomatowych. Rozpowszechniony wśród niektórych skał zasadowych i łupków chlorytowych. Spotykany jest także w piaskach i żwirach.
Miejsca występowania: Włochy – Niemcy, Szwajcaria, Rosja, USA.
Zobacz też.
granat

</doc>
<doc id="70287" url="https://pl.wikipedia.org/wiki?curid=70287" title="Agesilaos II">
Agesilaos II

Agesilaos II (łac. Agesilaus, gr. ; 444–360 p.n.e.) – król Sparty w latach 396–360 p.n.e., wódz, prowadził działania wojenne przeciwko Persji na terenie Azji Mniejszej.
Agesilaos był od urodzenia kulawy. Tron Sparty objął po swoim przyrodnim bracie Agisie II. W 396 p.n.e. roku Agesilaos II wyprawił się do Azji Mniejszej, gdzie skutecznie walczył z Persami. Potem powrócił do Grecji, gdzie w 394 roku pod Koreneją odniósł zwycięstwo nad armiami polis Aten, Koryntu, Teb i Argos. Uzyskując supremację Sparty w Grecji na ponad 20 lat. Został pokonany dwukrotnie w 371 p.n.e. pod Leuktrami przez wojska dowodzone przez Epaminondasa oraz w bitwie pod Mantineją w 362 p.n.e. ze zjednoczonymi siłami Teb i Aten znowu pod dowództwem Epaminondasa. Po tych klęskach udał się ze swoim oddziałem do Egiptu, gdzie jako armia zaciężna służył faraonowi Tachosowi w czasie walk w Azji w latach 361–360. Po przejęciu władzy przez Nektanebo II Agesilaos II przeszedł na jego służbę. Zmarł w 360 roku p.n.e. w czasie powrotu do Sparty.

</doc>
<doc id="70288" url="https://pl.wikipedia.org/wiki?curid=70288" title="Gramatyka języka interlingua">
Gramatyka języka interlingua

Gramatyka interlingwy jest ekstraktem, najmniejszym wspólnym mianownikiem gramatyk języków kontrolnych, z których wywodzi się interlingua, uproszczonym zarazem przez odrzucenie między innymi rozbudowanej odmiany wyrazów. Nie jest więc językiem sztucznie utworzonym, lecz wyekstrahowanym z języków naturalnych.
Akcent.
Akcent pada w ogromnej większości przypadków na samogłoskę przed ostatnią spółgłoską: "facer, parlar, elegante, discurso, computator, Polonia, persona, ideal, libro, elephante".
Druga reguła akcentowania respektuje klasyczne korzenie językowe – istnieje kilka końcówek wyrazów, które powodują, że akcent przesuwa się na samogłoskę poprzedzającą przedostatnią spółgłoskę.
Alfabet.
Interlingua posługuje się alfabetem łacińskim, bez żadnych znaków diakrytycznych (w nawiasach nazwa i w zielonym kolorze wymowa pojedynczych liter):
Rodzajnik.
Rodzajnikiem określonym jest le:
Przyimki a i de w połączeniu z rodzajnikiem określonym ulegają ściągnięciu:
Rodzajnikiem nieokreślonym jest un:
Rzeczownik.
Rzeczownik nie posiada rodzaju gramatycznego. Jedynie niektóre nazwy osób lub zwierząt mogą mieć końcówkę zależną od płci, -o lub -a:
Liczba mnoga jest tworzona za pomocą s. Po końcowej spółgłosce dodawana jest końcówkę -es. Wyraz kończący się na -c ma liczbę mnogą tworzoną za pomocą -ches:
Końcówka liczby mnogiej -s nie wpływa na przesunięcie akcentu "–" pozostaje on na swoim miejscu:
Przymiotnik.
Przymiotnik jest nieodmienny, bez względu na rodzaj czy liczbę rzeczownika:
Przymiotnik może się pojawiać przed lub po określanym rzeczowniku. Dominuje stawianie przymiotnika po rzeczowniku (jak w języku hiszpańskim), ale krótkie i często używane przymiotniki są stawiane na ogół przed rzeczownikiem:
Przymiotnik może czasem przyjąć końcówkę -s liczby mnogiej, jeśli sam rzeczownik jest nieobecny:
Stopniowanie przymiotników odbywa się w sposób regularny za pomocą plus i le plus (w przeciwną stronę za pomocą minus i le minus):
Istnieją nieregularne metody stopniowania niektórych przymiotników, często stosowane w tekstach:
Przysłówek.
Przysłówki regularne są tworzone od przymiotników przez dodanie -mente albo, po końcowym -c, przez dodanie -amente:
Istnieje wiele przysłówków pierwotnych, które nie są wywodzone z przymiotników:
Przysłówki są stopniowane analogicznie do przymiotników, w sposób regularny lub nieregularny:
Zaimek.
Illo(s) dotyczy rzeczy lub zwierząt, których płeć nie jest znana:
Il jest używane w konstrukcjach bezosobowych:
On jest używane dla nieokreślonych osób:
Istnieją dwie formy zaimka dzierżawczego:
Zaimek zwrotny się ma postać se (lavar se, brossar se), odmienianą przez osoby:
Czasownik.
Czasowniki kończą się na -ar (ogromna większość), -er (pewna ilość czasowników, w tym szereg często używanych) lub -ir (bardzo niewiele). Nie są one odmieniane przez czasy i osoby – po odjęciu końcowej litery -r uzyskuje się czas teraźniejszy dla wszystkich osób w obu liczbach. Podobnie jest w innych czasach.
Koniugacja w interlingwie jest łatwiejsza w porównaniu z językami naturalnymi, zwłaszcza takimi, jak łacina, francuski, niemiecki czy języki słowiańskie. Znając wyrazy i podane w tabeli zasady, poznaje się natychmiast całą koniugację:
Pewne nieliczne czasowniki mające końcówkę -er tworzą imiesłów czasu teraźniejszego za pomocą -iente:
Bezokolicznik może być użyty jako rzeczownik, imiesłów jako przymiotnik:
Czasowniki esser (być), haber (mieć) i vader (iść) mają w czasie teraźniejszym powszechnie używane formy alternatywne:
Czasownik esser ma jeszcze inne formy alternatywne, nieco mniej popularne:
Sia jest trybem rozkazującym i łączącym esser:
Czasy przeszłe dokonane (tempores perfecte) tworzy się z czasownikiem haber i imiesłowem przeszłym:
Wzorem języków romańskich można także tworzyć czas przyszły natychmiastowy, używając do tego formę skróconą czasownika vader (chodzić, iść) i bezokolicznik:
Tryb bierny tworzy się za pomocą czasownika esser i imiesłowu przeszłego:
Te dwa czasowniki mogą być mieszane w bardziej złożonych konstrukcjach:
Wymowa.
Wymowa w języku interlingua jest bardzo podobna do włoskiej czy hiszpańskiej.
Najważniejsze zasady:

</doc>
<doc id="70291" url="https://pl.wikipedia.org/wiki?curid=70291" title="Anabaza">
Anabaza

Anabaza (gr. "Anabasis") – dzieło Ksenofonta. Występuje również pod tytułem "Wyprawa Cyrusa". Opisuje brawurowy powrót greckiego wojska najemnego spod Kunaksy w Babilonii do Grecji.
Tytuł pochodzi od greckiego słowa "anabaino" (idę w górę), którym Grecy jako naród żeglarzy określali oddalanie się od brzegu morza (tytuł odpowiada raczej początkowej części, w której opisany jest marsz od Sardes w kierunku Babilonu).
"Anabaza" to jeden z pierwszych znanych pamiętników wojennych. Ksenofont opisuje w nim losy 10 tysięcy (stąd często nazywana "wyprawą dziesięciu tysięcy") najemników greckich w służbie satrapy perskiego Cyrusa Młodszego podczas wyprawy przeciwko jego bratu, królowi Persji Artakserksesowi II Mnemonowi. Opisane wydarzenia przypadają na lata 401–399 p.n.e.
W rozstrzygającym starciu pod Kunaksą oddziały greckie zwyciężyły na swoim odcinku, ale cała bitwa skończyła się przegraną i śmiercią Cyrusa. Pozbawieni naczelnego wodza Grecy znaleźli się w nieznanym sobie wrogim kraju bez zaopatrzenia i daleko od Grecji. Ponadto wódz perski Tissafernes podstępnie zwabił i zamordował wszystkich wyższych dowódców greckich. W takiej sytuacji Grecy zorganizowali się na nowo, wybrali nowych dowódców (wśród nich był Ksenofont) i ruszyli w drogę powrotną. 
Ich trasa wiodła wzdłuż rzeki Tygrys na północ, gdzie po pięciu miesiącach dotarli do greckiej kolonii Trapezunt (obecnie Trabzon w Turcji) nad brzegami Morza Czarnego. Następnie drogą morską dotarli do Chryzopola (obecnie Skutari) naprzeciw Bizancjum. Podczas drogi powrotnej Grecy byli tropieni przez Persów i atakowani przez barbarzyńskie plemiona, wielokrotnie musieli wykazywać się swoim męstwem i kunsztem wojennym.
Ksenofont opisuje życie codzienne i zwyczaje żołnierzy stanowiących zbieraninę najemników z różnych części Hellady, m.in. wiece żołnierskie, na których były podejmowane wspólnie decyzje, co do dalszego losu. Dzieło stanowi też źródło informacji o ludach, z którymi przyszło im się zetknąć. Prawdopodobnie są w nim po raz pierwszy wspomniani przodkowie dzisiejszych Kurdów (jako "Karduchowie").
Pierwsza publikacja miała miejsce przed rokiem 380 p.n.e. Początkowo Ksenofont nie przyznawał się do napisania "Anabazy", przypisując je fikcyjnemu autorowi. W całej książce występuje zawsze w trzeciej osobie. Tekst nie jest całkowicie bezstronny, można odczuć skłonność autora do uwydatniania swoich zasług jako dowódcy.

</doc>
<doc id="70297" url="https://pl.wikipedia.org/wiki?curid=70297" title="Stanisław Mazur">
Stanisław Mazur

Stanisław Mieczysław Mazur (ur. 1 stycznia 1905 we Lwowie, zm. 5 listopada 1981 w Warszawie) – polski matematyk, najbliższy współpracownik Stefana Banacha i jeden z głównych współtwórców lwowskiej szkoły matematycznej; wprowadził i rozwinął metody geometryczne w analizie funkcjonalnej oraz w 1938 zapoczątkował ogólną teorię przestrzeni liniowo-topologicznych; jeden z czołowych specjalistów w zakresie teorii limesowalności (sumowalności) 
Poseł na Sejm Ustawodawczy (1947-1952) i Sejm PRL I kadencji z ramienia PZPR (z okręgu Lublin), członek KC PZPR.
Życiorys.
W 1923 ukończył gimnazjum we Lwowie, w latach 1923-1926 studiował matematykę na Uniwersytecie Jana Kazimierza i uniwersytecie w Paryżu. Studiów tych nie ukończył, ale pomimo braku magisterium został zatrudniony jako młodszy asystent na UJK, w 1932 obronił pracę doktorską "O szeregach warunkowo sumowalnych" napisaną pod kierunkiem Stefana Banacha, do 1935 był asystentem II katedry analizy matematycznej i I katedry analizy matematycznej UJK. Od 1935 był adiunktem, od 1936 docentem II katedry matematyki Politechniki Lwowskiej, w 1936 habilitował się na podstawie pracy "O zbiorach i funkcjonałach wypukłych w przestrzeniach liniowych". W październiku 1936 otrzymał prawo "veniam legendi" z matematyki na Wydziale Matematyczno-Przyrodniczym Uniwersytetu Jana Kazimierza we Lwowie. W okresie sowieckiej okupacji Lwowa nadal prowadził działalność naukową. W latach 1939-1941 i 1944-1946 był profesorem nadzwyczajnym, kierownikiem katedry geometrii Uniwersytetu Lwowskiego, od 1940 współpracownikiem Akademii Nauk Ukrainy w Kijowie. W okresie okupacji niemieckiej pracował jako sprzedawca.
W 1939 został deputowanym do Zgromadzenia Ludowego Zachodniej Ukrainy, od 1940 był radnym Lwowskiej Rady Miejskiej, po powrocie Sowietów w 1944 został członkiem Zarządu Głównego Związku Patriotów Polskich, angażował się w tzw. akcję repatriacyjną. 
Lwów opuścił w maju 1946. W latach 1946-1948 profesorem Uniwersytetu Łódzkiego, od 1948 Uniwersytetu Warszawskiego, gdzie kierował Katedrą Matematyki II (do 1952) i Katedrą Analizy Matematycznej (1952-1969), w latach 1964-1969 był także dyrektorem Instytutu Matematycznego UW. Od 1969 pracował w Instytucie Matematycznym PAN, w 1975 przeszedł na emeryturę.
Był członkiem korespondentem PAU (od 1947), członkiem rzeczywistym Polskiej Akademii Nauk (od 1952). W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina.
Został pochowany na Cmentarzu Wojskowym na Powązkach w Warszawie (kwatera B 32 rz. Tuje m. 5).
Życie prywatne.
Cechował się bardzo zjadliwym poczuciem humoru.
Znanym wydarzeniem było wręczenie przez niego publicznie (obiecanej w Księdze szkockiej) żywej gęsi młodemu matematykowi szwedzkiemu, Perowi Enflo, w nagrodę za rozwiązanie (negatywne) problemu istnienia bazy Schaudera w każdej ośrodkowej przestrzeni Banacha.
Ojciec tancerki Krystyny Mazurówny (ur. 1939) oraz Barbary Mazurówny.

</doc>
<doc id="70299" url="https://pl.wikipedia.org/wiki?curid=70299" title="Więź społeczna">
Więź społeczna

Więź społeczna – pojęcie socjologiczne określające ogół stosunków społecznych, instytucji i środków kontroli społecznej wiążących jednostki w grupy i kręgi społeczne i zapewniających ich trwanie. Pozwala na odróżnianie grupy społecznej od takich pojęć jak: zbiór społeczny, kategoria społeczna czy skład społeczny.
Definiowanie więzi społecznej.
Zdaniem klasyków socjologii na różnych etapach rozwoju społeczeństw dominują różne rodzaje więzi społecznych. Pojęcie więzi społecznej rozwinęło się jednak przede wszystkim w ramach polskiej socjologii (pojęcie to nie ma np. swojego odpowiednika w socjologii amerykańskiej). Więzi społecznej i jej ewolucji dużo uwagi poświęcali m.in. Ludwik Krzywicki i Stanisław Ossowski.
Jan Turowski definiował więź społeczną jako: „fakt uzależnienia się bądź zjednoczenia się członków danego zbioru ludzi wokół określonych wartości czy pełnionych funkcji społecznych”. Ferdinand Tönnies podkreślał różnicę między wspólnotą a stowarzyszeniem (zrzeszeniem). Émile Durkheim rozróżniał solidarność mechaniczną i organiczną.
Typologie więzi społecznych.
Typologia Pawła Rybickiego.
Więź społeczna może mieć charakter:
Typologia Jana Turowskiego.
Więzi:
Typologia Jana Szczepańskiego.
Szczepański uzupełnia typologię Turowskiego o więzi dwuaspektowe – dające się rzeczowo określić związki między ludźmi, połączenie koncepcji więzi strukturalnej i psychospołecznej: stany świadomości i akty świadomości.
Inne typologie.
Według innych socjologów więzi mogą dzielić się na:
Więzi w grupach celowych.
Grupy celowe ze względu na swoją specyfikę, wytworzyły niemieszczący się w powyższych typologiach rodzaj więzi. Istnieje w nich jedynie więź sformalizowana, oparta na strukturze grupy. Wiąże się ona z funkcjonowaniem rozbudowanego systemu instytucji i urządzeń, które pozwalają na współpracę ludzi, którzy zainteresowani są innymi jedynie w aspekcie osiągnięcia celu, dla którego grupa została zawiązana. Brak tu więzi osobistych i emocjonalnych.

</doc>
<doc id="70300" url="https://pl.wikipedia.org/wiki?curid=70300" title="Polska Akademia Umiejętności">
Polska Akademia Umiejętności

Polska Akademia Umiejętności (w skrócie PAU, do 1919 pod nazwą Akademia Umiejętności, w skrócie AU) – instytucja naukowa mająca status stowarzyszenia, korporacja uczonych skupiająca elitę kadry naukowej.
Historia.
Powstała w 1872 roku, w wyniku przekształcenia Towarzystwa Naukowego Krakowskiego. Oficjalna inauguracja działalności Akademii Umiejętności miała miejsce 7 maja 1873.
Główną siedzibą Akademii (PAU od 1919 roku) był i jest jej własny gmach w Krakowie przy ul. Sławkowskiej 17.
PAU była podzielona na 4 wydziały:
Ogółem do 1952 PAU miała 676 członków krajowych i 264 zagranicznych. PAU organizowała doroczne posiedzenia członków oraz posiedzenia wydziałów. Ciężar prac badawczych i wydawniczych spoczywał na komisjach i komitetach, w których pracowali także uczeni niemający uprawnień członkowskich PAU:
W okresie zaborów instytucja prowadziła działalność wydawniczą. W latach 1905-1906 we współpracy z polską organizacją edukacyjną Macierz Polska wydała we Lwowie, Krakowie oraz Warszawie dwie edycje czterotomowej polskiej encyklopedii ogólnej pt. Encyklopedia podręczna ilustrowana. Z inicjatywy PAU w latach 1905-1923 wydano również 25-tomową Encyklopedię polską redagowaną przez członków oraz współpracowników tej organizacji.
Działalność naukową i w zakresie upowszechniania wiedzy PAU finansowała po części z dotacji państwowych, a po części z darowizn. Poza licznymi okazjonalnymi darowiznami zasadnicze znaczenie dla funkcjonowania PAU miały zapisy dużych nieruchomości rolno-leśnych: Pawła Tyszkowskiego w 1920 r. (6 778 ha), Władysława Józefa Fedorowicza w 1922 r. (1492 ha) i arcyksięcia Karola Stefana Habsburga w 1924 r. (10 500 ha). Wśród tych ostatnich był m.in. doskonale prosperujący folwark w Lipowej koło Żywca (512,21 ha roli i 0,23 ha stawów rybnych) oraz wielkie gospodarstwo leśne w Zawoi, z którego w 1933 r. PAU wydzieliła obszar 642,22 ha na północnych stokach Babiej Góry, na których utworzony został „Rezerwat” – zaczątek dzisiejszego Babiogórskiego Parku Narodowego. Pomimo iż Akademia była stowarzyszeniem wyższej użyteczności publicznej, to z tytułu posiadanych majątków rolnych i leśnych płaciła podatki w pełnej wysokości.
Po II wojnie światowej niezależna od państwa instytucja naukowa była władzom wysoce niewygodna. W 1948 roku ogłosiły one zamiar powołania Polskiej Akademii Nauk, a wobec PAU zastosowano restrykcje: finansowe, cenzuralne, ograniczono jej kontakty z zagranicą, zablokowano wydawnictwa. Placówki badawcze, wydawnictwa, zbiory, pamiątki
i majątek PAU zabrano i przekazano PAN.
W latach 1957–1958 uczeni podjęli próbę odtworzenia PAU, na co władze odpowiedziały powołaniem w Krakowie oddziału PAN. Odbudowę PAU umożliwiła dopiero zmiana ustroju w 1989 r. Odtworzyła ją grupa członków na podstawie dawnego statutu, z zachowaniem ciągłości organizacyjnej i odwołując się do tradycyjnych form działania.
Prezesi PAU.
Kolejnymi prezesami PAU byli:
Sekretarze generalni PAU.
Kolejnymi sekretarzami generalnymi PAU byli:
Członkowie honorowi PAU.
Członkami honorowymi PAU byli:
Członkiem honorowym PAU jest ponadto 
Struktura PAU.
Biuro PAU.
Współcześnie PAU obejmuje wydziały:
Współczesna działalność.
Obecnie PAU składa się – jak wyżej wymieniono – z 6 Wydziałów, każdym kieruje Zarząd, złożony
z dyrektora, jego zastępcy, sekretarza i niekiedy zastępcy tegoż. Przy Wydziałach tworzone są Komisje i Komitety, te ostatnie stałe lub czasowe, z reguły pod kierunkiem członków PAU (z paroma wyjątkami), w których skład mogą wchodzić osoby niebędące członkami PAU. Wydziały odbywają comiesięczne posiedzenia naukowe, na których wygłaszane są referaty połączone z dyskusją. Działalność PAU jest omawiana i dokumentowana w „Roczniku PAU”. Wydziały mają swoje „Rozprawy” lub inne serie wydawnicze, w których publikuje się opracowania i inne ważne dla nauki teksty leżące w ich profilu naukowym, w szczególności źródła historyczne. Komisje dysponują własnymi seriami „Prac” lub – zgodnymi z ich specjalnością – czasopismami. Według stanu z końca 2009 PAU liczy 476 członków, w tym 146 czynnych, 148 korespondentów i 182 zagranicznych, z których każdy utrzymuje żywe kontakty z nauką polską.
Seminarium PAU.
Od 2002 r. odbywa się comiesięczne Seminarium Polskiej Akademii Umiejętności, skupiające każdorazowo od kilkudziesięciu do dwustu uczestników. Obecnie wiodącym tematem jest „Patriotyzm wczoraj i dziś”.
Jako wykładowcy zapraszani są i byli wybitni przedstawiciele nauki, kultury i życia publicznego, jak: Władysław Bartoszewski, Bronisław Geremek, Maciej Władysław Grabski, Jan Nowak Jeziorański, arcybiskupi Alfons Nossol, Henryk Muszyński, Józef Życiński 
Kawiarnia Naukowa.
Od 2004 r. PAU organizuje, wspólnie z „Dziennikiem Polskim”, Kawiarnię Naukową. Są to otwarte dla publiczności zebrania naukowe. Każde z nich wypełnia wykład popularnonaukowy i łącząca się z nim dyskusja, kontynuowana potem przy kawie. Przez szereg lat spotkania Kawiarni prowadził Jerzy Vetulani.
Tygodnik „PAUza Akademicka”.
Od września 2008 ukazuje się internetowy tygodnik „PAUza”, dofinansowany przez Urząd Miasta Krakowa. Na wyjątkowe okazje „PAUza” ukazuje się również w wersji papierowej. Pismo poświęcone jest sprawom życia naukowego w Polsce, ze szczególnym uwzględnieniem środowiska naukowego krakowskiego.
Młodzi uczeni i adepci nauki.
Od stycznia 2009 działa w PAU Akademia Młodych „PAUeczka Akademicka” animowana przez wiceprezesa PAU Andrzeja Szczeklika. Są to comiesięczne spotkania doktorantów, asystentów i studentów środowiska naukowego krakowskiego różnych dyscyplin i specjalności poświęcone dyskusji o charakterze humanizującym i integrującym.
PAU współfinansuje Zimową Szkołę Fizyki Teoretycznej Uniwersytetu Wrocławskiego (dla studentów wyższych lat, doktorantów i młodszych pracowników naukowych), międzynarodowe warsztaty dla młodych matematyków (studentów) i Krakowską Szkołę Fizyki Teoretycznej (dla młodszych badaczy) o charakterze międzynarodowym.
Biblioteka Naukowa PAU i PAN.
W strukturze PAU działa od 1 stycznia 2000 roku, Biblioteka Naukowa PAU i PAN. Jej zawiązki tworzyło w połowie XIX w. Towarzystwo Naukowe Krakowskie. Do 1952 r. działała ona jako Biblioteka AU (od 1872) i PAU (od 1920), od 1953 r. jako samodzielna placówka PAN.
W wyniku porozumienia między PAN i PAU z 20 X 1999 przeszła pod zarząd PAU. Biblioteka liczy około 660 000 vol. i jedn. inw., w tej liczbie blisko 144 250 vol. i jedn. inw. zbiorów specjalnych, na które składają się m.in.: blisko 13 700 starych druków, blisko 13 000 rękopisów oraz ponad 96 000 grafik i rysunków. Biblioteka prowadzi wymianę wydawnictw z ponad tysiącem instytucji w 77 krajach, wydaje własny „Rocznik” o objętości około 50 arkuszy wydawniczych, opracowuje i sukcesywnie wydaje katalogi własnych zbiorów, prowadzi działalność informacyjną, m.in. łączącą się z dydaktyką w uczelniach wyższych Krakowa. Biblioteka ma własną Radę, powoływaną w połowie przez PAU i w połowie przez PAN.
Ośrodek Badań nad Kulturą Ormiańską w Polsce.
W dniu 10.09.2021 został powołany do działania Ośrodek Badań nad Kulturą Ormiańską w Polsce (OBKOP) jako jednostka wchodząca w struktury Polskiej Akademii Umiejętności. Podstawową misją OBKOP jest organizacja i wspieranie badań nad dziejami Ormian polskich w kontekście historii Polski i Armenii, stworzenie w tym zakresie tematycznym instrumentarium badawczego, promocja badań polskich i wymiana doświadczeń ze środowiskami naukowymi na świecie zajmującymi się podobnymi tematami, a także wsparcie przedsięwzięć badawczych młodych uczonych. Placówka działa w następujących płaszczyznach:
Archiwum Nauki PAN i PAU w Krakowie.
Z działalnością PAU związane jest ściśle Archiwum Nauki PAN i PAU w Krakowie. Oprócz zasobu PAN (od 1953) przechowuje ono akta Towarzystwa Naukowego Krakowskiego i innych stowarzyszeń krakowskich, przede wszystkim AU (od 1872) i PAU (1920–1952 i od 1989), a także liczne spuścizny uczonych, nie tylko członków PAU. W wyniku porozumienia między PAN i PAU, od 1 IV 2002 działa jak samodzielna jednostka (dotąd Oddział Archiwum PAN w Warszawie) pod nazwą Archiwum Nauki PAN i PAU w Krakowie. Mieści się ono w strukturze Oddziału PAN w Krakowie, ma własną Radę, powoływaną przez obie instytucje po połowie, i przez obie jest finansowane. Oprócz przechowywania, opracowywania i udostępniania zbiorów, Archiwum prowadzi systematyczną działalność ekspozycyjną, połączoną z małymi konferencjami naukowymi i publikacją serii PAU „W służbie nauki”. Archiwum współpracuje ściśle z Komisją Historii Nauki PAU.
Biblioteka Polska w Paryżu.
Ważną agendą PAU stała się Biblioteka Polska w Paryżu. Wykonując swoje dawne prawa właściciela (od 1893 r.), PAU doszła w drodze arbitrażu do porozumienia z zarządzającym aktualnie Biblioteką Towarzystwem Historyczno-Literackim w Paryżu. Dopuściła je do praw współwłaściciela, współfinansuje (ze środków Ministerstwa Nauki i Szkolnictwa Wyższego) od 2004 r. Bibliotekę i współorganizuje jej działalność.
Polski Instytut Naukowy w Kanadzie.
Istniejący od 1943 roku i związany jest z Uniwersytetem McGill w Montrealu, do 1976 będący oddziałem Polskiego Instytutu Naukowego z siedzibą w Nowym Jorku, Polski Instytut Naukowy w Kanadzie (PINK) posiada 4 oddziały w Montrealu, Ottawie, Toronto i Vancouver. Integralną jego częścią jest Biblioteka Polska im. Wandy Stachiewicz w Montrealu - największa biblioteka polska na kontynencie amerykańskim. W 2006 roku, na wniosek PINK, Rada PAU uznała Polski Instytut Naukowy w Montrealu za Stację Naukową PAU.
Polski słownik biograficzny.
PAU współdziała z Instytutem Historii PAN w zakresie opracowywania i publikacji "Polskiego słownika biograficznego." Od 1935 do 1949 r. "Słownik" był wydawany przez PAU. Następnie, z przyczyn ideologicznych, wstrzymano jego kontynuację. Dopiero po przełomie październikowym reaktywowano Pracownię w ramach PAN i od 1958 r. słownik ukazuje się nadal. Od 1999 r. PAU ma swój udział w tworzeniu "Polskiego słownika biograficznego" przez nieodpłatne udostępnianie Pracowni PSB swoich lokali o powierzchni około 193 m².
Stypendia Naukowe.
PAU dysponuje stypendiami Fundacji Lanckorońskich na badania zagraniczne. Jest to wielka liczba stypendiów na pobyt w Rzymie, Wiedniu, Londynie, a niekiedy także gdzie indziej. Rozdziela je corocznie Komisja Stypendialna PAU, w skład której wchodzą także przedstawiciele pięciu uniwersytetów (UJ, UW, UWr., UAM, UMK).
W 2005 r. został uruchomiony w Towarzystwie Historyczno-Literackim w Paryżu fundusz stypendialny im. Dr Marii Zdziarskiej-Zalewskiej na badania w Bibliotece Polskiej w Paryżu. Stypendia są przyznawane przez specjalną komisję powołaną przy PAU.
Współpraca zagraniczna.
Akademia Umiejętności od swojego założenia rozwijała współpracę zagraniczną i działalność na forum międzynarodowym. Już w XIX w. inicjowała ekspedycje archiwalne w celu gromadzenia i badania źródeł do historii Polski (m.in. tzw. Ekspedycja Rzymska do Archiwum Watykańskiego w związku z jego otwarciem w 1881 r.) oraz wysyłała swoich przedstawicieli na kongresy międzynarodowe. W 1893 r. AU stała się właścicielem Biblioteki Polskiej w Paryżu i utworzyła w niej swoją stację naukową. Od początku swego istnienia jej biblioteka w Krakowie prowadzała szeroką międzynarodową wymianę wydawnictw. PAU była członkiem założycielem powstałej w 1921 r. Union Académique Internationale (UAI).
Po wznowieniu działalności PAU odnowiono w 1993 r. jej członkostwo w UAI i podjęto współdziałanie w programach badawczych i wydawniczych tej organizacji. Zakończono edycję polskiej serii Corpus vasorum antiquorum (CVA) wydaniem tomu X, poświęconego ceramice cypryjskiej ze zbiorów Muzeum Narodowego w Warszawie. Przygotowano i wydano tzw. arkusz „Kraków” Tabula imperii Romani (TIR) oraz przygotowano materiał do arkusza 12 Atlas du Monde Grec et Romain. Wydano trzy tomy polskiej serii Corpus antiquitatum Americanensium (CAA); pierwsze dwa poświęcone zostały ceramice i tkaninom peruwiańskim ze zbiorów Muzeum Archeologicznego w Krakowie (kolekcja Klugera, dawna własność PAU), a trzeci dotyczy materiałów polskiej misji archeologicznej w Peru. Podjęto wydawanie polskiej serii Sylloge nummorum Graecorum (SNG), których pierwsze cztery zeszyty zostają poświęcone kolekcjom monet greckich z Muzeum Archeologiczno-Etnograficznego w Łodzi. Pierwszy zeszyt ukazał się w 1998, a drugi w 2006 r. Członkowie PAU biorą udział w realizacji takich projektów UAI, jak Corpus philosophorum medii aevi, Civitas litteraria Europaea, Moravia Magna. PAU zgłosiła też akces do nowych programów UAI, m.in. w zakresie realizacji Monumenta palaeographica medii aevi (tom I opracowany), Mundur Scytio-Sarmaticus et Graco-Romanus (wspólnie z Ukrainą).
Dzięki efektywnemu współdziałaniu PAU z UAI doroczny zjazd plenarny tej ostatniej (przedstawiciele 44 Akademii z całego świata zrzeszonych w UAI) odbył się w 1999 r. w Krakowie, a przedstawiciel PAU w UAI, Janusz K. Kozłowski, został wybrany do Biura UAI; od 2007 r. jest on wiceprezydentem tej organizacji.
PAU podpisała umowę o współpracy ze Słowacką Akademią Nauk. Zaowocowała ona zwłaszcza w zakresie archeologii; prowadzone są wspólne badania terenowe, m.in. stanowisk archeologicznych we wschodniej i południowo-zachodniej Słowacji, oraz w zakresie archeologii i środowiska naturalnego Beskidu Niskiego (tom II).
Podjęto też współpracę i podpisano umowy z Królewską Flamandzką Akademią Nauk, Literatury i Sztuk Pięknych w Belgii, z Akademią Nauk Republiki Czeskiej, ze Słoweńską Akademią Nauk, z Węgierską Akademią Nauk, z Rumuńską Akademią Nauk i z Ukraińską Narodową Akademią Nauk. Luźniejsze formy współpracy łączą PAU z Saską Akademią Nauk, z Austriacką Akademią Nauk i z Brandenburską Akademią Nauk w Berlinie. Wreszcie Wydział II PAU podpisał umowę o współpracy z Instytutem Historii w Wilnie. Realizujemy współpracę z Uniwersytetem La Sapienza w Rzymie (umowa z 2011 r.). Współpraca zagraniczna PAU została też zapisana w umowach międzynarodowych zawartych przez MSZ, m.in. z Francją, Włochami, Czechami, Macedonią i Egiptem.
W łączności z Uniwersytetami w Rzymie (La Sapienza i LUMSA), w Lecce, w Anders, w Szegedzie, w Lublinie (KUL) i w Tallinnie, PAU współtworzy – stosownie do wymogów Unii Europejskiej – zrzeszenie naukowe pod nazwą Centro Interuniversitario Internazionale per il Mediterraneo, l’Europa Centro-Orientale e l’Eurasia.
W 1994 r. utworzono w Nowym Jorku, na bazie Polskiego Instytutu Naukowego w Ameryce (The Polish Institute of Arts and Science in America), który w okresie II wojny światowej oraz w czasie przymusowego zawieszenia działalności PAU w latach 1952–1989 kontynuował jej tradycje, Stację Naukową PAU. Jej krótkotrwała działalność z powodu braku środków nie mogła być kontynuowana. Obecnie zabiegamy o jej ożywienie.
Nawiązano też kontakty z Polskim Instytutem Naukowym w Kanadzie (Polish Institute of Arts and Science in Canada), powstałym w 1943 r. jako oddział Polskiego Instytutu Naukowego w Nowym Jorku, a od roku 1976 działającym jako niezależna instytucja kanadyjska. On również przyjął status Stacji Naukowej PAU. Wydaliśmy wspólnie już trzy książki, zasilamy też jego działalność naszymi prelegentami.
PAU włączyła się do programu Polskiego Instytutu Historycznego w Rzymie, finansowanego przez Fundację Lanckorońskich. Obecnie, w związku z jego likwidacją po śmierci Karoliny Lanckorońskiej, przejęła jego mienie w postaci licznych publikacji oraz naukowe agendy, tj. publikację akt Nuncjatury Apostolskiej w Polsce.
Nawiązując do dawnej tradycji, PAU współorganizuje badania archeologiczne na Ukrainie, m.in. kontynuowała rozkopywanie wielkiego kurhanu scytyjskiego w Ryżanówce. Badania te przyniosły jedno z najznakomitszych odkryć archeologicznych ostatnich lat – bogato wyposażony pochówek władcy scytyjskiego.
Aktualnie prowadzone są pod kierunkiem Jana Machnika badania nad osadnictwem naddniestrzańskim. Umożliwiły je granty KBN. Nawiązując do przedwojennych zamierzeń, PAU przyczynia się też do realizacji badań archeologicznych w Grecji dotyczących unikatowej w tej części Europy sekwencji nawarstwień w Jaskini nr 1 w Klisurze (wschodni Peloponez), w której występują ślady osadnictwa i znaleziska paleontologicznego z okresu ostatniego zlodowacenia. Badania te przyczyniają się do poznania nie tylko ewolucji kultury na terenie Grecji, ale też zmian klimatycznych i paleoekologicznych w okresie ostatnich 100 000 lat. Kieruje nimi Janusz K. Kozłowski w ramach grantów naukowych. Zaowocowały one publikacją wyników wspólnie przez Grecką Akademie Nauk i PAU. Stosownie do umowy o współpracy kulturalnej między Polską i Egiptem, PAU – wspólnie z Instytutem Archeologii Uniwersytetu Jagiellońskiego – uczestniczyła w badaniach archeologicznych w Delcie Nilu.
Nagrody.
PAU przyznaje nagrody za wybitne osiągnięcia badawcze, takie jak:
Nadto PAU czynnie uczestniczy w przyznawaniu następujących nagród:
Na koniec wzmianki wymaga patronat PAU nad: Stowarzyszeniem Edukacyjnym „Wieniawa” w Kłobucku, Towarzystwem Przyjaciół Wodzisławia, Stowarzyszeniem Miłośników Wsi Rogi, Towarzystwem Miłośników Ziemi Żywieckiej, Zespołem Placówek Oświatowych im. Karoliny Lanckorońskiej w Jasienicy, Gimnazjum im. Biblioteki Polskiej w Paryżu w Świątnikach Górnych oraz Wadowickim Centrum Kultury.

</doc>
<doc id="70307" url="https://pl.wikipedia.org/wiki?curid=70307" title="Fryderyki – piosenka/utwór roku">
Fryderyki – piosenka/utwór roku

Laureaci i nominowani do Nagrody Akademii Fonograficznej Fryderyk w kategorii „Piosenka roku” lub „Utwór roku”:

</doc>
<doc id="70308" url="https://pl.wikipedia.org/wiki?curid=70308" title="Stephen Smale">
Stephen Smale

Stephen Smale (ur. 15 lipca 1930 we Flint) – amerykański matematyk, laureat Medalu Fieldsa w 1966 za prace z topologii i teorii układów dynamicznych. W 2006 otrzymał również nagrodę Wolfa z dziedziny matematyki.

</doc>
<doc id="70311" url="https://pl.wikipedia.org/wiki?curid=70311" title="PAU">
PAU



</doc>
<doc id="70312" url="https://pl.wikipedia.org/wiki?curid=70312" title="Medal Fieldsa">
Medal Fieldsa

Medal Fieldsa – nagroda przyznawana w dziedzinie matematyki dwóm, trzem lub czterem uczonym za wyniki, które miały największy wpływ na jej rozwój. Związana z nim jest premia finansowa w wysokości ok. 5500 dolarów kanadyjskich.
Został ufundowany w 1932 przez kanadyjskiego matematyka Johna Charlesa Fieldsa i przyznawany jest co cztery lata (od 1936, z przerwą wojenną do 1950). Wręczeń dokonuje się podczas Międzynarodowych Kongresów Matematyków. Medal Fieldsa przyznaje się wyłącznie matematykom, którzy nie ukończyli 40 lat do 1 stycznia roku jego nadania. Laureatów ustala komitet powoływany co 4 lata przez Międzynarodową Unię Matematyczną.
Wygląd.
Medal jest wykonywany z 14-karatowego złota według projektu kanadyjskiego artysty, R. Taita McKenziego. Ma 6,35 cm średnicy. 
Z jednej strony widnieją na nim głowa Archimedesa i cytat z rzymskiego poety Maniliusza "Transire suum pectus mundoque potiri" ("Wznieść się ponad granice ludzkich możliwości i przewodzić światu"), z drugiej - napis "Congregati ex toto orbe mathematici ab scripta insignia tribuere" ("Zebrani z całego świata matematycy honorują wielkie osiągnięcia"). 
Na medalu nie widnieje nazwisko Fieldsa. Umieszcza się na nim nazwisko laureata, ale samo – zgodnie z wolą Fieldsa i postanowieniem społeczności matematycznej, kraj pochodzenia i macierzysta uczelnia laureata nie mają znaczenia.
Laureaci.
Chronologiczna lista laureatów

</doc>
<doc id="70313" url="https://pl.wikipedia.org/wiki?curid=70313" title="Avril Lavigne">
Avril Lavigne

Avril Ramona Lavigne (ur. 27 września 1984 w Belleville w prowincji Ontario) – kanadyjska piosenkarka pop-rockowa, gitarzystka, autorka tekstów, kompozytorka, producentka muzyczna, a także projektantka mody, filantropka i aktorka. Na scenie muzycznej zaistniała w 2002 roku, wydając swój debiutancki album "Let Go". W 2006 "Canadian Business Magazine" umieścił ją na siódmym miejscu najbardziej wpływowych Kanadyjczyków w Hollywood. Sprzedała na całym świecie ponad 90 milionów egzemplarzy swoich płyt.
Życiorys.
Pochodzenie.
Posiada kanadyjski i francuski paszport, jej ojciec jest Francuzem. Pomimo identyfikacji narodowościowej jako francusko-kanadyjskiej, języka francuskiego zaczęła się uczyć w wieku 28 lat.
Dzieciństwo i początki kariery.
Urodzona w Belleville, Ontario w rodzinie Judy (z domu Loshaw) i Johna Lavigne – gospodyni domowej i pracownika firmy telekomunikacyjnej. Ma starszego brata Matta oraz młodszą siostrę Michelle. Gdy miała pięć lat jej rodzina przeniosła się do pobliskiego miasteczka – Napanee, w którym artystka dorastała.
W dzieciństwie interesowała się hokejem, baseballem i jazdą na deskorolce, a marzyła o zostaniu policjantką. W wieku dziesięciu lat dała pierwszy solowy występ w chórze kościelnym. Od tego czasu zaczęła kształcić się w kierunku muzycznym. Kiedy miała dwanaście lat samodzielnie nauczyła się gry na gitarze. Jej ojciec urządził w ich domowej piwnicy małe studio nagraniowe, wyposażone w mikrofon, perkusję, keyboard i gitary. W wieku czternastu lat napisała swoją pierwszą piosenkę, która nazywała się „Can’t Stop Thinking About You” i opowiadała o jej młodzieńczej miłości.
W roku 1999 została finalistką radiowego konkursu, w wyniku czego zaśpiewała z Shanią Twain jej utwór „What Made You Say That”, w Ottawie. W trakcie występu zauważył ją Stephen Medd – lokalny wykonawca muzyki folk, który zaproponował jej występ w swoim albumie – "The Quinte Spirit", w utworze „Touch the Sky”. Po roku przerwy ponownie nawiązała z nim współpracę, nagrywając kolejne dwa utwory – „Two Rivers” oraz „Temple of Life”, wydane na następnej jego płycie – "My Window to You".
W 2000 roku jej ówczesny menadżer – Cliff Fabri namówił ją na wyjazd do USA i współpracę z amerykańską wytwórnią płytową – Arista. Piętnastominutowy występ przed przedstawicielami wytwórni wystarczył na podpisanie kontraktu na nagranie dwóch następnych albumów. Prace nad albumem rozpoczęto. Początkowo muzyka Lavigne miała być utrzymana w stylu folkowym, takim jak jej pierwsze utwory. Stwierdziła jednak, że ten styl do niej nie pasuje i nie może śpiewać cudzych piosenek. Po pewnym czasie wyznała, że pisze własne utwory. Materiał zaczęto nagrywać na nowo, według jej zamysłu. Nawiązała współpracę z zespołem The Matrix oraz Clifem Magnessem, z którymi napisała większą część utworów na płytę.
2002-03: "Let Go".
4 czerwca 2002 roku wydała swój pierwszy album – "Let Go". Płytę promowano singlem „Complicated”. Innymi rozpoznawalnymi utworami z płyty stały się także single „Sk8er Boi”, „I’m with You” oraz „Losing Grip”. Album jest utrzymany w charakterystycznym dla piosenkarki, pop-rockowym stylu z wyraźnymi wpływami muzyki rockowej. Płyta sprzedała się w ponad szesnastu milionach egzemplarzy – zdobywając przy tym sześciokrotnie status platynowej w USA, co uczyniło Lavigne najlepiej sprzedającą się artystką 2002 roku. Dodatkowo, w USA album dotarł na drugą pozycję w notowaniu "Billboard 200", a w Wielkiej Brytanii, Kanadzie i Australii stał się numerem jeden. W Wielkiej Brytanii 17-letnia wówczas piosenkarka stała się najmłodszym artystą, któremu udało się zdobyć pierwsze miejsce w notowaniach.
Debiutancki singiel wokalistki, „Complicated” zadebiutował na 1 miejscu w Australli oraz na 2 pozycji w Stanach Zjednoczonych. Stał się jednym z najlepiej sprzedających się singli kanadyjskich artystów. Kolejne single, „Sk8er Boi” oraz „I’m with You” znalazły się w pierwszej dziesiątce na notowaniach w USA. Dzięki sukcesom swoich trzech pierwszych singli, Lavigne stała się drugim artystą w historii, którego aż trzy single z debiutanckiego albumu stały się numerem jeden.
Na gali "MTV Video Music Awards" w 2002 roku, wraz z teledyskiem do utworu „Complicated” zdobyła tytuł "Najlepszego nowego artysty". Podczas "Juno Awards" w 2003 zwyciężyła aż w czterech kategoriach (z sześciu nominacji).
W styczniu 2003 roku, piosenkarka wyruszyła w swoją pierwszą trasę koncertową – "Try To Shut Me Up Tour". Podczas trasy wykonywała wszystkie utwory z debiutanckiego albumu oraz covery – „Knockin’ on Heaven’s Door” Boba Dylana i „Basket Case” zespołu Green Day, a także utwór „I Don’t Give”, będący stroną B singla „Complicated”. Z tej trasy pochodzi pierwsze DVD koncertowe wokalistki – "My World".
W 2002 roku wystąpiła także w teledysku do piosenki „Hundred Million” zespołu Treble Charger. Podczas gali "MTV’s Icon" w 2003 roku zaśpiewała utwór „Fuel” w hołdzie dla zespołu Metallica.
W 2003 jej wizerunku użyto w grze "".
2004-05: "Under My Skin".
25 maja 2004 roku wydany został drugi album piosenkarki – "Under My Skin". Pierwszym singlem pochodzącym z płyty był utwór „Don’t Tell Me”. Wielkimi przebojami okazały się kolejne dwa single – „My Happy Ending” i „Nobody’s Home”. Jako czwarty singiel promocyjny wydano także utwór „He Wasn’t”. Płyta wyróżnia się w całej dyskografii artystki rockowym, cięższym brzmieniem. Album zadebiutował na szczytach list przebojów w takich krajach jak Wielka Brytania, Kanada, Stany Zjednoczone, Australia, Meksyk i Japonia. W USA i Wielkiej Brytanii album sprzedał się w ponad dziesięciu milionach egzemplarzy. Większość utworów na płycie Lavigne napisała wraz z kanadyjską artystką Chantal Kreviazuk, która nauczyła ją też gry na pianinie. Producentami albumu są Don Gilmore, Raine Maida oraz Butch Walker.
Singiel przewodni – „Don’t Tell Me” dotarł na szczyt list przebojów w takich krajach jak Argentyna i Meksyk. Znalazł się też w pierwszej piątce w Wielkiej Brytanii i Kanadzie. Utwór „My Happy Ending” stał się hitem numer jeden w Meksyku. Sukces odniósł też w Wielkiej Brytanii, Kanadzie i Stanach Zjednoczonych. Trzeci singiel, „Nobody’s Home” stał się kolejnym światowym hitem, jednak szczyt na notowaniach osiągnął tylko w Argentynie i Meksyku. Piosenka „He Wasn’t” osiągnęła sukces w Wielkiej Brytanii i Australii. W Stanach Zjednoczonych utwór nie został wydany.
W 2004 roku wyruszyła w krótką trasę – "Live and By Surprise Tour", w trakcie której występowała w centrach handlowych w wybranych miastach w USA i Kanadzie. Podczas koncertów towarzyszył jej gitarzysta jej koncertowego zespołu i zarazem przyjaciel – Evan Taubenfeld. Zagrali łącznie dwadzieścia jeden koncertów, wykonując akustyczne wersje piosenek z albumu.
Pod koniec 2004 roku wyruszyła w swoją pierwszą światową trasę – "Bonez Tour", która trwała cały następny rok. Podczas trasy powstało kolejne DVD piosenkarki – "". Podczas tej trasy wokalistka zagrała w katowickim Spodku. Był to jej pierwszy koncert w Polsce.
Podczas "World Music Awards" w 2004 zwyciężyła w dwóch kategoriach – "Najlepszy pop-rockowy artysta" oraz "Najlepiej sprzedający się kanadyjski artysta". Na "Juno Awards" w 2005 zdobyła trzy nagrody (z pięciu nominacji).
Lavigne jest współautorką piosenki „Breakaway” napisanej dla Kelly Clarkson. Utwór znalazł się na ścieżce dźwiękowej do filmu "" oraz debiutanckim albumie Clarkson. Podczas "Fashion Rocks" w 2004 roku, zaśpiewała utwór „Iris” z repertuaru Goo Goo Dolls wraz z wokalistą zespołu – Johnem Rzeznikiem. Nagrała także piosenkę przewodnią do "The SpongeBob SquarePants Movie".
2006-08: "The Best Damn Thing".
26 lutego 2006 roku Lavigne wystąpiła na ceremonii zamknięcia Zimowych Igrzysk Olimpijskich w Turynie, wykonując utwór „Who Knows”.
Podczas nagrywania swojego trzeciego albumu, Fox Entertainment Group poprosiło ją o napisanie piosenki do filmu fantasy "Eragon". Napisała i nagrała dwa utwory, jednak tylko jeden z nich – „Keep Holding On”, znalazł się na ścieżce dźwiękowej do filmu. Potem przyznała jednak, że jej album będzie utrzymany w zupełnie innym klimacie niż utwór wykorzystany w filmie.
17 kwietnia 2007 ukazała się jej trzecia płyta pt. "The Best Damn Thing". Pierwszym singlem z niej pochodzącym był międzynarodowy przebój „Girlfriend”. Przez sporą część fanów album został przyjęty chłodno, ze względu na radykalną zmianę stylu artystki. W przeciwieństwie do poprzednich wydawnictw piosenkarki, na płycie zawarto mniej osobistą i bardziej beztroską muzykę. Przebojami na skalę światową stały się również utwory „When You’re Gone”, „Hot” oraz „The Best Damn Thing”. Już w pierwszym tygodniu album zadebiutował na szczycie notowania "Billboard 200". Album sprzedał się w ponad sześciu milionach egzemplarzy na całym świecie.
Singiel „Girlfriend” stał się numerem jeden na notowaniu "Billboard Hot 100". Szczyt list przebojów zdobył także w Kanadzie, Australii, Japonii i we Włoszech. Na samym teledysku do utworu piosenkarka zarobiła około dwa miliony dolarów. Do tej pory żaden inny singiel Lavigne nie osiągnął tak wielkiego sukcesu na światowym rynku. Sama piosenka doczekała się nagrania w siedmiu innych wersjach językowych – po francusku, niemiecku, hiszpańsku, portugalsku, włosku, japońsku oraz w języku chińskim. Drugim utworem, który również osiągnął światowy sukces jest „When You’re Gone”. Na notowaniach w Kanadzie, Australii, Włoszech i Wielkiej Brytanii utwór znalazł się w pierwszej dziesiątce.
W tym okresie Lavigne wygrała prawie wszystkie nagrody do których była nominowana. Na "World Music Awards" wygrała w dwóch kategoriach – "Najlepszy pop-rockowy artysta" oraz "Najlepiej sprzedający się kanadyjski artysta". Podczas "MTV Europe Music Awards" zwyciężyła w kolejnych dwóch kategoriach. Wygrała także jedną nagrodę na "Teen Choice Awards" i zyskała pięć nominacji do "Juno Awards".
W 2008 roku wyruszyła w trasę koncertową "The Best Damn Tour", podczas której powstał album "". 5 lipca 2008 odwiedziła po raz drugi Polskę, dając koncert we wrocławskiej Hali Stulecia.
2009-11: "Goodbye Lullaby".
Już miesiąc po zakończeniu trasy "The Best Damn Tour", Lavigne napisała i w swoim domowym studiu nagrała utwór „Black Star”, który został wykorzystany do promocji pierwszych perfum sygnowanych jej nazwiskiem o tej samej nazwie.
W lipcu 2009 roku rozpoczęła prace nad czwartym albumem studyjnym. Owocem pracy było dziewięć utworów – m.in. „Fine”, „Darlin” i „Everybody Hurts”. Część utworów z czwartego albumu Lavigne napisała sama w okresie swojej młodości. Utwór „Darlin” był jedną z pierwszych piosenek napisanych przez Kanadyjkę. Napisała go w wieku 15 lat, kiedy mieszkała jeszcze w Napanee.
Swój kolejny album zapowiedziała jako „inny niż wszystko, co do tej pory stworzyła”. Stwierdziła, że „łatwo się jej pisze pop-rockowe utwory, jednak tym razem chce zaprezentować fanom coś bardziej osobistego”. Większość piosenek na płycie to ballady nagrane za pomocą gitary akustycznej lub instrumentów klawiszowych. Wyjątek stanowi jeden utwór (i zarazem też pierwszy singiel z albumu) – „What the Hell”, który przypomina utwory Lavigne z poprzedniego albumu – "The Best Damn Thing". „Dorosłam, a wraz ze mną moja muzyka”.
W 2010 roku napisała i nagrała utwór „Alice”, który znalazł się na soundtracku do filmu "Alicja w Krainie Czarów".
28 lutego 2010 artystka wystąpiła na ceremonii zamknięcia Zimowych Igrzysk Olimpijskich w Vancouver, wykonując utwory „My Happy Ending” i „Girlfriend”.
Data wydania albumu była wielokrotnie przekładana. Pierwotną datą jego wydania był listopad 2009. Kolejne przekładania dat doprowadziły do wydania albumu dopiero w 2011 roku.
31 grudnia 2010 ukazał się teledysk do pierwszego singla promującego czwarty album wokalistki – „What the Hell”. Utwór został wykonany przez piosenkarkę na żywo w noc sylwestrową podczas "Dick Clark’s New Year’s Rockin’ Eve". 4 marca 2011 roku w Polsce (na świecie 8 marca) do sprzedaży trafił czwarty album wokalistki – "Goodbye Lullaby". W porównaniu do poprzednich wydawnictw piosenkarki, album sprzedawał się słabo. Na całym świecie został sprzedany w ponad 1,3 mln egzemplarzy. Zadebiutował na czwartym miejscu na liście "Billboard 200". Jako kolejne single wydano także utwory „Smile” i „Wish You Were Here”. W marcu 2012 ukazał się teledysk do utworu „Goodbye”, który nie został wydany jako singiel. Teledysk miał być podziękowaniem dla fanów za wsparcie okazane podczas promocji albumu.
Trasa promująca album nazywała się "The Black Star Tour" i trwała od kwietnia 2011 do lutego 2012.
2012–2013: "Avril Lavigne".
Trzy miesiące po wydaniu "Goodbye Lullaby", Avril Lavigne poinformowała fanów o rozpoczęciu prac nad piątym studyjnym albumem. Stwierdziła, że pod względem muzycznym płyta będzie zupełnym przeciwieństwem jej czwartego albumu i ukaże się prawdopodobnie w 2012 roku. Pod koniec 2011 roku przeniosła się do wytwórni Epic Records.
W lutym 2012 roku nawiązała współpracę z Davidem Hodgesem (byłym członkiem zespołu Evanescence) oraz wokalistą i liderem zespołu Nickelback, swoim ówczesnym mężem – Chadem Kroegerem, z którymi napisała znaczną część utworów na nowy album. W kwietniu 2012 poinformowała o oficjalnym zakończeniu prac nad płytą oraz że wybiera się na krótki odpoczynek przed „kolejną artystyczną podróżą”.
W październiku 2012 potwierdziła nagranie dwóch coverów na potrzeby anime "One Piece Film: Z" – „How You Remind Me” zespołu Nickelback oraz „Bad Reputation” z repertuaru Joan Jett. Pierwszy cover ukazał się 11 grudnia 2012, a „Bad Reputation” niczym nie różnił się od coveru nagranego przez artystkę pięć lat wcześniej.
Pierwszy singiel promujący album nazywa się „Here’s To Never Growing Up” i został wydany 9 kwietnia 2013. Teledysk do utworu miał premierę 9 maja 2013.
W wywiadach udzielanych po wydaniu „Here’s To Never Growing Up” Lavigne ujawniła tytuły kolejnych utworów z piątego albumu – „Hello Kitty”, który „ma w sobie powiew muzyki elektronicznej oraz zawiera wstawki w języku japońskim”, „Bad Girl”, w którego tworzeniu udział brał także Marilyn Manson, „Let Me Go” – duet z jej byłym mężem Chadem Kroegerem z zespołu Nickelback i „Give You What You Like”, które opisała jako swój ulubiony utwór na albumie.
25 kwietnia 2013 w ramach promocji nowego singla, Lavigne wystąpiła w "The Viper Room" w Los Angeles. Na koncercie zaprezentowała kolejny utwór pochodzący z jej piątego albumu – „17”.
19 lipca 2013 roku na serwisie YouTube premierę miał drugi singiel promujący album – „Rock N Roll”. Swoją fizyczną premierę singiel miał 27 sierpnia 2013, równocześnie z premierą teledysku. Na płycie znalazły się też spokojne, pełne emocji utwory tj. „Hush Hush” czy „Falling Fast” oraz „Hello Heartache”.
Piąty album piosenkarki nosi tytuł "Avril Lavigne", a jego premiera miała miejsce 5 listopada 2013 roku.
W sklepie Target można wykupić płytę limitowaną z dodatkowymi utworami, tj.akustycznym „Rock 'N Roll”, cover Joan Jett „Bad Reputation” oraz cover zespołu Nickelback „How You Remind Me”. W Korei zostanie wydany także limitowany album, jednakże razem z DVD, na którym znajdą się 3 teledyski piosenek: „Here’s To Never Growing Up”, „Rock N Roll” oraz „Let Me Go”. Album rozszedł się ponad 500.000 nakładzie.
2017–19: "Head Above Water".
W marcu 2017 Avril Lavigne przeniosła się do wytwórni BMG. Ogłosiła także, że „wraca do korzeni” i zapowiedziała wydanie szóstego albumu. 6 września 2018 roku opublikowała list do fanów, w którym wyznała, że cierpi na boreliozę, a także ogłosiła „Head Above Water” pierwszym singlem zwiastującym wydawnictwo.
19 września 2018 roku Lavigne wydała piosenkę na singlu, a 27 września ukazał się obrazujący ją teledysk. W grudniu został wydany kolejny singel zwiastujący nowy materiał, zatytułowany „Tell Me It’s Over”. 12 lutego 2019 roku ukazał się trzeci singel pt. „Dumb Blonde”, w utworze gościnnie wystąpiła Nicki Minaj. 15 lutego został wydany szósty album Avril "Head Above Water".
2021–22: "Love Sux".
3 listopada 2021 roku Lavigne ogłosiła, że ​​podpisała kontrakt z wytwórnią Travisa Barkera, DTA Records. 10 listopada 2021 roku ukazał się singiel „Bite me” będący pierwszym zwiastunem nowego materiału.. W styczniu 2022 roku został wydany kolejny singel promujący nowe wydawnictwo pt. „Love It When You Hate Me”. 25 lutego 2022 ukazał się siódmy album studyjny artystki zatytułowany "Love Sux".
Muzyka i teksty.
W swojej muzyce Lavigne nawiązuje głównie do swoich osobistych przeżyć, problemów i wspomnień. Uważa, że jej teksty opowiadają o „byciu sobą bez względu na okoliczności oraz dążeniu do osiągnięcia swojego celu, nawet jeśli wszyscy mówią Ci, że jest to niemożliwe”. Na swoim debiutanckim albumie "Let Go" poruszyła tematykę problemów związanych z dorastaniem oraz zmianami, jakie nastąpiły w jej życiu. Swoim podejściem pokazywała swoją niezależność i niechęć do komercji, stanowiąc totalne przeciwieństwo pojawiających się wówczas współczesnych wykonawców muzyki pop. Po rozpoczęciu prac nad drugim studyjnym albumem powiedziała, że „jest zadowolona ze swojego debiutu, jednak nie odzwierciedla to w pełni jej potencjału jako kompozytorki i autorki tekstów” i zapowiedziała swój kolejny album jako znacznie cięższy, brzmieniem przypominający zawarte na debiutanckim albumie „Losing Grip” i „Unwanted”. Na swoim drugim albumie poruszyła tematy dotyczące jej osobistych problemów i uczuć. Przeciwieństwem był jej trzeci album studyjny – "The Best Damn Thing". Od wydania albumu artystka radykalnie zmieniła swój wizerunek – zarówno muzyczny, jak i sceniczny, co nie spodobało się sporej części fanów. Stwierdziła, że „album stworzony jest myślą o dobrej zabawie”, a utwory na nim zawarte nie są tak osobiste jak poprzednie wydawnictwa piosenkarki. Kolejny album, "Goodbye Lullaby" opisała z kolei jako „głęboki i emocjonalny”, inny niż jej poprzednie albumy i najbardziej osobisty ze wszystkiego, co do tej pory stworzyła. Swój piąty album artystka zapowiada jako zróżnicowany stylistycznie i ambitniejszy od swoich poprzednich wydawnictw. „Na tym albumie śpiewam o rzeczach, o których nigdy wcześniej nie śpiewałam” – przyznała podczas jednego z wywiadów.
Dorastając, Lavigne słuchała m.in. Oasis, Dixie Chicks, Faith Hill i Alanis Morissette. Początkowo sama ukierunkowała się w stylu muzycznym zbliżonym do jej ówczesnych ulubionych wykonawców. Z czasem jednak wzrosło jej zainteresowanie muzyką rockową. Obecnie do jej ulubionych zespołów należą m.in. The Beach Boys, The Beatles, CCR, Ramones, U2 i Metallica. Wpływ na nią wywierają takie artystki jak Janis Joplin, Joan Jett oraz Courtney Love. Podczas wielu wywiadów wspominała także o swoim zamiłowaniu do muzyki jazzowej i takich artystów jak Frank Sinatra czy Rat Pack. Ze względu na jej styl i upodobania muzyczne, media błędnie zaczęły określać jej muzykę jako punk. Sama jednak wielokrotnie temu zaprzeczała. „Słucham dużo muzyki rockowej, można zauważyć jej wyraźne wpływy w moich utworach, ale nie jestem punkiem, a moja muzyka tym bardziej nie jest punkowa. Gatunkiem, który tworzę i chcę tworzyć jest pop-rock”.
Muzykę Lavigne ciężko zakwalifikować do jednego konkretnego gatunku. Ostatecznie media i czasopisma takie jak "New York Times" czy "Rolling Stone" określiły jej muzykę jako połączenie takich gatunków jak pop-rock i rock.
Aktorstwo.
W swojej karierze aktorskiej Lavigne zaliczyła dwie role drugoplanowe, dwie epizodyczne oraz jeden dubbing. Jej pierwszym występem w telewizji była rola cameo w serialu "Sabrina, nastoletnia czarownica", gdzie pojawiła się wraz ze swoim zespołem, wykonując singiel „Sk8er Boi”. Rolę cameo dostała po raz drugi w 2004 roku w filmie "Jazda na maksa", gdzie wykonała utwór „Losing Grip”.
Na początku celowo starała się o role drugoplanowe, aby móc pomału zaistnieć w przemyśle filmowym. W listopadzie 2005 roku wygrała casting do filmu "Drapieżnik". Przypadła jej rola Beatrice Bell, dziewczyny podejrzanego o gwałt i morderstwo mężczyzny. Obok Lavigne można zobaczyć tam takie osobistości jak Claire Danes czy Richard Gere. Premiera filmu odbyła się 22 listopada 2007.
W grudniu 2005 roku dostała rolę drugoplanową w filmie "Fast Food Nation", nakręconym na podstawie książki autorstwa Erica Schlossera o tym samym tytule. Autor opisał w książce historię barów szybkiej obsługi i skutki jedzenia fast foodów. Pokazał w niej, że zawładnęły one Amerykanami i wygrywają z rozumem. W filmie Lavigne wciela się w rolę Alice, studenckiej działaczki, która chce pomóc uratować zwierzęta przed przerobieniem na fast foody. Film miał swoją premierę w listopadzie 2006 roku.
W 2006 roku podłożyła głos w filmie animowanym "Skok przez płot", wzorowanym na komiksie o tym samym tytule. Postacią dubbingowaną przez artystkę była 16-letnia Heather, córka Oposa Ozzie’go.
Występ w filmach fabularnych spowodował, że w 2006 roku została zaproszona na "59. Międzynarodowy Festiwal Filmowy w Cannes". Sama przyznała, że czuła się zaszczycona, mogąc wziąć udział w takiej uroczystości i że jest dumna ze swojej pracy. Gdy ją spytano, czy ma zamiar kontynuować swoją karierę aktorską, odpowiedziała, że „ma jeszcze czas – na pewno zagra jeszcze jakąś rolę, ale póki co, chce się skupić na karierze muzycznej”.
Filantropia.
Lavigne jest powiązana z wieloma fundacjami charytatywnymi – m.in. "Make Some Noise", "Amnesty International", "Erase MS", "Music Clearing Minefields" oraz "U.S. Campaign for Burma". Pojawiła się także w reklamach "ALDO" z "YouthAIDS", aby zebrać pieniądze przeznaczone na edukowanie ludzi na całym świecie na temat HIV i AIDS. 28 listopada 2007 wystąpiła na koncercie charytatywnym "Unite Against AIDS" w Montrealu.
Charytatywna działalność artystki przejawia się także w muzyce. Już na początku swojej kariery na potrzeby kompilacji "War Child’s Peace Songs" nagrała cover utworu „Knockin’ on Heaven’s Door” z repertuaru Boba Dylana. Po raz drugi charytatywnie udzieliła się w 2007 roku, nagrywając cover Johna Lennona – „Imagine”, który znalazł się na albumie kompilacyjnym "". Płyta powstała na potrzeby kampanii "Amnesty International", aby załagodzić kryzys w Darfurze.
5 grudnia 2009 wystąpiła na największym festiwalu charytatywnym Ameryki Łacińskiej – "Teleton", który odbył się w Meksyku. Podczas występu wykonała akustyczne wersje swoich największych przebojów – „Complicated” i „Girlfriend” wraz ze swoim przyjacielem Evanem Taubenfeldem oraz gitarzystą jej koncertowego zespołu – Jimem Jim McGormanem. W 2010 roku była jednym z kanadyjskich artystów, którzy brali udział w nagrywaniu coveru „Wavin’ Flag” z repertuaru K’naan. Utwór powstał w celu zebrania pieniędzy dla licznych organizacji charytatywnych, aby pomóc ofiarom Trzęsienia ziemi na Haiti.
Dnia 14 września 2010 roku Lavigne oficjalnie ogłosiła działanie fundacji charytatywnej "The Avril Lavigne Foundation", której celem jest wspieranie dzieci i młodzieży żyjącej z ciężkimi schorzeniami bądź kalectwem. Fundacja współpracuje z trzema dużymi fundacjami – "Nancy Davis Foundation", "Make-A-Wish America" i "Easter Seals HQ". Celem fundacji jest m.in. szanowanie potrzeb wszystkich dzieci i młodzieży, tworzenie szans dla dzieci i młodzieży z poważnymi schorzeniami bądź kalectwem w celu realizacji ich marzeń oraz dawanie dzieciom i ich rodzinom siły, aby zmierzyć się z codziennymi wyzwaniami.
Produkty i marki.
Fender Avril Lavigne Telecaster.
Na początku 2008 roku Lavigne uruchomiła własną linię gitar firmy Fender. Model należy do serii "Telecaster", a jego pełna nazwa brzmi "Fender Avril Lavigne Telecaster". W 2012 roku stworzyła drugi model sygnowany jej nazwiskiem. Instrumenty różnią się od siebie wizualnie.
Abbey Dawn.
W roku 2008 w lipcu powstała jej własna linia odzieżowa – "Abbey Dawn" – nazwa marki wzięła się od przezwiska wokalistki z dzieciństwa. Na pomysł stworzenia linii ubrań wpadła amerykańska firma "Kohl’s", która zaproponowała piosenkarce stworzenie ubrań wyłącznie dla butików firmy.
Kolekcja ubrań oferuje m.in. koszulki, koszule, spodnie, bluzy, kurtki, kamizelki, sukienki, a także dodatki – naszyjniki, bransoletki, pierścionki, kolczyki, okulary, paski, torebki i zegarki. Projekty marki są autorstwa samej Lavigne.
Linia podzielona została na dwie kategorie – ubrania dla nastolatek i ubrania dla dziewczynek. Część ubrań dla dziewczynek to mniejsza wersja ubrań dla nastolatek, jednak kolekcje przeznaczone dla nastolatek są znacznie bardziej rozbudowane i składają się z większej liczby projektów.
Początkowo twarzą marki była tylko i wyłącznie Lavigne. Piosenkarka brała udział w specjalnych sesjach zdjęciowych, gdzie pozowała w ubraniach z "Abbey Dawn", jednak z czasem zaczęły zastępować ją inne, mniej znane modelki. W 2008 i 2009 roku piosenkarka wzięła udział w kilku większych sesjach promujących kolekcje. W 2010 roku pozowała już tylko do jednej sesji.
W 2010 roku stworzyła kolekcję nazwaną "Abbey Dawn for Alice in Wonderland", wzorowaną na motywie przewodnim z filmu "Alicja w Krainie Czarów". Ubrania były sprzedawane w czasie promocji filmu, a ich liczba była ograniczona.
Perfumy.
"Black Star" to pierwsze perfumy sygnowane nazwiskiem Lavigne, stworzone na licencji firmy "Procter &amp; Gamble". Swoją premierę miały w lipcu 2009 roku. Opierają się na zapachu różowego kwiatu hibiskusa, czarnej śliwki i gorzkiej czekolady. W lipcu 2010 roku na rynku pojawił się drugi zapach artystki – "Forbidden Rose". Składa się on m.in. z czerwonego jabłka, wina brzoskwiniowego, czarnej papryki i Kwiatu Lotosu. Trzeci zapach o nazwie "Wild Rose" został przedstawiony przez autorkę w sierpniu 2011 roku. Zapach składa się m.in. z mandarynki, śliwek i czerwonego grejpfruta.
Życie prywatne.
W wieku 17 lat, zaprzyjaźniła się z Deryckiem Whibleyem – wokalistą i gitarzystą zespołu Sum 41. Para zaczęła się spotykać w lutym 2004 roku. 27 czerwca 2005 roku, podczas ich pobytu w Wenecji, oficjalnie się zaręczyli. 15 lipca 2006 roku narzeczeni wzięli ślub. Wesele odbyło się w prywatnej posiadłości w Montecito, w Kalifornii. 7 miesięcy po zawarciu małżeństwa, Lavigne żartobliwie nawiązując do tytułu swojego trzeciego albumu powiedziała, że jest „najlepszą cholerną rzeczą, jaka mogła się mu przydarzyć” oraz zasugerowała, że w dużym stopniu pomogła Whibleyowi wyjść z uzależnienia od narkotyków. Małżeństwo trwało niecałe trzy lata. Dnia 17 września 2009 para oficjalnie ogłosiła separację. Niecały miesiąc później Lavigne złożyła pozew o rozwód, który został sfinalizowany 16 listopada 2010 roku. Dawni małżonkowie pozostali jednak przyjaciółmi i są nimi do dzisiaj.
Wiosną 2010 roku, będąc w separacji z Whibleyem, Lavigne zaczęła się spotykać z Brodym Jennerem, jednak ich związek rozpadł się na początku 2012 roku.
W lipcu 2012 roku związała się z Chadem Kroegerem, liderem i wokalistą zespołu Nickelback. Poznali się podczas współpracy nad piątą płytą Lavigne, na początku 2012 roku. Ich związek ujrzał światło dzienne dnia 22 sierpnia 2012 roku – gdy oficjalnie ogłosili swoje zaręczyny, które miały miejsce 8 sierpnia 2012. Ich ślub odbył się 1 lipca 2013 roku w zamku Château La Napoule, znajdującym się w Mandelieu-la-Napoule, na południu Francji. W 2015 roku Lavigne wniosła pozew o rozwód.

</doc>
<doc id="70314" url="https://pl.wikipedia.org/wiki?curid=70314" title="Leon Lederman">
Leon Lederman

Leon Max Lederman (ur. 15 lipca 1922 w Buffalo, zm. 3 października 2018 w Rexburg) – amerykański fizyk pochodzenia żydowskiego, noblista; doświadczalny fizyk cząstek elementarnych, wieloletni dyrektor Fermilabu, a wcześniej profesor Uniwersytetu Columbia w Nowym Jorku; popularyzator nauki.
Lederman w latach 60. udowodnił, że istnieje więcej niż jeden rodzaj neutrin – odkrywając neutrino mionowe, za co otrzymał Nagrodę Nobla w dziedzinie fizyki w 1988 roku, wraz z Jackiem Steinbergerem i Melvinem Schwartzem.
Życiorys.
Był synem emigrantów żydowskich przybyłych do Stanów Zjednoczonych z Ukrainy.
W latach 1958–1979 był profesorem Columbia University w Nowym Jorku, a w latach 1979–1989 dyrektorem Laboratorium im. Enrico Fermiego w Batavii. Prowadził badania w dziedzinie fizyki cząstek elementarnych. W 1956 odkrył mezon K0L, a w 1957 przeprowadził obserwację niezachowania parzystości w rozpadach pionów (π) i mionów (μ). W 1962, wraz z Jackiem Steinbergerem i Melvinem Schwartzem, wykonał eksperyment wykazujący istnienie dwóch typów neutrin (elektronowego i mionowego), za co w 1988 otrzymali wspólnie Nagrodę Nobla. W 1977 odkrył cząstkę ypsilon (ϒ). W następnych latach zajmował się urządzeniami do przyspieszania cząstek elementarnych.
Nagrody.
Oprócz Nagrody Nobla Lederman otrzymał też inne wyróżnienia. W 1982 został uhonorowany Nagrodą Wolfa w dziedzinie fizyki. Był doktorem "honoris causa" wielu amerykańskich i zagranicznych uniwersytetów.

</doc>
<doc id="70315" url="https://pl.wikipedia.org/wiki?curid=70315" title="Jack Steinberger">
Jack Steinberger

Jack Steinberger (ur. 25 maja 1921 w Bad Kissingen, zm. 12 grudnia 2020 w Genewie) – amerykański fizyk pochodzenia żydowskiego, noblista.
Życiorys.
W 1934 korzystając z oferty żydowskich organizacji charytatywnych skierowanej do dzieci z Niemiec, wyjechał ze starszym bratem do Stanów Zjednoczonych. W latach 1950–1968 był pracownikiem Columbia University w Nowym Jorku, od roku 1968 w CERN (Szwajcaria). Prowadził badania w dziedzinie cząstek elementarnych. W roku 1949, pracując na uniwersytecie w Berkeley, odkrył pion neutralny. W roku 1957 przeprowadził obserwacje niezachowania parzystości w rozpadach. W okresie 1964–1972 zajmował się badaniem niezachowania parzystości kombinowanej CP w rozpadach mezonów K0. W roku 1962 wykonał, wraz z L. Ledermanem i M. Schwartzem, eksperyment wykazujący istnienie dwóch typów neutrin (elektronowego i mionowego), za co w roku 1988 wspólnie z nimi otrzymał Laureaci Nagrodę Nobla w dziedzinie fizyki.

</doc>
<doc id="70316" url="https://pl.wikipedia.org/wiki?curid=70316" title="Melvin Schwartz">
Melvin Schwartz

Melvin Schwartz (ur. 2 listopada 1932 w Nowym Jorku, zm. 28 sierpnia 2006 w Twin Falls, Idaho) – amerykański fizyk, noblista.
Życiorys.
W latach 1954-1956 i 1958-1966 był pracownikiem Columbia University w Nowym Jorku, od roku 1966 profesorem uniwersytetu w Stanford. Prowadził badania w dziedzinie cząstek elementarnych. W roku 1962, wraz z J. Steinbergerem i L. Ledermanem, eksperymentalnie wykazał istnienie dwóch typów neutrin (elektronowego i mionowego). Za to odkrycie w roku 1988 trójka uczonych otrzymała Nagrodę Nobla w dziedzinie fizyki.

</doc>
<doc id="70317" url="https://pl.wikipedia.org/wiki?curid=70317" title="Jean Navarre">
Jean Navarre

Jean Marie Dominique Navarre (ur. 8 sierpnia 1895 w Jouy-sur-Morin, zm. 10 lipca 1919 w Villacoublay) – francuski lotnik myśliwski z początkowego okresu I wojny światowej. Jako pierwszy uzyskał tytuł asa myśliwskiego.
Życiorys.
Urodził się w rodzinie przemysłowca w Jouy-sur-Morin w departamencie Seine-et-Marne. Od dzieciństwa interesował się lotnictwem, zamierzał zostać pilotem, lecz nie zdążył tego dokonać przed wybuchem wojny. Po wybuchu I wojny światowej w 1914, wstąpił jednak niezwłocznie do francuskiego lotnictwa wojskowego. Po ukończeniu kursu pilotażu został przydzielony do eskadry MS.12. Spotykając pierwszy niemiecki samolot w grudniu 1914, Navarre oddał kilka strzałów do niego z zabranego ze sobą karabinu, jednocześnie pilotując samolot.
1 kwietnia 1915 por. Robert – obserwator z załogi Navarre, lecącej samolotem Morane-Saulnier L „Parasol”, zestrzelił z karabinu pierwszy samolot – rozpoznawczy Aviatik, którego pilot został zmuszony do lądowania. Za to Navarre został odznaczony 6 kwietnia orderem Médaille Militaire. 25 października 1915 Navarre zestrzelił pierwszy samolot sam, pilotując myśliwiec Morane-Saulnier N.
Po przeniesieniu do eskadry N.67, operującej w rejonie Verdun, Navarre zaczął latać na myśliwcach Nieuport 11 „Bébé”. Przyniosło mu to wkrótce dalsze zwycięstwa. W tym okresie zaczęła się bitwa pod Verdun. 25 lutego 1916 udało mu się jako pierwszemu francuskiemu pilotowi zestrzelić dwa samoloty jednego dnia. Navarre zwykle latał samotnie, polując na samoloty wroga. Za patrolowanie nad liniami frontu, zaczął być nazywany w prasie „wartownikiem Verdun” ("Le Sentinelle de Verdun"). Obecność jego samolotu, pomalowanego w szerokie pasy w barwach francuskich, a następnie na czerwono, podnosiła przy tym morale żołnierzy w okopach. W marcu, gdy raniony został Georges Guynemer, Navarre stał się przejściowo czołowym francuskim asem myśliwskim. W dniu 24 kwietnia zestrzelił jeden samolot na pewno i trzy prawdopodobnie. W kwietniu został też promowany na stopień Sous-Lieutenant. 19 maja został zestrzelony, lecz zdołał wylądować uszkodzonym samolotem.
17 czerwca 1916 Navarre został ponownie zestrzelony w walce powietrznej nad Argonnamie, odnosząc tym razem poważne rany, lecz zdołał awaryjnie wylądować. Mimo odzyskania fizycznej sprawności, Navarre przeżył załamanie nerwowe. Dopiero po dwóch latach leczenia i rehabilitacji, powrócił na front w 1918, lecz nie będąc w pełni sprawnym, nie uczestniczył już w lotach bojowych.
W toku służby Navarre zestrzelił 12 nieprzyjacielskich samolotów na pewno (2 lub 3 ze strzelcem) i około 15 prawdopodobnie, gdzie nie zauważono miejsca upadku. Jako pierwszy pilot uzyskał tytuł asa myśliwskiego, nadawany we Francji po uzyskaniu 5 zwycięstw (pierwszym lotnikiem nazywany przez prasę „asem” był Adolphe Pégoud, który jednak większość ze swoich 6 zwycięstw odniósł wraz ze strzelcem-obserwatorem). Jean Navarre został odznaczony orderem Médaille Militaire, Legią Honorową V klasy (2 sierpnia 1915) i Croix de Guerre z palmami).
W 1919 został wybrany do wykonania przelotu pod Łukiem Triumfalnym w Paryżu podczas defilady. Ćwicząc ten przelot, 10 lipca 1919 poniósł śmierć w katastrofie samolotu.

</doc>
<doc id="70318" url="https://pl.wikipedia.org/wiki?curid=70318" title="Pawieł Czerenkow">
Pawieł Czerenkow

Pawieł Aleksiejewicz Czerenkow (; ur. w miejscowości Nowaja Czigła koło Woroneża, zm. 6 stycznia 1990 w Moskwie) – rosyjski fizyk, noblista, Bohater Pracy Socjalistycznej (1984).
Od 1930 roku był pracownikiem Instytutu Fizyki Akademii Nauk ZSRR, a od 1953 roku jako profesor fizyki eksperymentalnej ; od 1951 członek Akademii Nauk ZSRR.
Życiorys.
W 1935 został starszym pracownikiem naukowym Instytutu Fizyki im. Lebiediewa w Moskwie, 1936 obronił pracę kandydacką, 1941-1943 pracował w Kazaniu, dokąd ewakuowano instytut, 1944-1947 był sekretarzem naukowym Instytutu Fizyki, 1946 został przyjęty do WKP(b). W 1940 otrzymał tytuł doktora, a w 1953 profesora, w latach 1959-1988 kierował laboratorium Instytutu, w 1970 został członkiem rzeczywistym (akademikiem) Akademii Nauk ZSRR.
Badając luminescencję roztworów soli uranu pod działaniem promieni "gamma" odkrył w roku 1934 promieniowanie, nazwane później promieniowaniem Czerenkowa (jego naturę opisali w roku 1937 Ilja Frank i Igor Tamm). Czerenkow pracował wówczas pod kierownictwem Siergieja Wawiłowa, dlatego w Rosji promieniowanie określane jest często mianem Czerenkowa-Wawiłowa. W roku 1958 otrzymał Nagrodę Nobla w dziedzinie fizyki (wraz z I. Frankiem i I. Tammem). Był również laureatem m.in. Nagrody Stalinowskiej (dwukrotnie, w 1946 i 1951) oraz Nagrody Państwowej ZSRR (1977).

</doc>
<doc id="70319" url="https://pl.wikipedia.org/wiki?curid=70319" title="Hippolyte Mège-Mouriès">
Hippolyte Mège-Mouriès

Hippolyte Mège-Mouriès (ur. 24 października 1817 r. w Draguignan, zm. 31 maja 1880 r. w Paryżu) – francuski chemik i technolog środków spożywczych, specjalista w zakresie żywienia człowieka; wynalazca margaryny (wówczas z łoju wołowego) opracowanej w 1869 r. na konkurs ogłoszony przez cesarza Napoleona III, twórca ulepszonych metod przemiału mąki i metody konserwowania owoców i warzyw.

</doc>
<doc id="70320" url="https://pl.wikipedia.org/wiki?curid=70320" title="Boeing">
Boeing

Boeing Company – amerykański koncern lotniczy, zbrojeniowy i kosmiczny z siedzibą w Chicago. Dwa najważniejsze działy stanowią:
Boeing produkuje różne typy samolotów i śmigłowców, przeznaczonych zarówno dla wojska, jak i służb cywilnych. Uczestniczy w programach badania kosmosu, produkując zespoły i podzespoły do rakiet nośnych, sztucznych satelitów i statków kosmicznych.
Jest spółką akcyjną, notowaną na Nowojorskiej Giełdzie (NYSE) od 5 sierpnia 1934. W 1997 Boeing przejął firmę McDonnell Douglas, największego producenta samolotów wojskowych i jedynego konkurenta wśród odrzutowców komercyjnych na rynku USA.
Historia.
Początki.
Firma została założona w 1916 w Seattle pod nazwą „Pacific Aero Products Co”. Nadana rok później nazwa „Boeing Airplane Company” pochodzi od nazwiska współzałożyciela – Williama E. Boeinga. Pierwszym samolotem wyprodukowanym przez firmę był wodnosamolot Boeing Model 1, znany również pod oznaczeniem B &amp; W Seaplane. Samolot został zaprojektowany wspólnie przez Boeinga i oficera US Navy Conrada Westervelta. Pierwszym samolotem sygnowanym nazwą Boeinga był wodnosamolot Boeing Model 2, znany również pod oznaczeniem Boeing Model C. Maszyna w 1917 została zakupiona przez amerykańską marynarkę w liczbie 50 sztuk. Po zakończeniu I wojny światowej, Boeing konstruował nowe samoloty, m.in. łodzie latające, samoloty pocztowe, samoloty treningowe, myśliwskie, które eksportował m.in. do Kanady. Pierwszym samolotem wytwórni powstałym z myślą o przewozach pasażerskich był Boeing Model 6, znany również pod oznaczeniem B-1. Maszyna mogła przewozić pilota, dwóch pasażerów i ładunek poczty. Coraz większą wagę przykładano do transportu cywilnego. W 1927 Boeing założył linie lotnicze nazwane "Boeing Air Transport", które uruchomiły regularne połączenie Chicago – San Francisco. Były to również pierwsze linie lotnicze, które na pokładach swoich samolotów obok pilotów zatrudniły również personel pokładowy – stewardesy.
Firma nabywała również inne firmy z branży lotniczej. W 1929 Boeing kupił Pratt and Whitney (wówczas był to producent samolotów). Powstał wówczas koncern United Aircraft and Transport. Ustawa antytrustowa z czerwca 1934 zakazała jednak działania takich korporacji i koncern podzielono na trzy działy, w tym: "Boeing Airplane Company" oraz "United Airlines". Założyciel firmy załamany tym faktem postanowił sprzedać swoje udziały i wycofał się z biznesu lotniczego.
5 sierpnia 1934 akcje Boeinga zadebiutowały na giełdzie. Firma inwestowała w nowe technologie, jako pierwsza na amerykańskim rynku producentów lotniczych zastosowała w swoich samolotach konstrukcje ze spawanych stalowych ram, które w latach 30. zastąpiono profilowanymi elementami metalowymi. W 1930 powstały pierwsze jednopłatowe samoloty Boeinga: Boeing Monomail, przeznaczony do przewozu towarów i poczty, myśliwski P-26 Peashooter, rok później pierwszy bombowiec B-9. W 1934 rozpoczęto pracę nad czterosilnikowym bombowcem XB-15, a później Modelem 299, pierwowzorem późniejszego B-17 Flying Fortress. Wykorzystując doświadczenia zdobyte przy konstrukcji dużych samolotów, na zamówienie linii lotniczych Pan Am zbudowano łódź latającą zdolną pokonywać trasy transatlantyckie. Boeing 314 Clipper, największy samolot pasażerski swoich czasów, mogący zabrać na pokład 90 pasażerów, odbył pierwszy lot w czerwcu 1938.
II wojna światowa.
W czasie II wojny światowej zakłady produkowały głównie samoloty bombowe: B-17 i Boeing B-29 Superfortress. Większość zatrudnionych stanowiły kobiety. Zaprojektowane przez Boeinga bombowce powstawały, w ramach wojennej kooperacji, również w innych wytwórniach, m.in.: Lockheeda, Douglasa, Bella. Jeszcze podczas wojny, w 1943, rozpoczęto projekt, którego rezultatem była budowa bombowca Boeing B-47 Stratojet. Pod koniec wojny macierzyste zakłady Boeinga zatrudniały 45 000 ludzi.
Okres powojenny.
Po zakończeniu wojny i spadku zapotrzebowania na samoloty bombowe firma zmuszona była ograniczyć zatrudnienie i zwolnić ok. 70 000 pracowników. Luksusowy samolot pasażerski Boeing 377 Stratocruiser, zbudowany w oparciu o transportowego Stratofreightera, zbudowany w ponad 50 egzemplarzach, nie spełnił oczekiwań finansowych firmy. Sytuację ratowała sprzedaż bombowców lub samolotów z nich się wywodzących, przerobionych na samoloty transportowe i latające cysterny (KC-97 Stratotanker).
W drugiej połowie lat 40. firma zaczęła wkraczać w erę samolotów odrzutowych. Ważną konstrukcją był B-47 Stratojet, zbudowany w oparciu o niemieckie doświadczenia z okresu II wojny światowej. Pomiędzy 1947 a 1956 wyprodukowano ponad 2 000 egzemplarzy tego wielosilnikowego bombowca. Jego następcą stał się B-52 Stratofortress, oblatany w 1952, używany w amerykańskim lotnictwie do dziś. W latach 60., dzięki zakupowi firmy Vertol, Boeing stał się producentem helikopterów: CH-47 Chinook i CH-46 Sea Knight, używanych przez oddziały armii, marynarki i marines. Również w 1952 zaprojektowano Model 367-80 (Dash 80), którego rozwinięciem stały się samoloty KC-135 Stratotanker – pierwszy powietrzny zbiornikowiec o napędzie odrzutowym, oraz Boeing 707, pierwszy dalekodystansowy samolot pasażerski wyprodukowany przez firmę. Dzięki tej czterosilnikowej maszynie, zdolnej przewieźć 156 pasażerów, Stany Zjednoczone stały się potentatem w produkcji samolotów pasażerskich. Jego następcami były: B720 i B727. B727, trzysilnikowa maszyna przeznaczona do lotów średniodystansowych, produkowany był do 1984 i zdobył uznanie pilotów i pasażerów (do dziś lata ich około 1 300). W 1967 Boeing zbudował kolejny samolot pasażerski, krótko- i średniodystansowy – dwusilnikowy B737, produkowany (z licznymi modyfikacjami) do dziś.
Po zakończeniu II wojny światowej firma prowadziła badania nad napędem rakietowym i rakietami bojowymi. Owocem prób stał się naddźwiękowy pocisk przeciwlotniczy IM-99 Bomarc z 1955, wyprodukowany w liczbie 700 sztuk. Kolejnym był międzykontynentalny pocisk balistyczny LGM-30 Minuteman, przyjęty na uzbrojenie w październiku 1962. Boeing włączył się w podbój przestrzeni kosmicznej, czego efektem były: Lunar Orbiter, który przesłał zdjęcia 99% powierzchni Księżyca (1966), pierwszy człon rakiety Saturn V (S-IC), Lunar Roving Vehicle – pojazd wykorzystany podczas trzech ostatnich misji programu Apollo i inne.
Na początku lat 70. sytuacja firmy pogorszyła się. Związane to było z ograniczeniem programu lotów kosmicznych i zawieszeniem przez rząd amerykański finansowego wsparcia naddźwiękowego odrzutowca pasażerskiego, oznaczonego jako SST (Supersonic Transport), który miał być odpowiedzią na francusko-brytyjski projekt Concorde’a. Dużym problemem był kryzys na rynku samolotów pasażerskich, a także opóźnienie i większe od założonych koszty produkcji nowego modelu B747 Jumbo Jet. Firma zwolniła prawie połowę z 80 000 swoich pracowników, próbowała inwestycji w różnych, nieraz odległych od lotnictwa działach gospodarki. Pojawienie się "Jumbo Jeta" (wejście do służby w 1970) zrewolucjonizowało wręcz rynek przewozów pasażerskich. Ten gigantyczny samolot produkowany jest do dziś, najnowsza wersja – B747-8 – została oblatana w 2010.
W pierwszej połowie lat 80. sytuacja ekonomiczna zaczęła się poprawiać. Samoloty produkowane przez Boeinga, a także ich militarne wersje, stały się podstawowym wyposażeniem wielu linii lotniczych i sił zbrojnych. Wzrastała liczba pasażerów, linie zgłaszały zapotrzebowanie na coraz to większą liczbę maszyn. Pojawiła się jednak konkurencja w postaci europejskiego konsorcjum Airbusa, założonego w 1970 po znakomitych efektach programu Concorde. Boeing wprowadził w tym czasie nowe modele samolotów pasażerskich: średniodystansowego B757, oraz jego szerokokadłubowego krewniaka B767 oraz zmodyfikowaną wersję B737.
Boeing, wykorzystując doświadczenia z okresu programu Apollo, współpracował przy budowie promów kosmicznych i Międzynarodowej Stacji Kosmicznej. To i następne dziesięciolecie przyniosło rozwój produkcji wojskowej koncernu, opracowywano (również w kooperacji) m.in.: V-22 Osprey, będącego krzyżówką samolotu i śmigłowca, bombowiec typu „stealth” B-2, myśliwiec F/A-22 Raptor, śmigłowiec RAH-66 Comanche, system obrony przeciwlotniczej bliskiego zasięgu Avanger, system antyrakietowy Roland i inne. Pojawiły się również zamówienia na remonty i modernizację dotychczas używanego wyposażenia wojskowego, m.in. B-52 i KC-135.
W 1994 firma wprowadziła na rynek dwusilnikowy B777. Ten bardzo nowoczesny, zaprojektowany przy użyciu wyłącznie komputerów samolot pasażerski uzupełnił lukę między modelami B767 i B747. Kolejna, udoskonalona wersja B737 pojawiła się w połowie lat 90.
W 1996 Boeing dokonał fuzji z działem lotniczym i obronnym firmy Rockwell International Corporation, zaś w sierpniu 1997 z McDonnell Douglas Corporation, w 2000 z Hughes Electronics Corporation, producentem m.in. satelitów, Jeppesen Sanderson Inc. i Hawker de Havilland. Efektem połączenia z McDonnell Douglasem było wprowadzenie do produkcji B717 (1998), zaprojektowanego jeszcze jako MD-95, krótkodystansowego samolotu pasażerskiego dla ok. 100 pasażerów, odznaczającego się niskimi kosztami użytkowania, niskim poziomem hałasu i dużym komfortem podróżowania.
Kolejne lata nie były już tak udane dla koncernu. We znaki dawała się konkurencja ze strony Airbusa, który sukcesywnie wprowadzał nowe typy samolotów, wypierając Boeinga z rynków, na których był on praktycznie monopolistą. Nadzieją jest nowy samolot średniodystansowy B787 Dreamliner, znany również jako B7E7, który miał wejść do użytku w 2008. Jednak z różnych powodów jego pierwszy lot testowy odbył się dopiero 15 grudnia 2009. Firma twierdzi, że jeszcze przed oblataniem miała zamówienia na 850 maszyn, z których każda sprzedana będzie za około 150 mln dolarów. Dużą porażką dla firmy, nie tylko finansową, ale i prestiżową, była przegrana jej projektu X-32 w konkursie na nowy samolot bojowy (Joint Strike Fighter), następcę wysłużonych już amerykańskich maszyn. Boeing został również oskarżony o szpiegostwo przemysłowe przez konkurencyjny koncern Lockheed Martin. Karą stało się anulowanie przez Pentagon kontraktów o miliardowej wartości.
Według badania waszyngtońskiej organizacji "Good Jobs First" koncern Boeing otrzymał ok. 13,2 mld dolarów dotacji z programów federalnych i stanowych w okresie 2010-2013 – najwięcej spośród wszystkich zbadanych firm w USA.
W ramach prowadzonego przez NASA programu Commercial Crew Program Boeing wraz z Bigelow Aerospace pracuje nad koncepcyjnym pojazdem orbitalnym CST-100.
Samoloty.
Cywilne.
Obecnie produkowane
Zakończono produkcję
Wojskowe.
Samoloty bombowe
Myśliwce
Powietrzne tankowce
Transportowe
Inne

</doc>
<doc id="70321" url="https://pl.wikipedia.org/wiki?curid=70321" title="William Edward Boeing">
William Edward Boeing

William Edward Boeing (ur. 1 października 1881 w Detroit, zm. 28 września 1956 na jachcie w Puget Sound) – amerykański przemysłowiec, konstruktor lotniczy i pilot. Jeden z pionierów lotnictwa, założyciel Boeing Company i jego prezes w latach 1916–1934.
Urodził się w zamożnej rodzinie pochodzenia niemieckiego jako syn inżyniera górnictwa Wilhelma Böinga. Po rezygnacji, w 1903, ze studiów na Uniwersytecie Yale rozpoczął prowadzenie interesów w branży drzewnej, co przyniosło mu znaczny majątek. W 1909 przyjechał na targi przedsiębiorstw handlujących drewnem do Seattle. Tam po raz pierwszy zobaczył latające maszyny i postanowił założyć własne przedsiębiorstwo lotnicze.
W 1915 uzyskał licencję pilota, a 15 lipca 1916 wraz z George’em Westerveltem założył wytwórnię lotniczą B&amp;W. Po rozstaniu się ze wspólnikiem, zmienił nazwę przedsiębiorstwa na Pacific Aero Products Company, zaś w 1917 na Boeing Airplane Company. Pierwszym większym sukcesem przedsiębiorstwa był wodnosamolot Model C, sprzedany marynarce w liczbie ponad 50 sztuk. W 1919 otworzył pierwszą międzynarodową linię poczty lotniczej między Seattle a Vancouver. W 1926 uruchomił linie lotnicze Boeing Air Transport (BAT), zajmujące się przewozem poczty, przesyłek i pasażerów między San Francisco a Chicago.
Boeing poszerzał zakres działalności kupując inne wytwórnie samolotów i części samolotowych, linie lotnicze, założył nawet szkołę pilotażu.
W okresie wielkiego kryzysu, na mocy ustawy antytrustowej z 1934, zakazującej jednoczesnego posiadania linii poczty lotniczej i wytwórni lotniczych, został zmuszony do podzielenia swojego przedsiębiorstwa. Zniechęcony, zrezygnował z bycia prezesem przedsiębiorstwa i zajął się hodowlą koni, także w tej dziedzinie osiągając znaczące rezultaty. W okresie II wojny światowej ochotniczo współpracował z Boeing Company jako konsultant. Od 1945 był dyrektorem banku w Seattle.

</doc>
<doc id="70322" url="https://pl.wikipedia.org/wiki?curid=70322" title="Koncern">
Koncern

Koncern – gospodarcza forma organizacji skupiającej przedsiębiorstwa o odrębnej osobowości prawnej należące do jednego właściciela.
Koncern powstaje na skutek koncentracji kapitału, dokonywanej zazwyczaj w drodze zakupu akcji lub udziałów innych przedsiębiorstw. Przedsiębiorstwa wchodzące w skład koncernu mają odrębną osobowość prawną i odrębne organy korporacyjne – w tym przede wszystkim odrębny zarząd. 
Wyróżnia się dwa rodzaje powiązań tworzących koncern:

</doc>
<doc id="70323" url="https://pl.wikipedia.org/wiki?curid=70323" title="Jom Kipur">
Jom Kipur

Jom Kipur, Jom Kippur (, , "Jomkiper", "Jonkiper", "Jinkiper"), Jom Kipurim lub Jom ha-Kipurim () = „Dzień Pojednania [Pokuty, Przebłagania]”); w Polsce zwany także „Sądnym Dniem” – jedno z najważniejszych, najbardziej uroczystych religijnych świąt żydowskich, o charakterze pokutnym. Przypada dziesiątego dnia miesiąca tiszri.
Jom Kipur kończy okres „10 dni pokuty” (Jamim Noraim), rozpoczynający się w Rosz ha-Szana. Od zachodu słońca pierwszego dnia (czyli w wigilię) do zachodu dnia następnego obowiązuje całkowity zakaz pracy i ścisły post. Zakazane jest mycie się, namaszczanie ciała, odbywanie stosunków seksualnych, a nawet noszenie skórzanego obuwia. Jom Kipur jest jedynym świętem, do którego Żydzi żyjący w diasporze nie dodają drugiego dnia. Wynika to z trudności zachowania ścisłego postu przez dwa kolejne dni.
Nazwa święta.
Nazwa święta – יוֹם כִּפּוּר – pochodzi z późnego okresu rabinicznego. W języku polskim zapisywana jest jako "Jom Kipur", "Jom Kippur", "Jom Kipurim" lub "Jom ha-Kipurim" i oznacza
„Dzień Pojednania [Pokuty, Przebłagania]”. W Polsce święto jest błędnie nazywane także „Sądnym Dniem” ( "Jom ha-Din", "Jom-Hadin") lub „Dniem Odpustu”. Rabini nazywają to święto "Joma".
Rdzeń hebrajski כִּפּר ("kpr") wiąże się z ideą ekspiacji, a w językach semickich przyjmowane są znaczenia: „zakrywania”, „zmazywania”, „ścierania”. W środowisku asyryjsko-babilońskim oraz hetyckim ryty oczyszczenia świątyni nazwano „kuparruu”. Pojawiające się w mezopotamskiej literaturze magicznej terminy „kupirtu” i „takpirtu” określały medium, reprezentujące siłę, która w kontekście rytualno-liturgicznym mogła wyeliminować zło.
Geneza święta.
Zgodnie z biblijną tradycją, Jom Kipur jest jednym ze świąt w ramach cyklu ustanowionego przez Mojżesza. Równocześnie jest jedynym postem, którego nakaz przestrzegania wywodzony jest wprost z Tory (Kpł 16,1–34). Ma się odbywać dziesiątego dnia siódmego miesiąca i wiązać z powstrzymywaniem się od jedzenia („dręczeniem duszy”). Pierwotna tradycja (Lb 28–29) nie podaje określenia dla opisywanego święta: „W siódmym miesiącu, pierwszego dnia miesiąca, będziecie mieli uroczyście ogłoszone święto” (Lb 29,1). Pełny opis „dnia pojednania” przynosiła dopiero Księga Kapłańska. Tekst Kpł 16 jest kapłańskim midraszem halachicznym do wcześniejszego tekstu Kpł 23, 26–32. Początki cyklicznego rytu pokutnego nie są jednak znane.
Zbiór przepisów dotyczących obchodów święta zawarty jest w „Joma” (: "dzień"), piątym traktacie drugiego porządku Miszny (Moed). Obejmuje przepisy z zakresu obchodów Jom Kipur w Świątyni Jerozolimskiej, a także w obrębie domu. Kapłan winien wejść do miejsca „Świętego Świętych” ("Kodesz Kodaszim"), gdzie miał się znajdować „kamień węgielny świata” ("Ewen Sztija") oraz Arka Przymierza, i złożyć tam ofiarę z młodego byka, krwi kozła i kadzideł. Joma opisywała czynności, jakie należało wykonać, a także instrukcje dotyczące samego postu. Miszna dodaje, że tylko raz w roku – podczas ceremonii "Kodesz Kodaszim" Arcykapłan mógł wypowiadać Imię Boga (Tetragram). A za każdym razem gdy było wypowiadane, zebrani wierni odpowiadali: „Niech będzie błogosławione imię chwały Jego królestwa na wieki wieków”.
Istota święta.
Jom Kipur kończy okres „10 dni pokuty” (Jamim Noraim), który rozpoczyna się w Rosz ha-Szana. Według tradycji żydowskiej, w pierwszym dniu nowego roku (Rosz ha-Szana) w niebie otwierane są trzy księgi: pierwsza – „Księga Życia” [Żyjących] ("Sefer ha-Chajim"), w której zapisywane są osoby czyniące dobro; druga – „Księga Śmierci”, w której spisywani są niepoprawni grzesznicy; oraz trzecia – dla osób, których nie można jednoznacznie ocenić. Werdykt zapada właśnie w Jom Kipur, kiedy Księgi zostają zamknięte. Postępowanie wiernego w czasie Jamim Noraim może mieć wpływ na końcowy osąd podczas Jom Kipur. Istotą Jom Kipur jest indywidualne i wspólnotowe oczyszczenie wiernych poprzez praktykę przebaczania grzechów bliźnim oraz szczerego pokutowania za własne grzechy.
Jom Kipur jest najbardziej uroczystym z żydowskich świąt religijnych. Obchodzone jest jesienią, dziesiątego dnia tiszri. Tradycja judaistyczna uznaje je za najbardziej uroczysty i najważniejszy dzień roku w kalendarzu żydowskim. Nazywane bywa Najważniejszą Sobotą, Sobotą Sobót – „Szabatem Szabatów” (hebr. "Szabat Szabaton"), „Szabatem uroczystego odpoczynku”.
Obrzędy.
Wyrazem włączania się wyznawców w obchody święta jest powstrzymywanie się od jedzenia i skomplikowany ceremoniał, choć w poście i w modlitwach uczestniczy także wielu niereligijnych Żydów. Od zachodu słońca pierwszego dnia (czyli w wigilię) do zachodu dnia następnego obowiązuje całkowity zakaz pracy i ścisły post. Zakazane jest mycie się, namaszczanie ciała, odbywanie stosunków seksualnych, używanie perfum, a nawet noszenie skórzanego obuwia. W wigilię święta wierni rozdają ubogim jałmużnę i składają ofiary na cele dobroczynne, a w synagodze odmawia się modlitwę "Kol Nidre". Życzenie tradycyjnie składane przed Jom Kipur to: "com kal" – „łatwego postu”, albo: "gmar chtima towa" – „dobrego zapisu”, „dobrego zapieczętowania”. Świętowanie Jom Kipur poprzedza zwyczajowy obrzęd kaparot (l.mn. od hebr. "kapara" = przebaczenie, odpokutowanie, pojednanie, ofiara błagalna, okup).
Kaparot.
Tradycja "kaparot" wiąże się z przekonaniem, że możliwe jest przeniesienie grzechu, winy czy choroby na inną osobę, istotę żywą lub przedmiot. Zgodnie z judaistyczną tradycją taką istotą zastępczą jest kogut lub kura. Ptak ten jest okręcany nad głową przy równoczesnym wypowiadaniu słów: „To w moim zastępstwie, to w zamian za mnie, to moja pokuta. Niech ten kogut (ta kura) idzie na śmierć, a ja wejdę w pokoju w dobre, długie życie”. Odmawiane są także fragmenty z Księgi Hioba i Psalmów. Po tej ceremonii ptak jest zabijany, a po przyrządzeniu zjadany przez właściciela. Może być także przekazywany ubogim.
Zwyczaj nie jest opisany w Talmudzie, być może pochodzi od Żydów babilońskich. Wspominają o nim pisma gaonów z IX wieku, a w wieku X był już rozpowszechniony. Przetrwał u Żydów aszkenazyjskich do czasów współczesnych. Częściej jednak, zamiast koguta, używane są monety, które są później rozdawane na cele dobroczynne.
Ceremonie liturgiczne święta.
Przed świętowaniem Jom Kipur zalecana jest kąpiel w mykwie. Na rozpoczęcie święta (w wigilię) w synagodze odmawia się modlitwę "Kol Nidre", a przed wyjściem z domu rodzice wygłaszają nad dziećmi błogosławieństwo, by zapisane zostały do Księgi Życia. Liturgii w synagodze towarzyszą białe szaty ("kitel"), które są symbolem czystości i pokory. Centralnym rytem święta jest wyznanie grzechów ("Widuj"), kierowane bezpośrednio do Boga. Dokonywane jest w modlitwach "Aszamnu" i "Al chet". Modlitwy na święto składają się wyjątkowo z pięciu części:
Na koniec rozlega się dźwięk szofaru.
Joma: ceremonie zgodnie z historycznymi interpretacjami rabinicznymi.
Wczesnym rankiem arcykapłan składał w Świątyni Jerozolimskiej codzienną ofiarę. Przygotowywał świeczniki, palił kadzidła. Ofiara całopalna składała się z cielca i siedmiu jagniąt. Później arcykapłan zakładał specjalne, lniane szaty, w których odprawiał ceremonie pokutne: kładąc ręce na głowie cielca wyznawał własne grzechy i grzechy swych najbliższych. Wprowadzano dwa kozły – jeden był później przeznaczony na ofiarę za grzechy „dla Pana”, a drugi wyganiany na pustynię „dla Azazela”. Arcykapłan ponawiał wyznanie grzechów. Po złożeniu ofiary ze zwierzęcia i zebraniu jego krwi do naczynia, arcykapłan napełniał kadzielnicę węglami z ołtarza, wchodził do najświętszego miejsca w Świątyni – „Świętego Świętych” ("Kodesz Kodaszim"), umieszczał kadzidło na węglach i wznosił krótką modlitwę. Jom Kipur było jedynym dniem w roku, kiedy arcykapłan wchodził do "Kodesz Kodaszim". Wracał i zabrawszy czarę z krwią zwierzęcia wchodził ponownie do świętego miejsca pokrapiając Arkę ośmiokrotnie. Później arcykapłan składał ofiarę z kozła przeznaczonego „dla Pana”, po czym wracał do miejsca świętego skrapiając Arkę jego krwią.
Historyczny rytuał oczyszczenia.
Wspomniane obrzędy miały oczyścić najświętsze miejsce od zanieczyszczeń, które mogły powstać na skutek wejścia do sanktuarium osób "nieczystych". Podczas obrzędów nikt, poza arcykapłanem, nie mógł przebywać w Świątyni. Krew cielca zmieszana z krwią kozła była umieszczana przez arcykapłana w czarach na czterech rogach ołtarza całopalnego, sam ołtarz był siedmiokrotnie skrapiany tą krwią, a jej reszta była wylewana u podstawy ołtarza. Później następował obrzęd związany z ofiarowaniem kozła „dla Azazela”. Arcykapłan kładł rękę na jego głowie, wyznając „wszystkie niegodziwości Izraelitów i wszystkie ich występki, także wszystkie ich grzechy”, które poprzez ten ryt miały pozostać na głowie kozła. Zwierzę było wypędzane na pustynię, a pozostałości z cielca, jagniąt i kozła złożonego uprzednio w ofierze były usuwane „do miejsca, w którym wyrzucane są popioły”, i tak spalane. Arcykapłan odziany w swoje zwykłe szaty składał w ofierze dwa barany i kolejnego kozła, po czym ponownie zakładał lniane szaty, by móc w nich wynieść kadzielnicę pozostawioną w miejscu „Świętym Świętych”. Na koniec zdejmował te "święte szaty", składał je w sanktuarium, a w zwykłym stroju przeprowadzał rytuał wieczornego zapalania świeczników i kadzenia.
Wpływ święta na życie publiczne.
W Izraelu w dniu święta Jom Kipur zamiera ruch drogowy i lotniczy, a nawet komunikacja publiczna. Większość mieszkańców powstrzymuje się w ten dzień od podróży. Stacje telewizyjne i radiowe zawieszają transmisje.
W kalendarzu.
Zgodnie z kalendarzem gregoriańskim święto w najbliższych latach jest obchodzone w dniach:

</doc>
<doc id="70324" url="https://pl.wikipedia.org/wiki?curid=70324" title="Wyprawa Cyrusa">
Wyprawa Cyrusa



</doc>
<doc id="70325" url="https://pl.wikipedia.org/wiki?curid=70325" title="Armia (zespół muzyczny)">
Armia (zespół muzyczny)

Armia – polski zespół grający od 1984 r. punk rock i hardcore z wpływami innych gatunków (rock gotycki, reggae, metal, rock symfoniczny, jazz-rock) z wokalistą Tomaszem Budzyńskim.
Wymieniany jako jeden z czołowych zespołów sceny niezależnej lat 80. XX w. Na początku lat 90., na fali popularności mocniejszych odmian rocka, odniósł sukces również na szerszej scenie muzycznej, zwłaszcza dzięki wydaniu płyty "Legenda". Od połowy lat 90. stracił na popularności, jednak nadal w niektórych opisach określany jest najoryginalniejszym zespołem polskiej sceny niezależnej. Ze względu na wolty stylistyczne, jak również odbiegający od typowego dla sceny rockowej i alternatywnej przekaz, wzbudza także kontrowersje. Od połowy lat 90. XX w. jeden z czołowych przedstawicieli polskiego rocka chrześcijańskiego, mimo że teksty o jawnie religijnym przekazie znajdują się jedynie w kilku utworach, a muzycy zespołu unikają takiej kategoryzacji.
Zespół początkowo związany z Warszawą, następnie z Poznaniem i okolicami. Stworzyli go na przełomie lat 1984/1985 Robert Brylewski, Tomasz Budzyński i Sławomir Gołaszewski. Początkowo zespołem kierowali przede wszystkim dwaj pierwsi artyści, ale stosunkowo szybko rolę lidera przejął Budzyński, co zostało ugruntowane po odejściu Brylewskiego. Ostatecznie jedynie Budzyński jest członkiem zespołu nieprzerwanie od momentu powstania. Jest on również prezesem zarządu związanego z promocją zespołu stowarzyszenia "Niewidzialna Armia" powstałego w 2009 r. Odejście Brylewskiego, które zbiegło się z częściową zmianą stylu muzycznego i przekazu, w części środowiska fanów wywołało podział na zwolenników „starej” i „nowej Armii”. Muzycy Armii początkowo związani byli ze środowiskiem skupionym wokół zespołu Izrael, co następnie uległo pewnemu rozluźnieniu, jednak od czasu do czasu nadal powstają ich wspólne przedsięwzięcia. Część członków zespołu utworzyła supergrupę 2Tm2,3. Od początku XXI w. Budzyński okazjonalnie powołuje projekty muzyczne firmowane jako projekty solowe lub z odrębną nazwą Trupia Czaszka, w których zwykle biorą udział różni muzycy Armii. Poza wokalistą skład zespołu jest dość zmienny. W ciągu ponad ćwierćwiecza historii weszło weń dwadzieścia kilkoro muzyków, część z przerwami lub powracając na jednostkowe wydarzenia, a kolejni współpracowali z nim okazjonalnie lub bardziej trwale. Wśród nich są zarówno muzycy związani ze sceną punkową (np. Paweł Piotrowski – Dezerter) lub metalową (np. Dariusz Popowicz – Acid Drinkers), jak i pop-rockową (np. Michał Grymuza – muzyk sesyjny różnych projektów), większość zaś ze sceną rockową (np. Paweł Klimczak – Lombard) i alternatywną (Piotr Żyżelewicz – Voo Voo, Krzysztof Banasik – Kult, Dariusz Malejonek – Houk). Muzycy sekcji rytmicznej Armii utworzyli (opuszczając niedługo potem macierzysty zespół) trzon zespołu Luxtorpeda. Robert Brylewski po opuszczeniu zespołu kontynuował pracę w swoich dotychczasowych grupach (Brygada Kryzys, Izrael) oraz współtworzył liczne projekty efemeryczne. Od końca lat 90. rzadko występował na specjalnych koncertach Armii, wziął natomiast udział w tworzeniu płyty "Freak". W Armii przez kilka lat na perkusji grała kobieta – Beata Polak, co w zespołach rockowych jest stosunkowo rzadko spotykane i było podkreślane przez niektórych dziennikarzy jako zjawisko nietypowe.
Charakterystyczne dla muzyki zespołu jest wykorzystanie instrumentów wychodzących poza tradycyjnie stosowane w rocku, zwłaszcza instrumentów dętych, a przede wszystkim waltorni, na której grał Krzysztof Banasik „Banan”, a następnie Jakub Bartoszewski. Dla urozmaicenia w niektórych piosenkach zespół stosował dodatkowo instrumenty klawiszowe, a rzadziej też takie jak: okaryna, skrzypce, saksofon, wiolonczela czy flet. Równie charakterystyczne są poetyckie teksty, najczęściej autorstwa Budzyńskiego. Cechuje je przekaz wykraczający poza typowy dla punka publicystyczny komentarz rzeczywistości, bardzo często odwołujący się do mistyki i nawiązujący do kultury powszechnej. Początkowo była to mistyka szeroko rozumianego New Age’u, co następnie zostało zawężone do chrześcijaństwa, od pewnego zaś momentu teksty są poetyckim odzwierciedleniem bardziej osobistych, niekoniecznie jawnie religijnych, refleksji Budzyńskiego.
Nazwa.
Nazwa "Armia" wpisuje się w stylistykę polskiego punka, gdzie częste są nazwy zawierające jedno dość krótkie dwu- lub trzysylabowe słowo i częste jest wykorzystanie głoski [r]. Można ją zaliczyć do mocno wykorzystywanej w punkowym nazewnictwie kategorii nazw związanych z agresją, wojskowością i wojną, które przewrotnie łączy się z antymilitarystycznym przekazem (podobnie jak np. Dezerter czy Fort BS). Początkowo Budzyński rozważał dłuższą nazwę "Armia Zbawienia", jednak stanęło na krótszej formie preferowanej przez Brylewskiego, za to dodano człon "Anti-" odwracający wydźwięk. Nazwa z członem negującym była z traktowana jako nazwa dla wtajemniczonych – dla przyjaciół lub dla zmniejszenia kłopotów z cenzurą PRL. Obaj założyciele Armii przyznają się do autorstwa nazwy, Budzyński zaś twierdzi, że jest ona pochodną piosenki "Niewidzialna Armia", co ma oznaczać armię duchową, która działa w ukryciu, nie zabijając, lecz czyniąc dobro.
Zespół czasem posługuje się logo będącym stylizowanym zapisem nazwy zespołu. Tusz, którym na kliszy Budzyński napisał ARMIA, projektując okładkę singla "Aguirre", po wyschnięciu popękał w nieregularny sposób, dając specyficzny efekt graficzny.
Historia.
Lata 80..
Zespół założyli Tomasz Budzyński, który właśnie opuścił Siekierę oraz dwaj muzycy Izraela – Robert Brylewski i Sławomir Gołaszewski. Za moment i miejsce powstania przyjmuje się ich spotkanie w klubie „Hybrydy” w listopadzie 1984 roku, podczas gdy pierwsza próba odbyła się w tym miejscu 5 grudnia 1984 roku, choć nazwę „Anti-Armia” wybrano dopiero wiosną 1985 roku. Pierwszym utworem było "Nic już nie przeszkodzi" skomponowane przez Budzyńskiego i jego znajomego z Puław, Szkapę, który miał zostać basistą nowego zespołu. Początkowo oprócz trzech założycieli skład tworzyli zmieniający się basiści i perkusiści, m.in. Żwirek (bas) i Gruszka (perkusja). Stosunkowo wcześnie stałym basistą został Alik Dziki, a perkusistą Janusz Rołt. Menadżerem był Krzysztof Koziński.
Zespół dał pierwszy koncert w Hybrydach w czerwcu 1985 roku. W tym samym roku zagrał na kilku festiwalach: w Chodzieży, Krakowie, FAM-ie, Jarocinie i Róbrege oraz dał kilka koncertów niefestiwalowych. Na festiwalu jarocińskim i Róbrege Armia wystąpiła jeszcze kilkakrotnie w następnych latach. Na FAM-ie doszło do incydentu z milicją, a zespół oskarżono o podburzanie tłumu. W Jarocinie natomiast milicja w celu zastraszenia na krótko aresztowała Budzyńskiego.
Po nagraniu kaset demo i pojawieniu się na bootlegach, Armia pierwsze profesjonalne nagrania wykonała jesienią 1985 roku na wydaną w następnym roku składankę "Jak punk to punk". Znalazł się na niej m.in. utwór "Jeżeli", który był notowany na liście przebojów Programu III Polskiego Radia, a na liście przebojów Rozgłośni Harcerskiej przez kilka tygodni zajmował pierwsze miejsce. Następnie wydano singiel "Aguirre". Tytułowy utwór z singla zdobył dużą popularność, również trafiając na listy przebojów Trójki i Rozgłośni Harcerskiej, a zachęcona artystycznym sukcesem grupa nagrała debiutancki album "Armia". W międzyczasie Rołt coraz rzadziej grywał z zespołem. Początkowo wynikało to z problemów z narkotykami, dzielił też czas z zespołem Lecha Janerki, a ostatecznie, już po odejściu z zespołu, popełnił samobójstwo. Jego miejsce zajął Gogo Szulc, już wcześniej okazjonalnie występujący z Armią. Nagranie wykonano w kwietniu i maju 1987 roku w rzeszowskim studiu zespołu RSC. Brylewski wówczas w podobnym czasie nagrywał trzy płyty (Armii, Izraela i Deutera) i przy tej okazji rozpoczął swoje doświadczenia z profesjonalnym sprzętem studia nagrywającego. Jednak wydawca "Armii" popełnił wtedy mnóstwo błędów, co było często krytykowane, a ostatecznie wiele zamieszczonych na niej utworów nagrano ponownie na płytę "Czas i byt". Podczas nagrywania "Armii" ze względu na czasową nieobecność Gołaszewskiego w niektórych utworach zamiast saksofonu wprowadzono waltornię i do zespołu włączono współpracującego wówczas z Izraelem Banana. W nagraniu wziął udział również flecista Izraela Piotr Subotkiewicz „Samik”. Jako że Budzyński wówczas gościnnie występował w Izraelu, a wśród muzyków grających jednocześnie w obu zespołach byli również basiści i perkusiści, obie te grupy muzyczne w latach 80. i na początku lat 90. tworzyło to samo środowisko muzyków wzajemnie się zastępujących lub współpracujących w razie potrzeby. Przy tym pod koniec lat 80. Gołaszewski, wciąż pozostając w kontakcie z zespołem, przestał z nim występować i waltornia stała się zasadniczo jedynym instrumentem dętym Armii. Armia w tym czasie była jednym z czołowych zespołów polskiej sceny punkowej, co kilkanaście lat później skutkowało jej udziałem w koncertach serii "Punk Rock Later".
Lata 90. do odejścia Brylewskiego.
Następne dzieło grupy, "Legenda", która ukazała się w czerwcu 1991 roku, postawiło artystów w czołówce polskich twórców muzyki nie tylko punkowej, ale w ogóle rockowej. Album opowiada w metaforyczny sposób o ludzkich pragnieniach i duchowości. Zarówno poetyckie teksty Tomasza Budzyńskiego, jak i muzyka wzbogacona o grę klarnetu, fletu i trąbki afrykańskiej, stworzyły niepowtarzalny, oniryczno-baśniowy klimat. Ponadto widać tu fascynacje poezją Artura Rimbauda, gnostycyzmem, średniowiecznym rycerstwem europejskim i chrześcijaństwem. "Legenda" powstawała przez 2 lata w komunie punkowo-hipisowskiej w Stanclewie, gdzie rozwinęło się studio Złota Skała i przez kilka lat mieszkała grupa muzyków związanych m.in. z zespołami Armia i Izrael, w tym Tomasz Budzyński ukrywający się przed poborem do wojska. Sam wokal nagrano już w grudniu 1990 roku po przenosinach studia i muzyków do Warszawy. W okresie stanclewskim Goga na stałe zastąpił Stopa, który wówczas zakończył służbę zastępczą, a Żwirka Maleo. Zespół gospodarstw w Stanclewie został kupiony przez przyjaciela zespołów Marcina Millera, hippisa żyjącego w Wielkiej Brytanii. Oprócz udostępnienia Izraelowi i Armii domów, ufundował im część sprzętu. Mecenat Millera przyczynił się do ustabilizowania składu zespołu. Jesienią 1989 roku Armia zagrała pierwszy zagraniczny koncert. Było to w Berlinie na festiwalu zespołów bloku wschodniego – oprócz Armii wystąpił Tilt oraz zespoły z NRD i ZSRR. Armia została tam zaproszona przez zespół Die Firma, który w tym czasie coverował "Niewidzialną Armię". Kolejne zagraniczne koncerty odbyły się w trakcie trasy po Czechosłowacji w grudniu 1990 roku, kilka miesięcy po występie na ostatnim wydaniu Róbrege. "Legenda" przyniosła zespołowi dużą popularność, nie tylko w środowisku punkowym, ale także na szerzej rozumianej scenie rockowej, a nawet popularnej. W tym czasie Armia określana jako jeden z najwybitniejszych polskich zespołów rockowych. Zespół miał wystąpić na festiwalu w Opolu w 1992, jednak ze względu na kontrowersje związane z ówczesnym organizatorem, firmą Brawo, znaną z piractwa fonograficznego, jak również promocji disco polo, wraz z kilkoma innymi wykonawcami odmówił udziału. Na koncerty Armii przychodziło też wielu skinheadów, co często kończyło się rozróbą, a nieraz przerwaniem koncertu. Ten typ publiczności, podobnie jak niektóre skłonne do bójki grupy punków, był piętnowany przez zespół, co czasem kończyło się odwetem. Ówczesny menadżer Armii, Chronos, zajmując się również innymi zespołami odnoszącymi w tym czasie sukces, nie mógł poświęcić jej wystarczająco czasu, przez co nową menadżerką została Katarzyna Kanclerz, a wersja "Legendy" na płycie kompaktowej, z bonusowymi utworami, stała się pierwszym wydawnictwem świeżo przez nią utworzonego Izabelin Studia. 
Wyjątkową pozycję "Legendy" odzwierciedla również poświęcenie jej (zwłaszcza tekstom) kilku artykułów kulturoznawczych wykraczających poza ramy recenzji. Jednym z nich jest artykuł Jerzego Prokopiuka, który rozpatruje tę płytę jako dzieło gnostyckie, zwracając uwagę na różne szczegóły koncepcyjne potwierdzające zasadność takiego podejścia. Z interpretacją tą z kolei polemizował Filip Memches, wskazując na ściśle chrześcijański charakter tekstów, a kolejną interpretację, utrzymaną w duchu romantyzmu i kultury wyrosłej z prawosławia, ale też mitologii słowiańskiej, przedstawił Witold Zimowski. Płyta ta znalazła się również na jubileuszowej liście 100 płyt wszech czasów magazynu Teraz Rock. Tuż po wydaniu zdobyła również nagrody w większości kategorii rankingu Brumu, wówczas jednej z najbardziej opiniotwórczych audycji radiowych promujących muzykę rockową w Polsce.
W tym czasie zmienił się nieco obraz sceniczny i środowisko zespołu. Zespół po raz kolejny wystąpił w Jarocinie i często dawał koncerty w warszawskim klubie Fugazi, a Złota Skała przeniosła się do klubu „Remont”. Budzyński wraz ze współpracownikami namalował w miejsce zagubionej płachty na scenografię koncertową przedstawiającej Indianina nową – tym razem przedstawiającą gotycki witraż w kształcie rozety. W 1992 roku wydano zapis koncertowy "Exodus", którego tytuł pochodzi od przeróbki piosenki "Exodus" Boba Marleya. Utrwalony koncert odbył się w roku poprzedzającym, 23 listopada w poznańskiej Arenie. W tym samym roku zespół zdecydował się na nagranie swoich starszych utworów w lepszej wersji niż na debiutanckiej płycie. Ponadto dodano kilka piosenek premierowych oraz utwór "Exodus" w wersji studyjnej. Album ten ("Czas i byt") zdobył w miarę pozytywne opinie krytyków i sporą popularność wśród słuchaczy. Nagrano go w studiu Złota Skała wówczas mieszczącym się w podziemiach „Riviery”, obok klubu klubu Remont. Specyficznym wyrazem rozwoju artystycznego zespołu był występ w teatralnej aranżacji w warszawskiej operetce, zespół pojawiał się w telewizji, czego zwieńczeniem było nagranie dla Telewizji Polskiej spektaklu kostiumowego "Triodante".
Okres ten był z jednej strony ukoronowaniem etapu, w którym w przekazie zespołu dominowała filozofia New Age, a koncerty przybierały charakter mistyczny, z drugiej był początkiem etapu, w którym Budzyński zaczął doświadczać objawień ściśle chrześcijańskich i deklarować to publicznie w czasie koncertów.
Lata 90. po odejściu Brylewskiego.
W tym okresie w zespole miały miejsce zmiany personalne. Maleo skupił się na grze w Houku i zastąpił go basista Dezertera Paweł Piotrowski. Ze względu na coraz trudniejsze porozumienie między członkami zespołu po kilku miesiącach odszedł Robert Brylewski, a nowym gitarzystą został Michał Grymuza. Uczestniczył on w 1994 roku w nagraniu dobrze ocenionej przez fanów, ale słabo sprzedającej się płyty "Triodante", inspirowanej "Boską komedią" Dantego. Część muzyki do niej powstała jeszcze w czasie, gdy członkiem zespołu był Brylewski, jednak została ona przearanżowana przez Budzyńskiego, co było jednym z powodów konfliktu. Niektóre utwory zbliżone są do suit rockowych. Na płycie tej wyjątkowo niektóre fragmenty gitarowe grane są przez Banana, co również było krytykowane przez Brylewskiego, który zarzucał tej grze wtórność, podczas gdy spotkało się z poparciem Budzyńskiego. Kontakty utrudniło również coraz silniejsze wiązanie się części muzyków z Kościołem, podczas gdy Brylewski zachowywał dystans. Ostatecznie atmosfera konfliktu narosła do stopnia, przy którym Brylewski opuścił zespół. Wbrew wysuwanym przez niektórych podejrzeniom, sam wzrost religijności Maleo, Budzyńskiego i Stopy nie był bezpośrednią przyczyną odejścia Brylewskiego, które odbyło się w stosunkowo przyjacielskich warunkach. Odejście charyzmatycznego współlidera i rezygnacja ze stosunkowo prostego punkowego stylu spowodowały krytykę i odpływ części fanów. Pojawił się wśród nich podział na zwolenników "starej" i "nowej" Armii. Grymuza nie utrzymał się w zespole długo, bo rok później jego miejsce zajął Dariusz Popowicz „Popkorn” (znany z Acid Drinkers). Ponadto odszedł Banasik, który brał jeszcze udział w pracy studyjnej nad następnym albumem jako gość. Kolejne dzieło, "Duch", mimo lekko thrashmetalowego smaku, jaki nadał muzyce nowy gitarzysta, jest poświęcony idei chrześcijaństwa i zawiera liczne cytaty z Biblii. W odróżnieniu od poprzedniej płyty utwory na niej zebrane mają charakter bardziej przebojowy, choć utrzymany w metalowej stylistyce. Krytycy oceniali ten album zwykle pozytywnie, lecz nie miał on zbyt wielu słuchaczy. Wersja demonstracyjna początkowo nie wzbudzała zainteresowania wydawców z wyjątkiem wytwórni Ars Mundi. Płyta została nagrana w studiu w Sulejówku. Do "Braci Bum" nakręcono teledysk. Popkorn za wkład w tę płytę otrzymał nagrodę pisma „Gitara i Bas”, natomiast muzyka "On jest tu" była skomponowana jeszcze przez Grymuzę. W roku 1998 zespół zagrał koncert w warszawskiej „Stodole”, podczas którego wystąpili muzycy dawnych składów (Brylewski, Banasik) grający utwory z pierwszych płyt i nowego składu, wykonujący nowsze utwory. Wiązało się to z reedycją "Legendy".
W tym okresie, od połowy lat 90. XX w., popularność zespołu zmalała, w znacznej mierze ze względu na ogólne trendy w kulturze popularnej i przemyśle muzycznym. W 1995 roku Armia wystąpiła jeszcze na festiwalu w Opolu, ale potem, podobnie jak niektórzy inni wykonawcy rockowi popularni na przełomie lat 80. i 90. XX w., zaczęła mieć problemy z zainteresowaniem wydawnictw muzycznych wydawaniem swoich płyt. Zdaniem Budzyńskiego dodatkowy wpływ na to miała niechęć wydawców do jednoznacznie chrześcijańskiego przekazu zespołu. Jednocześnie już od czasu wydania "Triodante" Armia zaczęła grywać na festiwalach religijnych, co spotyka się z różnymi reakcjami.
We wrześniu 1998 r. Armia i Acid Drinkers dały kilka koncertów dla Polonii w Nowym Jorku, co było pierwszym wyjazdem zespołu do Stanów Zjednoczonych. W tym okresie Stopa coraz więcej czasu poświęcał grze w Voo Voo, przez co zastępowała go Beata Kozak. Wkrótce po powrocie z USA z zespołu odszedł Piotrowski. W związku z tym następną płytę, "Drogę" nagrał już nowy skład z Beatą Kozak i Krzysztofem Kmiecikiem (grywającym wówczas czasem w 2Tm2,3). Płyta ta była pod względem muzycznym mniej spójna niż poprzednie. Z jednej strony zespół nagrał prawie heavymetalowy utwór "Adwent" (cover piosenki Dead Can Dance), a z drugiej wiele łagodniejszych piosenek, utrzymanych w sentymentalnym nastroju. Nawiązywały one do wspomnień Budzyńskiego z dzieciństwa. Pewną lekkość płyty podkreśliło to, że zespół ponadto zerwał z tradycją surowych czarno-białej oprawy graficznej wydawnictw, umieszczając na okładce reprodukcję portretu uśmiechniętego pilota z pudełka herbaty na czerwonym tle. Ta zmiana z tekstów wizyjnych na teksty utrzymane w stylistyce realizmu magicznego była przełomem w stylistyce twórczości Budzyńskiego, jednak spotkała się z chłodnym przyjęciem części fanów. Płytę nagrano w lutym 1999, pod presją czasu. Z wyjątkiem perkusji nagranej w studiu w Łomiankach, miało to miejsce w studiu Jacka Gawłowskiego Q-Sound w Warszawie. W studiu tym użyto nowego sprzętu, m.in. syntezatorów czy siedmiostrunowej gitary (w "Adwencie" i "Domu przy moście"), a płytę jako pierwszą w dorobku zespołu nagrano na komputerze. Z kolei Beata Kozak wzbogaciła partie perkusyjne o dodatkowe instrumenty. Autorami muzyki mniej więcej po połowie byli Budzyński i Popowicz, używając również elementów autorstwa Banasika oraz (w "Parowozie numer 8") riffu Grymuzy z czasów, gdy jeszcze był on członkiem zespołu.
Jednak żaden z tych trzech albumów nie zdobył zbyt dużej popularności wśród zwolenników polskiego rocka. Nie ulegając opiniom publiczności, Budzyński chciał przekazywać treści, które uważał za ważne. W czasie nagrywania "Drogi" mimo pewnych konfliktów Banan wrócił do składu zespołu, z kolei Popkorn coraz częściej miał problemy z alkoholem. Do zespołu włączono drugiego gitarzystę – Pawła Klimczaka (wówczas grającego wraz z Kozak w Syndicate), jednak ze względu na jego obowiązki w zespole Lombard, czasem jednego z gitarzystów zastępował grający w 2Tm2,3 i Arce Noego Robert Drężek (Drężmak). Zespół zdecydował się na wysłuchanie odbiorców w roku 1999, przeprowadzając ankietę popularności swoich piosenek. Wyłoniono w ten sposób piosenki, które były powszechnie uznawane za najlepsze. Odegrano je na 3 koncertach i uwieczniono na dwupłytowym albumie "Soul Side Story".
XXI wiek.
W roku 2001 i 2002 Budzyński z Banasikiem nagrali neofolkową płytę "Taniec szkieletów" firmowaną jako album solowego projektu tego pierwszego. W nagraniu brał udział również trzeci członek Armii, Paweł Klimczak, ale ostatecznie nie wykorzystano jego nagrań. Od tego czasu zdarza się, że Budzyński wraz z częścią Armii daje koncerty solowego projektu. Tekstowo jest pewną kontynuacją "Drogi", z jeszcze silniejszymi nawiązaniami do biografii Budzyńskiego.
W 2003 roku grupa stworzyła album "Pocałunek mongolskiego księcia", na którym gitara brzmi melodyjniej niż na poprzednich płytach. Teksty przepełnione są smutkiem i melancholią, przedstawiają m.in. upadek podstawowych wartości na świecie. Nagranie miało miejsce w studiu Wojciecha Czerna OBUH w Rogalowie. Za realizację odpowiedzialny był Jacek Chraplak. Budzyński, nie będąc zadowolony z ostatecznego miksu, próbował jeszcze wykonać nową jego wersję, co przyniosło tylko częściowo oczekiwany skutek. Płytę wydała firma Pomaton EMI, co wiązało się z pewną, niezbyt aktywną, promocją w mediach (zrealizowano teledyski do "Zjaw i ludzi" oraz "Ukrytej miłości"). Oba teledyski stworzył animator Szymon Felkel. Pierwszy z nich został nominowany do nagrody Yach Film 2003 w kategorii teledysków animowanych, lecz nagrodzony został w mniej prestiżowych festiwalach. W tym czasie Popkorn był coraz mniej aktywny muzycznie i jego udział w nagraniu płyty był niewielki. Również Banasik więcej czasu poświęcał Kultowi niż Armii. W tej sytuacji na koncertach coraz częściej zastępował go Jakub Bartoszewski, stając się w ten sposób nowym waltornistą zespołu Armia. Z kolei Beata Polak zaszła w ciążę i została zastąpiona przez Macieja Głuchowskiego (Ślepego).
W latach 2003–2006 nastąpił rozkwit wydarzeń związanych z otoczeniem zespołu. Na Ogólnopolskim Forum Muzycznym założono forum internetowe fanów Armii związane z nieoficjalną witryną internetową zespołu (www.armia.kdm.pl), które pod koniec 2004 usamodzielniło się, przybierając nazwę „Ultima Thule” oraz stając się oficjalnym forum zespołu. Stało się to możliwe po zarejestrowaniu się na nim Budzyńskiego (początkowo incognito, pod nickiem "Elrond").
W 2003 roku w ramach promocji książki Mikołaja Lizuta „Punk Rock Later” zawierającej wywiady z muzykami punkowymi rozpoczynającymi kariery jeszcze w czasach PRL, w tym z Budzyńskim i Brylewskim, Armia zagrała dwa koncerty. Do książki została dołączona płyta składankowa, na której znalazły się trzy utwory Armii z lat 80. W tym okresie Armia zaczęła wykonywać niektóre utwory Siekiery. W 2004 roku zespół zagrał na Przystanku Woodstock oraz (dzień później) na festiwalu Castle Party, a w grudniu w nowojorskim klubie CBGB oraz kilku innych amerykańskich klubach. W kwietniu 2004 roku na koncercie w londyńskim klubie "The Garage" z Armią znowu zagrał Brylewski. W tym roku Budzyński z muzykami Armii, Ślepym i Popkornem, założył kolejny poboczny zespół Budzy i Trupia Czaszka. W ramach jednego z koncertów WOŚP, w Krotoszynie w 2005 roku Armia wystąpiła w wyjątkowym składzie, gdyż stałych gitarzystów zastąpiło dwóch fanów z forum internetowego – Bartosz Zimiński i Gerard Nowak, którzy okazjonalnie występowali z zespołami Budzyńskiego również w późniejszym czasie. Gerard Nowak zastąpił również Budzyńskiego wokalnie na jednym z koncertów, a następnie wziął udział w nagraniu "Podróży na Wschód" i w koncertach ją promujących. Chór fanów skupionych wokół forum internetowego wystąpił też w nagraniu utworu "Underground". Dość wyjątkowy pod względem repertuaru koncert odbył się w maju 2005 r. po pierwszym meczu fanów "Legendy" i "Triodante" w warszawskim klubie Punkt. Odegrano na nim w całości materiał z obu płyt oraz po raz pierwszy wykonano praktycznie całą suitę "Ultima Thule". W tym samym roku w Stodole zespół dał koncert na dwudziestolecie działalności. Wzięli w nim udział również zaproszeni goście: Kazik Staszewski, Krzysztof Chojnacki „Zygzak”, Paweł Gumola, a także Maleo i Gołaszewski. Występ zarejestrowano i wydano w następnym roku na płycie DVD "Koncert na XX-lecie".
Wcześniej, na początku 2005 roku, ukazała się płyta "Ultima Thule", która przynosi z jednej strony powrót do ostrego, agresywnego brzmienia, z drugiej zawiera suitę bliższą stylistycznie rockowi psychodelicznemu. Znaczący udział w kompozycjach miał Paweł Klimczak, ale utwór tytułowy składał się z części komponowanych przez różnych muzyków zespołu. Na okładce znalazły się obrazy Giorgia de Chirico, których nastrój ma według Budzyńskiego podkreślać nastrój osamotnienia i melancholii z tekstów. Płytę tę nagrano jesienią i zimą 2004 roku w studiach Małym Roberta Friedriecha i studiu CRS nowego perkusisty. Materiał na tę płytę częściowo powstał już podczas sesji do "PMK". Tytuł płyty nawiązuje do mitycznej wyspy Thule, która rozumiana duchowo symbolizuje kres życiowej wędrówki człowieka. Nastrój natomiast według Budzyńskiego może kojarzyć się z tekstami Fiodora Dostojewskiego lub Nicka Cave’a.
W 2008 r. zespół wziął udział w nagraniu płyty składankowej "Gajcy!" związanej z upamiętnieniem kolejnej rocznicy powstania warszawskiego, przy okazji nagrywając własne wersje kilku piosenek powstańczych. Wziął też udział w koncertach organizowanych przez Muzeum Powstania Warszawskiego. Natomiast w roku 2010 na zlecenie Ministerstwa Kultury i Dziedzictwa Narodowego w celu promocji 600. rocznicy bitwy pod Grunwaldem został nagrany utwór "Jeszcze raz, jeszcze dziś", a zespół zagrał na koncercie zorganizowanym w ramach obchodów rocznicowych.
W 2009 ukazały się kolejne albumy – "Der Prozess" oraz "Freak". Pierwszy z nich nagrano dość szybko, gdyż Budzyński zadecydował, że wersja demonstracyjna będzie wersją ostateczną. W odmienny niż dotąd sposób z kolei nagrywany był "Freak". W odróżnieniu od typowego dla muzyki zespołów rockowych, w tym Armii, podporządkowania muzyki gitarowemu riffowi, zaczęto od partii perkusji, także w połączeniu z gitarą basową. Następnie nagrano improwizacje saksofonowe, a linie gitar pojawiły się na końcu, też nagrane w sposób niekonwencjonalny. W nagraniu wzięło udział wiele osób, w tym ponownie Robert Brylewski i Sławomir Gołaszewski, a cała płyta miała charakter eksperymentalny – jazzowo-psychodeliczny. Dotyczyło to również tekstów, które Budzyński napisał razem z Gerardem Nowakiem i zaśpiewał po angielsku. W lutym 2010 roku wydawnictwo "Der Prozess" uzyskało nominację do nagrody polskiego przemysłu fonograficznego Fryderyka w kategorii: album roku rock. W kwietniu 2010 zespół opuścił Paweł Klimczak. W roku tym zespół odbył trasę koncertową związaną z 25. rocznicą powstania zespołu (m.in. w Studiu Agnieszki Osieckiej radiowej Trójki, na XVI Przystanku Woodstock, czego konsekwencją było wydanie płyt koncertowych przez Złoty Melon i Polskie Radio), z centralnym koncertem 11 czerwca 2010 w amfiteatrze warszawskiego Parku Sowińskiego, na którym zagrali zaproszeni goście, a sam zespół wystąpił w kilku historycznych składach. W 2011 r. zespół opuścili Tomasz Krzyżaniak „Krzyżyk” i Krzysztof Kmiecik, poświęcając się grze w zespole Luxtorpeda. Na ich miejsce wrócili dawni muzycy, w tym Piotr Żyżelewicz, który niedługo potem zmarł. Armia kilkakrotnie występowała na reaktywowanym festiwalu w Jarocinie, podczas jednego z nich (w 2011 roku) oprócz koncertów odbył się turniej piłkarski reprezentacji zespołów muzycznych, w których brali udział również muzycy, na rzecz rodziny zmarłego właśnie Stopy. Drużyna Armii, w której Brylewski i Budzyński byli bramkarzami, wygrała cały turniej.
W 2009 r. Tomasz Budzyński założył stowarzyszenie "Niewidzialna Armia", które zajmuje się promocją jego działalności artystycznej. W 2010 r. napisał książkę autobiograficzną „Soul Side Story”, wydaną rok później. W tym samym czasie stowarzyszenie nagrało film "Podróż na Wschód", który początkowo miał być filmem dokumentującym ćwierćwiecze zespołu, ale ostatecznie stał się swoistą ekranizacją noweli Stefana Grabińskiego "Maszynista Grot" przeplataną występami Armii. W filmie oprócz muzyków z ówczesnego składu (Budzyński, Kmiecik, Krzyżaniak, Giec, Bartoszewski), wzięli udział byli jego członkowie (Polak, Żyżelewicz, Banasik, Gołaszewski), a także współpracownicy i przyjaciele, m.in. Nowak i Nowacki, w tym członkowie kabaretu "Mumio". Film oprócz dystrybucji festiwalowej dołączany jest na płycie DVD do książki, a jego ścieżkę dźwiękową wydano na osobno wydanej płycie w roku 2012. Oprócz nagrań Armii znajdują się tam akustyczne wersje w wykonaniu Gerarda Nowaka z zespołu The Soundrops.
W następnych latach nastąpiło kilka kolejnych zmian w sekcji rytmicznej zespołu, przez co praca nad nową płytą studyjną trwała cztery lata. Ostatecznie nagrali ją muzycy, z którymi Budzyński występował również w Trupiej Czaszce – Amadeusz Kaźmierczak i Dariusz Budkiewicz oraz Rafał Giec. Kolejną płytę studyjną – Toń – Armia wydała jesienią 2015 r. Jej treść jest apokaliptyczna, a muzycznie nawiązuje do rockowego stylu sprzed "Freaka". Koncert promujący tę płytę wykonany w studiu Polskiego Radia Katowice wydano na płycie CD i DVD Tam, gdzie kończy się kraj kilka miesięcy później. W październiku 2018 część muzyków związanych z zespołem – Budzyński, Budkiewicz i Polak oraz Michał Jacaszek i Rafał Nowak wystąpiło w Muzeum Stutthof w Sztutowie z programem „Stutthof. Apel Cieni” opartym na tekstach więźniów obozu Stutthof. Muzeum wydało płytę pod takim tytułem na przełomie lat 2018/2019.
Klasyfikacja gatunkowa i odbiór.
Styl muzyczny.
Mimo dość zgodnego uznania, że Armia jest zespołem związanym z punkiem, jednoznaczne zaklasyfikowanie Armii do jednego gatunku nie jest możliwe. Na samym początku zespół zakładał granie bez popisowych rockowych solówek. Współtworząc Siekierę, Budzyński nie miał wykształcenia muzycznego, ani przyzwyczajeń wyniesionych z tradycji rockowego grania, przez co proponowane przez niego akordy były nietypowe, ale Brylewski, wówczas już muzyk o ugruntowanej pozycji, uznał je za interesujące odświeżenie stylu. Jednocześnie od początku oprócz prostej gry gitarowej w muzyce Armii pojawiały się dodatkowe instrumenty, a podczas nagrywania "Legendy" użyto kilku planów muzycznych, z których ostatnie są już na granicy słyszalności, co charakterystyczne jest raczej dla dubu niż klasycznych technik rockowych, jednocześnie zaś brzmienie podstawowych instrumentów ustawiono tak, aby wytworzyć tzw. ścianę dźwięku, wzmacniając w tym celu również udział instrumentów dodatkowych. Na odmienność stylu muzycznego, zwłaszcza rytmiki, Armii od większości równocześnie działających grup punkrockowych miało wpływ doświadczenie tworzących ją muzyków w graniu reggae i stylów pochodnych nabyte w trakcie gry w Izraelu. Podstawowym nurtem stylistycznym Armii jest punk, lecz od dawna zespół skłaniał się w kierunku gatunku hardcore szybkim tempem gry, często smutnym i poważnym nastrojem oraz pozytywnym przesłaniem. Oprócz prostych, krótkich punkowych piosenek, w repertuarze pojawiają się rozbudowane utwory nawiązujące do rocka symfonicznego. Charakter bliski suicie rockowej mają zwłaszcza utwory z "Triodante". Natomiast w pełni rockową suitą jest tytułowy utwór płyty "Ultima Thule". Dodatkowo sposób grania niektórych muzyków Armii, w szczególności „Popcorna”, zwykle bardziej przypominał muzykę metalową niż punk-rock, mimo to sam Budzyński, przyznając, że muzyka Armii czasem wpisuje się w brzmienie metalowe, podkreśla, że nie wiąże się to z innymi cechami wiązanymi z tym gatunkiem. Czasem twierdzi również, że nawet nazywanie Armii jako zespołu punkowego jest błędne. Charakterystyczny i zmienny stylistycznie – od ciężkiej ściany dźwięku po melodyjne solówki – był również sposób grania Pawła Klimczaka. W pewnych okresach zespół grał na stałe z dwoma gitarzystami, co pozwalało uzyskać specyficzne brzmienie. Skład zespołu zmieniał się wielokrotnie, co znajduje odzwierciedlenie w stylistyce dominującej w różnych okresach działalności zespołu. Również charakterystyczną cechą jest eksperymentowanie z różnymi melodiami, instrumentami i treściami oraz wysokie ambicje muzyków wchodzących w skład grupy. Od typowego stylu odbiega szczególnie płyta "Freak" zawierająca elementy jazzowe.
Równolegle do rozwoju muzycznego następował rozwój wokalny. Budzyński po opuszczeniu Siekiery śpiewał w sposób określany jako dziki. Na styl i technikę śpiewu zwrócił uwagę dopiero od czasu "Legendy". Po etapie bliższym melorecytacji, śpiew bliższy klasycznemu Budzyński rozwinął na płycie "Droga", na co wpływ miały jego doświadczenia jako kantora wspólnoty neokatechumenalnej. Na późniejszych płytach z kolei znowu wraca styl bardziej agresywny.
Odbiór.
Armia tworzona przez Brylewskiego, jednego z prekursorów polskiej sceny reggae i punk oraz Budzyńskiego, owianego sławą gwiazdy festiwalu w Jarocinie, szybko zdobyła uznanie w środowisku punkowym. Wymieniana jest jako jedna z głównych grup muzycznych tego nurtu lat 80. obok Dezertera, Brygady Kryzys, Izraela, Siekiery czy KSU, a także szerzej ujmowanej sceny rocka alternatywnego, obok T.Love czy Kultu. Szczyt popularności osiągnęła na początku lat 90., po czym nastąpił jej spadek. Mimo to również późniejsze opisy podkreślają, że zespół jest jednym z najoryginalniejszych zespołów polskiej sceny alternatywnej. "Legenda" zwyciężyła w rankingu polskich płyt rockowych wydanych w czasie trzydziestu lat istnienia magazynu Tylko Rock/Teraz Rock (1991–2021).
Zmiany stylistyczne powodowały kontrowersje wśród fanów, poczynając od roku 1987, kiedy w zespole pojawił się waltornista, Brylewski zaczął wprowadzać elementy psychodeliczne do gry gitary, a w repertuarze zaczęły się pojawiać utwory o bardziej skomplikowanej strukturze. Również stosunkowo wcześnie pojawiły się zarzuty radykalnych środowisk punkowych o komercyjną postawę. Wzmocniło się to po zdobyciu szerokiej popularności także poza środowiskiem punkowym w czasach "Legendy", na co nałożyła się niechęć części anarchistycznego i jednocześnie radykalnie ateistycznego środowiska wobec mistycznego przekazu zespołu. Podobnie było po zmianie stylistycznej związanej z płytą "Triodante", znacznie odmiennej od poprzednich, a pogłębiało się wraz z bardziej jednoznacznymi deklaracjami religijnymi. Z kolei w środowiskach kościelnych muzyka Armii jako odbiegająca stylistycznie od typowej muzyki chrześcijańskiej często również spotyka się z nieufnością. Kolejnym przełomem było odejście od tekstów pełnych wizji do tekstów bardziej osobistych, w klimacie realizmu magicznego na płycie "Droga", co zbiegło się ze złagodzeniem muzyki w stronę piosenkową i kolejnymi zmianami wizerunkowymi.
Mimo sceptycznego podejścia muzyków Armii do pojęcia "rock chrześcijański", Armia uważana jest za prekursora i jednego z najważniejszych jego przedstawicieli w Polsce. Wiąże się to z krytyką ze strony przeciwników tego nurtu zarówno ze strony części środowisk religijnych wiążących muzykę rockową z satanizmem, jak i ze strony środowisk antykościelnych. Czasem Armia przedstawiana jest w tym kontekście w sposób karykaturalny jako przykład wstecznictwa.
Forum internetowe.
Zespół nie ma oficjalnego fanklubu. Głównym ośrodkiem skupiającym fanów jest forum internetowe. Po kilku krótko działających forach internetowych zakładanych na przełomie wieków, jako główne ustabilizowało się forum założone na Ogólnopolskim Forum Muzycznym w 2003 r. Po pewnym czasie serwis został włączony do portalu gery.pl. Pod koniec 2004 r. forum odłączyło się od struktur gery.pl i przyjęło nazwę „Ultima Thule”. To forum zyskało status oficjalnego forum internetowego zespołu. Udzielają się na nim również muzycy Armii, zwłaszcza Budzyński (jako "Elrond"). Forum stało się miejscem wymiany informacji między zespołem – szczególnie Budzyńskim – a fanami. Ułatwiło to spotkania zarówno samych fanów, jak i fanów z muzykami Armii. Ponieważ w trakcie jednej z zabaw forumowych okazało się, że dwie najbardziej cenione płyty to "Legenda" i "Triodante", grupy ich zwolenników utworzyły drużyny piłkarskie i zorganizowano kilka meczów, w których, podobnie jak w głosowaniu forumowym, wygrali zwolennicy "Legendy". Zdarzają się koncerty dedykowane forum, np. koncert z 13 grudnia 2014 r. (co jest datą nawiązującą do związanej ze nocą św. Łucji "Opowieści zimowej") na dziesięciolecie forum. Na koncercie tym Armię supportował zespół Spirit of 84, którego lider, Krzysztof Karnkowski, jest użytkownikiem forum. Forum poświęcona jest praca magisterska Karnkowskiego "Funkcja integracyjna forum internetowego na przykładzie oficjalnego forum internetowego zespołu Armia „Ultima Thule”". Oprócz forum internetowego i witryny internetowej zespół ma profile na kilku serwisach społecznościowych (Facebook, Myspace).
Covery i inspiracje.
Poszczególne utwory Armii są wykorzystywane jako covery przez różne zespoły. Specyficzną formę przybierają covery wykonywane przez zespół The Soundrops – są one utrzymane w konwencji folk rockowej i wykonane w języku angielskim. Zebrano je jako album internetowy "Songs from the Cloud". Wokalista i gitarzysta The Soundrops, Gerard Nowak, współpracuje z Armią również przy okazji nowych nagrań i koncertów, a kilka utworów w jego interpretacji znalazło się na filmie i płycie "Podróż na Wschód".
Do inspiracji Armią przyznają się m.in. zespoły takie jak Będzie Dobrze. Ze względu na udział Banana w tworzeniu muzyki zarówno Armii, jak i Kultu, zauważane są podobieństwa między utworami obu zespołów. O armijnym stylu mówi się m.in. w przypadku "Zgrozy" i innych utworów na płycie Kultu "Your Eyes".
Armia w 1989 r. zaprosiła do występu na festiwalu w Jarocinie zespół Renaty Przemyk. Wydarzenie to jest uznawane przez Przemyk za kluczowe dla rozwoju jej kariery.
Teksty i inspiracje artystyczne.
W odróżnieniu od typowej dla muzyki punkowej publicystycznej stylistyki o bezpośrednim przekazie, teksty Armii mają charakter poetycki. Przekaz w założeniu nie ma być społeczny, lecz – zgodnie z deklaracjami Budzyńskiego – duchowy. Budzyński podkreśla, że jako malarz myśli obrazami, co wpływa na kształt jego tekstów. Zgodnie z jego deklaracjami, teksty Armii nie są przeznaczone do wytworzenia między twórcą a odbiorcą porozumienia umysłowego, lecz wspólnego przeżywania. Przyznaje również, że z czasem teksty Armii straciły charakter patetycznych wezwań, a stały się wyrazem paradoksów, jednocześnie stając się bardziej osobiste. Twórczość Armii określana jest przez samych jej twórców jako muzyka bajkowa. Budzyński przyznaje, że teksty Armii są utrzymane w pewnym kanonie, podczas gdy teksty projektów solowych są bardziej swobodne. Autorem większości tekstów jest Tomasz Budzyński. Niektóre są inspirowane twórczością innych artystów – od luźnej inspiracji, przez wplatanie cytatów, po stosowanie tekstów w całości cudzego autorstwa.
W tekstach Budzyńskiego, zwłaszcza na "Duchu" pojawiają się neologizmy brzmieniowe, jak np. "jedźłemłe".
Teksty Armii najczęściej są pisane przez Budzyńskiego do już gotowej muzyki. Ponadto uważa on, że teksty piosenek, mimo że poetyckie, mają odmienny charakter od typowej poezji, więc powinny być odbierane tylko razem z muzyką. Z drugiej jednak strony, Budzyński jest również autorem wierszy, do których nie powstała muzyka. Budzyński projektuje również okładki płyt Armii (z wyjątkiem tworzonych w seriach wydawniczych), czasem umieszczając na nich własne obrazy.
Tomasz Budzyński podchodzi do wielu płyt konceptualnie, dzięki czemu płyty takie jak np. "Legenda" charakteryzuje duża spójność, a układ piosenek jest jednym z istotnych elementów konstrukcji. Niektóre z tak skonstruowanych płyt, np. "Der Prozess", uznawane są za albumy koncepcyjne. Pierwszy okres działalności zespołu, którego kulminacją było wydanie "Legendy", był zdominowany przez przekaz New Age, o różnych akcentach od undergroundowego do gnostyckiego. W późniejszym okresie Budzyński dokonał reinterpretacji tego w duchu chrześcijańskim. Z drugiej strony według Budzyńskiego muzyka nie powstaje według konceptu stylistycznego, lecz jest wypadkową aktualnych pomysłów muzyków. Zespół z założenia stara się, aby albumy nie były zbyt długie, co sprawia, że czasami materiał z danej sesji jest wykorzystywany dopiero na kolejnej płycie.
J.R.R. Tolkien, fantasy.
Twórczość Tolkiena miała wpływ na powstawanie tekstów Budzyńskiego od początków Armii takich, jak m.in. "Jeżeli", "Saluto" czy "Jestem drzewo jestem ptak", jak również "Niewidzialna Armia". Jednym z przejawów tej fascynacji jest pseudonim Tomasza Budzyńskiego używany przez niego w drugiej połowie lat 80. – Tom Bombadil. Na pierwszej płycie długogrającej znajduje się utwór instrumentalny "Bombadil w locie". Z kolei Bilbo Baggins cytowany jest na początku płyty "Pocałunek mongolskiego księcia", której warstwa tekstowa w całości jest metaforą świata wykorzystującego złą moc symbolizowaną przez Tolkienowski pierścień. Również Brylewski przyznawał, że na jego twórczość w Armii miała wpływ lektura Tolkiena.
Do pewnego stopnia z inspiracją tą wiązały się, zwłaszcza w początkowym okresie istnienia zespołu, inne motywy – rycerskie, indiańskie czy nawiązujące do ekologii głębokiej. Ten ostatni element podkreślał Gołaszewski. Malowane przez Budzyńskiego podobizny Indian i inne motywy indiańskie, np. Ptak Grzmot, pojawiały się na okładkach płyt "Aguirre", "Armia" i "Czas i byt" oraz na używanej w pierwszych latach scenografii i innych gadżetach związanych z zespołem. Wśród motywów rycerskich na pierwszy plan wysunął się motyw Don Kichota. Pewnym echem inspiracji rycerskich jest znajdujące się na okładce "Ducha" ujęcie łapacza wiatru przypominające hełm. Inne zaś mitologiczne odwołania, to np. wyspa Ultima Thule. Dalszym odwołaniem do ekologii głębokiej przefiltrowanej przez chrześcijaństwo jest utwór "Bracia bum", zawierający frazę "bracia mniejsi, bracia więksi", nawiązując do postawy franciszkańskiej (Zakonu Braci Mniejszych) wyrażonej w "Pieśni słonecznej", w której całe Boże stworzenie, zwłaszcza zwierzęta, jest braćmi ludzi. Odwołania do baśniowych czy mitycznych bestii (jak smoki) pojawiają się w twórczości Armii również przy okazji płyty "Ultima Thule".
Wydarzenia historyczne.
Dalszym nawiązaniem do tradycji rycerskich są odwołania do historii Polski. Piosenka "Jeszcze raz, jeszcze dziś" jest inspirowana sojuszem polsko-litewskim z bitwy pod Grunwaldem (poza nawiązaniem tekstowym jest nawiązanie muzyczne do "Bogurodzicy", które ponadto ze względu na użyty instrument koresponduje z frazą "złoty róg", co jest ukłonem wobec powstałej w podobnych okolicznościach "Roty"). Pod koniec pierwszej dekady XXI w. w twórczości Armii pojawiły się również motywy związane z powstaniem warszawskim. Utwór "Wczorajszemu" ma tekst Tadeusza Gajcego i znalazł się na poświęconej mu składance "Gajcy!". Ponadto Armia nagrała własne wersje "Warszawskich dzieci" i "Pałacyku Michla" opublikowane w Internecie.
Gnoza.
Pewną kontynuacją inspiracji Tolkienowskich była fascynacja ezoteryką i gnozą, zwłaszcza Jungowską. Duży wpływ na to miały kontakty Gołaszewskiego z Jerzym Prokopiukiem. Pod wpływem w tym duchu odczytanych "Podróży na wschód" Hermanna Hessego i "Królestwa bezprzestrzennego" Brunona Gantza powstał tekst "Podróży na wschód". Nawiązaniem do ezoteryki jest objęcie płyty "Legenda" klamrą sylaby om tworzonej przez pierwszą i ostatnią głoskę tekstu ("Ojciec" w "Kochaj mnie" i "zachowam" w "Dla każdej samotnej godziny"). Prokopiuk za wyrażający ten punkt widzenia uważa cały koncept tej płyty, której teksty określił jako „perłę poezji gnostyckiej”, przy jednoczesnym uznaniu muzyki za gnostycki „wrzask świata”.
Samuel Beckett.
Silny wpływ na twórczość Budzyńskiego miały dzieła Samuela Becketta, które trafiły na okres gnostycki. Tekst "Ciebie zachowam" kończący "Legendę" jest cytatem z "Końcówki". Szerszy wpływ jest zauważalny w nieco późniejszej twórczości, zwłaszcza na "Triodante", którego teksty są oparte na tekstach zebranych przez Antoniego Liberę w "Pismach prozą", bądź w postaci cytatów włączanych w tekst, bądź jako całe fragmenty opowiadań, a postać Godota przywołana jest na płycie "Duch".
Biblia i chrześcijaństwo.
Elementy biblijne w twórczości Armii pojawiają się od samego początku jej istnienia. Początkowo miało to charakter wplatania biblijnych motywów jako metafor bez jednoznacznej religijnej deklaracji. Za teksty odpowiedzialny jest Budzyński, ale również Brylewski używał cytatów biblijnych, zwłaszcza w twórczości Izraela, choć bez religijnego przekazu. Jednoznacznie chrześcijańskie teksty pojawiły się później. Część starych tekstów została przez Budzyńskiego na nowo odczytana jako chrześcijańskie, a niektóre nowo powstające teksty od początku miały taki, zwłaszcza chrystologiczny, charakter (np. "On jest tu"). Do metafor o chrześcijańskim (ortodoksyjnym lub New Age’owym) rodowodzie Budzyński zalicza również światło (zwłaszcza w utworze "Przebłysk"), Wschód i inne – symbolizujące Jezusa lub Ducha Świętego. Ostatecznie zdarzało się więc, że Budzyński na koncertach metaforę światła zastępował imieniem Jezusa. O ile tytuł płyty "Duch" nawiązuje do Ducha Świętego, o tyle w "Pięknorękim" znajdują się odwołania do demonów. Jego tekst jest inspirowany "Czarnymi Aniołami" Ewy Demarczyk, których cover znalazł się na "Soul Side Story", a ponadto zawiera frazę „Któż jak Bóg?” przypisywaną w tradycji judeochrześcijańskiej archaniołowi Michałowi. Nawiązaniem do katolickiej eschatologii jest album koncepcyjny "Triodante", inspirowany "Boską komedią" Dantego. Wiele tekstów stworzonych lub zaadaptowanych Budzyńskiego opisuje rozgrywającą się w duszy walkę między dobrem a złem. Dotyczy to np. tekstów z "Ultimy Thule" czy "Pocałunku mongolskiego księcia". W tym aspekcie Budzyński nawiązuje do Kierkegaarda. Swoiste nawiązanie do tradycji chrześcijańskiej, a konkretnie tradycji związanej z ikonami, znajduje się w sugerowanej przez Budzyńskiego interpretacji tekstu "Pustego okna", które ma być refleksją nad obrazem "Czarny kwadrat na białym tle", uważanym przez niego za antyikonę. Utwór ten znajduje się na płycie "Toń", która w całości ma być nawiązaniem do Apokalipsy.
Niektóre teksty Budzyński uważa za rodzaj modlitwy. Tekst "Soul Side Story" to przykład modlitwy glosolalią. Fragment tekstu "Pieśni przygodnej" został wykorzystany jako modlitwa w opowiadaniu "Psychonautka" Wojciecha Szydy.
Polskie baśnie i kreskówki.
Oprócz światowej literatury fantasy, na twórczość Budzyńskiego i Armii wpływ ma również polska literatura i kinematografia dziecięca. W kilku utworach pojawiają się postacie z cyklu "Bromba i inni" Macieja Wojtyszki, co ma podkreślać nostalgiczny charakter tekstów nawiązujących do przemijającego świata, w którym wychowywał się Budzyński. W teksty wplatane są również elementy dziecięcych rymowanek (np. "morele bax", "esy-floresy"). W "Strzałach znikąd, chłopcach stąd" pojawiają się postacie z powieści Adama Bahdaja (Paragon i Cegiełka). Fragment „Życie ludzkie jest ważniejsze niż czyjeś małe interesy.” znajdujący się na "Duchu" jest cytatem z V Księgi "Tytusa, Romka i A’Tomka".
Biografia Budzyńskiego.
Elementy literatury dziecięcej wiążą się z inspiracją samym życiem Budzyńskiego, zwłaszcza z jego dzieciństwem. Do czasów późniejszej młodości nawiązuje utwór "Strzały znikąd, chłopcy stąd", który m.in. opowiada o jego znajomych, którzy umarli na skutek używania narkotyków. Nawiązania do jego własnych przeżyć szczególnie częste są od czasu "Drogi", choć w pełni rozwijają się w solowej twórczości. Na "Drodze" i "Pocałunku mongolskiego księcia" mają one charakter bardziej retrospektywny i biograficzny, a na "Ultimie Thule" i "Der Prozess" bardziej dotyczący bieżących przeżyć. Także na "Duchu" są nawiązania do przeżyć z dzieciństwa, np. do wspomnień łapaczy wiatru na kominach browaru albo pochodzący z rodzinnych opowieści dialog o piwie. Teksty "Drogi" są inspirowane również obserwacją dzieci Budzyńskiego.
Inne inspiracje.
"Wojny bez łez" inspirowane są utworem "Games Without Frontiers" Petera Gabriela, z którym wiąże się również używanie przez Budzyńskiego błazeńskiej czapki jako kostiumu scenicznego, "Gdzie ja, tam będziesz Ty" listem od anonimowej fanki. Kilka piosenek powstało pod wpływem filmów – "Aguirre" ("Aguirre, gniew boży"), "Zły porucznik" ("Zły porucznik"), "Poza prawem" czy "Tam, gdzie kończy się kraj" ("Koń turyński"). Pewien wpływ na twórczość Armii miał też zespół Pink Floyd – okładka "Ducha" nawiązuje do okładki płyty "Animals", alternatywny zaś tytuł piosenki "In the Land of Afternoon", tj. "Amagama" jest spolszczeniem tytułu płyty "Ummagumma". Tytuł i tekst piosenki "Green" jest inspirowany piosenką "I’m So Green" Can. W muzykę "Radia NRD" wpleciona jest solówka będąca cytatem ze Skrzypka na dachu. Nawiązaniem do piosenki "Sato-Sato" zespołu DAF są "Biesy". Teksty z płyty "Ultima Thule" według Budzyńskiego są utrzymane w duchu Dostojewskiego, a cytat z niego – "Piękno zbawi świat" – został wpleciony w tekst "Domu przy moście". Również do Dostojewskiego ("Biesy") nawiązują fragmenty "Tańca duchów" dotyczące kwestii Boga-człowieka i człowieka-Boga. Płyta "Der Prozess" jest inspirowanym powieścią Franza Kafki "Proces" albumem koncepcyjnym. Pierwsze składy Armii tworzyli muzycy grający również reggae, co miało pewien wpływ na sposób ich gry, choć tylko "Exodus", cover Boba Marleya został nagrany w tej konwencji. Utwór "Sodoma i Gomora" jest również coverem piosenki reggae (zespołu Misty in Roots), lecz jego aranżacja jest hardcore-punkowa. Z kolei pewną inspiracją dla utworu "Parowóz nr 8" jest "Zion Train" Marleya. Utwór "Cud" jest według Budzyńskiego nawiązaniem do poematu "Podróż Trzech Króli" T.S. Eliota.
Przekaz.
Z tekstami utworów Armii wiąże się niesiony przez nie przekaz. Początkowo dość duży wpływ miały New Age’owe poglądy Gołaszewskiego, które oddziaływały również na pozostałych założycieli zespołu, zwłaszcza Budzyńskiego. Od połowy lat 90. jest to w dużej mierze przekaz chrześcijański. Jednocześnie jednak Budzyński, nie wypierając się swoich przekonań religijnych, odcina się od prostej klasyfikacji. Jego zdaniem pojęcie rocka chrześcijańskiego jest nietrafnym konceptem. Podkreśla on również, że o ile dla twórczości 2Tm2,3 treści chrześcijańskie są podstawą, o tyle dla twórczości Armii są jedynie jednym z elementów. Mimo to Armia bywa określana jako jeden z głównych polskich przedstawicieli tego nurtu, a wręcz jako jego pionierów.
Przekaz Armii jest z jednej strony uważany za bardzo istotny element twórczości, z drugiej jednak Budzyński unika w tekstach jednoznacznych manifestów i pozostawia pole do interpretacji, nawet sprzecznych. W ten sposób, mimo że Budzyński w wywiadach formułuje zdecydowane opinie światopoglądowe, to deklaruje, że jego teksty mają jedynie wzbudzać refleksję, nie sugerując odpowiedzi. Wiąże się to również z podkreślaniem przez Budzyńskiego opinii, że jego twórczość nie ma trafiać do umysłów, lecz dusz. Twierdzi on, że choć działalność Armii, podobnie jak innych zespołów grających w czasach PRL na festiwalu w Jarocinie, przyczyniła się do upadku komunizm, to stało się to dzięki sile duchowej przekazu, gdyż Armia na koncertach nie wzywała otwarcie do buntu.
Na początku lat 90. muzycy na koncertach zwykli prowokować przychodzących na koncerty antysemickich skinheadów, choć zdarzało im się również reagować na przemoc ze strony bliższych im ideologicznie punków. Kontynuacją tego było włączenie się w drugiej połowie lat 90. do akcji Muzyka Przeciwko Rasizmowi Stowarzyszenia „Nigdy Więcej”. W 1997 roku na składance „Muzyka Przeciwko Rasizmowi vol. 1" inaugurującej tę kampanię społeczną znalazł się utwór Armii pt. „Inaczej niz zwykle”.
Przekaz Armii zgodnie z deklaracjami Budzyńskiego nie jest wsparciem dla żadnej partii politycznej, choć na okładkach płyt pojawiały się pozdrowienia np. dla Ligi Republikańskiej. Utwór "Jeszcze raz, jeszcze dziś" został wykorzystany do promocji jednego z Marszów Niepodległości, od czego sam zespół się wyraźnie odciął.
Wizerunek sceniczny.
Dla Armii tworzonej przez osoby o wyraźnej koncepcji artystycznej charakterystyczne jest wiązanie brzmienia muzycznego, przekazu tekstowego i wizerunku scenicznego. Brylewski od początku unikał uniformizacji charakterystycznej dla ówczesnej sceny punkowej, wyrażanej m.in. przez czarny ubiór. Początkowo Brylewski i Alik Dziki nosili dredy typowe dla muzyków reggae, a nie punka. Brylewski na jednym z koncertów wystąpił owinięty papierem toaletowym. W okolicach wydania "Legendy" Budzyński występował ubrany całkowicie na biało, ewentualnie z wyjątkiem błazeńskiej czapki. Budzyński zaznacza, że dominujący w tym był wymiar estetyczny, a niektóre interpretacje, np. porównania do symbolu Stańczyka, nie były jego intencją. Zespół brał udział w wydarzeniach teatralnych, jak "Witkacy – widowisko" na FAM-ie, a później w całości opartych na muzyce zespołu spektaklach związanych z "Legendą" i "Triodante".
Czapka błazna, którą nosił Budzyński, trafiła do Muzeum Polskiej Piosenki w Opolu.
Same koncerty Armii nierzadko mają charakter spektaklu. W okresie New Age’owym przybierały charakter misterium ocierającego się o rytuał białej magii, co częściowo zmieniło się, gdy Budzyński zaczął doznawać objawień chrystologicznych. Również koncerty promujące "Der Prozess" miały elementy przedstawienia.
Istotnym elementem występów Armii jest scenografia. Ponieważ Budzyński jest malarzem, zwykle to on jest jej autorem. W pierwszych latach na ścianie za zespołem zawieszano płachtę z twarzą Indianina, którą po zaginięciu zastąpiła płachta z gotyckim witrażem-rozetą. Na koncertach promujących "Der Prozess" z kolei pojawiały się filmowe wizualizacje.
Muzycy.
Współpracownicy.
Skład zespołu jest dość zmienny. Często, zwłaszcza na koncertach specjalnych, np. jubileuszowych, występują byli członkowie. Na potrzeby nagrania poszczególnych płyt lub na koncerty zapraszani są też artyści gościnni.
Do współpracowników należeli w różnym okresie:
Dyskografia.
Ze względu na długą historię zespołu, wszystkie albumy wydane w XX w. doczekały się reedycji, niektóre kilkukrotnie. Reedycje nieraz różnią się między sobą wersjami miksu, zestawem utworów bonusowych czy szczegółami graficznymi okładki. Również dwie płyty wydane w 2009 r. ("Der Prozess" i "Freak") wydano ponownie jako zestaw dwupłytowy. Albumy wydane w latach 80. i na początku lat 90. XX w. wydano na płytach gramofonowych, następne na płytach kompaktowych, choć niektóre reedycje wydano w limitowanej, kolekcjonerskiej wersji winylowej. Albumy wydane w XX w. miały również wersje na kasetach magnetofonowych, czasem o mniejszej liczbie utworów. W trzecim obiegu funkcjonowały również wydania nieoficjalne, zarówno koncertowe bootlegi, jak i wydania pirackie.
Kompilacje różnych wykonawców.
Opracowano na podstawie materiału źródłowego.
Teledyski.
Na jednej z reedycji "Triodante" w roli teledysków znalazły się fragmenty spektaklu "Triodante". Podobnie traktowane są fragmenty filmu "Podróż na Wschód".

</doc>
<doc id="70327" url="https://pl.wikipedia.org/wiki?curid=70327" title="Sukkot (święto)">
Sukkot (święto)

Sukkot (סוכות), pol. Święto Szałasów (Namiotów), zwane też Kuczki – żydowskie święto rozpoczynające się pięć dni po święcie Jom Kipur, a dwa tygodnie po rozpoczęciu roku. 
Święto należy do świąt radosnych i upamiętnia mieszkanie w szałasach i namiotach (sukka, szałas, kuczka w hebr.: סוכה – "Suka") podczas ucieczki Izraelitów z Egiptu i wędrówki do Kanaanu. 
W starożytności święto było związane ze zbiorami. Przez siedem dni święta ortodoksyjni żydzi mieszkają poza domem w budach pod gołym niebem – w Izraelu często budowanych na balkonach. Podczas święta recytuje się psalmy i wykonuje się obrzęd kołysania bukietami splecionymi z gałązek palmy ("lulaw"), trzech gałązek mirtu ("hadasa"), dwóch gałązek wierzby ("arawa") trzymanymi w prawej ręce i owocami cytronu ("etrog") w lewej. Kołysanie wykonuje się na cztery strony świata oraz w górę i w dół na znak czci dla Stwórcy tych darów. Następnie ludzie udają się na codzienną procesję, której towarzyszą modły o dobre plony. Procesja dnia siódmego jest najdłuższa i nazywa się "Hoszanna Raba", a tłum uroczyście obchodzi synagogę siedem razy.
Inną ceremonią jest obrzęd czerpania wody w dzień Szmini Aceret, będący kulminacją święta. Woda czerpana, przelewana do złotych naczyń, przenoszona od jednej z sadzawek przez arcykapłana i wylewana na ołtarz świątyni była zwana "Maim Chajim", „Żywą Wodą”.
Sukkot trwa siedem dni, a święto zamyka dzień ósmy tzw. Simchat Tora („Radość Tory”), w którym obnoszone są w radosnej procesji zwoje Tory siedmiokrotnie wokół świątyni. Ten dzień jest tak radosnym dniem, że jako jedyny czas w roku nawet dzieci otrzymują możliwość dotknięcia świętych zwojów pisanych świętymi literami (które dozwolone są jedynie kapłanom).
W Izraelu w Święto Szałasów rozpoczyna się druga sesja Knesetu.

</doc>
<doc id="70328" url="https://pl.wikipedia.org/wiki?curid=70328" title="Chanukka">
Chanukka



</doc>
<doc id="70330" url="https://pl.wikipedia.org/wiki?curid=70330" title="Teoria samorództwa">
Teoria samorództwa

Abiogeneza, samorództwo (łac. "generatio spontea", dosł.: samorzutne powstawanie – nazwa nadana przez Arystotelesa) – teoria, według której żywe organizmy powstały z materii nieożywionej.
Współcześnie termin „abiogeneza” używany jest zamiennie z „biogenezą” głównie w kontekście powstania pierwszych żywych organizmów na Ziemi. Wcześniejsze znaczenie tego terminu (tzw. „abiogeneza arystotelesowska”) określało powstawanie w pełni uformowanych organizmów (także organizmów wyższych jak np. myszy i szczury) z rozkładających się lub gnijących materiałów organicznych i jako takie zostało wykluczone eksperymentalnie.
Historia badań.
Arystoteles twierdził, że abiogeneza jest obserwowalnym faktem (np. myszy powstające z brudnego siana, szczury ze szmatek, mszyce z rosy opadającej na rośliny, pchły z gnijącej materii, muchy z mięsa itd.).
Pierwszym krokiem obalającym teorie arystotelowskiej abiogenezy było wykazanie przez Włocha Francesco Rediego w 1668, że robaki obserwowane w gnijącym mięsie nie powstają samoistnie. Redi zamknął kawałki mięsa w klatkach z gęstej drucianej siatki uniemożliwiając muchom złożenie jaj.
Począwszy od XVII wieku stopniowo wykazywano, że przynajmniej jeśli chodzi o organizmy wyższe czy też organizmy widoczne dla oka, abiogeneza nie zachodzi. Zamiast niej zaczęto przyjmować teorię omne vivum ex ovo, łac. „wszystko, co żywe ("wywodzi się") z jaja”, lecz jeszcze w połowie XIX wieku pokutowało przekonanie o samorództwie ropuch i węgorzy. Dopiero Louis Pasteur stwierdził, że samorództwo nie istnieje nawet w przypadku bakterii.
Kluczowe zdarzenia w obaleniu arystotelesowskiej abiogenezy i tym samym uargumentowaniu jej nowszej wersji:
Najstarsze ślady (w postaci biogennego węgla) życia na Ziemi mogą mieć nawet 4,1 mld lat.
Przeciwnicy.
Przeciwnicy abiotycznej syntezy różnych związków organicznych na Ziemi wywodzą się z różnych, nierzadko całkowicie odmiennych środowisk. Do grupy tej należą nie tylko zwolennicy koncepcji inteligentnego projektu (np. Henry F. Schaefer, III), ale także agnostycy i ateiści: np. Francis Crick i Fred Hoyle. Obaj byli za panspermią, gdyż według nich, zbyt mało prawdopodobne jest przypadkowe łączenie się aminokwasów w białka: według Francisa Cricka – prawdopodobieństwo takie wynosi 1 na 10260, według Freda Hoyla – 1 na 1040000. 

</doc>
<doc id="70332" url="https://pl.wikipedia.org/wiki?curid=70332" title="Samorództwo">
Samorództwo



</doc>
<doc id="70334" url="https://pl.wikipedia.org/wiki?curid=70334" title="Dyskografia Metalliki">
Dyskografia Metalliki

Dyskografia Metalliki składa się z albumów, singli, filmów i innego typu wydawnictw.
Istniejąc od 1981 roku, zespół wydał dziesięć albumów studyjnych z których największą popularność osiągnęło wydawnictwo z 1991 r. zatytułowane "Metallica". Płyta dotarła na 1. pozycję krajowych zestawień sprzedaży albumów w Stanach Zjednoczonych i Wielkiej Brytanii do dziś osiągając w tych krajach sprzedaż na poziomie – odpowiednio – 16 milionów i 300 tysięcy kopii. Dodatkowo, w porównaniu z Wielką Brytanią, album zyskał większą popularność w Kanadzie, gdzie jego sprzedaż osiągnęła milion kopii. Dyskografię grupy wyróżnia również wydany w 1999 album/film "S&amp;M" będący wspólnym koncertem Metalliki wraz z Michaelem Kamenem dyrygującym Orkiestrą Symfoniczną z San Francisco.
W przeciwieństwie do wielu zespołów czy wykonawców, Metallica nie wydała kompilacji zestawiającej jej "najlepsze utwory". Grupa wydała dwie kompilacje: ' z 1993 zawierający trzy koncerty (jeden z 1993 w wersji "audio", dwa z 1989 i 1992 w wersji "wideo") oraz "Garage, Inc." z 1998 składające się wyłącznie z coverów, jak i dwa minialbumy: zawierający również tylko covery ' wydany w 1987, wycofany ze sprzedaży na początku lat '90, oraz dodany później do "Garage, Inc." i "Some Kind of Monster" składający się w większości z utworów z poprzedniego singla/minialbumu Metalliki, "The Unnamed Feeling", które nie mają nic wspólnego z filmem "Some Kind of Monster".
Metallica do dziś wydała 30 singli i dodatkowych 16 singli wydanych wyłącznie w celach promocyjnych. Ze wszystkich 46 singli, do 25 z nich zostały nagrane teledyski. Single zespołu najlepsze lokaty osiągały na rockowym zestawieniu w USA: 6 singli trafiło na szczyt listy, a do czołowej 10. dostało się kolejnych 10 singli. Wliczając wymienione wcześniej "Live Shit: Binge &amp; Purge" i "S&amp;M", na dyskografię Metalliki składa się jeszcze 9 filmów. Wśród filmów wyróżniającym tytułem jest – mający swoją premierę kinową – wspomniany już "Some Kind of Monster" ukazujący sesję nagraniową albumu "St. Anger".
Liczba sprzedanych kopii albumów Metalliki na całym świecie wynosi ponad 150 milionów egzemplarzy. Składa się na nią m.in. ponad 99 milionów 500 tysięcy sprzedanych kopii w samych Stanach Zjednoczonych.

</doc>
<doc id="70335" url="https://pl.wikipedia.org/wiki?curid=70335" title="Chanuka">
Chanuka

Chanuka (, zapisywane także: ; "Chanuke" lub "Chanike"), Święto Poświęcenia (Odnowienia), także: Dzień Ognia, u Józefa Flawiusza, Święto Świateł (hebr. "Chag ha-Orim") – doroczne święto żydowskie trwające osiem dni, począwszy od 25 dnia miesiąca kislew (według kalendarza żydowskiego). Upamiętnia ono ponowne poświęcenie Świątyni Jerozolimskiej w roku 165 p.n.e. Z Chanuką związany jest rytuał zapalania świateł, świec lub lampek oliwnych, umieszczonych na specjalnym chanukowym świeczniku – chanukii.
Nazwa święta.
"Chanuka" () oznacza „poświęcenie”. Stanowi nawiązanie do poświęcenia ołtarza Namiotu Spotkania (por. Lb 7,1), poświęcenia murów Jerozolimy (Ne 12,27n) czy poświęcenia ołtarza Świątyni (Krn 7,2). Jest nazywana Świętem Poświęcenia (Odnowienia) oraz Dniem Ognia. U Józefa Flawiusza funkcjonuje jako Święto Świateł (hebr. "Chag ha-Orim"). Nazwa "Chanuka" jest także tłumaczona jako akronim słowa ("chanu" = „odpoczywali”) oraz liter (kaf) i (he), których wartość liczbowa wynosi odpowiednio 20 i 5, co w rezultacie daje znaczenie: „odpoczywali dwudziestego piątego [dnia]”.
Historia święta.
Geneza Chanuki związana jest z wydarzeniami, które miały miejsce w Świątyni Jerozolimskiej 25. dnia miesiąca kislew 165 lub 164 p.n.e., kiedy władca Syrii i Palestyny, Antioch IV z hellenistycznej dynastii Seleucydów postanowił zmusić Żydów do porzucenia swych obyczajów, tradycji i wiary mojżeszowej i przyjęcia obyczajów greckich. Władca złupił Świątynię, umieścił w niej greckie posągi, utworzył w niej miejsce kultu Zeusa i zbudował ołtarz, na którym złożył ofiarę dwudziestego piątego kislew 167 p.n.e. (lub według innych źródeł – 168 p.n.e.). Działania Antiocha IV stały się przyczyną wybuchu powstania narodowowyzwoleńczego, zwanego powstaniem Machabeuszów, na którego czele stanął Matatiasz z rodu Hasmoneuszy z pięcioma synami. Po śmierci Matatiasza dowództwo nad powstańcami objął jego syn – Juda Machabeusz. W trzy lata po zbezczeszczeniu Świątyni przez Antiocha IV powstańcy zwyciężyli Seleucydów i 25 kislew 164 p.n.e. (lub 165 p.n.e.) zdobyli Jerozolimę i odzyskali Świątynię. Juda dokonał jej rytualnego oczyszczenia, ale odnaleziono tylko jeden dzban oliwy zabezpieczonej pieczęcią arcykapłana. Taka ilość powinna wystarczyć na utrzymanie w lampie ("ner tamid") płomienia tylko przez jeden dzień, ale płomień utrzymywał się aż przez osiem dni. Święto Chanuka upamiętnia owo wydarzenie – rozpoczyna się 25 dnia kislew i trwa przez osiem dni.
Tanach (Biblia hebrajska) nie opisuje zwycięstwa Żydów nad Seleucydami. Zapis tej historii znany jest tylko z deuterokanonicznych Ksiąg Machabejskich. Opisują także ustanowienie święta:
Żydowski historyk Józef Flawiusz opisywał święto w "Iudaike archaiologia" („Dawne dzieje Izraela”).
Majmonides w "Hilkhot Megillah ve-Hanukkah" podkreślał wymiar kulturowy Chanuki, jako sprzeciw i walkę z kulturą grecką która uniemożliwiała życie społeczności żydowskiej według własnych, religijnych i kulturowych zasad. Aspekt odzyskania Świątyni i "cudu oliwy" przedstawiał jako sprawy wtórne. Chanuka została skodyfikowana w XVI wieku przez rabina Józefa ben Efraima Karo w pierwszej części ("Orach Chaim") kodeksu "Szulchan aruch".
Przebieg święta.
Z Chanuką związany jest rytuał zapalania świateł, świec lub lampek oliwnych, umieszczonych na specjalnym chanukowym świeczniku – chanukii, co ma przypominać wydarzenia, które miały miejsce 25 kislew 164 p.n.e. w Świątyni Jerozolimskiej. Zapalanie świec oraz czytanie "Megilla" w tych dniach jest micwą rabiniczną. Świecznik powinien być ustawiony na zewnątrz domu (Talmud: "Shabbos" 21b), ewentualnie w pobliżu drzwi lub okna, aby – jak zalecał Szlomo ben Icchak – „upubliczniać cud” ("pirsumei nisa"), a płomień nie powinien się na nim palić krócej niż pół godziny dziennie. Pierwszego dnia po zachodzie słońca zapala się pierwszą świecę (lub lampkę) od lewej strony. Drugiego dnia dwie i później każdego dnia o jedną więcej, aż do dnia ósmego. Według tradycji podawanej przez rabina Szammaja światła winny być zapalane w kolejności od strony prawej do lewej (co miało pomóc w lepszym uhonorowaniu konkretnego dnia święta), a według przeciwstawnej mu szkoły rabina Hillela – od strony lewej do prawej (co jego zdaniem miało symbolizować „wzrost duchowego przeżywania cudu Chanuki”). 
Przewodnik chanukowy rabina Irvinga Greenberga inaczej opisuje rozbieżności zaleceń chanukowych między tymi szkołami rabinicznymi. Jego zdaniem szkoła Hillela zalecała zapalanie jednego światła w pierwszy wieczór i sukcesywne zwiększanie liczby płomieni o jeden każdego kolejnego dnia. Natomiast Szammaj miał zalecać zapalanie ośmiu świateł w dniu pierwszym i sukcesywne zmniejszanie ilości w następne wieczory, co miało imitować wyczerpywanie się oliwy w świeczniku świątynnym. Po głosowaniu zwolenników obu szkół przyjęto stanowisko Hillela, potwierdzając praktykę zapalania świateł – od jednego do ośmiu. Ustalenie przywołuje opublikowany przez Union of Orthodox Jewish Congregations of America akronim nawiązujący do nazwy święta: ח נרות והלכה כבית הלל – „osiem świec, a Halacha jest jak dom Hillela”. Do podtrzymywania ognia i zapalania poszczególnych punktów służy dodatkowa, pomocnicza świeca (lampka) zwana „szamesem” (sługą), bowiem nie wolno odpalać bezpośrednio jednej świecy/lampki od poprzedniej. Zapalanie poszczególnych punktów należy do głowy rodziny. Chanukija nie powinna być wykorzystywana jako podstawowe źródło światła, więc miejsce, w którym jest ustawiona, winno być oświetlone przez inne źródło światła.
W pierwszy dzień, wieczorem, przed zapaleniem pierwszego punktu odczytywane są trzy błogosławieństwa:
Potem czyta się modlitwę "Ha-nerot halalu" i odśpiewuje się hymn "Maoz cur". W kolejne wieczory Chanuki pomijane zostaje trzecie z błogosławieństw. Po wieczornym posiłku oprócz tradycyjnej modlitwy dołącza się modlitwę dziękczynną "Al ha-nissim". Podczas Chanuki zabroniona jest publiczna żałoba i post, bowiem jest to święto radosne. W Izraelu Chanuka nabrała nowego, dodatkowego znaczenia, bowiem przypomina odrodzenie narodu żydowskiego. Podczas Chanuki nie obowiązują zakazy wykonywania pracy, a jedynie każdego wieczora Chanuki w czasie palenia się płomieni na chanukii kobiety powinny się powstrzymać od wykonywania swoich obowiązków.
Zwyczaje towarzyszące Chanuce.
Wśród Żydów aszkenazyjskich szczególny charakter miał piąty wieczór święta. Po odśpiewaniu pieśni chanukowych dzieci były obdarowywane „chanukowymi pieniędzmi” – drobnymi monetami, którym nadawano także znaczenie nagrody za pilne studiowanie Tory. Z czasem owo obdarowywanie dzieci zostało także poszerzone o prezenty. W społecznościach amerykańskich Żydów prezenty zastąpiły całkowicie „chanukowe pieniądze”. W Izraelu nie ma zwyczaju dawania podarunków chanukowych. Podczas Chanuki dorośli grywają w karty, dzieci bawią się bączkiem "swiwon" (jid. "drejdel"),
na którego bokach wypisane są litery: נ (nun), ג (gimel), ה (he), ש (szin), które są pierwszymi literami słów w zdaniu „wielki cud zdarzył się tam” ("nes gadol haja szam"). Drejdle używane w Izraelu zostały nieznacznie zmodyfikowane, i znajdują się litery: נ (nun), ג (gimel), ה (he), פ(pe), będące literami zaczynającymi słowa w zdaniu: „wielki cud zdarzył się tutaj” ("Nes gadol haja po").
Potrawy chanukowe.
Religia nie nakazuje spożywania określonych posiłków, choć powstała – związana z Judytą – tradycja osnuta wokół naleśników, placków ziemniaczanych ("latkes"), racuchów i pączków ("sufganijot") nadziewanych dżemem, konfiturami lub marmoladą, czyli potraw przygotowywanych na oliwie. Według tradycji wspominanej przez rabina Mojżesza ben Israela Isserlesa w komentarzu do kodeksu "Szulchan Aruch" podczas święta Chanuki spożywane bywają także potrawy zawierające ser, który ma stanowić nawiązanie do legendy, według której Judyta poczęstowała serem dowódcę armii asyryjskiej Holofernesa. Spożyty ser miał spowodować silne pragnienie, a Holofernes gasił je znaczną ilością wina – w konsekwencji upił się i zapadł w mocny sen. Judyta zabiła uśpionego wodza, co przyczyniło się do klęski Asyryjczyków. Według "Miszny Berury" Judyta była córką arcykapłana Jochanana, zaś według innych źródeł piękną i pobożną wdową.
Dzieci otrzymują cukierki wykonane z miodu i sezamu.
Data.
Chanuka to święto o ruchomej dacie w kalendarzu gregoriańskim. Rozpoczyna się w dzień poprzedzający poniższą datę (o zachodzie słońca):

</doc>
<doc id="70339" url="https://pl.wikipedia.org/wiki?curid=70339" title="Filowirus">
Filowirus



</doc>
<doc id="70340" url="https://pl.wikipedia.org/wiki?curid=70340" title="Missisipi (rzeka)">
Missisipi (rzeka)

Missisipi () – druga pod względem długości rzeka w Ameryce Północnej, płynąca z północy na południe Stanów Zjednoczonych, o powierzchni dorzecza obejmującego około 3 mln km². Jej długość wynosi 3766 km (łącznie z rzekami Jefferson i Missouri 6275 km, co sprawia, że jest czwartą pod względem długości rzeką świata – po Nilu, Amazonce i Jangcy).
Za początek rzeki uznawany jest jej wypływ z jeziora Itasca, leżącego na wysokości 447 m n.p.m. w północnej części stanu Minnesota, w odległości około 120 km od granicy z Kanadą. Rzeka uchodzi do Zatoki Meksykańskiej deltą o trzech głównych ramionach.
Missisipi przepływa przez stany: Minnesota, Wisconsin, Iowa, Illinois, Missouri, Kentucky, Tennessee, Arkansas, Missisipi i Luizjana.
Do głównych dopływów Missisipi należą rzeki: Minnesota, Missouri, Arkansas i Red (prawostronne) oraz Tennessee i Ohio (lewostronne).
Część dorzecza Missisipi zajmuje obszar trzeciorzędowej zatoki morskiej. Dolina tej głównej rzeki jest żyzna, wypełniona osadami. Rzeka niesie ogromne ilości materiału, tworząc u ujścia rozległą deltę. Wysokie stany wód występują tu wiosną, w czasie topnienia śniegów oraz latem, gdy spadają duże deszcze. W wyniku wyniszczenia przez nieumiejętną gospodarkę człowieka wielkich obszarów leśnych i stepowych, zdarzają się na niej katastrofalne powodzie. W ostatnich latach, w związku z prowadzeniem racjonalnej gospodarki rolnej (np. orki wstęgowej), ilość niesionych namułów uległa znacznemu zmniejszeniu.
Większe miasta nad rzeką to: Minneapolis, Saint Paul, Davenport, Saint Louis, Memphis, Baton Rouge i Nowy Orlean.
Nad rzeką Missisipi amerykański pisarz Mark Twain umieścił akcję swoich dwóch powieści: "Przygody Tomka Sawyera" oraz "Przygody Hucka Finna".

</doc>
<doc id="70342" url="https://pl.wikipedia.org/wiki?curid=70342" title="Paweł A. Czerenkow">
Paweł A. Czerenkow



</doc>
<doc id="70346" url="https://pl.wikipedia.org/wiki?curid=70346" title="Chapman stick">
Chapman stick

Chapman stick – elektryczny instrument muzyczny, strunowy, gryfowy. Wywodzi się od gitary i gitary basowej, pokrewny jest z Warr guitar. Charakteryzuje się znacznie większą skalą niż gitara elektryczna lub basowa.
Technika gry na tym instrumencie wywodzi się od tappingu oburęcznego, tj. struny pobudzane są do drgania poprzez przyciśnięcie struny do podstrunnicy, nie zachodzi potrzeba szarpania struny kostką lub palcami. Zazwyczaj ręką prawą obsługuje się struny basowe, ręką lewą wiolinowe.
Został skonstruowany przez Emmetta Chapmana na początku lat 70. XX wieku. Pierwszy model produkcyjny powstał natomiast w 1974.
Modele.
Nowsze instrumenty The Stick, Grand Stick i Stick Bass mają menzurę 36 cali, starsze egzemplarze natomiast 34 cale.

</doc>
<doc id="70350" url="https://pl.wikipedia.org/wiki?curid=70350" title="Tremissis">
Tremissis

Tremissis (triens) – moneta: 

</doc>
<doc id="70351" url="https://pl.wikipedia.org/wiki?curid=70351" title="Athabaska (jezioro)">
Athabaska (jezioro)

Athabaska (, ) - jezioro pochodzenia lodowcowo-tektonicznego, leżące w Kanadzie, w prowincjach Alberta oraz Saskatchewan. 
Jezioro zajmuje powierzchnię 7930 km². Jezioro położone jest na wysokości 213 m n.p.m. Jego maksymalna głębokość wynosi 243 m - dno jeziora stanowi zatem kryptodepresję. Przez jezioro przepływa rzeka Athabaska. Zbiornik zamarza od października do czerwca. 
Na jeziorze rozwinęło się rybołówstwo oraz żegluga. Na północnym wybrzeżu jeziora prowadzono eksploatację rudy uranu oraz złota, stąd nazwa miasta Uranium City, gdzie zamieszkiwali górnicy z tych kopalń. W 1980 zamknięto ostatnią kopalnię, jednak środowisko naturalne jest tam nadal poważnie zanieczyszczone.

</doc>
<doc id="70359" url="https://pl.wikipedia.org/wiki?curid=70359" title="Interlingue">
Interlingue

Interlingue, początkowo occidental – język sztuczny utworzony przez bałtycko-niemieckiego oficera marynarki i nauczyciela Edgara de Wahla (1867–1948) i opublikowany w 1922 roku.
Interlingue jest językiem z grupy naturalistycznych języków planowych, który został skonstruowany w taki sposób, aby wyrazy pochodne w jak największej mierze przypominały formy występujące w językach zachodnioeuropejskich. Zostało to osiągnięte za pomocą tzw. reguły de Wahla, niewielkiego zbioru zasad dotyczących przekształcania bezokoliczników czasowników w pochodne od nich rzeczowniki i przymiotniki. Po uzupełnieniu słownika uproszczoną gramatyką powstał język stosunkowo łatwy do zrozumienia bez uprzedniej nauki przez osoby mówiące językami zachodnioeuropejskimi. Interlingue zyskał pewną popularność w Europie w okresie kilkunastu lat przed II wojną światową. W czasie wojny nazwa języka została zmieniona na interlingue.
Po wojnie interlingue został stopniowo usunięty w cień przez konkurencyjny projekt naturalistycznego języka sztucznego interlingua, który został opublikowany w 1951 roku. Głównym organem jest pismo Cosmoglotta.
Przykładowy tekst.
Li material civilisation, li scientie, e mem li arte unifica se plu e plu. Li cultivat europano senti se quasi in hem in omni landes queles have europan civilisation, it es, plu e plu, in li tot munde. Hodie presc omni states guerrea per li sam armes. Sin cessa li medies de intercommunication ameliora se, e in consecuentie de to li terra sembla diminuer se. Un Parisano es nu plu proxim a un angleso o a un germano quam il esset ante cent annus a un paisano frances.

</doc>
<doc id="70360" url="https://pl.wikipedia.org/wiki?curid=70360" title="Athabaska (rzeka)">
Athabaska (rzeka)

Athabaska (, ) – rzeka w Kanadzie, w prowincji Alberta o długości 1231 km i powierzchni dorzecza blisko 153 tys. km². Wypływa z Gór Skalistych, w pobliżu szczytu Columbia. Athabaska płynie przez Park Narodowy Jasper, gdzie znajdują się znane wodospady Athabasca Falls, następnie przepływa przez jezioro Athabaska, po czym łączy się z rzeką Peace tworząc Rzekę Niewolniczą wpadającą do Wielkiego Jeziora Niewolniczego. 
Głównymi dopływami Athabaski są Pembina i Clearwater (prawostronne). Na odcinku około 140 km w środkowym biegu tworzy liczne bystrza (m.in. Grand Rapids) i wodospady. W dolnym biegu jest żeglowna. Uznawana za jedną ze źródłowych rzek Mackenzie.

</doc>
<doc id="70362" url="https://pl.wikipedia.org/wiki?curid=70362" title="Park Narodowy Jasper">
Park Narodowy Jasper

Park Narodowy Jasper (ang. "Jasper National Park", fr. "Parc national Jasper") – park narodowy położony w południowo-zachodniej części prowincji Alberta, w Kanadzie. Park został utworzony w 1907 na powierzchni 10878 km2, a jego nazwa pochodzi od nazwiska właściciela punktu skupu skór i futer Jaspera Howesa. Obszar parku zbudowany jest ze skał osadowych pochodzenia morskiego, silnie sfałdowanych i pchniętych podczas ruchów górotwórczych. Występują znaczące przeobrażenia rzeźby przez plejstoceńskie lodowce górskie: powstanie klasycznych dolin U-kształtnych, licznych zagłębień karowych, wypełnionych później wodami jeziornymi.
Obejmuje wschodnie stoki Gór Skalistych (najwyższy szczyt Mt. Columbia 3747 m).
Flora.
Teren ten porośnięty jest borealnymi lasami iglastymi oraz alpejskimi zbiorowiskami roślin wrzosowatych.
Fauna.
W Jasper żyją niedźwiedzie grizli (szare), wilki, łosie, baribale, karibu, wapiti, mulaki, kozły śnieżne, owce kanadyjskie i około 260 gatunków ptaków, w tym pardwa i orzeł przedni.

</doc>
<doc id="70364" url="https://pl.wikipedia.org/wiki?curid=70364" title="Kryptodepresja">
Kryptodepresja

Kryptodepresja – zagłębienie terenu wypełnione przez wodę lub lód, przez co tworzy się jezioro lub lodowiec, którego dno jest poniżej średniego poziomu morza (p.p.m.), natomiast powierzchnia może znajdować się nad poziomem morza (n.p.m.).
Do takich kryptodepresji należą Bajkał w Azji (kryptodepresja 1164 m), Morze Kaspijskie (1053 m), Morze Martwe w Azji (735 m), Tanganika w Afryce (698 m) oraz m.in. jezioro Como, Loch Ness i Ładoga w Europie czy Athabaska i Ontario w Ameryce Północnej. Największą kryptodepresję w Polsce (prawie 30 m) tworzy jezioro Miedwie znajdujące się między Stargardem a Szczecinem oraz Jezioro Turkusowe w Wapnicy w powiecie kamieńskim.
Mniej rozpoznane są kryptodepresje podlodowcowe, które nie są przykryte wodą, tylko lodem (lądolodem). Najgłębsze leżą na Antarktydzie, należą do nich: rów Bentleya (2496 m p.p.m.) i kryptodepresja pod Lodowcem Byrda (2870 m p.p.m.).

</doc>
<doc id="70367" url="https://pl.wikipedia.org/wiki?curid=70367" title="Postacie interlinguy">
Postacie interlinguy



</doc>
<doc id="70369" url="https://pl.wikipedia.org/wiki?curid=70369" title="Bernard Montgomery">
Bernard Montgomery



</doc>
<doc id="70370" url="https://pl.wikipedia.org/wiki?curid=70370" title="Briard">
Briard



</doc>
<doc id="70371" url="https://pl.wikipedia.org/wiki?curid=70371" title="Witold Kiejstutowicz">
Witold Kiejstutowicz

Witold Kiejstutowicz, imię chrzestne Aleksander (dawniej katolickie Wigand) (lit. "Vytautas", biał. "Вітаўт," niem. "Vitold" lub "Witold," ros. Витовт "Witowt" ; ur. 1354 lub 1355 w Trokach (?), zm. 27 października 1430 w Trokach) – książę litewski z rodu Giedyminowiczów, w latach 1384–1389 książę grodzieński, brzeski, suraski, drohiczyński, wołkowyski, kamieniecki, w latach 1392–1401 namiestnik Litwy, od 1401 wielki książę litewski ("Magnus Dux"), syn Kiejstuta i kapłanki Biruty, brat stryjeczny króla Władysława II Jagiełły.
Brał udział w walkach z Moskwą, Złotą Ordą i Krzyżakami oraz w walkach o panowanie na Litwie. Jego polityka, zarówno jako namiestnika Litwy i wielkiego księcia, polegająca na umacnianiu Litwy jako niepodległego i silnego państwa kłóciła się z polityką jego brata stryjecznego, króla Polski Władysława Jagiełły, który zamierzał uczynić z Litwy „polską prowincję”. W kronice Jana Długosza obraz Witolda jest nadzwyczaj pozytywny i przez kronikarza jest nazywany też "pater patriae" Litwy.
Życiorys.
Wczesne lata (do 1377).
Witold urodził się najprawdopodobniej w Trokach, jako syn wielkiego księcia Kiejstuta i kapłanki Biruty. Nie jest znana dokładna data jego narodzin. Według J. Nikodema, powołującego się na zdanie T. Wasilewskiego Witold urodził się w 1354 lub 1355 Nie ma też szczegółowych informacji o wychowaniu księcia. Po raz pierwszy na kartach historii pojawia się u boku ojca w armii maszerującej na Moskwę w 1372. Przypisuje mu się też uczestnictwo w bitwie pod Rudawą (1370). Jego pierwsza samodzielna kampania przypada na 1376, kiedy dotarł do Tammowa, w okolice Insterburga.
Między Kiejstutem a Jagiełłą (1377–1381).
Po śmierci Wielkiego Księcia Olgierda w maju 1377 i objęciu władzy na Litwie przez jego syna Jagiełłę, brat Olgierda Kiejstut poparł swego bratanka i wsparł go w walkach przeciwko Zakonowi, który chciał wykorzystać moment osłabienia Litwy. Witold mógł być obecny przy zawieraniu rozejmu w Trokach z 29. września 1379.
Wiadomo, że Witold brał udział na łowach w Dawidyszkach w maju 1380, gdzie Jagiełło spotkał się z pełnomocnikami Zakonu - wielkim komturem Rudigerem von Elner, wielkim szpitalnikiem i komturem elbląskim Ulrykiem Fricke. Owe łowy zakończyły się podpisaniem 31. maja 1380 tajnego układu, który gwarantował nienaruszalność ziem litewskich z wyłączeniem ziem Kiejstuta. Rola Witolda, później przedstawianego jako wroga Jagiełły, budzi tutaj zdziwienie. Możliwe, że Kiejstutowicz dostrzegał realizm Jagiełły związany z przyjęciem chrześcijaństwa i uznawał drogę ojca, zagorzałego poganina, za mylny kierunek.
Walka o władzę przeciwko Jagielle (1381–1392).
Treść układu z Dawidyszek ujrzał światło dzienne w 1381 i wywołał gniew u Kiejstuta. Książę trocki, z Witoldem u swego boku, zajął Wilno, a Jagiełłę z jego matką, Julianną Twerską, zamknął w Połocku. Po ucieczce Jagiełły w 1382 doszło do połączenia się z siłami wielkiego mistrza Winrycha von Kniprode i utraty kolejno Trok i Wilna. Kiejstut i Witold salwowali się ucieczką i próbowali negocjować z Jagiełłą. Pełniący rolę negocjatora brat Jagiełły, Skirgiełło, doprowadził do ich uwięzienia. Witolda trzymano w Wilnie do czasu, gdy ma zamku w Krewie odnaleziono martwego Kiejstuta. Witolda przetransportowano do Krewa, z którego niedługo potem uciekł. 
Po ucieczce Witold wpierw udał się na Mazowsze, a później do państwa zakonnego, gdzie wraz z Zakonem dowodził rejzami na Wielkie Księstwo. Zajął Troki i podejmował się wypadów na Wilno. 12. października 1383 został ochrzczony w Tapiewie, gdzie ojcem chrzestnym był komtur ragnecki Wigand von Beldersheim, od którego wziął imię chrześcijańskie. W 1384, za plecami dostojników zakonnych, doszło do pogodzenia się Witolda i Jagiełły, gdzie ten pierwszy powrócił na Litwę, paląc wcześniej twierdzę Jurbork.
Po powrocie na Litwę otrzymał Łuck na Wołyniu z ziem brata stryjecznego Fedora, syna Lubarta Dymitra, przyjął ponownie chrzest, tym razem od Cerkwi prawosławnej, przybierając imię Aleksander. W 1385 Jagiełło zawarł z Polską Unię w Krewie, a w roku 1386 został wybrany na króla Polski. Jego regentem na Litwie został jego brat Skirgiełło, który dzierżył w swoich rękach zamek w Trokach. Witold otrzymał Brześć, Drohiczyn, Kamieniec Litewski, Wołkowysk, Grodno i Suraż. Kiejstutowicz nigdy nie potrafił się pogodzić z utratą Troków, wzniecił więc bunt przeciwko Skirgielle. 10. maja 1386 jako książę litewski złożył hołd homagialny królowi Władysławowi II Jagielle, królowej Jadwidze Andegaweńskiej i Koronie Królestwa Polskiego.
W 1390 Witold dołączył do krzyżackiej krucjaty, którą dowodził Engelbard Rabe. Razem z nimi obległ broniących Wilna Polaków. Wśród zabitych w czasie tego oblężenia znalazł się Korygiełło, Narymunt (powieszony za nogi i ostrzelany przez ludzi Witolda) i Towciwiłł (postrzelony bełtem z kuszy). Na zimę 1391, Witold przy wsparciu nowego mistrza krzyżackiego Konrada von Wallenrode wyprawił się w okolice Kowna, gdzie nad rzeką Niemen rozpoczęli budowę trzech drewnianych zamków. Jeden z nich, Ritterswerder, Witold obrał za swoją siedzibę.
Do pojednania między zwaśnionymi braćmi stryjecznymi doszło po otruciu Wigunta. Tajne negocjacje prowadzone przez Witolda z elektem płockim Henrykiem doprowadziły do odstąpienia Witolda od Krzyżaków i spalenia Ritterswerder oraz pozostałych dwóch zamków – Neugarten i Metemburg. Po powrocie na Litwę, Witold i Jagiełło zawarli w Ostrowie układ.
Namiestnik Władysława Jagiełły na Litwie (1392–1401).
W 1392, na mocy ugody w Ostrowie, Witold, w zamian za zerwanie układu z Krzyżakami, otrzymał Troki oraz został namiestnikiem Jagiełły na Litwie, natomiast Skirgiełło został wielkim księciem w Kijowie, z którego w 1394 usunięto Włodzimierza Olgierdowicza. 5. sierpnia 1392 jako książę litewski złożył hołd homagialny królowi Władysławowi II Jagielle, królowej Jadwidze Andegaweńskiej i Koronie Królestwa Polskiego. Witold przystąpił do likwidowania księstw dzielnicowych, z których usuwał książąt Giedyminowiczów, oddając ich włości w ręce swoich lojalnych podwładnych. W kolejnych latach musiał przeciwstawić się kolejno Świdrygielle, który z pomocą Krzyżaków chciał zdobyć tron wileński, Jerzemu Światosławowiczowi i Hlebowi Światosławowiczowi, władcom smoleńskim, Olegowi Krasnemu, księciu riazańskiemu i Tatarom. W 1396 Witold pojmał w Witebsku Świdrygiełłę i odesłał go jako jeńca Jagielle.
W 1394 Krzyżacy, chcąc zjednać sobie Witolda i chcąc rozluźnić jego więzy z Polską, przestali atakować Litwę i zaproponowali Witoldowi sojusz. Witold, szukając z kolei wsparcia Krzyżaków w swoich planach ekspansji na wschód, podpisał z nimi w 1398 niekorzystny dla Litwy Pokój na wyspie Salin, w których oddał Krzyżakom Żmudź po rzekę Niewiażę. Niemiecki kronikarz Johann von Poslig zapisał, że bojarzy proklamowali wówczas Witolda swym królem ("eynen Koning"), jednak wzmianka ta budzi wątpliwości, bo ustanowienie monarchii nie należało do kompetencji bojarów. Oznaczać to może, że chodziło tu o obwołanie Witolda wielkim księciem, ponieważ do tej pory Witold był zaledwie namiestnikiem polskiego króla. Potwierdza tę interpretację fakt, że proklamacja bojarów nie wywołała żadnego echa w źródłach poza Posligiem.
Jednak plany Witolda ekspansji na wschodzie szybko się załamały, gdy poniósł 12 lub 16 sierpnia 1399 dotkliwą klęskę w bitwie nad Worsklą z Tatarami Złotej Ordy pod wodzą Temüra Kutługa. W jej wyniku Litwa odepchnięta została od Morza Czarnego. Sam Witold jeszcze w styczniu 1400 podjął wraz z Krzyżakami wyprawę na Żmudź, ale wkrótce postanowił zwrócić swoją ekspansję z kolei na zachód przeciwko Krzyżakom. Jednak z braku środków i z powodu strachu przed aktywnym nadal Świdrygiełłą potrzebował sojusznika, zaczął więc ponownie szukać zbliżenia z Polską, która także była skłonna do kompromisu. Witold zachęcił Żmudź do powstania przeciwko Krzyżakom, w związku z czym Krzyżacy poparli Świdrygiełłę.
Wielki Książę Litewski (1401–1430).
W 1401 podpisał unię wileńsko-radomską, dzięki czemu otrzymał w Radomiu w marcu 1401 od panów polskich dożywotnio tytuł Wielkiego księcia litewskiego, podlegającego jednak władcy polskiemu. Jagiełło przyjął tytuł: „Najwyższego Księcia Litewskiego” ("Supremus Dux Lituaniae").
Po tych wydarzeniach Świdrygiełło porzucił otrzymane od Jagiełły Podole i zbiegł do Malborka, gdzie w 1401 roku też ogłosił się Wielkim Księciem, obiecując Krzyżakom oddanie Żmudzi. W latach 1402 i 1403 Krzyżacy, chcąc ukarać swego niedawnego sojusznika, razem ze Świdrygiełłą oraz książętami Riazania, Wiaźmy i Smoleńska najechali na Witolda, dochodząc aż do Wilna, jednak nie byli w stanie na stałe opanować Litwy, tym bardziej że Witold przy pomocy wojsk polskich spalił krzyżacki Dyneburg. Zerwanie Krzyżaków ze Świdrygiełłą oraz uzyskanie przez polską dyplomację korzystnej dla Witolda bulli od papieża, spowodowało, że Witold mógł zająć się ekspansją na wschodzie. W 1404 Witold przyłączył do Litwy z pomocą wojsk polskich księstwo smoleńskie. Następnie, w 1406 uderzył na Księstwo pskowskie, a w latach 1406–1408 podjął trzy wyprawy przeciwko Moskwie, zakończone pokojem nad Ugrą. W 1409 wyprawił się na Psków, który zgodził się płacić mu daninę. Zabezpieczyło to wschód Litwy przed wspólną z Polską rozprawą z Zakonem Krzyżackim. W porozumieniu z Jagiełłą Witold poparł w maju 1409 powstania antykrzyżackie na Żmudzi. W 1409 wykrył spisek przebywającego na jego dworze Świdrygiełły, którego w następstwie tego uwięził na kilka lat. W Wielkiej wojnie w 1410 bezpośrednio na polu bitwy dowodził wojskami litewsko-ruskimi pod Grunwaldem.
W wyniku I pokoju toruńskiego (1411) uzyskał zwrot Żmudzi (na czas życia). Podpisał pokój toruński 1411.
W 1413 podpisał unię horodelską, która potwierdziła instytucję odrębnego Wielkiego Księcia na Litwie, wybieranego przy udziale panów polskich. Unia ta wprowadziła wspólne sejmy i zjazdy polsko-litewskie, pokrewny podział administracyjny krajów i zatwierdziła przyjęcie bojarów litewskich do herbów polskich. Wprowadzając podobne systemy, Unia zwiększała jednocześnie niezależność Litwy od Polski, dzięki czemu została zaakceptowana przez panów litewskich.
W 1419 Witold rozkazał stłumić pogański bunt, który wybuchł przeciwko niemu na Żmudzi i ściąć 60 jego przywódców.
Sprawa nieudanej koronacji Witolda
Na zjeździe w Łucku na początku 1429 król niemiecki i węgierski Zygmunt Luksemburczyk, chcąc rozbić unię polsko-litewską wystąpił z projektem koronacji Witolda. Od razu uzyskał akceptację tej propozycji Władysława Jagiełły, który wiedział, że sprzeciw naraziłby go na nieporozumienia z Litwinami oraz dzięki temu sam zaszachuje w ten sposób Polaków chcących dokonywać po jego śmierci elekcji tronu, być może w sposób niekorzystny dla jego synów. Witold zajął stanowisko wyczekujące. Projekt koronacji poparli panowie litewscy, natomiast sprzeciwił się mu Zbigniew Oleśnicki, podkanclerzy Władysław Oporowski i Piotr Szafraniec, którzy twierdzili że o koronie może decydować papież, a nie cesarz. Jagiełło uznał, że jego demonstracja się udała i zmienił zdanie odnośnie do koronacji uznając, że w tej sytuacji załatwi sprawę sukcesji tronu polskiego polubownie. Na zjeździe w Jedlnie w marcu 1430 król Jagiełło uzyskał satysfakcjonujące go postanowienia dotyczące wyboru jego następcy (miał być nim jeden z dwóch Jagiellonów), a co do Witolda uznano, że jest dożywotnim księciem Litwy, a po jego śmierci państwo wróci do Korony jako dziedziczny spadek. Tymczasem Litwini przygotowywali się do koronacji wyznaczonej na 29. września 1430, na którą Witold zaprosił książąt mazowieckich, wielkiego mistrza krzyżackiego, książąt m.in. Tweru i Riazania, metropolitę kijowskiego i całej Rusi Focjusza, hospodara mołdawskiego itd. Insygnia mieli przywieźć posłowie cesarscy, w związku z czym Polacy obsadzili granicę zachodnią i drogi w Nowej Marchii i 1 sierpnia 1430 przejęli posłańca cesarskiego z insygniami królewskimi i kompromitującymi papierami koronacyjnymi, w których cesarz zawierał z Witoldem wieczyste przymierze z krajami luksemburskimi i krzyżackimi wymierzone przeciwko Królestwu Polskiemu. Po zdemaskowaniu intrygi posłowie cesarscy nie śmieli jechać dalej i zawrócili z insygniami z powrotem. Sprzeciw co do koronacji Witolda zgłosił też papież Marcin V, bo nie został zapytany o zezwolenie na utworzenie kolejnego królestwa. Niecały miesiąc później (27. października) Witold zmarł w obecności Jagiełły w Trokach, przekazując mu przed śmiercią władzę wielkoksiążęcą oraz wszystkie nadane mu przez króla kraje.
Żony i potomstwo.
Pierwszą żoną Witolda była Anna, córka księcia smoleńskiego z Rurykowiczów. Do ślubu z Anną doszło około 1370, najpóźniej w 1376 lub 1377. Anna zmarła 31. lipca 1418, została pochowana w katedrze wileńskiej. Córką Witolda i Anny była Zofia (ur. ok. 1375 lub ok. 1378, zm. 1453), żona Wasyla I, wielkiego księcia moskiewskiego. Zofia jest jedynym znanym dzieckiem księcia Witolda. Z 1382 pochodzi wzmianka o innych dzieciach Witolda, nieznanych z imienia.
Drugą żoną Witolda, poślubioną kilka miesięcy po śmierci pierwszej żony, była Julianna Holszańska, wdowa po kniaziu Iwanie Karaczewskim, blisko spokrewniona ze zmarłą Anną – była córką lub wnuczką Agrypiny, siostry Anny. Ojcem Julianny był Iwan Holszański albo Michał Iwanowic Holszański, syn tegoż Iwana. Z uwagi na wspomniane bliskie pokrewieństwo Julianny z Anną smoleńską, biskup wileński, bez papieskiej dyspensy, nie udzielił Witoldowi ślubu z Julianną. Takich dylematów nie miał biskup włocławski Jan Kropidło i 13. listopada 1418 Witold poślubił nową, młodą małżonkę. Małżeństwo Witolda z Julianną, która przeżyła męża i zmarła ponoć w 1448, pozostało bezdzietne.
Według Kroniki Bychowca pierwszą żoną Witolda miała być Maria Łukomska, jednakże jest ona uznana za postać zmyśloną, niepotwierdzoną w innych źródłach.
Witold w kulturze.
Literatura.
Postać Witolda pojawia się w powieści historycznej "Krzyżacy" autorstwa Henryka Sienkiewicza napisanej w latach 1897–1900 i poświęconej wielkiej wojnie z Krzyżakami.

</doc>
<doc id="70372" url="https://pl.wikipedia.org/wiki?curid=70372" title="Żyrardów">
Żyrardów

Żyrardów – miasto w Polsce położone w województwie mazowieckim, siedziba powiatu żyrardowskiego, wchodzące w skład aglomeracji warszawskiej, na Równinie Łowicko-Błońskiej, nad rzeką Pisią Gągoliną, 45 km na południowy zachód od Warszawy i 90 km na północny wschód od Łodzi.
Za II RP siedziba wiejskiej gminy Żyrardów. Przez miejscowość przebiega droga krajowa nr 50 i droga wojewódzka nr 719. 
Według danych z 31 grudnia 2017 r. miasto miało 40 243 mieszkańców.
Położenie.
Według danych z 1 stycznia 2011 r. powierzchnia miasta wynosiła 14,35 km².
Żyrardów leży na Mazowszu, na obszarze dawnej ziemi sochaczewskiej, stanowiącej część historycznego województwa rawskiego.
Według danych z roku 2002 Żyrardów miał obszar 14,35 km², w tym: użytki rolne 34%, użytki leśne 5%.
Żyrardów graniczy z czterema gminami: gminą Jaktorów, Radziejowice, Wiskitki i Puszcza Mariańska.
W latach 1975–1998 miasto administracyjnie należało do województwa skierniewickiego, a w latach 1945–1975 do województwa warszawskiego.
Toponimia.
Nazwa Żyrardów wzięła się od nazwiska Filipa de Girarda (czyt. Filipa de Żirarda), wynalazcy m.in. turbiny wodnej.
Historia.
Historia Żyrardowa rozpoczyna się w 1833, kiedy do wsi Ruda Guzowska, należącej do dóbr hrabiów Łubieńskich, przeniesiono fabrykę wyrobów lnianych, utworzoną w 1828 roku w Marymoncie (obecnie dzielnica Warszawy). Mechaniczną przędzalnię lnu zorganizował na zlecenie rządu Królestwa Polskiego Filip de Girard.
24 czerwca 1829 postanowiono założyć spółkę pod nazwą „Karol Scholtz i Spółka”, w której skład wchodzili: Tomasz, Jan i Henryk Łubieńscy, Józef Lubowidzki – wiceprezes Banku Polskiego i Karol Scholtz – radca handlowy Banku. Miała ona zająć się rozwojem mechanicznego przędzenia lnu na maszynach wynalezionych przez Filipa de Girarda. Formalny akt spółki spisano 9 sierpnia 1830. W dokumencie tym osada, w której miano w ciągu 2 lat zbudować budynki fabryczne oraz budynki mieszkalne dla tkaczy i robotników, nosiła nazwę Żyrardów. Budowę przędzalni mechanicznej i tkalni ręcznej rozpoczęto na początku 1830, w tym czasie w zakładzie w Marymoncie trwała produkcja eksperymentalna, która miała być później zastosowana na szeroką skalę w zakładach żyrardowskich. Prace nad budową fabryki zostały przerwane na pewien czas przez wybuch powstania listopadowego, kiedy to zakład w Marymoncie został zamieniony na fabrykę broni, a sam Filip de Girard, który był dyrektorem technicznym fabryki, brał udział w powstaniu. W 1832 budowa fabryki została wznowiona, a produkcja ruszyła w dniu 24 lipca 1833. Datę tę uznaje się za datę powstania zakładów żyrardowskich, a 9 sierpnia 1830 za dzień powstania osady Żyrardów.
W 1845 przez Żyrardów ruszyła kolej na trasie Warszawa-Wiedeń.
13 marca 1857 zakłady zostają zakupione przez Karola Hiellego i Karola Dittricha, którzy zajmują się dalszą ich rozbudową, a także rozbudową osady fabrycznej, czynili to także ich następcy m.in. Karol Dittrich jr. Pobudowane zostają, m.in. osiedle robotnicze, pralnia dla robotników, szpital, szkoły, ochronka, resursa, kościoły protestanckie (ewangelicki pw. Wniebowstąpienia Pańskiego z 1898; zbór baptstyczny z 1895), świątynie rzymskokatolickie (św. Karola Boromeusza z 1891 i Matki Bożej Pocieszenia z 1903) i inne.
W dniach 23–28 kwietnia 1883 ma miejsce w zakładach żyrardowskich pierwszy strajk powszechny, wywołany obniżeniem płac pracownicom zatrudnionym w szpularni. W czasie strajku doszło do starć z wojskiem sprowadzonym przez gubernatora warszawskiego. 25 kwietnia po aresztowaniu 10 robotników doszło do zamieszek w pobliżu aresztu, w czasie których oddano strzały do strajkujących. Zginęły 3 osoby a kilka zostało rannych. W dniach następnych aresztowano kolejne osoby oskarżone o organizowanie i udział w strajku, łącznie 39 osób. W latach następnych miały miejsce kolejne strajki, m.in. w październiku 1885, marcu 1887, marcu 1889, maju 1891, listopadzie 1895 i lutym 1905. Dało to z czasem miejscowości, będącej miejscem ciągłych zatargów i ruchów strajkowych, przydomek „Czerwony”.
W 1889 roku Żyrardów odwiedził szach Persji Naser ad-Din Szah Kadżar.
W przeddzień wybuchu I wojny światowej Żyrardów był ciągle rozwijającym się ośrodkiem przemysłowym, zakłady żyrardowskie były największą fabryką tej branży w Królestwie Polskim i największą fabryką wyrobów lnianych w Europie. Na początku XX wieku zaczęły powstawać także inne drobne zakłady produkcyjne i usługowe m.in.: garbarnie, browar, gorzelnia, pracownie krawieckie itp. Powstawały liczne szkoły, a 7 listopada 1905 miał miejsce strajk uczniów czterech żyrardowskich szkół domagających się nauczania w języku polskim.
W 1914 na początku działań wojennych Żyrardów położony w pobliżu wschodniego odcinka frontu przebiegającego na linii Płock-Bzura-Rawka zaczęto przekształcać w zaplecze frontowe: napływały ze wschodu jednostki wojskowe, zaczęto wysiedlać w głąb Rosji obywateli niemieckich, rozlokowano szpitale wojskowe. Brak dostaw potrzebnych surowców zmusił właścicieli do zamknięcia fabryk, z których na początku 1915 zaczęto wywozić towary i maszyny w głąb Rosji. Po przerwaniu w lipcu 1915 frontu przez wojska austriacko-niemieckie wycofujący się Rosjanie wysadzili w powietrze ważniejsze oddziały fabryki. Niemniej największy budynek fabryczny, tzw. Nowa Przędzalnia, został prawie nietknięty. Mimo zniszczeń zabudowań przemysłowych część mieszkalna osady fabrycznej nie ucierpiała. Od bombardowania niemieckiego spłonął budynek dworca kolejowego.
Brak zatrudnienia oraz trwająca wojna powodowały, że osada fabryczna zaczęła powoli pustoszeć. Wybuchały epidemie chorób zakaźnych: tyfus, cholera, szkarlatyna, czerwonka itp. Dodatkowo po zajęciu Żyrardowa Niemcy zlikwidowali wypłacane dotychczas robotnikom przez zarząd fabryki zapomogi, co zmusiło niektórych do opuszczenia osady i wyjazdu w poszukiwaniu pracy.
W 1916 na mocy zarządzeń okupacyjnych władz niemieckich Żyrardów otrzymał prawa miejskie. Obszar nowo utworzonego miasta obejmował: osadę fabryczną Żyrardów, folwark Ruda Guzowska, tereny użytkowane przez Zarząd Kolei oraz wsie Ruda Guzowska, Podlas i część Teklinowa.
Na początku okresu międzywojennego zakłady żyrardowskie przeszły pod zarząd państwa, zostały odbudowane i ponownie uruchomione. Żyrardów znów zaczął się rozwijać i do 1931 liczba mieszkańców osiągnęła stan sprzed I wojny światowej. Jednak po przejęciu w listopadzie 1923 zakładów przez konsorcjum francuskie fabryka zaczęła podupadać, zaczęło się zwiększać bezrobocie pogłębione dodatkowo przez wielki kryzys (od 1929). Ponieważ przeprowadzone kontrole wykazały liczne nadużycia, sprawa trafiła do sądu (tzw. "afera żyrardowska") i w 1936 fabryka została przekazana pod zarząd Państwowego Banku Rolnego.
Pod koniec lat 30. zelektryfikowano połączenie kolejowe Żyrardów-Warszawa (jako jedne z pierwszych w całej II RP). Z tego okresu pochodzi modernistyczna wiata na peronie dworca kolejowego (podobne znajdują się na większości stacji między oboma miastami).
12 września 1939 do Żyrardowa wkroczyły wojska niemieckie. W 1939 w Żyrardowie mieścił się obóz przejściowy dla jeńców polskich. W dniach 1–9 lutego 1941 miało miejsce wysiedlenie Żydów z Żyrardowa do getta w Warszawie. W 1942 wszyscy zostali wywiezieni do Treblinki i tam zamordowani. 
W okresie okupacji na terenie Żyrardowa działały organizacje podziemne ZWZ-AK i GL-AL przeprowadzające wiele akcji zbrojnych i dywersyjnych, co spotykało się z akcjami odwetowymi ze strony niemieckiej. Akcje takie miały miejsce m.in. w sierpniu 1943 gdy po aresztowaniu 360 robotników część z nich została zabita w Międzyborowie pod Żyrardowem, czy w październiku 1943, gdy pod murami zakładów Niemcy rozstrzelali 24 osoby. Od 1940 w mieście prowadzone były komplety tajnego nauczania na poziomie gimnazjalnym i licealnym, maturę wojenną zdało 40 osób. Żyrardów został wyzwolony 16 stycznia 1945.
W czasach Polski Ludowej rozbudowano Zakłady Przemysłu Lniarskiego im. Rewolucji 1905 r. (w 1975 odznaczone Orderem Sztandaru Pracy I klasy), powstały Zakłady Tkanin Technicznych, Zakłady Przemysłu Pończoszniczego „Stella”, Zakłady Przemysły Odzieżowego „Poldres”, Zakłady Przemysłu Spirytusowego, a w 1974 Żyrardowska Fabryka Domów. W 1975 roku Żyrardów wszedł w skład nowo powstałego województwa skierniewickiego, mimo iż był większy od stolicy regionu – Skierniewic, które liczyły wówczas 26 922 mieszkańców, zaś Żyrardów 35 181. W tym samym roku doprowadzono do miasta gaz ziemny.
W marcu 1998 r. rozpoczęła działalność fabryka telewizorów wówczas francuskiego koncernu Thomson.
Dnia 4 stycznia 2012 roku Żyrardowska XIX-wieczna Osada Fabryczna została uznana za Pomnik Historii przez ówczesnego Prezydenta RP Bronisława Komorowskiego. Obecnie trwają starania nad wpisaniem Żyrardowskiej XIX-wiecznej Osady Fabrycznej na Listę Światowego Dziedzictwa UNESCO.
Lniarskie tradycje miasta dokumentuje Muzeum Lniarstwa im. Filipa de Girarda. Od 2015 roku organizowane jest również dwudniowe Święto Lnu, przypominające tradycję przemysłu lniarskiego.
W 2018 roku wyremontowano Zalew Żyrardowski oraz Eko-Park.
Historia żyrardowskich Żydów.
Napływ ludności żydowskiej do Żyrardowa nastąpił w latach 70. XIX w. Wiązało się to z rozwojem przemysłowym miejscowości. Żydzi przybywali do Żyrardowa z okolicznych miejscowości, a zwłaszcza z Wiskitek i Mszczonowa. W 1910 mieszkało w Żyrardowie prawie 4 tys. Żydów. Najwięcej wśród nich było rzemieślników. W Żyrardowie istniały: cmentarz, synagoga, szkoła, biblioteka im. Icchoka Lejba Pereca i żydowskie koło teatralne powstałe z inicjatywy Benziona Wagnera. 
1 października 1940 Niemcy utworzyli w mieście getto, które znajdowało się w rejonie ulic: 1 Maja, Okrzei, Mireckiego. W 1941 w żyrardowskim getcie mieszkało ok. 5 tys. Żydów z miasta i jego okolic. Od 1 do 9 lutego 1941 miało miejsce wysiedlenie Żydów z Żyrardowa do getta w Warszawie. W 1942 wszyscy, którzy pozostali przy życiu, zostali wywiezieni do obozu zagłądy w Treblince i tam zamordowani. Na miejscowym kirkucie znajduje się pomnik poświęcony pamięci żyrardowskich Żydów. Żyrardowska synagoga przetrwała wojnę, jednak została zburzona w latach 60. XX wieku. 
Gospodarka.
W Żyrardowie znajduje się montownia telewizorów LCD, z pięcioma liniami produkcyjnymi. Zakład należący dawniej do francuskiego koncernu Thomson (w swoim czasie zatrudniał około 1500 osób), dziś należy do chińskiego koncernu TCL Corporation.
Polmos Żyrardów – producent wódki Belvedere, jednej z najdroższych wódek na świecie, która wystąpiła w filmie z James Bondem (w tej roli Daniel Craig).
Pomona Company – pierwszy polski producent absorberów oraz podkładek absorpcyjnych, zakład pracy chronionej.
Transport.
Komunikacja drogowa
W odległości około 4 km od północnych granic Żyrardowa przebiega autostrada A2, a w odległości około 7 km od południowych granic miasta przebiega droga ekspresowa S8. W odległości ok. 1 km na zachód przebiega obwodnica Żyrardowa – DK50. Przez miasto przebiega DW719 łącząca miasto z Grodziskiem Mazowieckim, Pruszkowem, Warszawą i Kamionem.
Komunikacja miejska
Do końca sierpnia 2009 roku za miejską sieć komunikacyjną odpowiadał Miejski Zakład Komunikacji. W wyniku ogłoszenia przez Urząd Miasta przetargu na obsługę komunikacji miejskiej, został wyłoniony nowy przewoźnik – PKS Grodzisk Mazowiecki, z którym podpisano umowę na okres 10 lat.
Rolą firmy PKS Grodzisk Mazowiecki jest organizacja i obsługa komunikacji miejskiej, na podstawie wytycznych Urzędu Miasta Żyrardów, a także prowadzenie dystrybucji biletów jednorazowych (możliwość kupna w autobusie w biletomacie lub u kierowcy i w wybranych kioskach) oraz biletów miesięcznych (bilet elektroniczny, kupowany w kasie przewoźnika w budynku Urzędu Miejskiego). 
Obecnie komunikacja miejska w Żyrardowie liczy 8 linii dwukierunkowych (tj. linia nr 1,2,3,4,5,7,8,9) oraz 1 linię jednotkierunkową (tj. linia nr 6). Skrócone trasy linii komunikacji miejskiej:
Komunikacja regionalna
Połączenia autobusowe w regionie obsługuje spółka PKS Grodzisk Mazowiecki oraz kilku przedsiębiorców na trasach:
Żyrardów-Żuków (przez Sochaczew)
Żyrardów-Teresin
Żyrardów-Puszcza Mariańska
Żyrardów-Grodzisk Maz.-Pruszków
Żyrardów-Popielarnia
Żyrardów-Chroboty-Bobrowice
Żyrardów-Bolimów
Żyrardów-Bolimów-Sierzchów-Jasionna
Żyrardów-Wiskitki
Żyrardów-Guzów
Żyrardów-Mszczonów
Z Żyrardowa odjeżdżają także autobusy do parku wodnego Suntago.
Komunikacja kolejowa
Przez Żyrardów przebiega linia kolejowa łącząca Warszawę z Łodzią oraz Warszawę ze Śląskiem. W Żyrardowie zatrzymują się pociągi osobowe Kolei Mazowieckich (połączenia z Warszawą, Skierniewicami i innymi miastami województwa mazowieckiego), Inter Regio Przewozów Regionalnych (połączenia z Łodzią, Warszawą, Poznaniem i Ostrowem Wielkopolskim) oraz pociągi TLK i IC spółki PKP Intercity (połączenia m.in. z Warszawą, Łodzią, Białymstokiem, Katowicami, Częstochową, Wrocławiem, Olsztynem, Gdańskiem, Gdynią, Kołobrzegiem, Szczecinem, Lublinem, Zakopanem, Krakowem, Krynicą-Zdrój, Bielskiem-Białą, Bydgoszczą, Szklarską Porębą, Ełkiem, Polanicą-Zdrój, Zgorzelcem, Pszczyną).
Linia kolejowa odgrywa ważną rolę, zapewniając mieszkańcom Żyrardowa dojazd do Warszawy i Łodzi.
Na dworcu kolejowym znajdują się kasy biletowe, biletomat, poczekalnia, toaleta oraz lokale handlowo-usługowe. Dworzec posiada system informacji pasażerskiej tj. tablice wyświetlające godziny odjazdów pociągów (w hali dworca, przejściach podziemnych i peronach) oraz system zapowiedzi głosowych.
Ostatnimi czasy odcinek pomiędzy Skierniewicami a Warszawą został poddany gruntownej modernizacji. W jego wyniku m.in. zniknęła kładka nad torami pomiędzy ulicami Towarową a Słowackiego, a sam układ torowy uległ całkowitej przebudowie. Docelowo podróżni korzystający ze stacji kolejowej Żyrardów mają do dyspozycji dwa perony z trzema krawędziami (peron pierwszy z torem nr 1, peron drugi z torami 2 i 4) oraz 2 przejścia podziemne. Jedno przejście podziemne zostało dostosowane do potrzeb osób poruszających się na wózkach.
Zabytki.
W rejestrze zabytków znajduje się aż 296 obiektów z Żyrardowa. Są to głównie budynki pochodzące z drugiej połowy XIX wieku oraz początków XX wieku. Większość zabytków miasta mieści się na terenie osady fabrycznej z XIX i początku XX wieku (m.in. Kantoratschule). Żyrardowska osada fabryczna jest obecnie jedynym w Europie, zachowanym w całości, zespołem urbanistycznym miasta przemysłowego z tego okresu. Większość budynków mieszkalnych i użyteczności publicznej nadal pełni swoją funkcję. Osada Fabryczna została uznana w styczniu 2012 za Pomnik historii.
Jednym z najbardziej charakterystycznych zabytków jest kościół Matki Bożej Pocieszenia w Żyrardowie – kościół farny, zbudowany w latach 1900–1903, w stylu neogotyckim, według projektu Józefa Piusa Dziekońskiego. Wybudowany m.in. z funduszy K. Dittricha, który przeznaczył też na ten cel ponad 3 mln cegieł z będącej jego własnością cegielni w Radziejowicach. Kościół żyrardowski jest ‘bliźniaczym’ kościołem katedry warszawsko-praskiej św. Michała i św. Floriana, oraz katedry w Białymstoku. Wszystkie trzy kościoły były bezpośrednio wzorowane na Kościele Wotywnym w Wiedniu. Witraże w kościele powstały w pracowni Józefa Mehoffera. Obok znajduje się plebania z 1903 r. wraz z niewielkim ogrodem.
Wspólnoty wyznaniowe.
Placówki nieistniejące.
W latach 1907–1990 w mieście istniała parafia Kościoła Starokatolickiego Mariawitów; obecnie mariawici z Żyrardowa należą do parafii Trójcy Przenajświętszej w Lutkówce. W Żyrardowie działała też parafia prawosławna (istniała jeszcze po II wojnie światowej).
Edukacja.
Przedszkola
Szkoły podstawowe
Szkoły ponadpodstawowe
Szkoły artystyczne
Szkoły sportowe
Szkoły specjalne
Szkoły wyższe
Demografia.
Dane z 31 grudnia 2009:
Piramida wieku mieszkańców Żyrardowa w 2014 roku.
Sport.
W Żyrardowie od 1923 roku działa klub piłkarski Żyrardowianka Żyrardów, dawniej znany jako Włókniarz Żyrardów, występujący obecnie (lata 2015/2016) w IV lidze. Ponadto w mieście działa klub kolarski Cyklista Żyrardów, niegdyś odnoszący liczne sukcesy, stowarzyszenie ma do swojej dyspozycji tor przy ul. Żeromskiego 13.
Współpraca międzynarodowa.
Miasta i gminy partnerskie:

</doc>
<doc id="70373" url="https://pl.wikipedia.org/wiki?curid=70373" title="Podświetlanie składni">
Podświetlanie składni

Podświetlanie (kolorowanie) składni (ang. "syntax highlighting") – wyróżnianie elementów składniowych kodu źródłowego programu (np. słów kluczowych, komentarzy) w edytorze tekstu za pomocą koloru oraz atrybutów. Funkcja ta dostępna jest obecnie w większości edytorów programistycznych.
Przykład.
Oto przykład kodu w języku Object Pascal (por. Delphi) kolorowanego przez edytor kodu:
W powyższym przykładzie edytor rozpoznał słowa kluczowe (wyróżnione drukiem wytłuszczonym w kolorze ciemnoniebieskim, np. program). Rozpoznał również ciągi znaków oraz liczbę, kolorując je na niebiesko. Komentarze są oznaczone innym kolorem, co odróżnia je od kodu podlegającego kompilacji. Również innym kolorem została wyróżniona dyrektywa kompilatora.
Moduł kolorujący składnię może dodatkowo stosować inne efekty jeszcze bardziej poprawiające czytelność kodu, np. podświetlenie wiersza, w którym aktualnie znajduje się kursor lub wyróżnianie pary nawiasów, klamer, itp. (wiersz 19).
Kolorowanie kodu jest stosowane również dla języków interpretowanych, takich jak HTML czy PHP. Funkcję tę wykorzystują także inne narzędzia, np. LaTeX.
Podczas czytania wielu stron kodu lub długich listingów, podświetlanie składni znakomicie poprawia czytelność tekstu. Użytkownik (np. programista lub webmaster) może ignorować nieistotne dla niego fragmenty, skupiając się na tym, czego akurat potrzebuje.

</doc>
<doc id="70374" url="https://pl.wikipedia.org/wiki?curid=70374" title="Glock 23">
Glock 23



</doc>
<doc id="70375" url="https://pl.wikipedia.org/wiki?curid=70375" title="Abiogeneza">
Abiogeneza



</doc>
<doc id="70377" url="https://pl.wikipedia.org/wiki?curid=70377" title="Melancholia">
Melancholia

Melancholia ( – „czarna żółć”) – w języku potocznym zasmucenie związane ze wspomnieniami, stan lekkiego przygnębienia. 
W dawnym języku medycznym stosowano ten termin na określenie schorzenia psychicznego, później znanego jako depresja.
W literaturze pięknej występuje również pojęcie "melancholijny" oznaczające stan permanentnego smutku, nostalgii (np. postać Hamleta).
Ks. Józef Tischner uważał melancholię za jedną z narodowych wad Polaków (melancholia narodowa rodząca się z porażki). Pisał, że jest ona:
W „polskiej melancholii narodowej” dostrzegał nutę rzewności, która: 

</doc>
<doc id="70382" url="https://pl.wikipedia.org/wiki?curid=70382" title="Fetyszyzm (seksuologia)">
Fetyszyzm (seksuologia)

Fetyszyzm – rodzaj parafilii seksualnej polegający na uzyskiwaniu satysfakcji seksualnej głównie lub wyłącznie w wyniku kontaktu z obiektem pobudzającym – fetyszem.
W klasyfikacji APA fetyszyzm należy do kategorii zaburzeń preferencji seksualnych (posiada kod F65.0). Szczególnym przypadkiem fetyszyzmu jest transwestytyzm fetyszystyczny (kod ICD-10: F65.1, DSM-IV: 302.81).
Problemy definicyjne.
Istnieje bardzo wiele definicji oraz linii demarkacyjnych, odróżniających lub łączących fetyszyzm z parafilią. Według klasyfikacji i opisu Amerykańskiego Towarzystwa Psychiatrycznego fetyszyzm jest formą parafilii, czyli zaburzenia preferencji seksualnych a uzyskanie satysfakcji seksualnej dostępne jest niemal wyłącznie w obecności fetyszu.
Rodzaje fetyszyzmu.
Teoretycznie każdy przedmiot lub sytuacja może stać się dla człowieka fetyszem. W literaturze fachowej oraz w mediach często pojawiają się terminy opisujące specyficzne przypadki fetyszyzmu, lecz tylko część z nich ma jakiekolwiek znaczenie medyczne, a część wystąpiła albo tylko w pojedynczych udokumentowanych przypadkach, albo opiera się wyłącznie na przekazach anegdotycznych.
Poniżej znajduje się zestawienie spotykanych terminów:

</doc>
<doc id="70384" url="https://pl.wikipedia.org/wiki?curid=70384" title="Pascha (święto żydowskie)">
Pascha (święto żydowskie)



</doc>
<doc id="70385" url="https://pl.wikipedia.org/wiki?curid=70385" title="Wideoedytor">
Wideoedytor



</doc>
<doc id="70391" url="https://pl.wikipedia.org/wiki?curid=70391" title="Pavel Alekseyevich Cherenkov">
Pavel Alekseyevich Cherenkov



</doc>
<doc id="70392" url="https://pl.wikipedia.org/wiki?curid=70392" title="Izaak Aaronowicz">
Izaak Aaronowicz

Izaak Aaronowicz, właściwie Izaak ben Aron Prostitz (zm. 1629) – autor i drukarz ksiąg hebrajskich.
Pochodził z Prostic na Morawach, prowadził w Krakowie drukarnię, działającą w latach 1550-1630. Obok wielu dzieł hebrajskich wyszła z niej ceniona przez orientalistów edycja słynnego "Talmudu Babilońskiego" (1603-1605) w 12 tomach "in folio". Biegły w języku hebrajskim i "uczony w Biblii" napisał kilka ksiąg pobożnych.

</doc>
<doc id="70395" url="https://pl.wikipedia.org/wiki?curid=70395" title="Åsvær">
Åsvær

Åsvær – niewielka grupa wysp położonych u wybrzeża Norwegii na południe od fiordu Åsenfjord pod kołem podbiegunowym. Pod względem administracyjnym należą do gminy Dønna.
W 1876 na wyspie postawiono latarnię morską. Wyspy miały znaczenie tylko jako miejsca postoju dla poławiaczy śledzi. Podczas połowów (dwa-trzy tygodnie w grudniu) panował tu ożywiony ruch rybacki, poza tym były właściwie niezamieszkane. Na przełomie XIX i XX wieku w rejonie tym łowiono ok. 200 tys. ton śledzi.

</doc>
<doc id="70396" url="https://pl.wikipedia.org/wiki?curid=70396" title="Ab">
Ab

Wyrazy:
Skróty:

</doc>
<doc id="70397" url="https://pl.wikipedia.org/wiki?curid=70397" title="Aba">
Aba



</doc>
<doc id="70398" url="https://pl.wikipedia.org/wiki?curid=70398" title="Aba (ubiór)">
Aba (ubiór)



</doc>
<doc id="70400" url="https://pl.wikipedia.org/wiki?curid=70400" title="Ababde">
Ababde

Ababde (Ababdechowie, Ababdowie, Abade) – plemię arabskie.
Plemię zamieszkujące Górny Egipt i Nubię, od Kosseir do 10° szerokości północnej, często zaliczane do Beduinów. Liczba ich wynosiła na przełomie XIX i XX w. ok. 40 tys., w I poł. XX w. uległa zmniejszeniu. Stanowią ogniwo pośrednie między Berberami a plemieniem Bedża. W końcu XIX w. pewna ich część zajmowała się rolnictwem, większość jednak prowadziła życie koczowniczo-pasterskie na pustyni; znani byli oni jako dobrzy i uczciwi przewodnicy dla karawan.
Źródła.
Na podstawie jednego z trzech wydań Encyklopedii Orgelbranda (II połowa XIX w.). Podane informacje mogą wymagać uaktualnienia.

</doc>
<doc id="70401" url="https://pl.wikipedia.org/wiki?curid=70401" title="Postacie interlingwy">
Postacie interlingwy



</doc>
<doc id="70408" url="https://pl.wikipedia.org/wiki?curid=70408" title="Charakteryzacja (literatura)">
Charakteryzacja (literatura)

Charakteryzacja w literaturze jest to proces tworzenia postaci, których cechy zewnętrzne i wewnętrzne różnią się zazwyczaj od cech autora. Dzięki temu pisarz może prowadzić narrację np. z punktu widzenia dziecka, osoby przeciwnej płci, przedstawiciela innej rasy lub kultury, lub dowolnej postaci, która różni się od twórcy wyglądem i osobowością.
Dzięki dobrze przeprowadzonej charakteryzacji, postaci literackie sprawiają wrażenie kompletnych i złożonych (mimo tego, że cechy i poglądy autora mogą być zupełnie inne), co prowadzi do zwiększenia realizmu dzieła.
Charakteryzacja może obejmować różne cechy, takie jak wygląd, wiek, płeć, poziom wykształcenia, zawód lub zajęcie, status finansowy, stan cywilny, hobby, poglądy religijne, ambicje, motywacje, itp. Zwykle cechy te nie są przedstawione czytelnikowi jako bezpośredni opis, lecz wynikają one stopniowo z czynów i języka postaci.
W literaturze fanowskiej (fan fiction), pełna charakteryzacja jest z reguły niepotrzebna, ponieważ autor opisuje postaci znane czytelnikowi. Wyjątkiem są przypadki, gdy akcja dzieje się w rzeczywistości alternatywnej, gdzie osobowość nawet znanej postaci może ulec zmianie.

</doc>
<doc id="70409" url="https://pl.wikipedia.org/wiki?curid=70409" title="Gepidowie">
Gepidowie

Gepidowie (, "Gipedae") – grupa dawnych plemion wschodniogermańskich, blisko spokrewniona z Gotami.
Historia.
Przodkami Gepidów byli jedni z twórców twórcy kultury łużyckiej. Przez dłuższy czas zamieszkiwali, jak podaje Jordanes, w krainie "Specis", niedaleko ujścia Wisły, prawdopodobnie zlokalizowanej na Wysoczyźnie Elbląskiej. Byli jednymi z twórców kultury wielbarskiej.
Po migracji części Gotów nad Morze Czarne, rozszerzyli swoje posiadłości na Pomorzu.
W III wieku n.e. siły zbrojne i część cywili Gepidów przybyli do Dacji (według Jordanesa ziemie opuszczane przez Gepidów w III w. zostały zajęte przez lud "Winidariów"). Od IV wieku do połowy V wieku znajdowali się pod zwierzchnictwem Hunów. Po śmierci Attyli przenieśli się do Panonii, gdzie w bitwie nad rzeką Nedao pokonali Hunów i wywalczyli sobie miejsce do zamieszkania na wschód od rzeki Cisy. W Panonii toczyli nieustanne walki z Longobardami, zamieszkującymi na zachód od południkowego odcinka Dunaju. W 567 Longobardowie sprzymierzyli się z koczowniczymi Awarami przeciwko Gepidom i pokonali ich, rozbijając ich państwo. Gepidowie weszli od tej pory w skład kaganatu awarskiego, powstałego na dawnym terytorium gepidzkim, a w rok później i longobardzkim.
Język Gepidów.
Jedynym śladem istnienia języka gepidzkiego są wymienione w "Getice" imiona gepidzkich władców. Uważane są za językowo zbliżone do imion innych władców regionu Germanii Wschodniej.

</doc>
<doc id="70410" url="https://pl.wikipedia.org/wiki?curid=70410" title="Agaton (tragediopisarz)">
Agaton (tragediopisarz)

Agaton ( "Agathon"; ur. 447, zm. 401 p.n.e.) – tragediopisarz grecki, uważany przez Ateńczyków za czwartego wielkiego tragika obok Ajschylosa, Sofoklesa i Eurypidesa; kochanek Pauzaniasza.
Życiorys.
O życiu Agatona wiadomo niewiele. Pewne jest, że opuścił Ateny w 407 r. p.n.e. Tak jak Eurypides udał się na dwór macedońskiego króla Archelaosa I Macedońskiego, gdzie zmarł w 401 r. p.n.e.
Z utworów Agatona zachowało się jedynie 40 wersów. Jego staranny styl kształtował się pod wpływem Gorgiasza oraz sofistów. Pierwszą nagrodę w corocznym konkursie poetyckim zdobył w 416 r. p.n.e. za tragiczną trylogię, której tytuł nie zachował się do naszych czasów.
Ze wzmianek w "Poetyce" Arystotelesa wiadomo, że Agaton wprowadzał liczne innowacje do swoich sztuk. Z akcji utworów usuwał często chór i redukował chóralne ody do krótkich interludiów. Jego najsławniejszym dziełem jest tragedia "Anteusz", której fabuła była oryginalnym pomysłem, niepochodzącym z mitologii czy historii. Akcja utworów Agatona była często przeładowana, co narażało go na krytykę współczesnych mu twórców.
Agaton odznaczał się urokiem osobistym, jednak Arystofanes skrytykował go za zniewieściałość w komedii "Kobiety na święcie Tesmoforiów". Dramatopisarz jest również jednym z głównych bohaterów "Uczty" Platona, której tematem jest przyjęcie wydane dla uczczenia zwycięstwa w konkursie w 416 r. p.n.e.

</doc>
<doc id="70411" url="https://pl.wikipedia.org/wiki?curid=70411" title="Agaton (papież)">
Agaton (papież)

Agaton (ur. na Sycylii, zm. 10 stycznia 681) – święty Kościoła katolickiego i prawosławnego, 79. papież w okresie 27 czerwca 678 do 10 stycznia 681.
Życiorys.
Był synem bogatej rodziny greckiej osiadłej na Sycylii i mnichem. Po śmierci rodziców rozdał ich majątek i wycofał się do klasztoru w Palermo.
Nawiązał stosunki z biskupami angielskimi i wskazał na Irlandię jako na ośrodek kultury. Po konsekracji cesarz Konstantyn IV zaprosił papieża do przedyskutowania kwestii monoteletyzmu. Agaton z radością się na to zgodził, lecz najpierw odbył 4 synody: m.in. w Hatfield pod przewodnictwem abpa Teodora i w Rzymie 27 marca 680, któremu osobiście przewodniczył. Następnie zwołał Sobór konstantynopolitański III (680–681), który potępił monofizytyzm, co przyczyniło się do przywrócenia założeń soboru chalcedońskiego i zakończenia schizmy pomiędzy Rzymem, a Konstantynopolem. Papież zmarł w Rzymie, podczas trwania soboru, lecz jego założenia zostały przyjęte.
27 marca 680 spotkał się z arcybiskupem Rawenny Teodorem na synodzie rzymskim. Udało mu się wynegocjować ostateczne zakończenie autonomii Rawenny w zamian za konsekrację i wręczenie paliusza nowym arcybiskupom przez papieża. Ponieważ stan finansów Kościoła za jego pontyfikatu był tragiczny, Agaton sam pełnił funkcję skarbnika. Dzięki temu uzyskał od cesarza zgodę na zwolnienie z opłat dla egzarchy raweńskiego, w zamian za przywrócenie praktyki zatwierdzania papieża przez cesarza bizantyńskiego.
Wysłużył sobie tytuł Taumaturga ze względu na liczne cuda których według Kościoła katolickiego dokonał; został kanonizowany. W chwili objęcia tronu papieskiego miał przeszło 100 lat, co czyni go najstarszym wybranym papieżem w historii.
Wspomnienie liturgiczne w Kościele katolickim obchodzone jest w dzienną pamiątkę śmierci. Cerkiew prawosławna wspomina świętego papieża 20 lutego/5 marca, tj. 5 marca (w roku przestępnym 4 marca) według kalendarza gregoriańskiego.

</doc>
<doc id="70412" url="https://pl.wikipedia.org/wiki?curid=70412" title="Abacja">
Abacja



</doc>
<doc id="70413" url="https://pl.wikipedia.org/wiki?curid=70413" title="O-Zone">
O-Zone

O-Zone – mołdawski boys band muzyki dance, aktywny między 1998 a 2005 w Kiszyniowie. W skład zespołu wchodzili Dan Bălan, Radu Alexei Sârbu, Arsenie Todiraş. Grupa zyskała popularność na całym świecie dzięki utworowi „Dragostea din tei” i późniejszemu albumowi DiscO-Zone.
Historia.
1998–2001: Formacja i wczesne lata.
Zespół "O-Zone" został utworzony jako duet składający się z Dana Bălana i Petru Jelihovschiego w 1998 roku. Wydali swój pierwszy album „Dar, Unde Eşti ...” w 1999 roku. Jednak Jelihovschi nie zamierzał wiązać swojej kariery z muzyką, więc odłączył się od Bălana. Niezrażony Bălan przeprowadził otwarte przesłuchania dla nowych członków zespołu. Podczas jednego z takich przesłuchań spotkał Arsenie „Arsenium” Todiraşa, który ostatecznie przekonał początkowo sceptycznego Bălana swoją wersją „Love Me Tender” Elvisa Presleya. Bălan i Arsenium grali jako duet, dopóki Bălan nie otrzymał zgłoszenia od Radu Sîrbu, który chciał mieć szansę na przesłuchanie. Pomimo braku przesłuchania za pierwszym razem, Bălan zgodził się i po udanym przesłuchaniu przez Sîrbu, O-Zone oficjalnie stało się trio.
2002–2004: Droga do sukcesu.
W 2002 O-Zone przeprowadził się z Mołdawii do Bukaresztu w Rumunii, mając nadzieję na większe uznanie. Tam grupa stała się natychmiastowym hitem z ich optymistyczną piosenką „Despre Tine” („O tobie"), która zdobyła najwyższą pozycję na rumuńskiej liście Top 100 przez trzy tygodnie w lutym 2003 roku. Ich drugi hit, który przyniósł im uwagę na całym świecie, to „Dragostea din tei”, tłumaczone jako „Miłość pod lipą”. Piosenka stała się popularna w Rumunii, gdzie była na szczycie rankingu rumuńskich singli przez cztery tygodnie we wrześniu 2003 roku, ale straciła na popularności pod koniec 2003 roku. Jednak piosenka zyskała popularność we Włoszech, gdy mało znany duet Haiducii wydał cover „Dragostea din tei”, który znalazł się na szczycie włoskich list przebojów. Arsenie Todiraş powiedział później w czasie, gdy nie było to nielegalne, że przerobienie utworu grupy było jak zdrada, ponieważ Haiducii nie poprosił o pozwolenie na przeróbkę. Jednak sukces tej okładki spowodował ciekawość oryginalnego artysty i doprowadził do Time Records, włoskiej wytwórni muzycznej, oferującej O-Zone roczny kontrakt. Wkrótce po wydaniu tej piosenki we Włoszech, została wydana także w różnych innych krajach Europy w ramach Polydor Records i stała się hitem.
„Dragostea Din Tei” znalazło się na szczycie listy przebojów prawie tuzina krajów europejskich w 2004 roku. Doszedł do pierwszej dziesiątki w wielu innych krajach, w tym w Wielkiej Brytanii, gdzie osiągnął trzecie miejsce na liście singli. Ponowne wydanie „Despre Tine” w 2004 roku z tego samego albumu odniosło podobny sukces w całej Europie.
W przeciwieństwie do statusu multi-platynowego w Europie, O-Zone nigdy nie weszła na tabelę singli Billboard Hot 100 w Stanach Zjednoczonych, chociaż osiągnęła 14. pozycję na wykresie Hot Dance Airplay. Viralowe wideo Numa Numa pomogło zwiększyć świadomość o „Dragostea din tei” w Stanach Zjednoczonych, ale podczas gdy piosenka była grana w średnich i dużych stacjach, większość Amerykanów znała ją po prostu jako "Numa Numa Song" i nigdy nie znała nazwa oryginalnego utworu lub grupy, która go wykonała. „Dragostea din tei” został samplowany w utworze „Live Your Life” T.I. i Rihanna, która znalazł się na liście Billboard Hot 100 pod koniec 2008 roku.
2005–2006: Rozpad i sukces azjatycki.
13 stycznia 2005 mimo że zespół był nadal bardzo popularny, członkowie O-Zone zapowiadali ich rozpad, powołując się na osobiste powody. Ich ostatni europejski koncert odbył się podczas festiwalu muzycznego Golden Stag w 2005 roku w Rumunii.
Również w 2005 roku japońska wytwórnia muzyczna Avex Trax uzyskała prawa do dystrybucji muzyki O-Zone w Japonii i wydała album DiscO-Zone w sierpniu 2005 roku w tym kraju. Album, który zawiera utwór „Dragostea din tei”, odniósł ogromny sukces w Japonii. Na szczycie listy albumów Oricon, w samym tylko 2005 roku album osiągnął sprzedaż ponad 800 000 sztuk i stał się 12. najbardziej popularnym albumem w 2005. Częściowo dlatego, że album został ponownie wydany dwa razy przez Avex Trax, DiscO-Zone przez ponad rok był na liście tygodnika Oricon i sprzedał się w ponad milionie egzemplarzy.
2017: Powrót.
W maju 2017 Dan, Radu i Arsenie ogłosili w mediach społecznościowych, że grupa zostanie reaktywowana.

</doc>
<doc id="70414" url="https://pl.wikipedia.org/wiki?curid=70414" title="Opatija">
Opatija

Opatija (wł. "Abbazia") – miasto w Chorwacji, w żupanii primorsko-gorskiej, siedziba miasta Opatija. Jest położone na półwyspie Istria. W 2011 roku liczyło 6657 mieszkańców.
Uzdrowisko letnie i zimowe nad morzem Adriatyckim, jedno z największych w Chorwacji. Osłonięte od wiatrów północnych, położone nad Zatoką Kvarnerską, średnia temperatura roczna 14 °C. Miejscowość od XIX wieku słynna z pięknej roślinności śródziemnomorskiej i wspaniałej plaży.
Zabytki.
Do najważniejszych zabytków należą: kościół św. Jakuba (wzniesiony w 1506 roku i rozbudowany w 1937) i pozostałości opactwa benedyktynów, od którego miejscowość wzięła nazwę, oraz domy z XVIII – XIX wieku, m.in. willa Angiollina wzniesiona przez szlachcica z Rijeki, Iginio Scarpa, otoczona parkiem z egzotycznymi roślinami przywiezionymi przez przyjaciół Scarpa z różnych zakątków świata.
Historia.
Już w końcu XVIII w. znane uzdrowisko, w wieku XIX i na początku XX wieku stolica „austriackiej Riwiery”, najbardziej znany i modny kurort Austro-Węgier; w 1910 6,6 tys. mieszkańców. Od 1918 do 1945 należała do Włoch, później w Jugosławii. W latach 20. XX w. mieszkało w niej ok. 4 tys., a w 1951 r. 7,9 tys. mieszkańców.

</doc>
<doc id="70415" url="https://pl.wikipedia.org/wiki?curid=70415" title="O-zone">
O-zone



</doc>
<doc id="70416" url="https://pl.wikipedia.org/wiki?curid=70416" title="Play Station 2">
Play Station 2



</doc>
<doc id="70422" url="https://pl.wikipedia.org/wiki?curid=70422" title="Alban z Anglii">
Alban z Anglii

Alban z Anglii (; zm. 22 czerwca ok. 304) – święty przedkongregacyjny, czczony jako pierwszy męczennik na Wyspach Brytyjskich, święty Kościoła katolickiego, prawosławnego i anglikańskiego.
Żywot.
Alban był żołnierzem i lojalnym obywatelem rzymskim urodzonym w Verulamium (współcześnie St Albans w Hertfordshire) w Brytanii. Życie jego zostało odmienione po spotkaniu z prześladowanym duchownym chrześcijańskim, któremu udzielił schronienia i przez którego został nawrócony. By ułatwić ucieczkę ściganemu, odstąpił mu swoje ubrania, sam przebierając się w habit. Tak został pojmany i uwięziony. Zażądano od niego wyrzeczenia się wiary, czego nie uczynił. Zanim został stracony, dokonał cudu nawrócenia swego niedoszłego kata. Ostatecznie, po torturach, został stracony przez ścięcie wraz z duchownym, który na wieść o jego pojmaniu ujawnił się w nadziei na uratowanie mu życia.
Śmierć męczeńska Albana miała miejsce prawdopodobnie około 304 roku. Niektórzy badacze odnoszą ją do okresu prześladowań za Decjusza (ok. 254) lub Septymiusza Sewera (ok. 209).
Kult świętego.
Po śmierci Albana jego popularność rozprzestrzeniła się na sąsiednie kraje - Francję i Niemcy. W VIII wieku powstał pierwszy spisany żywot świętego. Jego relikwie zaginęły w okresie reformacji. Obecnie kult świętego ogranicza się do Wysp Brytyjskich.
Nie należy mylić go z innym męczennikiem, niemieckim kapłanem św. Albanem z Moguncji (Mainz, †406).
Święty Alban jest patronem nawróconych, uciekinierów i torturowanych oraz miasta St Albans. Wysuwano także propozycje, aby był patronem Anglii zamiast św. Jerzego albo całej wyspy.
Obok św. Sergiusza z Radoneża, św. Alban jest patronem Bractwa świętych Albana i Sergiusza, powstałego na Wyspach Brytyjskich po rewolucji 1917 roku i promującego dialog prawosławno-anglikański. 
Jego wspomnienie liturgiczne w Kościele katolickim i anglikańskim obchodzone jest 22 czerwca.
Cerkiew prawosławna wspomina męczennika Albana 22 czerwca/5 lipca, tj. 5 lipca według kalendarza gregoriańskiego.
W ikonografii święty przedstawiany jest, jako mężczyzna w aureoli trzymający w dłoni wysoki krzyż, przepasany mieczem. Niekiedy w tle przedstawiona jest twarz płaczącego kata.
W 2002 w XIII-wiecznej kaplicy w katedrze w St Albans zaprezentowano łopatkę (kość), która obecnie znajduje się w katedralnym grobowcu.

</doc>
<doc id="70424" url="https://pl.wikipedia.org/wiki?curid=70424" title="Gerard van der Aa">
Gerard van der Aa

Gerard van der Aa (zm. 1586) – polityk holenderski.
Odznaczył się podczas walk z królem hiszpańskim Filipem II, również jak jego synowie: Adolf i Filip, powiernik Wilhelma Orańskiego.

</doc>
<doc id="70425" url="https://pl.wikipedia.org/wiki?curid=70425" title="Planeta wewnętrzna">
Planeta wewnętrzna

Planeta wewnętrzna – planeta, której orbita leży w wewnętrznym obszarze rozpatrywanego systemu planetarnego. W Układzie Słonecznym jako granicę części "wewnętrznej" i "zewnętrznej" uznano pas planetoid. Planetami wewnętrznymi są więc wszystkie planety skaliste: Merkury, Wenus, Ziemia i Mars.
Gazowe olbrzymy Układu Słonecznego znajdują się poza obrębem pasa planetoid, są więc planetami zewnętrznymi.
W porównaniu z planetami należącymi do planet zewnętrznych, cztery planety najbliżej Słońca - położone blisko siebie Merkury, Wenus, Ziemia i Mars- są małe i bardzo gęste. Mają one niską temperaturę i krążą wokół Słońca. Planety te nie emitują światła jak Księżyc, odbijający światło słoneczne. Grawitacja nadała im powierzchnię kulistą. 
Wszystkie planety wewnętrzne mają atmosferę, chociaż Merkury prawie jej nie ma. Są również planetami bogatymi w skały, z których każda ma w swojej skorupie płyn zawierający minerały podobne do składu Ziemi. Dlatego planety wewnętrzne są często nazywane "planetami ziemskimi".

</doc>
<doc id="70426" url="https://pl.wikipedia.org/wiki?curid=70426" title="Św. Alban">
Św. Alban



</doc>
<doc id="70427" url="https://pl.wikipedia.org/wiki?curid=70427" title="Akademizm">
Akademizm

Akademizm – kierunek w sztuce europejskiej rozwijający się od XVII do XIX wieku, przede wszystkim w malarstwie i rzeźbie. Polegał na odwoływaniu się do zasad i ideałów sztuki antycznej oraz renesansowej, a także naśladowaniu dzieł uznanych za doskonałe, preferujący tematykę historyczną, religijną i mitologiczną. Propagowany głównie przez akademie sztuk pięknych.
Potocznie: konwencja artystyczna, odznaczająca się konwencjonalną poprawnością formy przy jednoczesnym odrzuceniu spontanicznej ekspresji.
W XIX wieku zaczęły powstawać demokracje konstytucyjne i trwała rewolucja przemysłowa. Ważną rolę zaczęły pełnić miasta i ich mieszkańcy. Zmienił się zatem status artystów – przestali być nadworni, a głównymi kupcami ich obrazów i odbiorcami stali się mieszczanie.
Tworzono wyższe szkoły artystyczne, tzw. akademie. Twierdzono bowiem, iż naturę należy poprawiać, a twórczość odnosić do inspiracji dziełami historycznymi.
Według nauczycieli akademickich, sztuki można się nauczyć, ale trzeba mieć dobre inspiracje. Artysta musi umieć poprawiać naturę. Dlatego też akademicy uczyli się najpierw rysunku kopiując dzieła mistrzów (takich jak Rafael Santi), następnie uczyli się rysować z rzeźb antycznych i renesansowych, a na końcu dopiero malowali żywe modele.
Akademicka hierarchia tematów.
Po pierwsze:
Następnie:
Wszystko poprzez filtr widzenia artystycznego.
Po wyborze tematu i ustaleniu kompozycji autor tworzył dzieło ściśle trzymając się jakiegoś z istniejących już sprawdzonych wzorców – poszukiwał wyrazu korzystając np. z albumu z elementami służącymi jako wzorce. Różne relacje uczuciowe występujące na obrazie musiały być ściśle podporządkowane głównemu tematowi (decorum – forma i kompozycja dostosowane do tematu).
Koniec hegemonii.
Akademie przez swoją działalność teoretyczną i pedagogiczną odgrywały początkowo pozytywne role. Dbały o wysoką rangę sztuki i pozycję społeczną artysty. Akademicki proces kształcenia dawał solidne opanowanie malarskiego rzemiosła, uczył dbałości o warsztat. Z czasem jednak, gdy akademie zawładnęły całokształtem życia kulturalnego, ich konserwatyzm i apodyktyczność zaczęły wywoływać coraz silniejszą reakcję ze strony artystów. Zaczęło podawać w wątpliwość ideę nauczania sztuki przez wpajanie prawideł. Akademie nazywano "fabrykami miernot", tłamszącymi indywidualność.
Zarzucano im despotyczne ograniczenie wolności twórców i ogłupiające metody nauczania. Dowodzono, ze bezmyślne rysowanie według gipsowych odlewów zabija w przyszłych artystach indywidualny charakter, a ścisłe trzymanie się reguł prowadzi do ograniczenia samodzielnych poszukiwań, zarówno w doborze tematyki, jak stosowaniu środków formalnych (kompozycja, koloryt oraz technika).
Akademizm, coraz głośniej krytykowany, a równocześnie wypierany przez nowe kierunki, zaczął znikać w latach dziewięćdziesiątych XIX wieku. Po 1900 roku nie pozostało już nic z wielkiej sławy akademików. Dopiero zmęczenie awangardą XX wieku spowodowało, że w latach siedemdziesiątych tego stulecia ponownie zainteresowano się ich twórczością.
Przedstawiciele akademizmu.
Jednym z przedstawicieli akademizmu był Polak Henryk Siemiradzki; inni akademiści to m.in.: William-Adolphe Bouguereau, Alexandre Cabanel, Hans Makart, Jean Gérome, Lawrence Alma-Tadema, Thomas Couture, Fiodor Bruni.

</doc>
<doc id="70430" url="https://pl.wikipedia.org/wiki?curid=70430" title="Falanga (partia)">
Falanga (partia)

Falanga Hiszpańska () – hiszpańskie ugrupowanie faszystowskie, założone w roku 1933. W latach 1937–1975 główna i jedyna legalna siła polityczna Państwa Hiszpańskiego.
Historia.
W czasach Joségo Antonia Prima de Rivery.
Partia polityczna "Falange Española" została założona 29 października 1933 roku przez Joségo Antonia Prima de Riverę. Z początku była mało znaczącą partią głoszącą raczej niejasny program oparty na nacjonalizmie i solidaryzmie społecznym, jednakże zbliżony do faszyzmu. José Antonio choć początkowo był przeciwny używania terminu „faszyzm”, przyjął postulaty faszyzmu włoskiego, popierał autorytaryzm, naśladował i przyjął symbolikę i hasła faszystowskie. W 1934 połączyła się z inną niewielką radykalną partią Junty Ofensywy Narodowo-Syndykalistycznej, założoną w 1931 roku przez Ramiro Ledesma Ramosa, i przyjęła jej program nacjonalistyczno-syndykalistyczny. Junta opowiadała się za stosowaniem przemocy jako narzędzia walki politycznej i jawnie okazywała sympatię dla Mussoliniego i Hitlera. Nowy program polityczny znalazł pełny wyraz w Manifeście Falangi, który José Antonio Primo de Rivera napisał w listopadzie 1934. W 27 punktach Manifest głosił doktrynę mocarstwowej Hiszpanii, planował wprowadzenie totalitarnego państwa, zastąpienie rynku organizacją państwowych syndykatów wytwórczych, reformę rolną i głosił podporządkowanie kościoła katolickiego interesom państwa.
Falanga była wspierana subsydiami z faszystowskich Włoch. W oficjalnym organie prasowym jakim był kwartalnik „Jerauia. La revista negra de la Falange” pisano: „Nasze czasy przynoszą nam narodziny epoki klasycznej, nowego średniowiecza, epoki faszyzmu, której dobrodziejstw doświadcza Hiszpania za sprawą Falangi". Partia nie bazowała politycznie na antysemityzmie, chociaż w prasie partyjnej pojawiały się antysemickie artykuły i nigdy nie miało miejsce oficjalne odcięcie się jej przywódców od antysemityzmu. Przeprowadziła antysemicką akcję skierowaną przeciwko żydowskim uchodźcom z III Rzeszy: w pierwszym numerze falangistowskiego pisma „Arriba España de Pamplona” z 1 sierpnia 1936 roku padł slogan nawołujący do walki z judaizmem, masonerią, marksizmem i separatyzmem. Falanga przewodziła wiosną 1935 roku w jednej z niewielu antysemickich akcji jakie miały miejsce w Hiszpanii w tamtych czasach. Był to napad dokonany przez falangistów z użyciem broni palnej na nowo otwarte SEPU przez żydowskich uchodźców z III Rzeszy. Falangistowskie czasopismo „Arriba” pisało 18 kwietnia 1935 roku: „Finansowe monstrum wbija swoje szpony w narodową ekonomię. SEPU, wielka żydowska firma, nadal wykorzystuje obrzydliwie swoich pracowników i coraz bardziej tłamsi małe przedsiębiorstwa”.
Do 1936 Falanga nie odgrywała istotnej roli. W wyborach z lutego 1936 poniosła wręcz klęskę zdobywając zaledwie 0,7% głosów. Jedynie jej bojówki były widoczne na ulicach miast, gdzie toczyły zażarte starcia z bojówkami lewicy. Dopiero po przejęciu władzy przez Front Ludowy Falanga zaczęła zyskiwać zwolenników wśród stronników konserwatystów i prawicowych ugrupowań katolickich. Wydatnie pomogło jej w tym aresztowanie (6 lipca 1936) i rozstrzelanie (20 listopada 1936) jej założyciela J.A. Primo de Rivery, który stał się w opinii prawicy męczennikiem. Po aresztowaniu J.A. Primo de Rivery Falanga nawiązała kontakt z wojskowymi spiskującymi przeciwko Republice. Po wybuchu wojny domowej w lipcu 1936 Falanga udzieliła rebeliantom poparcia i wkrótce stała się najważniejszą z sił politycznych popierających stronę nacjonalistyczną.
Pod władzą Francisca Franco.
W momencie wybuchu wojny (lipiec 1936) Falanga miała 36 tys. członków, w 1937 – 240 tys., w 1938 – 362 tys., w 1939 – już 650 tys., a po wojnie w 1942 – milion. W czasie wojny domowej w armii Franco służyło 150 tys. falangistów, którzy tworzyli zmilitaryzowane oddziały tzw. Chorągwie Falangi ("Banderas de Falange"). Falanga zajęła miejsce rozpadających się tradycyjnych partii prawicowych – CEDA i Hiszpańskiego Odrodzenia ("Renovación Española") – które wcześniej poparły rebelię.
W 1937 generał Franco uznał, że rosnąca w siłę, mimo utraty głównych przywódców, Falanga, z ideologią zgodną z jego celami, może być podstawą do zjednoczenia całego wspierającego go zaplecza politycznego. 19 kwietnia 1937 generał Franco połączył Falangę z karlistowską organizacją "Comunión Tradicionalista" i monarchistami w ruchu pod nazwą Tradycjonalistyczna Hiszpańska Falanga oraz Junty Ofensywy Narodowo-Syndykalistycznego ("Falange Española Tradicionalista y de las Juntas de Ofensiva Nacional-Sindicalista", "FET y JONS"). Za oficjalną podstawę ideową FET y JONS przyjęto 26 punktów historycznego Manifestu, ale z pominięciem punktu 27, zakładającego pełnię władzy Falangi w przyszłym państwie. Nowo powstałe ugrupowanie miało o wiele mniej radykalne oblicze, ponieważ w rzeczywistości było szeroką koalicją ugrupowań nacjonalistycznych. Na czele ugrupowania, liczącego w momencie zjednoczenia 250 tys. członków, stanął generał Franco jako "caudillo" (z hiszp. wódz, przywódca).
Po zwycięstwie dominujące wśród falangistów faszystowskie idee generał Franco podporządkował konserwatywnym i tradycjonalistycznym ideom nowego hiszpańskiego państwa. Członkostwo w FET y JONS stało się niezbędnym wymogiem kariery politycznej w Hiszpanii jako akt lojalności wobec reżimu. Chcąc przekonać ostatecznie do siebie te konserwatywne środowiska, dla których nie do przyjęcia była faszystowska przeszłość Falangi, "caudillo" stopniowo oczyszczał ją z radykalnych działaczy. Podkreślając ponadpartyjny charakter organizacji ostatecznie przekształcił ją w 1958 w Ruch Narodowy ("Movimiento Nacional"). Po demontażu dyktatury w roku 1975 Ruch Narodowy zaprzestał działalności i 1 kwietnia 1977 został rozwiązany. Falanga wystąpiła z Ruchu Narodowego wraz z jego rozwiązaniem, a w 1976 ukonstytuowała się "Falange Española de las J.O.N.S" (nazwa organizacji z roku 1934) z pierwotnym programem, założeniami, umundurowaniem, działająca do dzisiaj. Po 1975 roku nastąpiły podziały w organizacji.
Symbolem partii było Jarzmo i Strzały (hiszp. "Yugo y Flechas") – symbol Królów Katolickich (hiszp. "Los Reyes Católicos"), zaadaptowany jako logo partyjne Falangi. Hymnem partii Falange Española de las J.O.N.S była i jest pieśń "Cara al Sol" ("Twarzą ku Słońcu").
Falanga po 1975 roku.
Po zakończeniu rządów generała Franco w 1975 (dokładniej jego śmierci) i powrotu demokracji do Hiszpanii Falanga Española Tradicionalista y de las Juntas de Ofensiva Nacional-Sindicalista podzieliła się na kilka ugrupowań:
Obecnie klasyfikuje się następujące grupy:

</doc>
<doc id="70431" url="https://pl.wikipedia.org/wiki?curid=70431" title="José Calvo Sotelo">
José Calvo Sotelo

José Calvo y Sotelo (ur. 6 maja 1893 w Tui, zm. 13 lipca 1936 w Madrycie) – przywódca hiszpańskiej prawicowej opozycji parlamentarnej w 1936. Z wykształcenia ekonomista i doktor praw, był sekretarzem Akademii Nauk Moralnych i Politycznych madryckiego Ateneo; w 1917 został profesorem nadzwyczajnym Uniwersytetu Centralnego.
W rządzie Miguela Primo de Rivery był ministrem finansów, po jego upadku musiał opuścić kraj; powrócił w 1934, został wówczas jednym z liderów prawicy. 12 lipca José Castillo, porucznik Gwardii Szturmowej ("Guardias de asalto") i członek Partii Socjalistycznej, został zamordowany przez skrajnie prawicową bojówkę Falangi w Madrycie. Dzień później, w nocy z 12 na 13 lipca, Calvo Sotelo został uprowadzony z domu przez grupę policjantów Gwardii Szturmowej i cywilnych bojówkarzy, którymi dowodził kapitan Gwardii Cywilnej ("Guardia Civil") Fernando Condés, przy braku reakcji przydzielonej ochrony policyjnej. Sotelo został zamordowany strzałem w tył głowy. Jego śmierć była zapalnikiem wybuchu hiszpańskiej wojny domowej.
Pochowany na cmentarzu Almudena.

</doc>
<doc id="70433" url="https://pl.wikipedia.org/wiki?curid=70433" title="Edgar de Wahl">
Edgar de Wahl

Edgar de Wahl (ur. 11 sierpnia 1867 w Olwiopolu, zm. 9 marca 1948 w Tallinnie) – twórca sztucznego języka occidental (interlingue).
Urodził się w mieście Olwiopol w Rosji (dzisiaj Pierwomajsk na Ukrainie). Studiował w Sankt Petersburgu, a potem pracował w Tallinnie. Był adeptem języka wolapik, później zainteresował się językiem esperanto, służąc Zamenhofowi radą w sprawach gramatyki i słownictwa. Po kilku latach porzucił esperanto i w następnych latach pracował nad zagadnieniem optymalnej postaci pomocniczego języka międzynarodowego.
W 1922 opublikował nowy język occidental, oparty na tzw. regule de Wahla, oraz pierwszy numer periodyku zatytułowanego "Kosmoglott" (później "Cosmoglotta"), redagowanego całkowicie w tym języku. W następnych latach de Wahl uczestniczył w dyskusjach dotyczących rozwoju occidentalu, ale pozostawił jego ewolucję w rękach użytkowników. Po wybuchu II wojny światowej miał ograniczone kontakty z ruchem użytkowników occidentalu, w tamtym czasie skupionym w neutralnej Szwajcarii. Ostatnie lata życia spędził w jednym z estońskich uzdrowisk, gdzie zmarł w 1948. Już po jego śmierci w 1949 nazwa języka została zmieniona na interlingue.

</doc>
<doc id="70435" url="https://pl.wikipedia.org/wiki?curid=70435" title="Adam Duce">
Adam Duce

Adam Duce (ur. 14 kwietnia 1972 w Oakland) – amerykański muzyk i kompozytor, basista, wokalista.
W 1992 roku był współzałożycielem amerykańskiej grupy muzycznej Machine Head, z której został zwolniony w lutym 2013 roku. Duce gra na gitarach basowych firmy Zon.

</doc>
<doc id="70436" url="https://pl.wikipedia.org/wiki?curid=70436" title="Sztuka grecka w okresie hellenistycznym">
Sztuka grecka w okresie hellenistycznym

Sztuka grecka okresu hellenistycznego – ostatni etap rozwoju sztuki starogreckiej, obejmujący czasy od śmierci Aleksandra Macedońskiego (323 p.n.e.) do przejęcia Egiptu Ptolemeuszy przez Rzymian (30 p.n.e.).
Podboje Aleksandra Wielkiego rozszerzyły zasięg oddziaływania sztuki greckiej na wiele podbitych ziem, mających już wcześniej bogate tradycje kulturowe (np. Egipt, Mezopotamia, Persja czy dolina Indusu). Przenikanie się elementów greckich i orientalnych, a także (w późniejszym okresie) italskich, zdecydowało o dalszych kierunkach rozwoju sztuki hellenistycznej. Liczni jej twórcy wywodzący się z tradycyjnych ośrodków artystycznych Grecji i czerpiący z bogatej spuścizny, poszukiwali nowych form wyrazu, pełniej odpowiadających nowej rzeczywistości. Wraz z ekspansją terytorialną Greków powstały nowe ośrodki twórcze, gdzie miejscowe tradycje wywierały wpływ na tamtejszych artystów.
Nastąpił rozkwit nauk przyrodniczych i filozofii. Zainteresowanie człowiekiem i jego rozwojem osobowym odbiło się w sztuce licznymi portretami ludzi różnej kondycji, wszelkich ras i warstw społecznych; zdrowych, kalekich i starców. W przedstawieniach reliefów i obrazów neutralne tło zastąpiły rozwinięte pejzaże. Klasyczną idealizację wyobrażeń wyparły tendencje naturalistyczne, a klasyczna harmonia ustąpiła miejsca ekspresji oraz kontrastowi piękna i brzydoty.
Architektura.
Architektura tego okresu związana jest w dużej mierze z zakładaniem nowych miast i przebudowywaniem istniejących ośrodków miejskich. Przy rozwiązywaniu układów urbanistycznych przestrzegano zasad opracowanych już w V wieku p.n.e. przez Hippodamosa z Miletu. Jednym z czołowych urbanistów okresu hellenistycznego był architekt macedoński Dejnokrates, projektant Aleksandrii. Nowatorstwo rozwiązań wiązało się, między innymi, z planowaniem – biorącym pod uwagę ukształtowanie terenu, warunki klimatyczne, odległość od szlaków komunikacyjnych oraz możliwości zaopatrzenia w wodę.
Miasta zakładano na geometrycznym planie z wyraźnie zaznaczonymi granicami dzielnic mieszkalnych, handlowych, reprezentacyjnych i terenów rekreacyjnych. Centralnym miejscem była agora, a regularną siatkę ulic prowadzono w prostopadłych kierunkach. Miasta wyposażano w urządzenia wodociągowe doprowadzające wodę do domów oraz w sieć kanalizacyjną. Najważniejszymi budowlami miejskimi były: buleuterion (ratusz, miejsce posiedzeń rady miejskiej), eklesiastreon (gmach posiedzeń zgromadzeń), stoa wznoszona jako budowla wolno stojąca o zróżnicowanym przeznaczeniu użytkowym albo portyk otaczający agorę, kręgi świątynne czy palestry.
Została wprowadzona także stoa piętrowa (pomysłodawcą takiego rozwiązania był Sostratos z Knidos), w której parter projektowano najczęściej w porządku doryckim a piętro w jońskim. Tak rozwiązano np. Stoę Antigonosa w Delos (ok. 245 p.n.e.) czy też Stoę Attalosa w Atenach (ok. 140 p.n.e.).
W tym czasie powstawały też duże obiekty sportowe – gimnazjony, gmachy bibliotek miejskich (np. w Aleksandrii i Pergamonie), w budowlach teatrów rozbudowywano "proskenion", którego część podziemną – "hyposkeon" wyposażano w portyk. O możliwościach technicznych rozwiązań ówczesnych architektów świadczy wielopiętrowa budowla, jaką była zaliczana do siedmiu cudów świata latarnia morska w Faros. Zachodziły także zmiany w budownictwie rezydencji. Powstawały pełne przepychu pałace, rozbudowane w planie piętrowe budynki o bogatym wystroju malarskim, marmurowych wykładzinach, mozaikach zdobiących posadzki. W mniej bogatych willach okładziny marmurowe zastępowano malarską imitacją.
W architekturze sakralnej nastąpiło ostateczne zerwanie z zasadą tryglifów. Porządek dorycki występował tylko w małych obiektach sakralnych, jako dekoracja budynków świeckich lub w fasadach grobowców. Nowe świątynie budowane były w porządku jońskim lub korynckim. Dodatkowo wzbogacano go przez np. reliefową dekorację baz kolumn, dodatkową kolumnadę (świątynia Apollina w Milecie, Olimpiejon w Atenach).
Oprócz świątyń na planie prostokąta wznoszono także budowle na planie koła (tzw. tolosy). Monumentalną budowlą tego typu jest zbudowany około 270 p.n.e. Arsinejon na Samotrace, tolos o średnicy 20 m z półkolumnami we wnętrzu budowli. Był to ośrodek kultu Kabirów. Inną budowlą założoną na planie centralnym jest zbudowane około 40 p.n.e. w Atenach obserwatorium astronomiczne (Wieża Wiatrów). Jest to budynek na planie ośmiokąta z umieszczonymi na ścianach płaskorzeźbami uosabiającymi wiatry. Na dachu znajdował się ruchomy posąg trytona, wskazujący kierunek wiatru. Zegary słoneczne ulokowane były na wszystkich ścianach, a we wnętrzu budowli umieszczono zegar wodny.
Rzeźba.
Tendencje ogólne.
Rzeźba hellenistyczna, zainteresowana wszechstronnie osobowością człowieka m.in. w aspektach wieku (dzieciństwo, starość), przynależności społecznej (wolni, niewolnicy) i etnicznej, wypracowała w pełni realistyczne formy modelunku, ekspresji i ruchu dla szerokiego repertuaru tematów. Stylowo inspirowana dziełami wielkich mistrzów (głównie Skopasa, Praksytelesa, Lizypa), rozwinęła 3 podstawowe tendencje: tzw. barokową – patetyczną i dynamiczną, rokokową – delikatną i finezyjną oraz klasycyzującą (określaną też jako tradycyjną) – chłodną i akademicką.
Rzeźby okresu hellenistycznego często tworzone były jako wolno stojące. Pozwalało to tworzyć dzieła przestrzenne o wieloplanowej kompozycji. Często spotykane są tematy znane z wcześniejszych przedstawień w reliefie, kompozycje grupowe i pojedyncze posągi o kompozycji zbliżonej do stożka.
Przemieszanie etniczne ludności w epoce hellenistycznej widoczne jest w rysach rzeźbionych postaci. W rzeźbie ukazywane są postacie Greków, Persów, Nubijczyków czy Syryjczyków. Realistycznie oddawane są różnice strojów, fryzur czy uzbrojenia. Częstym tematem są wizerunki młodego Erosa i Afrodyty (do najbardziej znanych wizerunków bogini należy rzeźba zwana "Wenus z Milo" lub też "Afrodyta z Melos" powstała około 150–120 p.n.e.). Popularność zyskały przedstawienia bóstw opiekuńczych miast, np. "Tyche Antiochii" autorstwa Eutychidesa. Bogini ukazana jest jako postać zasiadająca na górze Silpius. Głowę jej zdobi "corona muralis", w ręku trzyma kłosy – znak dobrobytu. Nowością, niespotykaną w okresach wcześniejszych, było też częste kopiowanie najsławniejszych dzieł powstałych w okresie hellenistycznych i w okresach wcześniejszych (w V i IV wieku p.n.e.)
Rozwinął się portret rzeźbiarski, który stopniowo pogłębiany psychologicznie osiągnął pełnię realizmu w analitycznych wizerunkach władców i osób prywatnych.
Szkoły rzeźbiarskie.
Obok nadal aktywnych starych ośrodków rzeźbiarskich (głównie w Atenach) powstały nowe w Aleksandrii, Pergamonie i na Rodos. Każdy z tych ośrodków reprezentował odmienne koncepcje stylowe.
Rodos.
Z ośrodkiem na wyspie Rodos związana była twórczość artystów, autorów znanych kompozycji przestrzennych jak "Grupa Laokoona" (autorstwa Agesandrosa, Polydorosa i Atenodorosa) i "Byka Farnezyjskiego" ("Ukaranie Dirke") wykonanego przez Apolloniosa i Tauriskosa. Bogactwo skomplikowanej kompozycji, efektów światłocieniowych, precyzja wykonania wiąże te dwie rzeźby z nurtem tzw. "baroku hellenistycznego". Innymi znanymi twórcami związanymi z tą wyspą jest Boetos z Chalkedonu, autor rzeźby przedstawiającej chłopca duszącego gęś; Doidalses – twórca tzw. Afrodyty przykucniętej, rzeźby wielokrotnie kopiowanej na zamówienia Rzymian; oraz nieznany z imienia twórca rzeźby "Nike z Samotraki".
Pergamon.
W Pergamonie rzeźba osiągnęła doskonałość w kompozycjach „barokowych", dynamicznych i ekspresyjnych, o wybujałych formach i silnym światłocieniu. Działalność artystów pergameńskich najbardziej znana jest z dekoracji rzeźbiarskiej wolno stojącego ołtarza poświęconego Zeusowi i Atenie (Wielki Ołtarz Zeusa) z II wieku p.n.e. oraz zachowanych w rzymskich kopiach rzeźb "Gal zabijający żonę" i "Umierający Gal". Te dwie rzeźby to fragmenty pomnika upamiętniającego zwycięstwo Attalosa I nad małoazjatyckimi Galami (Galatami). Cechuje je pełen szacunku stosunek do pokonanych i realistyczne oddanie pełnej patosu sceny. Fryz wewnętrzny Ołtarza Pergameńskiego cechuje rozwinięta w czasach rzymskich narracja ukazania dziejów bohatera Telefosa (tzw. zasada narracji kontynuacyjnej). Postacie reliefu zostały przedstawione na tle pejzażu. Jest to pierwsze przedstawienie płaskorzeźby osadzonej w takiej kompozycji na tak dużą skalę. Wcześniej pejzaż występował w reliefie tylko sporadycznie. Wprowadzono także naturalistyczną interpretację wątków mitologicznych ("Marsjasz obdarty ze skóry", ok. 200 p.n.e.) Ze szkołą pergameńską wiąże się również znakomite studia snu, np. "Faun Barberini".
Aleksandria.
Szkoła aleksandryjska specjalizowała się w tematyce dnia codziennego. Miękki modelunek, dokładne polerowanie powierzchni, lekkość i finezja gestów, erotyczne zabarwienie nadały rzeźbom aleksandryjskim specyficzny klimat o niemal iluzjonistycznych efektach. Te cechy skłoniły historyków do nadania rzeźbom szkoły aleksandryjskiej nazwy "antycznego rokoka". Tematyka sielankowa reprezentowana jest przez rzeźby związane z wyobrażeniami Erosa i Psyche, śpiących hermafrodytów. Przykładem rzeźby alegorycznej jest przedstawienie personifikacji Nilu, symbolu dobrobytu miasta. Nil ma postać wspartego na sfinksie starca z rogiem obfitości w dłoni, a bawiące się z krokodylem dzieci umieszczone u jego stóp to najprawdopodobniej symbole dopływów Nilu. Postacie bawiących się dzieci w tej grupie rzeźbiarskiej uważane są za najdoskonalsze przedstawienie dzieci w sztuce hellenistycznej. Rzeźba aleksandryjska to także nurt naturalistyczny ukazujący ludzi starych, kalekich. Najbardziej znane rzeźby to postać starego mężczyzny i starej pijanej żebraczki (której autorem jest Myron z Teb). Przez drobną plastykę zostały spopularyzowane figurki przedstawiające karykaturalne wizerunki kalek i karłów. Ten groteskowy nurt nie ominął postaci bogów ukazując podstarzałą Afrodytę, przebiegłego Hermesa czy pyszałkowatego Aresa.
Ateny.
W Atenach plastyka, zwłaszcza sakralna, kontynuowała dawne tradycje (np. "Temida z Ramnos" Chajrestratosa, 295-280 p.n.e.) Z czasem generalne osłabienie inwencji twórczej spowodowało upowszechnienie się akademickiego nurtu tradycyjnego. Z nurtem tradycyjnym związany był Damofon z Messeny, zainspirowany twórczością Fidiasza twórca wielu kolosalnych posągów dla sanktuariów, m.in. grupy bogów: Demeter, Desdemony (Despiny), Artemidy i Anytosa dla świątyni Desdemony w Lykosura. Z tendencją tradycyjną związany był także uczeń Lizypa, Chares z Lindos, twórca posągu Heliosa wykonanego na zamówienie wyspy Rodos ("Kolos Rodyjski"). Stare dzieła, inspirujące nieco wcześniej m.in. Damofona, stały się w okresie późniejszym podstawą licznych adaptacji (m.in. kompozycje Apolloniosa, Agasiasa), przetworzeń ("Wenus z Milo") i kopii, początkowo wykonywanych dla kolekcjonerów greckich, a następnie (od I wieku p.n.e.) – dla rzymskich, zwłaszcza w Italii, gdzie były tworzone techniką punktowania (Pasiteles, Arkesilaos).
Malarstwo.
Malarstwo monumentalne znane jest na ogół z opisów i kopii rzymskich. Popularne były tematy historyczne, rodzajowe dotyczące życia codziennego i mitologii oraz pejzaże i martwa natura. W Aleksandrii tworzył przedstawiciel nowego kierunku zwanego "grylloi". Były to przedstawienia karykaturalne, w których pod postaciami zwierząt lub ludzi o cechach zwierzęcych ukazywano sceny mitologiczne lub historyczne, często w formie groteski. Z tym ośrodkiem związane jest wytworzenie jeszcze jednego stylu przedstawień scen rodzajowych, zwanego ryparografią. Cechą charakterystyczną tego malarstwa było wzbogacenie scen rodzajowych np. przez ukazanie pracy w otoczeniu warsztatu, sceny życia codziennego urozmaicano scenami pornograficznymi lub wulgarnymi.
Na zamówienie tworzone były oficjalne portrety, niektóre przetrwały w rzymskich kopiach, np. portret Berenike II jako rzymska mozaika.
Malarstwo ścienne oparte było przede wszystkim na technice temperowej, a sztalugowe na enkaustycznej. Obrazy ścienne zdobiły zazwyczaj wnętrza bogatych domów. Styl inkrustacyjny, polegający na naśladowaniu okładzin z marmuru, znalazł zastosowanie nie tylko przy zdobieniu pomieszczeń mieszkalnych, ale również do dekoracji bogatych grobowców. Wnętrza zdobiono także mozaiką układaną na posadzkach oraz ścianach.
Malarstwo wazowe podupadło wypierane przez dekoracje reliefowe, często uzyskiwane z wyciskanych form. Podstawowe stały się motywy geometryczne i roślinne komponowane w układach pasmowych. Oprócz gotowych form stosowano relief otrzymywany przy pomocy stempli, którymi wyciskano wzory układane w pasy o bardziej różnorodnych niż forma układach. Oprócz wzorów geometrycznych stosowano umieszczane we wnętrzach naczyń medaliony z popiersiami bóstw lub scen erotycznych. Dekoracja naczyń ceramicznych często była wzorowana na reliefie zdobiącym naczynia wykonywane z metalu, które wraz ze wzrostem zamożności i zamiłowaniem do przepychu stawały się coraz popularniejsze.
Za największego malarza waz okresu hellenistycznego uchodził Apelles, który miał godnego rywala w osobie Antyfilosa z Aleksandrii.
Po upadku ostatniej monarchii hellenistycznej greccy artyści pracowali dla nowych odbiorców – Rzymian. Sztuka grecka stała się jednym z elementów leżących u podstaw rozwoju sztuki rzymskiej. O jej sile świadczy także wpływ, jaki wywarła na sztukę bizantyńską i renesans.

</doc>
<doc id="70437" url="https://pl.wikipedia.org/wiki?curid=70437" title="Eklesiastreon">
Eklesiastreon

Eklesiastreon – w starożytnej Grecji gmach, w którym odbywały się posiedzenia rady, zgromadzeń. W wybudowanym w Prienie budynku (około 200 p.n.e.) po raz pierwszy zastosowano konstrukcję łuku nad jednym z okien. 

</doc>
<doc id="70438" url="https://pl.wikipedia.org/wiki?curid=70438" title="Robert Flynn">
Robert Flynn

Robert Conrad „Robb” Flynn (ur. 19 lipca 1967 w Oakland jako Lawrence Matthew Cardine) – amerykański gitarzysta, wokalista i autor tekstów w thrashmetalowym zespole Machine Head. Wcześniej występował w takich zespołach jak Inquisitor, Vio-Lence oraz Forbidden Evil.
Od 2000 roku żonaty (Genevra), ma dwóch synów: Zander (ur. 2005) i Wyatt Lee (ur. 2007).

</doc>
<doc id="70443" url="https://pl.wikipedia.org/wiki?curid=70443" title="Leszek Długosz">
Leszek Długosz

Leszek Marek Długosz (ur. 18 czerwca 1941 w Zaklikowie) – aktor, literat, kompozytor, pianista, jeden z najbardziej znanych polskich śpiewających poetów. Kawaler Orderu Orła Białego.
Życiorys.
W 1964 ukończył studia polonistyczne na Uniwersytecie Jagiellońskim, a w latach 1964–1966 studiował na Wydziale Aktorskim w PWST w Krakowie. Zadebiutował w 1964 w teatrzyku piosenki UJ "Hefajstos". W 1965 związał się z kabaretem literackim „Piwnica pod Baranami”, gdzie uchodził za jednego z najwybitniejszych artystów w zespole.
Pierwszy tomik poezji – "Lekcje rytmiki" wydał w 1973. Z Piwnicą rozstał się w 1978 i od tego czasu występuje przeważnie samodzielnie. Rok później przebywał na stypendium artystycznym we Francji, ufundowanym przez rząd francuski. Zaowocowało ono wydaniem płyty w całości w języku francuskim. Wydał do tej pory kilkanaście tomików poezji – najnowszy o tytule "Piwnica idzie do góry".
W 1981 skomponował muzykę do spektaklu "Kurhanek Maryli" w reżyserii Ewy Lassek (wyst. Teatr Bagatela im. Boya-Żeleńskiego w Krakowie).
Z własnymi recitalami występował w wielu miastach Polski, a także za granicą (m.in. w Austrii, Belgii, Czechosłowacji, Francji, Kanadzie, RFN, Szwajcarii, Szwecji, USA, Włoszech).
Oprócz działalności estradowej i literackiej publikuje również swoje felietony w „Czasie krakowskim” i „Rzeczpospolitej”. Wraz z Krzysztofem Magowskim zrealizował również w TVP cykl poświęcony poezji – "Literatura według Długosza".
W 2007 w Radiu Kraków prowadził autorski program „Przyjemności niedzieli”.
Wykłada w Studium Literacko-Artystycznym na UJ w Krakowie.
W wyborach parlamentarnych w 2007 z ramienia PiS kandydował do Senatu, lecz nie uzyskał mandatu
Od 2009 członek Społecznego Komitetu Odnowy Zabytków Krakowa (SKOZK).
W 2010 został członkiem Krakowskiego Społecznego Komitetu Poparcia Jarosława Kaczyńskiego w przyspieszonych wyborach prezydenckich.
Jest członkiem Kapituły Medalu „Niezłomnym w słowie”.
Jest stałym współpracownikiem krakowskiego miesięcznika Wpis, którego każde wydanie zaczyna się wierszem Długosza.
Odznaczenia i nagrody.
Odznaczony Krzyżem Oficerskim (2008) i Komandorskim (2016) Orderu Odrodzenia Polski (2016).
W 1982 Leszek Długosz otrzymał Nagrodę Miasta Krakowa za osiągnięcia w dziedzinie piosenki poetyckiej. W marcu 1996 za wybór wierszy "Z tego, co jest" otrzymał Nagrodę Krakowska Książka Miesiąca. W 2007 w Warszawie uhonorowano go Tytułem Mistrza Mowy Polskiej VOX POPULI (nagroda publiczności).
W 2006 został odznaczony Srebrnym Medalem „Zasłużony Kulturze Gloria Artis”.
W 2021 został odznaczony przez prezydenta Andrzeja Dudę Medalem Stulecia Odzyskanej Niepodległości. W tym samym roku otrzymał Order Orła Białego.

</doc>
<doc id="70444" url="https://pl.wikipedia.org/wiki?curid=70444" title="Logan Mader">
Logan Mader

Logan Mader (ur. 16 listopada 1970 w Montrealu) – kanadyjski muzyk, kompozytor i wokalista, a także inżynier dźwięku i producent muzyczny. Logan Mader znany jest prawdopodobnie, przede wszystkim z występów w zespołach Machine Head i Soulfly, których był członkiem, odpowiednio w latach 1992-1998 i 1998-1999. Był także członkiem zespołów Blue, Idol-X, Medication, Pale Demons oraz Stereo Black. Jako producent muzyczny współpracował m.in. z takimi zespołami jak: Fear Factory, Septicflesh, Gojira, Divine Heresy oraz DevilDriver.
Życiorys.
Logan założył Machine Head wraz z Robem Flynnem i Adamem Duce w 1992 roku. Nagrał z nimi dwa albumy (Burn My Eyes, The More Things Change...). Po 5-letniej działalności w Machine Head, Mader odszedł z zespołu.
Następnie w 1998 został krótkotrwale (8 miesięcy) członkiem Soulfly, podczas światowej trasy koncertowej grupy. Wykonał także remiks utworu „Quilombo”, po czym w styczniu 1999 opuścił grupę.
Powołał wówczas do życia projekt Medication, wraz z członkiem Ugly Kid Joe, Whitfieldem Crane’m. Formacja ta rozpadła się w lutym 2003. Niedługo potem stworzył nowy zespół, New Black, który następnie przemianował na Stereo Black. Mimo starań, koncertowania i zarejestrowania materiału demo, grupa nie zdołała podpisać kontraktu z żadną wytwórnią. Kilka lat później, utwór grupy pt. „Save Me” wykorzystano jako trailer do gry Max Payne.
W 2005 roku kooperował przy powstawaniu albumu Roadrunner United dla wytwórni Roadrunner Records. Nagrał melodyczne harmonie gitarowe do utworu „The End”, który był singlem promującym to wydawnictwo.
Został producentem muzycznym. Podjął współpracę z Maxem i Igorem Cavalerą w ich projekcie Cavalera Conspiracy (był producentem pierwszej i drugiej płyty "Inflikted" z 2008 i "Blunt Force Trauma" z 2011).
Logan Mader zamieszkał w Los Angeles. Ożenił się z producentką filmową w Hollywood, Lati Grobman. Mają razem trzech synów.

</doc>
<doc id="70445" url="https://pl.wikipedia.org/wiki?curid=70445" title="Bhutan">
Bhutan

Bhutan (dzongkha འབྲུག་ཡུལ་, ang. "Bhutan"), oficjalnie Królestwo Bhutanu (dzongkha འབྲུག་ཡུལ་, ang. "Kingdom of Bhutan") – państwo śródlądowe w Azji Południowej, we wschodnich Himalajach, graniczące na północy, zachodzie i wschodzie z Chinami, a na południu z Indiami. Oficjalna nazwa "Druk Jul" oznacza Królestwo Smoka.
Mieszkańcy Bhutanu nazywają siebie "Druk Pa" – ludzie smoków.
Geografia i klimat.
Bhutan jest górzystym krajem bez dostępu do morza, leżącym we wschodniej części Himalajów, pomiędzy Tybetem w Chinach na północy, a indyjskimi stanami Asam i Bengal Zachodni na południu i wschodzie oraz Sikkim na zachodzie.
Bhutan dzieli się na trzy równoleżnikowe strefy: na północy wznoszą się Himalaje Wysokie. 20 wierzchołków przekracza wysokość 7000 m n.p.m. (najwyższy szczyt Gangkhar Puensum 7570 m). W środkowej strefie, która obniża się w kierunku południowym, tworząc Małe Himalaje (Himalaje Wewnętrzne), znajdują się niższe pasma poprzecinane żyznymi dolinami rzek: m.in. Sankosz i Manas-czʽu. I tak pomiędzy rzekami Mo i Drangme usytuowany jest wododział Czarnych Gór o wysokościach 1500–2700 m n.p.m. Na wschodzie kraju znajduje się łańcuch gór Donga. Pogórze Himalajów tworzy masyw Siwalik ze wzniesieniami nie przekraczającymi 1500 m n.p.m. Ostatnia strefa znajduje się na południu kraju i ma charakter nizinny. Jest to równina Duars (Dwar) leżąca w znacznej większości na terenie Indii. Tu zajmuje pas przygraniczny z Indiami o szerokości 8–13 km.
Ponad połowa terytorium kraju leży powyżej 3000 m n.p.m. Sieć rzeczna jest gęsta, wszystkie są dopływami Brahmaputry, do której wpadają już na terenie Indii.
Klimat zwrotnikowy wilgotny, monsunowy; tropikalny na południu, chłodne zimy i gorące lata w dolinach, ostre zimy i chłodne lata w Himalajach. Granica wiecznych śniegów wskutek znacznych opadów przebiega stosunkowo nisko, bo już na wysokości ok. 4500–4880 m n.p.m.
Góry do 3500 m są pokryte lasami zajmującymi 67% powierzchni kraju. Na południu to lasy monsunowe z drzewem tekowym, wyżej lasy mieszane z dębem, sosną i jodłą. Powyżej 3500 m występują łąki alpejskie, a powyżej 4500 m wieczne śniegi i lodowce.
Użytki zielone (łąki i pastwiska) stanowią 6%, a grunty orne 2% powierzchni kraju.
Ochrona przyrody.
Ochroną przyrody objęto 10 230 km². Utworzono 9 obszarów chronionych.
Dwa parki narodowe: przy granicy z Indiami transgraniczny Manas (lasy tropikalne o powierzchni 41 934 ha) oraz Doga (2 027 ha).
Na północy Bhutanu utworzono 3 wysokogórskie obszary chronionego krajobrazu: Gasa (271 690 ha), Jigme Dorjee (370 880 ha), Laya (147 300 ha).
Pozostałe obiekty to rezerwaty: leśny – Khaling (pow. 23 562 ha), oraz faunistyczne – Goley (19 684 ha), Mochu (27 972 ha) i Pochu (14 245 ha). (Dane z 2000 r.)
Historia.
Początki historii Bhutanu są mało znane, lecz odnalezione kamienne narzędzia i megality wskazują, że tereny te zamieszkane były już między XX a XV wiekiem p.n.e. W VIII wieku indyjski jogin Guru Rinpocze (Padmasambhava) rozpowszechnił w Bhutanie buddyzm tybetański. Do początku XVII wieku Bhutan nie stanowił jednolitego państwa, tylko był złożony z wielu drobnych, wzajemnie zwalczających się prowincji. W 1450 w urodził się Pema Lingpa, czwarty z pięciu głównych tertonów w buddyzmie, który utworzył w pełni bhutańską odmianę tradycji ningma.
Shabdrung Ngawang Namgyal, lama przybyły w 1616 z Tybetu doprowadził do zjednoczenia kraju. Wprowadził system dwuwładzy świeckiej i religijnej oraz stworzył system ufortyfikowanych klasztorów. Po śmierci Shabdrunga w 1651 kraj ponownie był targany wojnami domowymi. W 1772 Bhutan po raz pierwszy został zaatakowany przez Brytyjczyków. Wielka Brytania zaatakowała ponownie w 1864 i po 5-miesięcznej walce, w 1865 podpisano pokój, na mocy którego Bhutan został zmuszony do zrzeczenia się części terytorium na południu, otrzymując jednak w zamian coroczną rekompensatę.
17 grudnia 1907 zgromadzenie reprezentantów mnichów buddyjskich, urzędników i ludności wybrało pierwszego dziedzicznego króla, którym został popierany przez Brytyjczyków Ugjen Łangczuk, kończąc tym samym system dwuwładzy. W 1910 król podpisał układ z Wielką Brytanią, w którym zgodził się na objęcie kraju brytyjskim protektoratem w zamian za podwojenie rekompensaty.
Po odzyskaniu niepodległości przez Indie w 1947, w 1949 został podpisany bhutańsko-indyjski traktat o przyjaźni, na mocy którego zaanektowane przez Brytyjczyków bhutańskie prowincje zostały zwrócone, a Indie zobowiązały się prowadzić politykę obronną i zagraniczną oraz pomagać mu gospodarczo. Trzeci bhutański król, panujący od 1953 Jigme Dorji Wangchuck otworzył kraj na świat i doprowadził do przyjęcia w 1971 do ONZ. 10 lutego 1971 roku na podstawie Rezolucji Rady Bezpieczeństwa ONZ nr 292 Bhutan został członkiem ONZ.
W latach 1990–1991 wybuch niezadowolenia mniejszości nepalskiej zagroził stabilności kraju. Podczas zamieszek w Thimphu zginęło kilkaset osób, a znaczna część Nepalczyków została zmuszona do opuszczenia kraju. W XXI wieku powstała zbrojna partyzantka nepalska skupiona wokół Bhutańskiej Partii Komunistycznej (Marksistowsko-Leninowsko-Maoistowskiej) i jej zbrojnego ramienia Tygrysów Bhutanu.
18 lipca 2008 27-letni król Bhutanu Jigme Khesar Namgyel Wangchuck podpisał pierwszą konstytucję, przyjętą tego dnia przez parlament.
Ustrój polityczny.
Dziedziczna monarchia konstytucyjna; głową państwa jest król ("Druk Gyalpo"), który zgodnie z reformami wprowadzonymi w 1998 mógł być odwołany głosami 2/3 150-osobowego Zgromadzenia Narodowego ("Tshogdu").
Działalność antykonsumpcyjna dotyczy tu absolutnie wszystkich, także króla, który nie mieszka w pałacu, a w willi. W podróżach za granicę korzysta z rejsowego samolotu.
Do 31 lipca 2007 funkcję parlamentu spełniało jednoizbowe Zgromadzenie Narodowe, wybierane na 3 lata i złożone z 3 kategorii członków:
Zgromadzenie zbierało się 2 razy w roku, lecz przewodniczący mógł zwoływać nadzwyczajne sesje w szczególnych wypadkach. Rozporządzenia króla i rządu były zatwierdzane przez zgromadzenie zwykłą większością głosów.
Obecnie, po reformie ustrojowej, parlament jest dwuizbowy. Izba wyższa – Rada Narodowa Bhutanu – liczy 25 członków, z których 20 reprezentuje każdy z 20 dystryktów, a 5 jest mianowanych przez króla. Członkowie Rady nie mogą należeć do partii politycznej i muszą się legitymować wykształceniem na poziomie uniwersyteckim. Z kolei izba niższa, czyli Zgromadzenie Narodowe, składa się z 47 przedstawicieli wybieranych w powszechnych i bezpośrednich wyborach na pięcioletnią kadencję. Pierwsze wybory odbyły się 24 marca 2008 roku i zakończyły się przytłaczającym zwycięstwem konserwatywnej i rojalistycznej Partii Pokoju i Dobrobytu Bhutanu (DPT) premiera Jigme Thinleya, która zdobyła poparcie 67% wyborców i zdobyła 45 miejsc w izbie niższej parlamentu. Pozostałe dwa miejsca przypadły opozycyjnej Ludowo-Demokratycznej Partii Bhutanu (PDP).
Rada Ministrów Bhutanu, której przewodniczy premier, jest mianowana przez króla i zatwierdzana przez Zgromadzenie Narodowe na 5-letnią kadencję.
Kraj podzielony jest na 20 prowincji zwanych "Dzongkhag". Przewodniczący prowincji ("Dzongdag") jest wybierany w powszechnych wyborach na okres 3 lat. Od 1988 utworzono składające się z 4 prowincji strefy, kolejny szczebel władzy samorządowej. Na czele strefy stoi "Chichab", który jest organem zwierzchnim w stosunku do szefów prowincji. Każda z prowincji jest podzielona na bloki składające się z kilku wsi. Na czele bloku stoi "Gup", którego rolą jest przekazywanie mieszkańcom rozporządzeń rządu.
Bhutan podpisał w 1949 traktat z Indiami, na podstawie którego jest politycznie nadzorowany przez Indie, a te odpowiedzialne są za jego obronę.
Podział administracyjny.
Bhutan jest podzielony na 20 prowincji zwanych "dżongkʽag" (dystryktami):
"Dżongkʽag" dzielą się z kolei na kilka lub kilkanaście "gewog".
Ludność.
Szacowana przez CIA World Factbook na 2 232 291 mieszkańców wielkość populacji jest kwestionowana. Z oficjalnego spisu mieszkańców sporządzonego w 2003 przez rząd Bhutanu wynika, że kraj ten zamieszkuje 734 340 obywateli. Tak znaczna różnica wynika z faktu, że CIA aktualizuje dane o wskaźnik przyrostu naturalnego przekazany na początku lat 70. XX wieku przez rząd Bhutanu Organizacji Narodów Zjednoczonych. Uważa się, że Bhutan zawyżył wówczas liczbę mieszkańców, aby zostać przyjętym do tej organizacji (do ONZ mogły wówczas zostać przyjęte jedynie państwa, których liczba mieszkańców przekraczała 1 mln), a podawane dziś informacje są bliższe prawdzie.
Gęstość zaludnienia wynosi 15 osób na km², co oznacza, że Bhutan jest jednym z najmniej zaludnionych państw Azji. 20% mieszkańców Bhutanu mieszka w małych miasteczkach, głównie na południu i w centrum kraju. Największym miastem jest stolica Thimphu, którą zamieszkuje 98 676 mieszkańców, innymi większymi miastami są Paro i Phuentsoling.
Wśród mieszkańców Bhutanu dominującą grupą jest Ngalop osadzona głównie na zachodzie kraju i Sharchop, którzy związani są ze wschodem Bhutanu, reszta to Nepalczycy i Hindusi.
Języki.
Narodowym językiem jest dżongkha i stanowi, obok angielskiego, język oficjalny. Pismo jest nazywane "chhokey" i jest bardzo podobne do pisma tybetańskiego. Rząd klasyfikuje 19 dialektów dżonkgha. Lepcza jest używany na zachodzie, tshangla na wschodzie, język nepalski jest szeroko używany na południu.
Odsetek ludności umiejącej czytać i pisać w Bhutanie wynosi tylko 42,2% (56,2% mężczyzn i 28,1% kobiet). U dzieci w wieku 14 lat i młodszych odsetek ten wynosi 39,1%, u osób w wieku 15-59 lat
56,9%, a u osób powyżej 60 lat tylko 4%.
Średnia wieku populacji wynosi 20,4 lat. Średnia długość życia wynosi 62,2 lat (61 dla mężczyzn i 64,5 dla kobiet). Na 100 kobiet przypada 107 mężczyzn.
Struktura etniczna:
W 2012 w Bhutanie mieszkało 750 tys. osób.
Religijność.
Struktura religijna kraju w 2019 roku według "World Christian Database":
Kultura.
Dzięki ukształtowaniu terenu Bhutan nie był podatny na zewnętrzne wpływy kulturowe. Długo utrzymywano tu politykę srogiego izolacjonizmu zarówno kulturalnego, jak i ekonomicznego, aby zachować dziedzictwo kraju i odrębność. Jeszcze w ostatnich dekadach dwudziestego wieku tylko nieliczni cudzoziemcy mogli odwiedzać Bhutan, dzięki czemu pomyślnie zachował on swoją tradycję i obyczaje.
Bhutańskie dziedzictwo opiera się przede wszystkim na starożytnej kulturze tybetańskiej i na buddyzmie, który do 2006 był jedyną dozwoloną religią na terenie państwa. Nowa konstytucja z 2008 wprowadziła wolność religijną, ale w praktyce administracja nadal aktywnie zwalcza inne religie.
Dzongkha i sharchopkha, najczęściej używane języki, są blisko spokrewnione z tybetańskim, a tybetańscy mnisi czytają i piszą używając starożytnej odmiany języka tybetańskiego.
Tradycyjnym strojem mężczyzn jest "gho", a kobiet kira.
Istotnym aspektem kultury jest bardzo rozpowszechnione łucznictwo – bhutański sport narodowy. Zawodom towarzyszą różnego rodzaju uroczystości. Współzawodniczą ze sobą wsie i miasteczka.
Drugim sportem narodowym jest digor, dyscyplina podobna do pchnięcia kulą.
Piłka nożna w Bhutanie staje się coraz popularniejszym sportem. W 2002 reprezentacja Bhutanu w piłce nożnej rozegrała w Thimphu mecz z drużyną Montserratu, wygrywając 4:0.
Rigsagar jest nowym stylem popularnej w Bhutanie muzyki, granej zarówno na tradycyjnych, jak i elektrycznych instrumentach.
Charakterystyczną budowlą w Bhutanie jest dzong.
W Bhutanie zrealizowano film "Mały Budda" w reżyserii Bernardo Bertolucciego.
Gospodarka.
Bhutan należy do państw o najniższym poziomie rozwoju społeczno-gospodarczego. ONZ zalicza ten kraj do grupy jednych z najsłabiej rozwiniętych państwa świata (tzw. LDC – "Least Developed Countries"). PKB na 1 mieszkańca, według parytetu siły nabywczej, wynosił 1,3 tys. USD (2002). Dopiero w 1956 zniesiono niewolnictwo. Z inicjatywy króla Jigme Singye Wangchuck w 1972 powstał wskaźnik szczęścia narodowego brutto (GNH), który mógł być inicjacją do powstania w 2006 Światowego Indeksu Szczęścia (HPI). Coraz częściej brany jest on, zamiast PKB, za wyznacznik rozwoju społecznego krajów. Społeczeństwo Bhutanu należy do najszczęśliwszych na świecie. Zdecydowana większość mieszkańców czynnych zawodowo jest zatrudniona w rolnictwie i leśnictwie (ok. 91%). Na wsi utrzymują się feudalne stosunki. Grunty orne zajmują ok. 3% powierzchni kraju, a łąki i pastwiska – ok. 6%. Większość ziemi uprawnej jest w posiadaniu klasztorów buddyjskich i wielkich właścicieli. Uprawia się głównie ryż, pszenicę, jęczmień, proso i kukurydzę, poza tym ziemniaki, rośliny strączkowe, jutę, . W południowej części kraju pojawia się sadownictwo (mango, pomarańcze, jabłoń) oraz uprawa kardamonu. W górach koczownicze pasterstwo owiec, jaków i kóz, na południu przyzagrodowa hodowla bydła i trzody chlewnej. Dużą rolę odgrywa leśnictwo, głównie eksploatacja drewna tekowego. Niewielkie wydobycie węgla kamiennego, surowców budowlanych oraz grafitu. Dopiero w latach 70. powstały pierwsze obiekty przemysłowe: elektrownie wodne, zakłady włókiennicze, przetwórstwa owoców, tartaki oraz cementownia i fabryka zapałek. Dobrze rozwinięte rzemiosło artystyczne, zwłaszcza tkactwo, snycerstwo, wyrób białej broni i obróbka metali.
Eksport energii elektrycznej, drewna, węgla, wosku, kości słoniowej i cementu. Import wyrobów przemysłowych, żywności, paliw. Główni partnerzy handlowi: Indie (ok. 90% obrotów), Singapur.
W 1967 została wydana pierwsza gazeta bhutańska – Kuensel.
Od 1968 w Bhutanie istnieje lotnisko, które przyjmuje regularnie samoloty pasażerskie z Katmandu i Delhi. Od tego samego roku kraj jest przejezdny z zachodu na wschód dzięki wybudowaniu asfaltowej szosy. Aby przejechać przez Bhutan, trzeba wykazać się mocnymi nerwami. „Niebiański trakt stu tysięcy zakrętów” to 600 km nieustannych, ostrych zakrętów, nawrotów, przez cały czas na krawędzi głębokich przepaści. Na jego przejechanie potrzeba przynajmniej trzech dni. Zbudowany został pod nadzorem wojska indyjskiego, które odpowiada za jego utrzymanie. Przy budowie szosy zatrudniono tysiące robotników nepalskich i hinduskich, często z całymi rodzinami.
Obecnie w Bhutanie jest 15 tys. użytkowników internetu i 23 tys. posiadaczy telefonów komórkowych. Nie istnieją związki zawodowe, do niedawna nie było partii politycznych.
Telewizja była nieznana do 1995, obecnie nie jest jeszcze rozpowszechniona. Można odbierać kanały radiowe m.in. Bhutan Broadcasting Service.
W 2005 wprowadzono pierwszy na świecie zakaz sprzedaży wyrobów tytoniowych. Jednocześnie nie jest zabronione palenie tytoniu w prywatnych domach, ale obywatele mogą importować z zagranicy tylko do 200 papierosów miesięcznie.
Bhutański lama Dzongsar Jamyang Khjentse Rinpocze znany jest jako reżyser, który napisał scenariusz filmów Puchar Himalajów (1999) i Podróżnicy i magowie (2003).
Turystyka.
W 2015 roku kraj ten odwiedziło 155 tys. turystów (16,2% więcej niż w roku poprzednim), generując dla niego przychody na poziomie 71 mln dolarów.
Edukacja.
W klasztorach młodzi ludzie uczą się czytać święte księgi buddyjskie, a także poznają arkana sztuki malarskiej, złotniczej, uczą się tańców narodowych i języka angielskiego. Praktycznie każda rodzina wysyła do klasztoru przynajmniej jednego syna w wieku sześciu lat. Nauka trwa 10 lat.
Nauka jest bezpłatna. Studenci wysyłani są na studia do Stanów Zjednoczonych, Japonii i Anglii. Po ukończeniu ich mają obowiązek wrócić do kraju i najpierw przejść kurs przystosowawczy w jednym z klasztorów, a następnie przepracować pięć lat na rzecz państwa.
Siły zbrojne Bhutanu.
Armia Bhutanu z budżetem 19 mln dolarów jest na ostatnim (139.) miejscu według rankingu „Military Strength Ranking” prowadzonym przez Global Firepower. Bhutan posiada 25 pojazdów opancerzonych, a całkowity personel wojskowy to 7 000 ludzi.

</doc>
<doc id="70448" url="https://pl.wikipedia.org/wiki?curid=70448" title="Metameryzm">
Metameryzm

Metameryzm ("metameria barw") – zjawisko polegające na różnym odbiorze barwy tej samej substancji barwiącej (np. zawartej w farbie) w uzależnieniu od rodzaju światła, w którym dana substancja barwiąca jest obserwowana. Substancja barwiąca o silnym metameryzmie to substancja silnie zmieniająca barwę pod wpływem zmian widma światła oświetlenia. Zjawisko metameryzmu spektakularnie ujawnia się wówczas, gdy dwie substancje barwiące oglądane w tym samym oświetleniu (np. dziennym) odczytywane są jako zbliżone barwą do siebie, natomiast w innym oświetleniu (np. żarówki), z powodu ich różnego metameryzmu, jako różniące się między sobą.
Fizyczne wyjaśnienie metamerii.
Substancje barwiące wywołują odczucie barwy, ponieważ do oka obserwatora dociera światło o określonym widmie będącym wynikiem odbicia się od substancji barwiących tych długości fal świetlnych, które nie zostały pochłonięte przez substancje ze światła, które je oświetla. Ponieważ barwa jest wynikiem wrażenia wywołanego przez światło odbite, a jego widmo wynika z różnicy między widmem światła oświetlającego a długościami fal pochłoniętych przez substancje barwiące, stąd barwa może ulec zmianie, gdy oświetlana jest substancja barwiąca światłem o różnym widmie.
Zjawisko określone wyżej jako spektakularne można wytłumaczyć po pierwsze tym, że dwie substancje barwiące oświetlone określoną częścią widma światła widzialnego pochłaniają podobną część jego widma, natomiast oświetlone światłem o innym widmie, pochłaniają na tyle różne części widma z oświetlenia, że widziane są dwie różne barwy. Po drugie, zjawisko to znajduje wytłumaczenie w oparciu o ograniczonej rozdzielności barwnej oka ludzkiego. Światło docierające do oka obserwatora mimo różnego widma wywołuje podobne poczucie barwy. Przy zmianie widma oświetlenia różnice te są na tyle silne, że obserwator postrzega, iż dwie substancje mające podobną barwę w danym oświetleniu – w oświetleniu o innym widmie, dają znacznie różniące się od siebie odczucie barw.
Zjawisko to jest słabo widoczne w przypadku barw zbliżonych do czystych (o silnej dominancie jednej barwy), a nasila się w kierunku barw zmieszanych. Na przykład słabo widoczne jest w przypadku barw takich jak żółta, czerwona, zielona czy niebieska, za to bardzo widoczne w beżach, brązach i brunatach oraz wszelkich innych barwach z wyraźną domieszką szarości. 

</doc>
<doc id="70453" url="https://pl.wikipedia.org/wiki?curid=70453" title="Bitwa o Verdun">
Bitwa o Verdun



</doc>
<doc id="70454" url="https://pl.wikipedia.org/wiki?curid=70454" title="Wojna Falklandzka">
Wojna Falklandzka



</doc>
<doc id="70456" url="https://pl.wikipedia.org/wiki?curid=70456" title="Majarowie">
Majarowie



</doc>
<doc id="70457" url="https://pl.wikipedia.org/wiki?curid=70457" title="Maiar">
Maiar



</doc>
<doc id="70458" url="https://pl.wikipedia.org/wiki?curid=70458" title="Maiarowie">
Maiarowie



</doc>
<doc id="70459" url="https://pl.wikipedia.org/wiki?curid=70459" title="Philippe Pétain">
Philippe Pétain

Philippe Henri Benoni Omer Joseph Pétain, wym. [] (ur. 24 kwietnia 1856 w Cauchy-à-la-Tour, zm. 23 lipca 1951 w Port-Joinville na wyspie Île d’Yeu) – marszałek Francji, polityk francuski, szef rządu Vichy.
Życiorys.
Ukończył akademię wojskową w Saint-Cyr. W chwili wybuchu I wojny światowej był pułkownikiem. W czasie wojny w roku 1914 dowodził jako generał brygady korpusem pod Arras. Odznaczył się w bitwie nad Marną (5–9 września 1914 roku), gdzie dowodził dywizją.
W roku 1915 objął dowództwo Francuskiej Armii Północnej i Południowo-Wschodniej.
Podczas I wojny światowej wsławił się skuteczną obroną Verdun, trwającą od lutego do grudnia 1916 roku, zwłaszcza odbiciem fortu Vaux, za co został oficerem Wielkiej Legii Honorowej i dowódcą grupy środkowej. Od tego momentu zaczęła się rozwijać jego błyskawiczna kariera. 15 maja 1917, po nieudanym natarciu generała R.G. Nivelle’a nad Aisne został Wodzem Naczelnym armii francuskiej. W lipcu 1917 autor ofensywnych działań armii francuskiej w lesie Houthulst. W październiku 1917 podjął udany atak na pozycje niemieckie wokół fortu La Malmaison. Sprawował dowództwo na froncie zachodnim do zakończenia wojny. 21 listopada 1918 mianowany marszałkiem Francji.
Po I wojnie światowej został wykładowcą w wyższej szkole wojskowej w Ecole Superieure de Guerre. Od tego czasu pełnił urząd marszałka Francji. W 1920 roku został przewodniczącym Rady Wojennej. W 1921 został odznaczony polskim Krzyżem Walecznych (czterokrotnie) oraz Krzyżem Srebrnym Orderu Wojskowego Virtuti Militari, a w 1925 – estońskim Krzyżem Wolności I klasy. W latach 1925–1926 tłumił powstanie przeciw Francuzom w Maroku. Od 1926 do 1931 był wiceprzewodniczącym Najwyższej Rady Wojennej i głównym inspektorem armii. Od roku 1934 sprawował funkcję ministra wojny. Jego defensywna koncepcja obrony w znacznej mierze przyczyniła się do stworzenia linii Maginota.
2 marca 1939 został mianowany ambasadorem Francji w Madrycie, 20 marca złożył listy uwierzytelniające gen. Francisco Franco w Burgos. Nominacja Pétaina była uznaniem przez rząd Francji militarnego rezultatu hiszpańskiej wojny domowej.
Na początku września 1939 Pétain próbował bezskutecznie ostrzec przedstawicieli polskich władz państwowych o istniejących planach internowania rządu RP w Królestwie Rumunii, zainicjowanych przez grupę polityków francuskich (Leon Noël).
Podczas II wojny światowej najpierw wicepremier w rządzie Paula Reynauda (od 17 maja 1940), następnie premier Francji (od 16 czerwca 1940). Zgromadzenie Narodowe przekazało mu pełnię władzy, widząc w nim męża opatrznościowego, który ocali substancję narodową. 22 czerwca 1940 roku zawarł separatystyczne zawieszenie broni z Niemcami. 10 lipca 1940 Zgromadzenie Narodowe (połączone izby francuskiego parlamentu) uchwaliło przekazanie mu nadzwyczajnych pełnomocnictw. Na podstawie tych pełnomocnictw Pétain ogłosił się Szefem Państwa Francuskiego. Siedzibą centralnej administracji Francji zostało uzdrowisko Vichy (rząd Vichy), do którego przyjechał 10 lipca 1940. Władze Vichy objęły sukcesję po III Republice. Był szefem tego rządu do 1944 roku, choć de facto od końca 1942 roku (niemiecka okupacja terytorium Vichy po inwazji aliantów w Afryce Północnej) był już tylko marionetką w ręku Niemców.
Podczas wojny prowadził politykę kolaboracji z okupantem, nie wciągając jednak kraju bezpośrednio do działań wojennych. Po inwazji aliantów w Normandii zgłosił w sierpniu 1944 wysłannikowi generała Charles’a de Gaulle’a gotowość przekazania władzy. Został przez Niemców internowany, wywieziony do Niemiec i osadzony w zamku Sigmaringen w Badenii-Wirtembergii. Odmówił wykonywania obowiązków głowy państwa, pozostając w areszcie domowym.
W kwietniu 1945 powrócił dobrowolnie ze Szwajcarii do wolnej już Francji, gdzie oddał się w ręce władz francuskich. Chciał procesu sądowego w swojej sprawie. Rozprawa przed paryskim Trybunałem Stanu rozpoczęła się 23 lipca 1945. W skład sądu wchodzili francuscy parlamentarzyści, którzy 5 lat wcześniej przekazali władzę w jego ręce oraz sędziowie i uczestnicy ruchu oporu. Przed procesem został zdegradowany. Rozprawie przewodniczył Paul Mongibeaux. Postawione zarzuty to: zaakceptowanie porażki militarnej w 1940, przekroczenie uprawnień przyznanych przez Zgromadzenie Narodowe, polityka kolaboracji z III Rzeszą, dostarczanie siły roboczej i surowców dla przemysłu wojennego Niemiec (akt oskarżenia nie wspominał o odpowiedzialności za wywiezienie z Francji do obozów koncentracyjnych ponad 75 tys. Żydów). Prokurator Mornet nie wahał się używać określenia „zdrada narodowa”. Żądał dla Pétaina kary śmierci mówiąc, że nawet tak znamienite nazwisko nie może chronić zdrajcy.
Proces toczył się z udziałem i innych oskarżonych. Występowali w nim m.in. Pierre Laval – b. premier rządu Vichy, Joseph Darnand – szef prohitlerowskiej milicji. W sądzie zeznawali: Paul Reynaud – były premier i gen. Maxime Weygand (znany z polskiego „cudu nad Wisłą”). Pétain był w sali sądowej w mundurze ze wszystkimi odznaczeniami bojowymi bez stopnia wojskowego. W ręku trzymał marszałkowską buławę i marszałkowskie kepi. W rozprawie zabrał głos tylko raz, wygłaszając oświadczenie do Trybunału – w którym zawarł słowa: „na waszą ocenę odpowiada Bóg i potomność”, „niech mnie osądzi Francja”.
15 sierpnia 1945 o godzinie czwartej rano Pétain poznał wyrok specjalnego Trybunału Stanu, powołanego dekretem przywódcy Wolnych Francuzów gen. Charles’a de Gaulle’a. Trybunał Stanu podtrzymał argumenty oskarżenia i skazał Philippe’a Pétaina na karę śmierci przez rozstrzelanie, jednocześnie apelując do de Gaulle’a o odstąpienie od wykonania kary śmierci ze względu na wiek. Z powodu podeszłego wieku Pétaina (89 lat) i jego zasług dla Francji w I wojnie światowej generał de Gaulle ostatecznie zamienił mu karę na dożywotnie więzienie na wyspie Île d’Yeu, u zachodniego wybrzeża Francji – Bretanii.
Znaczenie rządów marszałka Pétaina.
Za rządów Pétaina zlikwidowano wszystkie wolności polityczne, a antyklerykalizm Republiki zamieniono na system przychylny Kościołowi. W miejsce Republiki Francuskiej powstało Państwo Francuskie. Zmieniono znacznie system wartości, zamiast "wolność, równość, braterstwo" – "praca, rodzina, ojczyzna". Chociaż hymnem państwowym dalej pozostawała oficjalnie "Marsylianka" (zakazana w strefie okupowanej) to na równi z nią wykonywana była pieśń "Maréchal, nous voilà!" (pol. "Marszałku, oto jesteśmy!") odnosząca się do kultu Pétaina.

</doc>
<doc id="70460" url="https://pl.wikipedia.org/wiki?curid=70460" title="Henri Philippe Pétain">
Henri Philippe Pétain



</doc>
<doc id="70461" url="https://pl.wikipedia.org/wiki?curid=70461" title="Tyler (rower)">
Tyler (rower)

Tyler – model małego roweru składanego produkowanego w Polsce.
Długość 140 cm, wysokość 70 cm, średnica koła 20 cali.
Pod nazwą tą produkowano też rowery nieskładane typu kolarskiego o kole 20" z długim siodłem z podpórką biegnącą od tylnej osi oraz szeroką kierownicą, zawiniętą jak w rowerach kolarskich. Tyler na tylnej osi był wyposażony w 5-przekładniową przerzutkę marki Romet.

</doc>
<doc id="70463" url="https://pl.wikipedia.org/wiki?curid=70463" title="Melian">
Melian



</doc>
<doc id="70464" url="https://pl.wikipedia.org/wiki?curid=70464" title="Gandalf (Śródziemie)">
Gandalf (Śródziemie)

Gandalf – postać ze stworzonej przez J.R.R. Tolkiena mitologii Śródziemia, jeden z głównych bohaterów powieści "Hobbit, czyli tam i z powrotem" i "Władca Pierścieni". Jest czarodziejem, jednym z Istarich, którzy przybyli do Śródziemia w Trzeciej Erze.
Życiorys.
W Amanie.
Gandalf był jednym z Majarów o imieniu Olórin. Uchodził za najmądrzejszego wśród Majarów mieszkających w Amanie, przebywał często w Lórien, wiele wędrował i nierzadko odwiedzał dom Nienny – od niej to nauczył się cierpliwości, spokoju oraz umiłowania dla wszystkich istot zamieszkujących Ardę. Olórin bardzo kochał Quendich, także tych przebywających w Śródziemiu. Przebywał wśród nich w postaci niewidzialnej lub przybierał postaci jednego z nich, dzięki temu Pierworodni nie wiedzieli, skąd pochodzą wizje oraz pomysły, które do nich wtedy przychodziły.
Na naradzie Valarów jego kandydaturę do udania się do Śródziemia zgłosił sam Manwë, a poparła go Varda. Olórin uważał się za zbyt słabego do takiego zadania, bał się także Saurona. To tylko utwierdziło Manwëgo w jego postanowieniu.
Śródziemie.
Przybył do Śródziemia w Trzeciej Erze około roku 1000; w podobnym czasie przybyli też inni Mędrcy, co najmniej czterech: Curunir (Saruman), Aiwendil (Radagast) oraz Alatar i Pallando. Wysłali ich, za radą Eru, Władcy Zachodu, by służyli radą i pomocą tym, którzy sprzeciwiali się woli Saurona. 
Wszyscy przypływali do Szarych Przystani, którymi władał Círdan. Rozpoznał on siłę i wytrwałość Olórina, dlatego wręczył mu, przechowywaną dotychczas przez niego, Naryę – jeden z Trzech Pierścieni. Tego daru zazdrościł mu Saruman.
Biała Rada.
Gandalf wcześniej niż inni zaczął podejrzewać, że ciemności wokół Dol Guldur mają związek z powracającym Sauronem. Udał się tam w roku 2063 TE, powodując jednocześnie wycofanie się złych sił. Mimo to Sauron wrócił (w 2460 TE) „z większymi siłami”. W odpowiedzi na to trzy lata później zwołano Białą Radę, której przewodniczącym został Saruman. Galadriela widziała w tej roli Gandalfa, on sam jednak odmówił objęcia tego urzędu, nie chcąc, by go krępował. Zwiększający się cień cały czas niepokoił Gandalfa, dlatego ponownie udał się do Dol Guldur w 2850 r. TE i odkrył, że jej panem jest sam Sauron. Wtedy też spotkał Thráina i otrzymał od niego klucz do Ereboru. Mimo to Rada nie zdecydowała się na atak, głównie dzięki Sarumanowi. Zrobiła to dopiero w roku 2941 TE.
Wyprawa do Ereboru.
Gandalf martwił się brakiem silnego przeciwnika dla Saurona na Północy, w okolicach Dale. Dodatkowo pogarszał sprawę Smaug żyjący pod Samotną Górą. Przypadkowo spotkał (15 marca 2941 r. TE) w karczmie w Bree Thorina Dębową Tarczę, wygnanego dziedzica Ereboru. Uznał wtedy, że może, pomagając mu, rozwiązać także swój problem. Przekonał go później, żeby zamiast wyprawy wojennej przeciwko smokowi zorganizował „ukradkiem“ małą wyprawę i żeby zabrał ze sobą Bilba Bagginsa, hobbita.
Mieszkańcy Shire już wcześniej przyciągnęli uwagę Olorina. Pomagał im przeżyć Długą Zimę, która przyszła w roku 2758 TE. Docenił wtedy „ich męstwo i ofiarność, jaką wobec siebie wykazywali”.
Zaaranżowane przez Gandalfa spotkanie kompanii odbyło się 26 kwietnia w norce Bilba. Wtedy Thorin zgodził się przyjąć hobbita do kompanii, pod warunkiem, że dołączy do nich także Gandalf. Czarodziej przekonał do tego pomysłu także samego Bilba. Podczas tej wyprawy Gandalf znalazł pośród skarbów trolli, swój miecz Glamdring.
Dzięki Gandalfowi towarzysze znaleźli bezpieczne schronienie w Rivendell, uciekli goblinom z Gór Mglistych oraz zostali przyjęci przez Beorna. Opuścił ich przed wejściem do Mrocznej Puszczy. Nie ujawnił im, że musiał w tym czasie walczyć wraz z Białą Radą z Sauronem w Dol Guldur.
Gandalf powrócił w momencie, kiedy krasnoludy miały rozpocząć walkę z elfami i ludźmi o skarb Smauga, akurat aby jej zapobiec. Po Bitwie Pięciu Armii wrócił z Bilbem do Shire.
Przed Wojną o Pierścień.
W roku 2956 TE Gandalf spotkał Aragorna, co dało początek ich przyjaźni.
Na pożegnalnym przyjęciu Bilba, w jego 111 urodziny (w roku 3001 TE), pomógł mu opuścić Shire i zostawić, zdobyty pod Górami Mglistymi, pierścień Frodowi. Jednak zachowanie hobbita zaniepokoiło Gandalfa (nazwanie pierścienia „moim skarbem“ tak, jak wcześniej Gollum i Isildur), dlatego z pomocą Strażników Północy, rozpoczął ochronę Shire oraz Froda, którego od 3004 do 3008 r. TE często odwiedzał w tajemnicy. Jednocześnie cały czas szukał z Aragornem informacji o Gollumie i jego pierścieniu. W roku 3017 TE odczytał w Minas Tirith stare zwoje Isildura. Wtedy Gandalf zaczął uzmysławiać sobie, że pierścień hobbita jest Jedynym Pierścieniem.
13 kwietnia 3018 r. TE Gandalf przekazał Frodowi swoje odkrycia, potwierdzając je ukazaniem się na pierścieniu napisu. Był zaskoczony postanowieniem hobbita o opuszczeniu Shire. Później pomagał mu wszystko przygotować. Po dwóch miesiącach niespodziewanie wyruszył w drogę, mówiąc, że szybko wróci. Nie stało się tak, ponieważ 10 lipca został podstępem zwabiony i uwięziony w Orthanku przez zdrajcę Sarumana. Udało mu się uciec dzięki pomocy orła Gwaihira, który poniósł go do Rohanu. Tam kazano mu odejść, mógł jednak wybrać sobie jednego konia. Wybrał Cienistogrzywego, którego obłaskawił.
Drużyna Pierścienia.
Gandalf brał udział w Radzie u Elronda, podczas której przedstawił innym uczestnikom historię Jedynego i przekazał informację o zdradzie Sarumana. Przewodził Drużynie Pierścienia. Przekonał także Elronda, by włączyć do niej Pippina i Merry’ego.
Drużyna musiała przekroczyć Góry Mgliste. Po nieudanej próbie przejścia Przełęczą Czerwonego Rogu, zdecydowali się na przeprawę pod górami, przez kopalnię Morię. Uciekając stamtąd musieli walczyć z orkami i trollami. Niestety 15 stycznia 3019 r. TE na moście Khazad-dûm zaatakowała ich Zguba Durina, Balrog. Stawił mu czoła Gandalf, który, by go powstrzymać, zniszczył most, na którym stał przeciwnik. On jednak zdążył zaczepić biczem o kolano czarodzieja i spadł wraz z nim w przepaść. Jak czarodziej opowiadał, spadali bardzo długo, a później walczyli w głębinach ziemi. Dotarli tak do Nieskończonych Schodów, a nimi (23 stycznia) na szczyt Zirakzigil. Tam walczyli przez trzy dni, a 25 (lub według innej chronologii 26) stycznia Gandalf zrzucił Balroga, który zginął, niszcząc zbocze góry. Później czarodziej sam umarł.
Gandalf Biały.
O tym, co się działo później, Gandalf powiedział:
W końcu został jednak wysłany z powrotem do Śródziemia, jako Gandalf Biały. 17 lutego odnalazł go Gwaihir i zabrał do Lórien.
Gandalf później udał się do lasu Fangorn, gdzie spotkał Gimlego, Legolasa i Aragorna. Razem przybyli 2 marca do Edoras. Tam czarodziej uzdrowił króla Théodena i uwolnił go od sługi Sarumana Grímy. Pod koniec Bitwy o Rogaty Gród przybył wraz z oddziałem Erkenbranda oraz „lasem” huornów, co przesądziło o zwycięstwie wojsk Rohanu. Później wraz z królem udał się do Isengardu, zaatakowanego przez entów. Złamał różdżkę Sarumana, wykluczając go jednocześnie z bractwa Istarich oraz z Białej Rady. 
Do Minas Tirith Gandalf przybył 9 marca, aby pomóc miastu w obronie. Wziął ze sobą Pippina, aby oddzielić go od palantíra Sarumana, który hobbit próbował zabrać. Czarodziej ocalił Faramira, syna władcy miasta Denethora, który wracał atakowany przez Nazgûle. Dowodził także obroną miasta w czasie Bitwy na polach Pelennoru. Kiedy zniszczono główną bramę do miasta, sam na Cienistogrzywym przeciwstawił się Czarnoksiężnikowi z Angmaru. Wódz Nazgûli musiał jednak wrócić na pole bitwy, z powodu przybyłej wtedy armii Rohanu. Gandalf także musiał zająć się czymś innym. Został poproszony przez Pippina o uratowanie Faramira ze stosu pogrzebowego Denethora, co mu się udało.
Gandalf z Aragornem poprowadził wojsko na ostateczne starcie z Sauronem pod Czarną Bramą, aby odciągnąć jego uwagę od Froda. Podczas rozmowy przed bitwą nie przyjął warunków Rzecznika Saurona, który pokazał im przedmioty Froda. Po zniszczeniu Pierścienia wysłał orły, aby uratowały Froda i Sama.
Po zakończeniu Wojny o Pierścień koronował Aragorna, jako króla Elessara oraz pomógł mu odnaleźć szczepkę Białego Drzewa Gondoru. Odprowadził Hobbitów do granicy Shire i udał się na spotkanie z Tomem Bombadilem. 29 września 3021 r. TE odpłynął za Morze z Frodem i Bilbem oraz Galadrielą i Elrondem.
Imiona.
"Gandalf" ma być angielskim odpowiednikiem imienia w języku westron, znaczącego „Elf Różdżki”, które zostało mu nadane na północy przez mieszkańców Dale. Nadano mu takie imię, ponieważ ludzie błędnie uważali go za elfa lub też kojarzyli go z nimi, wiedząc o jego bliskich kontaktach z tym ludem.
Quenejskim imieniem Gandalfa był "Olórin". Istnieją dwie możliwe jego etymologie: od słowa "olor", które oznacza ‘marzenie, wytwór wyobraźni’ lub od "olo-s" ‘wizja, fantazja’. Tak nazywali go elfowie w Valinorze i to oni je mu nadali lub przetłumaczyli na swój język jego wcześniejsze imię.
"Mithrandir" znaczy w sindarinie ‘Szary Pielgrzym’ lub ‘Szary Wędrowiec’ ("mith" ‘szary’ + "rhandir" ‘pielgrzym, wędrowiec’). To imię było używane głównie przez elfów w Śródziemiu, a także w Gondorze i Arnorze.
Jego krasnoludzkie imię "Tharkûne" znaczy dosłownie ‘Laska-człowiek’, czyli ‘Człowiek z laską’.
Mówiąc o swoim imieniu „na południu“ Gandalf miał prawdopodobnie na myśli Bliski I Daleki Harad. Imię "Incánus" byłoby zaadaptowanym do quenejskiego słowem z mowy Haradrimów, znaczącym ‘Szpieg Północy’ ("Inkā" + "nūs").
Inspiracje.
Humphrey Carpenter w biografii z roku 1977 napisał, że w roku 1911 Tolkien, przebywając na wakacjach w Szwajcarii, kupił kilka kartek pocztowych z reprodukcjami obrazów. Wśród nich znalazła się praca niemieckiego artysty J. Madelnera "Der Berggeist" (‘Duch Gór’), przedstawiająca starszego mężczyznę siedzącego na skale, pod sosną. Miał on białą długą brodę, ubrany był w kapelusz z szerokim rondem i długi czerwony płaszcz. Rozmawiał z białym młodym jelonkiem, który obwąchiwał jego wyciągniętą rękę. W tle widoczne były wysokie skaliste góry. Tolkien pieczołowicie zachował tę pocztówkę, a na kopercie, w którą była zapakowana, dużo później napisał „Origin of Gandalf” (‘Pierwowzór Gandalfa’).
Carpenter nie miał jednak w pełni racji. Przede wszystkim autorem tego obrazu był Josef Madlener, a nie J. Madelner. Dodatkowo, jak wykazał Manfred Zimmermann, Tolkien nie mógł jej kupić będąc w Szwajcarii w 1911 r. Córka malarza, w wywiadzie stwierdziła, że ojciec namalował ten obraz nie przed 1925 lub 1926 r., a pocztówka została wydana pod koniec lat dwudziestych. Potwierdza to styl obrazu pasujący do innych prac z okresu 1925-1930.
W jednym z listów Tolkien wspomniał, że wyobraża sobie Gandalfa, jako „mającego coś z Odyna wędrowca“. Na to podobieństwo zwraca uwagę Marjorie Burns w artykule "Gandalf and Odin":
Imię Gandalf Tolkien zaczerpnął (wraz z większością imion krasnoludów z "Hobbita") z fragmentu zwanego "Dvergatal" (‘Rejestr karłów’) ze staronordyjskiego poematu "Völuspá", będącego częścią "Eddy starszej" (lub "Eddy poetyckiej"). Pojawia się ono tam jako "Gandálfr". Pierwsza część tego imienia ("gandr") znaczy ‘coś zaczarowanego, przedmiot używany przez czarodziejów’ lub nawet ‘różdżka, laska’, a druga ("álfr") – ‘elf’. Tak więc całe imię może znaczyć ‘elf różdżki’ lub ‘elf czarnoksiężnik’.
T.A. Shippey sugeruje, że Tolkiena mogła zastanowić obecność tego imienia wśród imion karłów.
Możliwe, że Tolkien pragnął, tworząc historię z "Hobbita", podać wyjaśnienie takiego stanu rzeczy.
Imię Gandalf nosił także legendarny norweski król Gandalf Alfgeirsson, występujący w sadze "Heimskringla", w części mówiącej o dziejach Halfdana Czarnego.
Upamiętnienie.
Nazwy związane z Gandalfem nadano:

</doc>
<doc id="70465" url="https://pl.wikipedia.org/wiki?curid=70465" title="Czarodziej">
Czarodziej

Czarodziej, mag – w mitach, okultyzmie, legendach i literaturze fantasy, osoba praktykująca magię. Żeński odpowiednik tego słowa to "czarodziejka".
W przeciwieństwie do, parających się czarną magią, czarnoksiężników czy czarownic, czarodzieje nieśli zwykle ludziom pomoc używając białej magii.
Współczesna literatura fantasy.
W stworzonej przez J.R.R. Tolkiena mitologii Śródziemia czarodzieje (qya. "Istari", sin. "Ithryn") są Majarami, istotami wysłanymi z Amanu do Śródziemia, by wspomóc żyjące tam ludy w walce z Sauronem. Między innymi przez wizerunek Gandalfa jako mężczyzny z wysoką czapką w świadomości zapisał się taki wizerunek czarodzieja. Z czasem jednak twórcy zaczęli eksperymentować, tworząc różnego typu systemy magii. Odbieganie można zauważyć w psychologii głównego bohatera książki "Ani słowa prawdy" Jacka Piekary, czy w magach posługujących się mocą metali z serii "Ostatnie Imperium" Brandona Sandersona.
W różnych utworach bywa, że czarodziejem może zostać każdy, chociaż wymaga to wiele pracy, jak w "Poniedziałek zaczyna się w sobotę" lub że konieczne są specjalne talenty, jak w serii o Harrym Potterze, czy Ziemiomorzu. Czarodzieje mogą też w ogóle nie być ludźmi, np. Istari czy Sally czarownica.

</doc>
<doc id="70471" url="https://pl.wikipedia.org/wiki?curid=70471" title="Thingol">
Thingol



</doc>
<doc id="70472" url="https://pl.wikipedia.org/wiki?curid=70472" title="Dzień bez Zakupów">
Dzień bez Zakupów



</doc>
<doc id="70474" url="https://pl.wikipedia.org/wiki?curid=70474" title="Floryda (kolonia hiszpańska)">
Floryda (kolonia hiszpańska)

Floryda () – Florydę dla Europy odkrył w 1513 r. hiszpański szlachcic, żołnierz, i awanturnik – Juan Ponce de Leon. W 1565 r. Pedro Menéndez de Avilés założył tam z rozkazu króla Hiszpanii, Filipa II, miasto St. Augustine i pierwszą misję katolicką, rozpoczynając tym samym formalną kolonizację i chrystianizację Ameryki Północnej. W 1763 r. Hiszpania przekazała Florydę Brytyjczykom w zamian za odzyskanie Kuby na mocy traktatu paryskiego, po czym odzyskała ją w 1783 r. po wybuchu rewolucji amerykańskiej w koloniach brytyjskich. W 1819 r., w wyniku zakupu przez USA, Hiszpania przekazała Florydę rządowi amerykańskiemu.
La Florida.
Po utracie wpływów w pałacu wicekróla, Don Diego Kolumba (syna Krzysztofa), w wyniku intryg, Ponce wyruszył u schyłku życia z Hispanioli w poszukiwaniu sławy, bogactwa, i – jak głosi legenda – Fontanny Młodości, aby w dzień Niedzieli Palmowej (hiszp. "Pascua Florida") dotrzeć do południowowschodnich wybrzeży Ameryki Północnej. Z tej okazji nadał nowo odkrytemu lądowi nazwę La Florida (pol. kwiat) i przyłączył go do Królestwa Hiszpanii. Nie natrafiwszy jednak na życiodajne źródła, wkrótce wyruszył na dalsze poszukiwania.
Gdy powrócił w 1521 r. z rozkazem ustanowienia stałej kolonii jako gubernator Florydy, napotkał silny opór Indian, do których dotarły wieści z Południa o chciwości i okrucieństwie białych przybyszów zza oceanu (zob. Hernán Cortés). Wielu Hiszpanów zginęło, a Ponce de Leon, trafiony zatrutą strzałą w udo, został ewakuowany na Kubę, gdzie zmarł od odniesionych ran.
Konflikt z hugenotami.
Tragiczny koniec przedsięwzięcia Ponce’a de Leon ostudził kolonizacyjne zapędy Hiszpanów w Ameryce Północnej i spowodował przyspieszone działania eksploatacyjne w Meksyku. Jednak wkrótce powstał problem ochrony dóbr płynących z podbitego królestwa Azteków do macierzy przed atakami piratów grasujących w rejonie Morza Karaibskiego.
W 1565 r. król Filip II zlecił kapitanowi floty hiszpańskiej, Pedrowi Menendez de Avile założenie garnizonu na Florydzie w celu ochrony szlaku wodnego, oraz wyparcie francuskich hugenotów, którzy w międzyczasie założyli osadę Fort Karolina (dziś nieistniejąca, obecnie teren miasta Jacksonville) u ujścia Rzeki Św. Jana. Pedro Menendez wylądował w miejscu klęski Ponce’a, i po odprawieniu przez kapelana floty królewskiej, Mendoze, pierwszej mszy katolickiej na kontynencie północnoamerykańskim, ponownie objął Florydę w posiadanie w imieniu Korony. Wtedy też dokonał uroczystego założenia miasta St. Augustine i pierwszej misji katolickiej, "Mission de Nombre de Dios" (pol. Misja w imieniu Boga), rozpoczynając tym samym formalną chrystianizację nowego kontynentu.
Po ukończeniu budowy fortu, Pedro rozkazał rzemieślnikom kontynuację prac budowlanych w osadzie, a sam wraz z dużym oddziałem żołnierzy wyruszył do Fortu Karolina, zdobył go, po czym wymordował nieliczną obsadę i zaskoczonych hugenockich osadników. Po wykonaniu krwawej misji przemianował nazwę osady na Fort Mateo, i pozostawiwszy na miejscu hiszpańską załogę powrócił bez strat do St. Augustine.
Mimo protestów rodzin pomordowanych, król francuski, pozostający pod wpływem katolickiej królowej Katarzyny, nie zareagował na mord swoich poddanych. Aktu zemsty za śmierć rodaków dokonał wraz z garstką ochotników gaskoński rycerz, Dominik de Gourges. Wyposażył z własnych środków trzy statki pod pozorem wyprawy kupieckiej do Afryki, po czym skręcił na Zachód i wylądował powyżej ujścia Rzeki Św. Jana na Florydzie. Dzięki rozgłoszeniu celu swojej wyprawy, uzyskał przychylność Indian. Przy entuzjastycznym wsparciu tubylców bez trudu zdobył fort i wymordował załogę. Francuski oddział natychmiast wyruszył w podróż powrotną, aby uniknąć starcia z nadciągającą z Hiszpanii odsieczą.
W następnych latach osada w St. Augustine rozwijała się pod surowym panowaniem Menendeza, wyrastając na jeden z ważniejszych ośrodków handlowych i religijnych. Stąd wyruszały ekspedycje wojskowe i jezuickie wyprawy misyjne w głąb terytorium, docierające aż do Zatoki Chesapeake, gdzie po pewnym czasie założono drugą stałą osadę na Florydzie.
Wojny z Anglią.
Położona w centrum Nowego Świata Floryda, z kwitnącym St. Augustine, stała się obiektem pożądania innych potęg kolonialnych, przede wszystkim Anglii i Francji, a samo miasto było wielokrotnie atakowane przez piratów (zob. Francis Drake) i oblegane przez obce wojska.
W drugiej połowie XVII wieku osadę splądrował gubernator Karoliny Brytyjskiej, James Moore, ale twierdzy (Castillo de San Marcos) zbudowanej z kokiny, czyli skamieniałej masy muszlowej, nie udało mu się zająć. Na początku XVIII wieku próbę zdobycia twierdzy ponowił przybyły ze stanu Georgia brytyjski generał James Oglethorpe – również bezskutecznie. W 1763 r. Hiszpania przekazała Florydę Brytyjczykom w zamian za odzyskanie Kuby na mocy traktatu paryskiego. Mieszkańcy miasta zapakowali cały swój dobytek, jak również ekshumowane zwłoki zmarłych na statki i wrócili do macierzy, kończąc tym samym pierwszy okres panowania Hiszpanów na Florydzie.
Cesja Florydy na rzecz USA i koniec panowania Hiszpanów.
Po wybuchu rewolucji amerykańskiej na Północy, Anglia zwróciła Florydę, wraz z miastem St. Augustine, Hiszpanii w zamian za neutralność w konflikcie ze zbuntowanymi kolonistami. Drugi okres panowania Hiszpanów trwał do 1819 r., kiedy to została ona zakupiona przez rząd USA.

</doc>
<doc id="70476" url="https://pl.wikipedia.org/wiki?curid=70476" title="Hipoteza statystyczna">
Hipoteza statystyczna

Hipoteza statystyczna – dowolne przypuszczenie dotyczące rozkładu populacji – postaci funkcyjnej lub wartości parametru rozkładu. Proces sprawdzenia prawdziwości tego przypuszczenia na podstawie wyników próby losowej to weryfikacja hipotez statystycznych.
Formułowanie hipotezy statystycznej rozpoczyna się zebraniem informacji na temat populacji i jej możliwego rozkładu. Dzięki temu możliwe jest zbudowanie zbioru hipotez dopuszczalnych Ω, czyli zbioru rozkładów, które mogą charakteryzować badaną populację. Hipoteza statystyczna to każdy podzbiór zbioru hipotez dopuszczalnych.
Podział hipotez statystycznych.
Hipotezy statystyczne można podzielić na:
Według innego kryterium podział przebiega następująco:
Przykłady.
Wiemy, że wzrost człowieka jest zmienną losową ciągłą. Stwierdzenie "wzrost badanej populacji jest określony rozkładem normalnym o parametrach m=1,75m i σ=0,1" jest hipotezą parametryczną, ponieważ określa wartość parametrów rozkładu oraz prostą, bo jednoznacznie definiuje rozkład. Stwierdzenie „wzrost badanej populacji jest określony rozkładem normalnym” jest hipotezą nieparametryczną – nie dotyczy wartości parametrów rozkładu i złożoną – określa więcej niż jeden możliwy rozkład.

</doc>
<doc id="70478" url="https://pl.wikipedia.org/wiki?curid=70478" title="Fear Factory">
Fear Factory

Fear Factory – amerykańska grupa muzyczna wykonująca industrial death metal.
Historia.
Początki (1989).
Perkusista Raymond Herrera często uzupełniał swoją kolekcję płytową w sklepie muzycznym, w którym pracował gitarzysta Dino Cazares. Tenże wkrótce dołączył do zespołu Raymonda, Extreme Death, który powoli zaczął przekształcać się w Fear Factory (pol. dosł. Fabryka Strachu). Zespół powstał w 1989 roku w Los Angeles w stanie Kalifornia pod nazwą Ulceration. Rok później formacja przyjęła nazwę Fear Factory. Pierwszym krokiem było usunięcie pozostałych członków zespołu, drugim – rozpoczęcie poszukiwań chętnych do współpracy muzyków. Przyszły, choć jeszcze wtedy nieświadomy swoich możliwości wokalnych, frontman Fear Factory Burton Bell, wynajął pokój w tym samym domu co Dino. Tak wspomina Cazares: "„Słuchaliśmy podobnej industrialnej muzyki, np. Skinny Puppy, Godflesh, Head Of David (zespół przedstawił cover Head Of David na LP "Demanufacture" pt. „Dog Day Sunrise”)”". W tym czasie Burton przewodził zespołowi Hateface grającemu w stylu grupy Helmet. Dino: "„Poprosiłem Burta, żeby przyszedł na naszą próbę i spróbował śpiewać z nami. Wiedziałem, że ma talent, choć nie stwierdziłem, by był tego świadomy. Cały czas powtarzałem: możesz to zrobić, no spróbuj.”" W Los Angeles w 1990 roku bogiem było Guns N’ Roses. Ulice zalewały tłumy przybranych w bandanki harleyowców. Takiemu zespołowi jak Fear Factory trudno było znaleźć miejsce na koncerty. Burton: "„Nie pasowaliśmy do żadnej sceny, ani deathowej, ani rockowej.”" Fear Factory zaczęło grać partyzanckie koncerty na tyłach domów znajomych. Dino: "„Te imprezy stały się w pewnym momencie masowe. Jakiś dzieciak chciał mieć superimprezę na swoim podwórku, pobierał 2,3-dolarowe opłaty za wstęp. Powstawały w ten sposób małe sceny z oświetleniem i nagłośnieniem, gdzie można było grać nawet dla 500 osób. A ponieważ takie koncerty odbywały się z dala od miejsc, gdzie policja byłaby skłonna do interwencji, nic i nikt nie zakłócał ich przebiegu.”"
Pierwsze właściwe demo Fear Factory zostało wyprodukowane przez Rossa Robinsona, późniejszego „mistrza” nu metalu i odkrywcę grupy KoRn. Dwie pierwsze demówki nie nadawały się do niczego, ciekawe jest to, że jedną z nich wyprodukował Billy Gould, basista Faith No More. "„Było okropne”" – ze śmiechem wspomina Dino; "„Miało gotyckie brzmienie”" – krzywi się po czasie Burton. Przełomowy materiał powstał w studio należącym do Blackie’ego Lawlessa (W.A.S.P.). "„Przychodziliśmy późno w nocy aby wykraść trochę czasu przeznaczonego na nagrania. Nasz ówczesny basista nawet ukradł Blackie’emu trochę sprzętu. Wykombinowaliśmy, że skoro to jest Blackie Lawless, który grał w W.A.S.P., to może on sobie na to pozwolić.”" Współpraca z Robinsonem skończyła się, demo zostało z pożytkiem wykorzystane później przez obie strony. Dzięki tej taśmie Fear Factory podpisało kontrakt z wytwórnią Roadrunner Records, a Robinson oczarował nią muzyków Korn. "„Wiem, że Ross prezentował ją zespołom takim jak Coal Chamber czy Korn. Mówił im – spójrzcie jakie są moje możliwości, to samo mogę zrobić dla was. Podobno muzycy Korn ‘odlecieli’ słuchając naszych gitar. Oto kawałek historii”" – powiedział Dino.
"Soul of a New Machine" (1992).
Wydawnictwo "Soul of a New Machine" zostało wyprodukowane przez Colina Richardsona i wydane w 1992 roku wzbudzając zachwyt zarówno krytyki, jak i słuchaczy. Materiał łączył energię death metalu ze szczyptą elektroniki. Burt oprócz charakterystycznego growlu próbował także śpiewać czystym głosem, ale nie wychodzi mu to jeszcze tak udanie jak na kolejnych płytach. Płyta stała się najlepiej sprzedającym debiutem w historii Roadrunnera (do czasu "Burn My Eyes" Machine Head).
Fear Factory przeszło chrzest bojowy w styczniu 1993 roku, grając 30-dniową i 30-koncertową trasę u boku Brutal Truth. "„Trasa była fantastycznym doświadczeniem dla nas, choć byliśmy całkowitymi amatorami. Nie mieliśmy o niczym pojęcia. Straciłem głos już podczas pierwszego koncertu!”" – opowiada Burton. Wkrótce zespół – o wzmocnionym składzie, bo uzupełnionym o basistę Andrew Shivesa i klawiszowca Reynora Diego – opanował sztukę przetrwania na trasie. "„Nie byliśmy wcześniej w Europie, nie byliśmy na nic przygotowani. Zabawne, że w pierwszą trasę ruszyliśmy z Brutal Truth (pol. dosł. ‘brutalna prawda’), bo właśnie z tym się na niej zetknęliśmy.”" Wydając w 1993 roku album z remiksami "Fear Is the Mindkiller" zespół wykazał się sporą odwagą. Tego typu przedsięwzięcia artystyczne – utwory w stylistyce death metalowej poddane elektronicznej obróbce – nie cieszyły się uznaniem. Dino: "„Wtedy właśnie odkryłem europejską muzykę w rodzaju The Prodigy czy Meat Beat Manifesto. Chciałem połączyć brzmienie techno z tym, co wcześniej stworzyliśmy. Efekt był szokujący, wtedy na metalowej scenie, techno było swego rodzaju tabu.”" W lecie 1993 roku Fear Factory stawiło czoła największej publiczności, z jaką miało dotychczas do czynienia – 80 tysiącom ludzi na Dynamo Festival. Basiści w składzie FF zmieniali się niezwykle często, dopóki w 1994 roku do zespołu nie dołączył urodzony w Belgii Christian Olde Wolbers. Tak wspomina Cesares: "„Jeden uzależnił się od narkotyków, drugi był dupkiem i nie mógł się z nami dogadać. Fear Factory to byłem ja, Burt i Raymond, nigdy nie mieliśmy nawet stałego klawiszowca. Ale kiedy doszedł do nas Christian, staliśmy się całością. Christian przyjechał do Stanów na wakacje, planował też dostać się do jakiegoś zespołu, co mu się udało, choć grał w nim na gitarze, a nie na basie. Kiedy go zobaczyłem, poczułem, że ma w sobie to coś. Kiedy zaczął grać, pomyślałem, że facet ma duszę. Chciał grać nie dla pieniędzy, sławy czy wyrywania panienek, a tylko z miłości do muzyki. Przez pewien czas trzymaliśmy go jednak w niepewności.”"
"Demanufacture" (1995).
W 1995 roku Fear Factory wydało drugi album długogrający pt. "Demanufacture". Materiał łączący dynamikę techno z agresją metalu został okrzyknięty klasykiem prawie natychmiast. "„Wiedzieliśmy, co chcemy osiągnąć, jak chcemy brzmieć. Wszyscy mieliśmy tę samą lub zbliżoną wizję nowego materiału. Nie podzielał jej jednak nasz producent Colin Richardson, więc go wywaliliśmy. Dla mnie "Demanufacture" jest jak "Reign in Blood" Slayera. Ta muzyka atakuje i zmienia podejście do muzyki u wielu ludzi. Chłopaki ze Slipknot powiedzieli mi, że słuchali tej płyty z religijnym skupieniem.”" Album uzyskał status złotej płyty.
"Remanufacture" (1997).
W 1997 roku Fear Factory wydało EP z remiksami utworów z płyty "Demanufacture" tytułując minialbum "Remanufacture". Fabryka Strachu poszła jeszcze dalej w kierunku stylistyki techno. Album nie zyskał ciepłego przyjęcia przez fanów. Wielu obawiało się, że Fear Factory pójdzie jeszcze dalej w tym kierunku. W grudniu 1997 roku zespół otwierał koncerty reaktywowanej, legendarnej formacji Black Sabbath w Birmingham, co było efektem wcześniejszego gościnnego występu Burtona na solowym albumie Geezera Butlera pt. "Plastic Planet". Występy te miały wybitnie nobilitujący charakter dla Fear Factory. Wcześniej w 1995 roku zagrali amerykańską i europejską trasę z Ozzym Osbourne’em. Dino: "„To był prawdziwy zaszczyt. Na początku nie mogłem w to uwierzyć. Ale jak już uwierzyłem, to mogłem tylko powiedzieć – kurde. Było nam trudno, publika obrzucała nas różnymi śmieciami.”" Burton: "„Byliśmy chłodno przyjmowani – to było tak jakby ludzie mówili nam – OK, dzięki, a teraz niech wejdzie na scenę zespół.”"
"Obsolete" (1998).
W 1998 roku tradycyjnie, jak co 3 lata, Fear Factory wydało nowy pełnowymiarowy album zatytułowany "Obsolete". Pomimo obaw odbiorców, muzycy grupy udowodnili, że dalej mają ciekawe pomysły na muzykę. Za produkcję odpowiadał tym razem całościowo Rhys Fulber. Zespół nagrał cover utworu „Cars” autorstwa Gary’ego Numana – lorda syntezatorów lat 80. – do którego został nekręcony teledysk. Piosenka była często nadawa w amerykańskich rozgłośniach radiowych, a klip emitowany w stacjach telewizyjnych (także w Polsce). "„To ma związek z trasą promocyjną "Demanufacture". Graliśmy tę piosenkę na koncertach i była świetnie przyjmowana. Tak więc kiedy nagrywaliśmy Obsolete, postanowiliśmy umieścić ten cover na stronie B singla.”" W coverze śpiewa sam Numan. "„Słyszał Remanufacture i polubił tę płytę. Nie zgadzam się z opinią, że nagrał z nami Cars, aby reanimować swoją karierę.”" Dino i Burton zaprzeczają jakoby cover Cars był cyniczną próbą zapewnienia sobie wysokiej rotacji w stacjach radiowych. "„Nie jesteśmy Orgy, wybierającym na pierwszy promocyjny utwór cudzy kawałek. Nie sądzę, by ktokolwiek myślał, że się sprzedajemy.”" Na pierwszy singel z tego albumu wybrany został „Resurrection”, do którego także został nakręcony teledysk. Album zyskał złotą płytę w USA, sprzedając się w nakładzie ponad 500 tys. egzemplarzy, ale na niektórych rynkach – np. w Niemczech nie zyskał akceptacji. Z zapowiedzi wydania płyty z remiksami z Obsolete nic nie wyszło.
"Digimortal" (2001).
W 2001 zespół wydał album pt. "Digimortal", za produkcję którego ponownie odpowiedzialny był Rhys Fulber (choć zespół proponował pracę Bobowi Rockowi, który jednak odmówił). Płytę promował utwór „Linchpin” wraz z teledyskiem. W utworze „Back the fuck up” gościnny udział wziął raper B-Real z grupy hip-hopowej Cypress Hill. Pomimo udanego początku po premierze, ostatecznie album nie odniósł takiego sukcesu wydawniczego jak jego poprzednik. Pod koniec 2001 roku zespół wydał swoje pierwsze wydawnictwo DVD zatytułowane "Digital Connectivity", na którym zespół zamieścił wszystkie swoje teledyski, wywiady, koncerty. Christian w wywiadzie powiedział, że nie lubi tego DVD, gdyż było ono podyktowane interesem wytwórni płytowej.
Rozpad i odejście Dino Cazaresa (2002).
Na początku 2002 z zespołu odchodzi Burton Bell, twierdząc, że się już wypalił i nie ma ochoty współpracować z muzykami, zwłaszcza z Dino Cazaresem (wokalista skupił się wówczas na projekcie pobocznym wraz z Johnem Bechdelem, pod nazwą Ascension of the Watchers). Grupa Fear Factory ogłosiła zakończenie działalności. Zapoczątkowało to serię wywiadów z wzajemnymi roszczeniami i żalami pomiędzy Dino i resztą zespołu. Wytwórnia Roadrunner wydała album "Concrete" (2002), który właściwie był debiutem Fear Factory nagranym przez Rossa Robinsona, a w następnym roku album kompilacyjny "Hatefiles" (2003) z remiksami i piosenkami nigdy nie publikowanymi, czy mało znanymi. Stało się tak dzięki temu, że Olde Wolbers i Herrera powrócili do grania ze sobą w 2002 roku i położyli podstawy ku temu, co można nazwać powrotem Fear Factory. Cazares pozostał jednak na stałe poza składem, zaś Bell zainteresowany stworzonym materiałem znalazł się ponownie w zespole. Christian zamienił gitarę basową na rytmiczną a obowiązki basisty objął nowy członek, Byron Stroud z grupy Strapping Young Lad. W tym czasie Dino Cazares był członkiem grupy Asesino, a od 2007 roku stworzył nową formację Divine Heresy.
"Archetype" (2004).
W nowym składzie grupa wydała 20 kwietnia 2004 album pt. "Archetype". Wydawnictwo promowały teledyski do utworów „Cyberwaste”, „Archetype” i „Bite the Hand that Bleeds” (wykorzystany w filmie Piła). W warstwie przekazu teksty skupiały się coraz bardziej na tematyce „człowiek przeciw maszynie”. Zespół wziął udział w znaczących trasach koncertowych z grupami Lamb of God, Mastodon w USA i z Mnemic w Europie.
"Transgression" (2005).
Już w rok później, 22 sierpnia 2005, premierę ma kolejny album pt. "Transgression". Na płycie było więcej melodyjnego śpiewania i „połamanych” rytmów. Płyta została różnie przyjęta, w niektórych kręgach była krytykowana za „inność”, a w innych chwalona za odwagę i oryginalne rozwiązania. Album wyprodukował Toby Wright, a znalazły się na nim m.in. dwa covery: „I Will Follow” grupy U2, w którym wokal Bella wiernie przypomina głos Bono, oraz „Millennium” zespołu Killing Joke.
Zawieszenie, inne projekty (2006–2008).
Pod koniec 2006 roku pomimo rozpoczęcia pracy nad nowymi utworami, grupa postanowiła o zawieszeniu działalności. Burton Bell zamierzał skupić się na projekcie Ascension of the Watchers, zaś Christian Olde Wolbers i Raymond Herrera stworzyli nową formację Arkaea.
"Mechanize" (2010).
7 kwietnia 2009 roku Burton Bell oraz Dino Cazares ogłosili odnowienie przyjaźni i sformowanie nowego projektu, w którego skład weszli także basista Byron Stroud i perkusista Gene Hoglan. 28 kwietnia 2009 projekt ów ogłoszono jako nowe Fear Factory – tym samym z wyłączeniem Olde-Wolbersa i Herrery. W czerwcu 2009 obaj w wywiadzie przyznali, że uważają się nadal członkami FF i nikt z pozostałych nie kontaktował się z nimi w sprawie obecności w grupie. Z kolei Cazares stwierdził, że Bell pierwotnie chciał sformować grupę w klasycznym składzie, jednak Olde-Wolbers i Herrera odrzucili możliwość współpracy z Cazaresem. Zespół w połowicznie nowym składzie rozpoczął koncertowanie, a następnie nagrywanie nowego materiału na płytę. Została ona wydana 5 lutego 2010 jako "Mechanize" (wyprodukowany przez Rhysa Fulbera, wydany przez Candlelight Records / AFM Records), po czym grupa ruszyła w trasę „Fear Campaign Tour 2010” w USA.
"The Industrialist" (2012).
W lutym 2012 roku skład grupy opuścił długoletni basista, Byron Stroud (odszedł do zespołu 3 Inches of Blood), a jego miejsce zajął były gitarzysta formacji Chimaira, Matt DeVries. 5 czerwca 2012 roku miał premierę kolejny album grupy, pt. "The Industrialist", wyprodukowany ponownie przez Rhysa Fulbera i wydany przez wytwórnię Candlelight Records. Burton Bell określił płytę jako „album-koncept”.
Stylistyka i wpływ.
Grupa wykonuje szeroko rozumiany industrial metal. Jest uznawana za prekursorów łączenia (death) metalu z elektroniką. Od początku działalności, mimo ewolucji i progresji, jej styl jest rozpoznawany, zawiera oryginalne elementy i jest uważany za „jedyny w swoim rodzaju”. Muzyka formacji jest określana jako „cyber metal”. Na początku lat 90. XX wieku, ówczesny wokalista formacji Sepultura, Max Cavalera stwierdził: "„Widziałem przyszłość death metalu. Jej imię to Fear Factory”", co może stanowić niejako przepowiednię dla dokonań i twórczości zespołu.
W warstwie tekstowej liryki grupy dotyczyły od początku tematyki science fiction. Poza tym często przekaz oscylował wokół dziedzin: religia, wojna i korporacjonizm. Częstym wątkiem jest problem „człowiek przeciw maszynie”. Cechą charakterystyczną szaty graficznej wydawnictw grupy jest zawarcie w grafice okładek dwóch liter F w różnej formie.
Do inspiracji grupą przyznawało się wielu muzyków, wyrazili to m.in. Robert Flynn z Machine Head, Mark Hunter z Chimaira, Mike Sarkisyan ze Spineshank. Ponadto wpływ FF wymienili w swojej twórczości grupy Disturbed, Static-X czy Coal Chamber. Muzyka zespołu wywarła wpływ także na później powstające formacje: Mnemic, Scarve, Stiff Valentine, Sybreed, Threat Signal.

</doc>
<doc id="70480" url="https://pl.wikipedia.org/wiki?curid=70480" title="Wnioskowanie statystyczne">
Wnioskowanie statystyczne

Wnioskowanie statystyczne – dział statystyki zajmujący się problemami uogólniania wyników badania próby losowej na całą populację oraz szacowania błędów wynikających z takiego uogólnienia (patrz badanie statystyczne). Odróżnia się on od narzędzi statystyki opisowej, służących tylko do podstawowego opisu właściwości pojedynczej próby.
Wnioskowanie statystyczne opiera się praktycznie zawsze o proces tworzenia, porównywania i używania modeli statystycznych. Wyróżnia się dwie grupy stosowanych metod uogólniania wyników, definiujące jednocześnie dwa działy wnioskowania statystycznego:
Główne podejścia we wnioskowaniu statystycznym to:

</doc>
<doc id="70482" url="https://pl.wikipedia.org/wiki?curid=70482" title="Próba losowa">
Próba losowa



</doc>
<doc id="70486" url="https://pl.wikipedia.org/wiki?curid=70486" title="Estymacja">
Estymacja

Estymacja (łac. "aetimatio" 'oszacowanie') to dział wnioskowania statystycznego będący zbiorem metod pozwalających na uogólnianie wyników badania próby losowej na nieznaną postać i parametry rozkładu zmiennej losowej całej populacji oraz szacowanie błędów wynikających z tego uogólnienia. Wyrażenie "nieznana postać" jest kluczem do odróżnienia estymacji od drugiego działu wnioskowania statystycznego, jakim jest weryfikacja hipotez statystycznych, w którym najpierw stawiamy przypuszczenia na temat rozkładu, a następnie sprawdzamy ich poprawność.
W zależności od szukanej cechy rozkładu można podzielić metody estymacji na dwie grupy:
W praktyce estymacja nieparametryczna jest zastępowana prostszymi metodami bazującymi na weryfikacji hipotez statystycznych.
Metody estymacji parametrycznej można w zależności od sposobu szacowania szukanego parametru podzielić na dwie grupy:
W estymacji punktowej oceną wartości szukanego parametru jest konkretna wartość uzyskana z próby (estymator), natomiast w estymacji przedziałowej operuje się pojęciem przedziału ufności, czyli przedziału, do którego z pewnym prawdopodobieństwem należy szukana wartość.
Inny podział metod estymacji wynika ze sposobu doboru wielkości próby.

</doc>
<doc id="70488" url="https://pl.wikipedia.org/wiki?curid=70488" title="Estymacja punktowa">
Estymacja punktowa

Estymacja punktowa – grupa metod statystycznych, służąca do punktowego oszacowania wartości szukanego parametru rozkładu. "Punktowe oszacowanie" oznacza tutaj, że uzyskujemy konkretną wartość liczbową, nie zaś przedział liczbowy, jak dzieje się to w przypadku estymacji przedziałowej.
Metody estymacji punktowej sprowadzają się do wyznaczenia odpowiednią metodą estymatora szacowanego parametru. 

</doc>
<doc id="70489" url="https://pl.wikipedia.org/wiki?curid=70489" title="Johann Martin Schleyer">
Johann Martin Schleyer

Johann Martin Schleyer (ur. 18 lipca 1831 w Oberlaudzie, zm. 16 sierpnia 1912 w Konstancji) – niemiecki ksiądz rzymskokatolicki, twórca języka volapük.
Po wyświęceniu w 1856, Schleyer pracował jako ksiądz w kilku parafiach. W okresie Kulturkampfu był aresztowany i pozostawał przez kilka miesięcy w więzieniu za krytykę socjalizmu w swoich kazaniach. Później pracował w Litzelstetten, gdzie rzekomo z woli Boga postanowił opracować sztuczny język, który ułatwiłby kontakty między narodami. Schleyer był także wydawcą przeglądu poezji katolickiej „Sionsharfe”. W 1885 przeszedł na emeryturę, a w 1894 papież Leon XIII uczynił go papieskim prałatem. Schleyer zmarł w 1912 r.
Na tablicy pamiątkowej przy domu parafialnym w Litzelstetten widnieje napis: "Menade bal – püki bal" („Jednej ludzkości – jeden język”).

</doc>
<doc id="70490" url="https://pl.wikipedia.org/wiki?curid=70490" title="Latino sine Flexione">
Latino sine Flexione



</doc>
<doc id="70497" url="https://pl.wikipedia.org/wiki?curid=70497" title="Cyjanki">
Cyjanki

Cyjanki – związki chemiczne, sole kwasu cyjanowodorowego, które zawierają anion cyjankowy (CN−). W potocznym rozumieniu, "cyjankiem" określa się sól potasową kwasu cyjanowodorowego – cyjanek potasu: KCN, truciznę często opisywaną w powieściach kryminalnych. Związki organiczne zawierające grupę CN nazywane są nitrylami.
Cyjanowodór i cyjanki działają silnie drażniąco na błony śluzowe i skórę. Łatwo się wchłaniają do organizmu przez błony śluzowe, drogi oddechowe, skórę i z przewodu pokarmowego. Przy ostrym narażeniu na cyjanowodór lub cyjanki proces zatrucia u ludzi przebiega w trzech fazach, charakteryzujących się następującymi objawami: duszności i podniecenie, drgawki oraz porażenie. Toksyczność cyjanków wynika z ich silnych właściwości kompleksotwórczych. Wiążą się one z atomami żelaza i miedzi obecnymi w cząsteczkach kluczowych enzymów na łańcuchu oddechowym, powodując ich inaktywację.
Cyjanki są silnymi ligandami tworzącymi trwałe związki kompleksowe z metalami przejściowymi.
Cyjanki stosowane są do syntezy wielu związków chemicznych, m.in. akrylonitrylu, oraz jako surowiec wyjściowy do produkcji niektórych tworzyw sztucznych, nawozów sztucznych, barwników i leków. Stosuje się je także do czyszczenia, hartowania i rafinacji metali oraz otrzymywania złota i srebra z rud. Są też stosowane do fumigacji (odymiania), w galwanotechnice, przemyśle fotograficznym, a także do produkcji barwników i środków owadobójczych.

</doc>
<doc id="70498" url="https://pl.wikipedia.org/wiki?curid=70498" title="Gustaw Bychowski">
Gustaw Bychowski

Gustaw Bychowski (ur. 21 sierpnia 1895 w Warszawie, zm. 3 kwietnia 1972 w Fezie) – polski i amerykański lekarz psychiatra, jeden z pierwszych polskich psychoanalityków.
Życiorys.
Urodził się w rodzinie żydowskiej jako syn Zygmunta Bychowskiego (1865–1934) i Gizeli z domu Horwitz (1873–1937). Miał brata Jana (1901–1917) i siostrę Martę, zamężną Osnos (1907–1990). Uczęszczał do gimnazjum Konopczyńskiego w Warszawie, gdzie jego kolegami byli Stefan Srebrny i Stefan Glass. Następnie przez rok uczył się w gimnazjum w Sankt Petersburgu w celu uzyskania rosyjskiej matury, uprawniającej do studiów zagranicznych. Studiował na Uniwersytecie Wiedeńskim, Uniwersytecie w Lozannie i Uniwersytecie w Zurychu. Tytuł doktora medycyny otrzymał na podstawie dysertacji "Zur Psychopathologie der Brandstiftung" w Zurychu w 1919 roku.
W Polsce znany był ze swojej psychoanalitycznej teorii sztuki. Jego książka "Słowacki i jego dusza. Studium psychoanalityczne" (Wydawnictwo J. Mortkowicza 1930, wznowiona w 2002 przez Universitas) była pierwszą w Polsce znaczącą próbą zastosowania psychoanalizy do interpretacji dzieła literackiego. Bychowski analizował poezję Słowackiego w kontekście jego biografii i rozwoju duchowego, a zwłaszcza jego relacji z matką.
W 1935 habilitował się na Uniwersytecie Warszawskim pod kierunkiem Jana Mazurkiewicza i wykładał psychopatologię. W 1939 wyemigrował do Stanów Zjednoczonych. Zmarł w 1972 roku podczas urlopu w Maroku.
Jego synem był Jan Ryszard Bychowski (1921–1943), kolega szkolny Krzysztofa Kamila Baczyńskiego z Gimnazjum Batorego, który zginął zestrzelony w locie nad Niemcami w 1943 jako lotnik Polskich Sił Powietrznych na Zachodzie.

</doc>
<doc id="70499" url="https://pl.wikipedia.org/wiki?curid=70499" title="Ok22">
Ok22

Ok22 – polski parowóz z lat 20. XX wieku, pierwszy parowóz osobowy polskiej budowy. Symbol Ok oznacza parowóz przeznaczony dla pociągów osobowych, o układzie osi 2’C (2–3–0).
Projekt i budowa.
Dokumentacja parowozu została opracowana w 1922 roku przez polskich inżynierów, przy współpracy biura konstrukcyjnego niemieckich zakładów Hanomag. Wzorowany był na udanej pruskiej serii P8 (oznaczonej w Polsce jako Ok1), zwłaszcza w zakresie podwozia. Główną różnicę w stosunku do Ok1 stanowił nowy, większy kocioł z szerokim stojakiem o znacznie większej powierzchni ogrzewalnej, chociaż o takim samym ciśnieniu pary (12 at.). Kocioł był dość wysoko umieszczony, co zapewniało spokojny bieg parowozu i ułatwiało obsługę, a szerokie palenisko pozwalało spalać efektywnie gorsze gatunki węgla. 
Pierwsze 5 lokomotyw (o numerach od Ok22-1 do Ok22-5) zbudowano w niemieckiej firmie Hanomag w 1923 roku, po czym poddano je intensywnym próbom, podczas których stwierdzono konieczność powiększenia powierzchni przegrzewacza (prace nad ulepszeniem konstrukcji prowadził zespół prof. Alberta Czeczotta). Pomimo zmian powierzchnia przegrzewacza była niewystarczająca w stosunku do wydajności kotła - łącznie z niskim ciśnieniem pary w kotle ograniczało to parametry trakcyjne parowozu. Po zmianach konstrukcyjnych w 1928 roku podjęto ich produkcję seryjną w Fabloku w Chrzanowie. Kotły budowała firma Fitzner i Gamper z Sosnowca. W Polsce wyprodukowano kolejne 185 lokomotyw tej serii o numerach od Ok22-6 do Ok22-190. Próbę usunięcia wad podjęto w 1952 roku instalując kocioł z parowozu Tr203. Kocioł ten posiadał rury cyrkulacyjne i dobrze dobrany przegrzewacz. Oznaczono maszynę jako Ok55-1 i Ok55-2. Po zbudowaniu 2 egzemplarzy projekt zamknięto z uwagi na likwidację zakupu parowozów przez PKP.
Służba.
Łącznie z parowozami Ok1 parowozy serii Ok22 były podstawowymi lokomotywami pasażerskimi PKP przed II wojną światową, znajdując się we wszystkich dyrekcjach okręgowych kolei państwowych. Były też z braku sprzętu początkowo używane jako pospieszne.
Podczas wojny 111 parowozów Ok22 zostało zdobytych przez Niemcy w Polsce i wcielonych do służby pod oznaczeniami serii 38 4501 - 38 4611. 78 lokomotyw zostało przejętych przez ZSRR i w większości przebudowanych na szeroki tor 1524 mm. Jedna lokomotywa trafiła na Litwę (oznaczona tam jako K9-41), po czym została przejęta przez ZSRR w 1940 roku. Po ataku na ZSRR Niemcy zdobyli dalsze 21 lokomotyw Ok22, z czego wcielili do służby 18 pod oznaczeniami 38 4612 - 38 4629. Po wojnie w ZSRR używano 59 lokomotyw serii Ok22 do lat 60. Po wojnie w Polsce pozostało tylko 59 lokomotyw, w części uszkodzonych, cztery dalsze zwrócono do 1948 roku z Czechosłowacji i dwie z Austrii. Dopiero w 1955 roku 30 parowozów zwróciła NRD, lecz zostały one zezłomowane z uwagi na wyeksploatowanie. Ostatecznie do służby w PKP po wojnie weszło tylko 57 lokomotyw przenumerowanych na Ok22-1 do Ok22-57, które eksploatowano do 1979 roku.
Dwie lokomotywy serii Ok22 przebudowano w latach 50. na serię Ok55.
Ok22 mógł rozwijać prędkość 100 km/h. Do dziś zachowały się tylko dwa egzemplarze: jeden w Jaworzynie Śląskiej (Ok22-23), drugi w Wolsztynie (Ok22-31). 
Wolsztyńska Ok22-31 była do niedawna czynna. Jeździła do roku 1997, potem przez kilka lat stała jako pomnik przy parowozowni, ale w 2002 roku została wysłana razem z Ty3-2 na naprawę główną i powróciła w maju 2004. W maju 2009 skończył się przedłużany już okres rewizji kotła, w związku z tym lokomotywa została wygaszona.
Dane szczegółowe.
Kilka egzemplarzy w okolicach MD Poznań przez pewien okres za zgodą dozoru technicznego jeździło z podniesionym o 2 atmosfery ciśnieniem w kotle (prowadziły pociągi pospieszne dalekobieżne z braku innych środków trakcyjnych). Poprawiało to znacząco parametry parowozu.

</doc>
<doc id="70500" url="https://pl.wikipedia.org/wiki?curid=70500" title="Karabin">
Karabin

Karabin (z fr. "carabine", dawniej: flinta, fuzja) – długa indywidualna broń strzelecka, zasilana najczęściej amunicją karabinową. Karabin charakteryzuje się stosunkowo długą lufą i znaczną donośnością. Często wyposażany jest w bagnet. Jego skróconą i lżejszą wersją jest karabinek.
Karabiny wyewoluowały w XVII w. od używanych dawniej muszkietów i arkebuzów. Szybko zdobywając popularność, od XVIII w. były już powszechnie podstawową bronią żołnierzy, utrzymując się w tej roli aż po współczesność. Są również popularną bronią myśliwską oraz sportową.
Ze względu na ogromną rozpiętość produkcji w czasie, karabiny są bronią bardzo zróżnicowaną pod względem konstrukcyjnym. Mimo, iż co do zasady wiąże się je z bronią indywidualną, to w szerszym znaczeniu niekiedy zalicza się do nich również broń zespołową (karabiny maszynowe oraz karabiny przeciwpancerne).
Kontrowersje terminologiczne.
Definiowanie.
W terminologii stosowanej w Polsce nie istnieje jedna jasna i klarowna definicja karabinu, co nastręcza pewnych trudności przy próbie jej sprecyzowania. Ponadto podawane definicje potrafią być ze sobą sprzeczne bądź niespójne nawet w ramach tej samej publikacji (por. Bibliografia). Istotnym problemem jest również określenie od kiedy mamy do czynienia z wykształceniem się karabinów jako osobnej konstrukcji, względem używanych wcześniej innych rodzajów ręcznej broni palnej. Poniżej przedstawiono próby zdefiniowania tego pojęcia na podstawie wybranych źródeł.
Konstanty Górski.
W kontekście historii wojskowości o ręcznej broni palnej używanej dawniej w Polsce, pisał już w XIX w. pułkownik i historyk Konstanty Górski. W swoich dziełach "Historya piechoty polskiej" oraz "Historya Artyleryi Polskiej" wielokrotnie wzmiankuje o rusznicach, hakownicach, muszkietach i arkebuzach używanych w Polsce w okresie od XIV do XVII w. Natomiast od XVIII w. jako podstawową broń polskiej piechoty przedstawia „flinty z bagnetami” (co biorąc pod uwagę etymologię nazwy „flinta” odnosi się do karabinów właśnie).
Zamiennie z terminem „flinta” Górski posługuje się również terminem „karabin”, jednak jedynie w kontekście broni XVIII wiecznej, a więc odnośnie do karabinów skałkowych (a nie konstrukcji wcześniejszych).
Mała Encyklopedia Wojskowa.
W ujęciu historycznym analogiczną definicję karabinu jako broni używanej od XVIII w. możemy znaleźć w wydanej w latach 60-70 XX w. "Małej Encyklopedii Wojskowej" opracowanej przez redakcję pod przewodnictwem gen. dyw. Józefa Urbanowicza. Jednak z zaznaczeniem iż nazwy „karabin” zaczęto używać dopiero w okresie Księstwa Warszawskiego (XIX w.).
Natomiast w ujęciu współczesnym karabin definiowany jest tam jako broń ręczna przeznaczona do rażenia celów na odległościach od 400 do 1000 m, wyposażona w długą lufę oraz bagnet.
Włodzimierz Kwaśniewicz.
W definicji podawanej przez Włodzimierza Kwaśniewicza, karabin jest ręczną bronią palną, wyposażoną w stosunkowo długą lufę oraz bagnet, a jego cechą charakterystyczną jest wytwarzanie dużej prędkości wylotowej wystrzeliwanego pocisku oraz możliwość używania karabinu również do walki wręcz.
W przeciwieństwie do poprzedników, Kwaśniewicz traktuje jednak „karabin” jako synonim wszelkiej długiej ręcznej broni palnej znanej już od początku jej istnienia (od XIV w.). W swojej publikacji z 1987 r. "1000 słów o dawnej broni palnej" Kwaśniewicz wyraźnie rozróżnia jednak „karabiny” w okresie do XVIII w. od ich późniejszych wersji. Jest to jednak o tyle kontrowersyjne, że odnosząc się do tych pierwszych powołuje się na publikację wspomnianego wcześniej Konstantego Górskiego, który jednak ani razu nie określił „karabinem” broni sprzed XVIII w.. W innych miejscach swojej publikacji Kwaśniewicz również nie nazywa dawniejszych „arkebuzów”, „muszkietów” i „rusznic” karabinami, definiując je jako osobne typy broni palnej, jednocześnie określając karabinem dopiero „flintę” (a więc broń z zamkiem skałkowym z XVIII w. a nie wcześniejszą). 
Polski Komitet Normalizacyjny.
W aktualnym dokumencie normalizującym nazewnictwo broni strzeleckiej z 2004 r. (PN-V-01016), karabin określany jest jedynie lakonicznie jako „broń strzelecka indywidualna przystosowana do strzelania amunicją karabinową”.
Cechy wspólne definicji.
Mimo wyraźnych rozbieżności (a nawet sprzeczności) w definiowaniu karabinu, poszczególne źródła wskazują najczęściej na „flintę” jako najstarszą formę karabinu. Pokrywa się to z praktycznym stosowaniem nazwy „karabin”, nie używanej wobec archaicznych rodzajów długiej broni palnej (jak rusznice, hakownice, petrynały, muszkiety, arkebuzy – występujące zawsze pod nazwą własną), popularnej natomiast wobec nowocześniejszych konstrukcji od czasu spopularyzowania na przełomie XVII-XVIII w. zamków skałkowych (np. „karabiny skałkowe”, a następnie: „karabiny kapiszonowe”, „karabiny iglicowe” itd.).
Ponadto karabin zgodnie charakteryzowany jest jako broń długa, pozwalająca razić przeciwnika ze znacznych odległości, często wyposażana w bagnet umożliwiający stosowanie karabinu również do walki wręcz.
Etymologia.
Współczesna nazwa tej broni („karabin”) etymologicznie wywodzi się z języka francuskiego (fr. "carabine") i stosowana była początkowo (tak jak w oryginale) w kontekście broni skróconej przeznaczonej dla kawalerii. Z czasem jednak broń skróconą zaczęto nazywać „karabinkiem”, a „karabin” stał się nazwą broni długiej (przeznaczonej głównie dla piechoty). Wobec karabinów (już jako broni długiej) za językiem francuskim stosowano niekiedy również nazwę „fuzja” (fr. "fusil").
Wpływ języka angielskiego.
W języku angielskim mianem karabinu określa się wyłącznie broń gwintowaną (ang. "rifle" od "rifling" – gwintowanie), przez co karabiny gładkolufowe zaliczane są w tym języku do „muszkietów” (ang. "musket"). Ze względu na współcześnie znaczny wpływ tego języka, anglojęzyczna definicja niejednokrotnie używana jest również w Polsce, co ma związek również z dosłownym i bezrefleksyjnym tłumaczeniem źródeł anglojęzycznych. Jest to jednak terminologicznie niepoprawne gdyż oba pojęcia („karabin” i „muszkiet”) są w obu językach definiowane w odmienny sposób.
Język potoczny.
W języku potocznym karabiny (zwłaszcza myśliwskie) często określane są mianem „strzelb”, co również jest niepoprawne, gdyż strzelba jest specyficzną bronią konstrukcyjnie przystosowaną do strzelania śrutem.
Historia.
Historia rozwoju karabinów jest procesem ciągłym, trwającym nieprzerwanie od XVII w. aż po współczesność. Początkowo były one tak jak ich protoplaści (muszkiety i arkebuzy) bronią odprzodową. Zasadniczy przełom nastąpił w XIX w., kiedy to zaczęły pojawiać się udane konstrukcje karabinów odtylcowych, co zainicjowało gwałtowny rozwój broni palnej na przełomie XIX i XX w. Błyskawiczne pojawianie się szeregu coraz to nowych i zróżnicowanych konstrukcji karabinów (jednostrzałowych, powtarzalnych, samopowtarzalnych, maszynowych, automatyczych, przeciwpancernych) nie było jednak procesem spójnym chronologicznie, a często ich poszczególne konstrukcje rozwijane były równolegle i niezależnie od siebie.
Karabiny odprzodowe.
Karabin skałkowy.
Pierwsze karabiny pojawiły się w drugiej połowie XVII w. stopniowo wypierając użytkowane dotychczas muszkiety (z zamkami lontowymi) oraz arkebuzy (z zamkami kołowymi). W przeciwieństwie do swoich protoplastów, karabiny wyposażano w nowocześniejsze zamki skałkowe zapewniające dużo większą niezawodność i prostotę obsługi. Ponadto były znacznie lżejsze co wraz z wprowadzonymi masowo bagnetami czyniło z nich skuteczną broń również do walki wręcz. Upowszechnienie się karabinów od początku XVIII w. zrewolucjonizowało taktykę walki piechoty, dzięki czemu możliwe stało się zastąpienie dwóch osobnych formacji: muszkieterów (których zadaniem było ostrzeliwanie przeciwnika) oraz pikinierów (walczących wręcz oraz chroniących muszkieterów przed atakami kawalerii), jedną zunifikowaną formacją piechoty liniowej sprawdzającej się zarówno w walce na dystans jak i wręcz.
Przez pierwsze stulecia swojego istnienia, karabiny były niemal wyłącznie bronią ładowaną odprzodowo. Broń odprzodową można było załadować jedynie w sposób rozdzielny, tzn. umieszczając w niej osobno ładunek miotający, przybitkę oraz pocisk, co było czynnością bardzo czasochłonną. W celu załadowania karabinu odprzodowego należało ustawić go w pozycji pionowej, wsypać do lufy proch, następnie wcisnąć do niej przybitkę i ubić ją stemplem, na koniec umieszczano w lufie ołowiany kulisty pocisk (niekiedy z flejtuchem), który również należało ubić stemplem aby mocno osadzić go na dnie lufy. Dopiero po wykonaniu tych czynności, można było podnieść broń, odciągnąć kurek, podsypać panewkę prochem, wycelować i wystrzelić. 
Z czasem system ładowania usprawniono wprowadzając patrony, stanowiące papierową tuleję wypełnioną odmierzoną porcją prochu i umieszczonym wewnątrz pociskiem. Strzelec rozdzierał spód patronu, wysypywał z niego proch do lufy a następnie wpychał pocisk z papierową tuleją (pełniącą równocześnie rolę przybitki i flejtucha).
Ze względu na fakt, że przepychanie pocisku przez lufę gwintowaną (do której musiał być ciasno dopasowany) było czynnością bardzo kłopotliwą (pocisk należało wbijać za pomocą stempla i młotka), karabiny piechoty liniowej wyposażano w lufy gładkie, co umożliwiało szybkie i łatwe umieszczanie w nich pocisków. Rozwiązanie takie było obarczone jednak poważnymi wadami, ponieważ wyposażony w taką lufę karabin był bronią wyjątkowo niecelną i cechował się słabą donośnością. Aby zatem ogień karabinowy był wystarczająco skuteczny, żołnierze zmuszeni byli strzelać salwami z bliskich odległości, następnie przechodząc do walki na bagnety. Mimo to, karabiny z lufami gwintowanymi (tzw. sztucery) również znajdowały się na wyposażeniu wojska, znajdując się na wyposażeniu jegrów – formacji strzelców prowadzących rzadszy ale celny ogień z większych odległości, uzupełniających w ten sposób piechotę liniową prowadzącą zmasowany i częstotliwy ogień na krótkim dystansie. 
Karabin kapiszonowy i pocisk Minié.
Przez cały wiek XVIII w rozwoju karabinów odprzodowych panowała zasadniczo stagnacja, a ich konstrukcja nie ulegała większym zmianom. Znaczący postęp nastąpił dopiero w następnym stuleciu za sprawą wynalezienia w I połowie XIX w. zamka kapiszonowego, który zwiększył niezawodność broni palnej oraz zredukował jej wrażliwość na warunki atmosferyczne. Dużo ważniejszym wynalazkiem okazał się jednak wprowadzony wkrótce nowy rodzaj pocisku (typu Minié), umożliwiający łatwe i szybkie ładowanie broni gwintowanej. Jako, że posiadał on mniejszą średnicę niż kaliber lufy, ładowanie nie nastręczało żadnych trudności, jednak ze względu na jego specyficzną konstrukcję, w momencie wystrzału rozszerzał się, ściśle dopasowując się do gwintu w przewodzie lufy. Nowy pocisk szybko zyskał popularność, inicjując masowe wprowadzenie karabinów gwintowanych na wyposażenie żołnierzy wszystkich formacji, co w szybkim czasie doprowadziło do marginalizacji karabinów gładkolufowych. Karabiny powszechnie stały się od tej pory bronią celną, nadal jednak obarczone były ograniczeniami broni odprzodowej – systemem rozdzielnego ładowania.
Karabiny odtylcowe.
Mimo, iż prototypy broni odtylcowej pojawiały się już od XIV w. to ze względu na ograniczenia technologiczne nie zostały szerzej spopularyzowane. Sytuacja zmieniła się dopiero w połowie XIX w. gdy rozwój technologiczny umożliwił w końcu opracowanie karabinów wyposażonych w skuteczny system ryglowania wlotu lufy, co chroniło strzelca przed wydostawaniem się gazów prochowych. Podczas gdy po ponad 100 letniej stagnacji, za sprawą wynalezienia zamka kapiszonowego i pocisków typu Minié, karabiny odprzodowe uległy znaczącemu rozwojowi, równolegle prowadzono już prace nad karabinami odtylcowymi które miały zrewolucjonizować budowę broni palnej. 
Karabin iglicowy.
W 1836 r. Johann Nikolaus von Dreyse opracował pierwszy udany odtylcowy karabin iglicowy, który kilka lat później został przyjęty na wyposażenie armii pruskiej jako Zündnadelgewehr M/41. Karabin wyposażony został w nowy zamek ślizgowo-obrotowy, który oprócz pełnienia funkcji odpalenia ładunku wyposażony był również w mechanizm ryglowy zamykający i otwierający tylną część lufy (jej wlot). Umożliwiło to użycie naboju zespolonego w łusce papierowej, który zawierał w sobie zespoloną naważkę prochu, pocisk oraz spłonkę (która odpalała ładunek po uderzeniu w nią iglicy zamka po naciśnięciu spustu). To rewolucyjne rozwiązanie pozwoliło przezwyciężyć ograniczenia karabinów odprzodowych w których każdy element „naboju” należało przepychać ręcznie przez całą długość lufy. W nowym karabinie iglicowym, wystarczyło otworzyć zamek, umieścić nabój w komorze a po jego zamknięciu karabin gotowy był już do strzału. Rozwiązanie takie skrajnie zwiększyło szybkostrzelność karabinu, oprócz tego broń można było bezproblemowo ładować w pozycji leżącej, lub chowając się za niskimi osłonami, co zwiększało bezpieczeństwo strzelca przed ostrzałem przeciwnika.
Mimo wprowadzenia karabinów iglicowych w armii pruskiej, w innych państwach popularnością nadal cieszyły się odprzodowe karabiny kapiszonowe, których konstrukcje rozwijano wprowadzając nowe modele tego typu broni. Sytuacja zmieniła się wraz ze spektakularnym zwycięstwem Królestwa Prus nad Cesarstwem Austrii w czasie wojny prusko-austriackiej w 1866 r. Uzbrojeni w odprzodowe karabiny Lorenza żołnierze austriaccy ponieśli znacząco większe straty względem uzbrojonych w karabiny Dreysego żołnierzy pruskich, co niezbicie wykazało wyższość karabinu odtylcowego. Zwycięstwo Prusaków zainicjowało wzmożone zainteresowanie karabinami iglicowymi w Europie i wprowadzaniem tego typu broni na wyposażenie również innych armii. Jeszcze w tym samym roku w armii francuskiej wprowadzono karabin Chassepot Mle 1866, a rok później karabin Karlé wz.1867 w armii rosyjskiej i Carcano Mod. 1867 w armii włoskiej. Popularność karabinów iglicowych trwała jednak bardzo krótko, ze względu na gwałtowny w tym okresie rozwój broni strzeleckiej i pojawianiem się coraz nowocześniejszych konstrukcji.
Karabin jednostrzałowy i łuska metalowa.
Nabój w łusce metalowej, znany był już w I połowie XIX wieku, jednak wykorzystywano go głównie do zasilania rewolwerów. Była to początkowo amunicja trzpieniowa, a następnie bocznego zapłonu (stanowiąca jej rozwinięcie). Wraz z rosnącą popularnością karabinów odtylcowych, jeszcze w latach 60 XIX w. zrodził się pomysł zaadaptowania tego rodzaju amunicji do ich zasilania. Zastosowanie nowego rodzaju amunicji (oraz jej dalszy rozwój: amunicja centralnego zapłonu) znacznie zwiększyło niezawodność i osiągi karabinów (metalowa łuska dodatkowo uszczelniała zamek), co jednocześnie przyczyniło się do błyskawicznego wyparcia z uzbrojenia starszych karabinów iglicowych (wykorzystujących łuski papierowe). Za przykład karabinów jednostrzałowych o takiej konstrukcji mogą posłużyć: amerykański Springfield M1865, austro-węgierski Werndl M1867, rosyjskie Berdany wz. 1868 i 1870, niemiecki Mauser M1871, brytyjski Martini-Henry czy francsuki Gras Mle 1874.
Nowy rodzaj amunicji wyznaczył jednak kres popularności karabinów jednostrzałowych, gdyż umożliwiał zastosowanie bardziej zaawansowanych systemów zasilania (karabiny powtarzalne), których pierwsze konstrukcje zaczęły pojawiać się równolegle z wprowadzaniem nowych karabinów jednostrzałowych (lata 60-70 XIX w.). W ciągu kilku dekad doprowadziło to do całkowitej marginalizacji karabinów jednostrzałowych na rzecz nowocześniejszych karabinów powtarzalnych.
Karabin powtarzalny.
Podczas gdy w latach 60-70 XIX w. głównym nurtem rozwoju broni strzeleckiej była adaptacja nabojów w łusce metalowej do zasilania karabinów jednostrzałowych, równolegle powstawały już pierwsze konstrukcje karabinów powtarzalnych. Broń tego typu posiadała magazynek, a więc zintegrowany z karabinem pojemnik w którym przechowywano zapas amunicji. Dzięki odpowiedniej budowie zamka współgrającego z magazynkiem, strzelec za pomocą wykonania odpowiednich ruchów manipulatorem zamka, mógł szybko przeładować broń wprowadzając z magazynka kolejny nabój do komory. Stanowiło to znaczne udogodnienie względem karabinu jednostrzałowego, ponieważ strzelec nie był już zmuszony do każdorazowego wyjmowania i ładowania pojedynczego naboju z ładownicy. Rozwiązanie takie znacznie zwiększało szybkostrzelność, umożliwiając oddanie sekwencji stosunkowo szybkich strzałów (do czasu opróżnienia magazynka).
Pierwszy karabin powtarzalny, który trafił do produkcji seryjnej zaprojektowano w amerykańskim przedsiębiorstwie Volcanic Repeating Arms (jednak nie odniósł on sukcesu). Następnie projekt rozwijano w firmie New Haven Arms Company założonej przez Olivera Winchestera. Zaprojektowany tam przez Tylera Henry'ego w 1860 r. „karabin Henry'ego” stał się pierwszą udaną bronią tego typu produkowaną na masową skalę, a firma wyspecjalizowała się w produkcji karabinów powtarzalnych już pod marką Winchester.
Mimo rosnącej popularności karabinów powtarzalnych na rynku cywilnym, powszechny konserwatyzm wojskowych początkowo nie sprzyjał wprowadzeniu ich w armii. Niechęć wzbudzała przede wszystkim obawa przed zbyt szybkim zużywaniem amunicji przez żołnierzy wyposażonych w zbyt szybkostrzelną (zdaniem wojskowych) broń. Pierwszym krokiem przełamującym ten impas było wprowadzenie karabinu Spencera na wyposażenie kawalerii Armii Unii w czasie wojny secesyjnej (nie zastąpił on jednak karabinów jednostrzałowych w piechocie). Dopiero w 1869 r. jako pierwsza na świecie na całkowite przezbrojenie w karabiny powtarzalne zdecydowała się armia szwajcarska, wprowadzając na wyposażenie karabiny Vetterli. Jako przykład niechęci wojskowych do karabinów powtarzalnych w tym okresie może posłużyć decyzja armii włoskiej, która zamawiając w Szwajcarii karabiny Vetterli, wymogła zaprojektowanie dla nich wersji pozbawionej magazynka (Vetterli Mod. 1870), a więc uwstecznienie konstrukcji do karabinu jednostrzałowego.
Sytuacja uległa znacznej zmianie w latach 80-90 XIX w., gdy nastąpił gwałtowny wzrost zainteresowania tego typu karabinami. W krótkim czasie poszczególne armie rozpoczęły szybki proces przezbrajania się w karabiny powtarzalne czego przykładem mogą być: Gew1871/84, Gew88 oraz Gew98 w armii niemieckiej, Mannlichery M1886, M1888, M1890 M1895 w armii austro-węgierskiej, Gras-Kropatschek Mle 1878 i Lebel Mle 1886 w armii francuskiej, Lee-Metford i Lee-Enfield w armii brytyjskiej czy Mosin wz. 1891 w armii rosyjskiej. 
Istotnym etapem rozwoju karabinów powtarzalnych stało się zastąpienie używanych początkowo magazynków rurowych, nowocześniejszymi pudełkowymi, które umożliwiały stosowanie systemów szybkiego ładowania magazynków za pomocą ładowników lub łódek, oraz wynalezienie prochu bezdymnego, który skrajnie poprawiał osiągi broni, zastępując używany od początku istnienia broni palnej proch czarny.
Od początku XX w. karabiny powtarzalne były już standardową indywidualną bronią żołnierzy wszystkich nowoczesnych armii, stanowiąc ich broń podstawową zarówno w czasie I jak i II wojny światowej. 
Karabin maszynowy.
Oprócz rozwoju karabinu jako broni indywidualnej, od II połowy XIX w. tworzono również broń zespołową zasilaną amunicją karabinową, która była w stanie prowadzić ogień ciągły. Prekursorami w tym względzie były kartaczownice, których zasilany ręcznie obracaną korbą mechanizm umożliwiał zautomatyzowanie cyklu pracy broni poprzez błyskawiczne dosyłanie naboi z magazynka, ich odpalanie oraz ekstrakcję łusek. 
Mimo to kartaczownice nie są uznawane za karabiny, a miano to zyskał dopiero skonstruowany przez Hirama Maxima w 1884 r. karabin maszynowy, w którym do działania automatyki broni wykorzystano energię gazów prochowych z odpalanych naboi. Skonstruowany przez Maxima karabin do działania automatyki wykorzystywał krótki odrzut lufy, zasilany był z taśmy nabojowej lub magazynka bębnowego i charakteryzował się wysoką szybkostrzelnością.
Karabin maszynowy Maxima w 1891 r. został przyjęty na wyposażenie armii brytyjskiej, co wkrótce dało początek masowemu wprowadzaniu karabinów maszynowych również w innych armiach (np. Schwarzlose M.7 w Austro-Węgrzech, St Etienne Mle 1907 we Francji czy MG08 w Niemczech). Były to jednak wyłącznie ciężkie (ckm) oraz wielkokalibrowe (wkm) karabiny maszynowe, charakteryzujące się znaczną masą, najczęściej dodatkowo zwiększoną poprzez stosowanie systemu chłodzenia lufy cieczą. Sprawiało to, że karabiny maszynowe początkowo były wyłącznie bronią defensywną (stacjonarną), montowaną na specjalnych podstawach (np. na trójnogu), ich przeniesienie i ponowne rozstawienie było bardzo czasochłonne, a obsługa wymagała zaangażowania większej ilości żołnierzy. Mimo to karabin maszynowy okazał się bronią charakteryzującą się dużą siłą ognia i zdolnością skutecznego rażenia całych pododdziałów przeciwnika.
Na początku XX w. zrodził się pomysł zaadaptowania karabinu maszynowego do roli broni ofensywnej. Priorytetem w tym względzie, okazało się zwiększenie mobilności tego typu broni, a co za tym idzie przede wszystkim zredukowanie jej masy. Doprowadziło to do opracowania lekkich (lkm) (np. brytyjski Lewis, francuski Hotchkiss Mle 1909) oraz jeszcze lżejszych ręcznych (rkm) karabinów maszynowych (np. francuski Chauchat Mle 15, amerykański BAR). Zwiększenie mobilności oraz zmniejszenie masy w tego typu broni osiągano przykładowo poprzez zastąpienie zasilania taśmowego – magazynkowym, rezygnację z chłodzenia cieczą, przekonstruowanie części składowych, zastąpienie ciężkiej podstawy – lekkim składanym dwójnogiem.
Zróżnicowanie typów karabinów maszynowych wytworzyło konieczność posiadania przez wojsko ich osobnych typów w zależności od ich zastosowania taktycznego (ciężkie karabiny maszynowe – jako broń defensywna, lekkie i ręczne karabiny maszynowe – jako broń ofensywna). Sytuacja taka trwała do lat 30 XX w., kiedy to za sprawą niemieckiego karabinu maszynowego MG34 powstała broń uniwersalna łącząca w sobie cechy wszystkich konstrukcji. Od tego czasu popularność zaczęły zyskiwać uniwersalne karabiny maszynowe (ukm) w zależności od potrzeb mogące pełnić funkcję ckm-u (na podstawie trójnożnej) lub lkm/rkm-u (podpierane dwójnogiem). Charakterystyczną cechą ukm-ów było stosowanie ciężkich szybko wymiennych luf co umożliwiało prowadzenie intensywnego ognia bez potrzeby stosowania chłodzenia cieczą.
Karabin przeciwpancerny.
Innym typem broni zespołowej zaliczanej do karabinów są powstałe w czasie I wojny światowej karabiny przeciwpancerne. Pojawiły się one jako odpowiedź na wprowadzenie do działań wojennych czołgów, stanowiąc próbę umożliwienia ich zwalczania przez żołnierzy piechoty. Początkowo próbowano w tym celu stosować specjalną amunicję przeciwpancerną w standardowych karabinach powtarzalnych, jednak ze względu na niską skuteczność takiego rozwiązania powstały wyspecjalizowane karabiny przeciwpancerne, z charakterystycznymi długimi lufami nadającymi pociskom większą prędkość wylotową. Pierwszym karabinem tego typu był niemiecki Tankgewehr M1918, wprowadzony pod koniec wojny. Następnie w okresie międzywojennym konstrukcje karabinów przeciwpancernych były nadal rozwijane, jednak w trakcie II wojny światowej wraz z pojawianiem się coraz silniej opancerzonych czołgów, ich skuteczność została sprowadzona niemal do zera. Ich wykorzystanie ograniczono jedynie do zwalczania lekko opancerzonych wozów bojowych (np. transporterów). Ostatecznie w trakcie konfliktu karabiny tego typu zostały całkowicie wyparte przez zdecydowanie skuteczniejsze granatniki przeciwpancerne, a ich produkcji i rozwoju zaniechano.
Karabin samopowtarzalny.
Pomimo zdecydowanej dominacji karabinów powtarzalnych jako broni indywidualnej, nadal trwały prace nad udoskonaleniem ich konstrukcji poprzez usprawnienie obsługi i zwiększenie szybkostrzelności. Jednym z pomysłów ich dalszego rozwoju była próba zaadaptowania koncepcji wykorzystania energii gazów prochowych znanej z karabinów maszynowych, również do automatycznego przeładowania podstawowego karabinu każdego żołnierza. Istotną cechą tej koncepcji była rezygnacja z możliwości prowadzenia ognia ciągłego (jako zbyt kłopotliwej), umożliwiając strzelanie wyłącznie ogniem pojedynczym.
Pierwsze prototypy karabinów samopowtarzalnych powstawały już pod koniec XIX wieku, a na początku XX wieku rozpoczęto wprowadzanie pierwszych modeli do produkcji seryjnej. Były to jednak konstrukcje bardzo nieudane i zawodne (np. meksykański Mondragón M1908 czy niemiecki Mauser M1916). Pewien sukces w tym kierunku odnieśli Francuzi, wraz z karabinem RSC Mle 1917, jednak do końca I wojny światowej broń tego typu nie przyjęła się na większą skalę.
Rzeczywiście udane konstrukcje karabinów samopowtarzalnych pojawiły się dopiero w okresie międzywojennym oraz podczas II wojny światowej (np. amerykański M1 Garand, rosyjski SWT, niemiecki G43), mimo to nie wyparły one z uzbrojenia karabinów powtarzalnych, stanowiąc jedynie ich uzupełnienie. Wyjątek stanowiła tu armia amerykańska, która jeszcze przed wybuchem II wojny światowej niemal w całości przezbroiła się w karabiny samopowtarzalne. Mimo stopniowo rosnącej popularności broni tego typu, nie stały się one konstrukcją dominującą ze względu na równoległy rozwój karabinów automatycznych, których koncepcja okazała się bardziej perspektywiczna.
Karabin automatyczny.
Idei opracowania karabinu automatycznego przyświecała chęć połączenia siły ognia ręcznego karabinu maszynowego, z mobilnością karabinu powtarzalnego. Tak jak w przypadku karabinów samopowtarzalnych postanowiono zaadaptować koncepcję wykorzystania energii gazów prochowych do działania automatyki broni, jednak bez rezygnacji z możliwości prowadzenia ognia ciągłego. Zasadniczym problemem była kwestia kontroli odrzutu karabinu strzelającego silnym nabojem karabinowym przy jednocześnie dostatecznie lekkiej konstrukcji, tak aby mogła stanowić broń indywidualną. W przypadku ręcznych karabinów maszynowych problem ten niwelowano poprzez samą masę broni oraz stosowanie składanej podpory (dwójnóg). W przypadku lekkiej broni osobistej takie rozwiązania nie były jednak możliwe do zaakceptowania.
Pierwsi broń tego typu wprowadzili na uzbrojenie Rosjanie w czasie I wojny światowej (karabin Fiodorowa), a kontrolę broni umożliwiało zastosowanie stosunkowo słabego japońskiego naboju karabinowego 6,5 × 50 mm SR. Jednakże późniejsze próby adaptacji karabinów automatycznych do silniejszej amunicji okazywały się nieudane (np. rosyjski AWS-36 czy niemiecki FG42).
Zasadniczy przełom w rozwoju tej klasy karabinów nastąpił w czasie II wojny światowej, za sprawą zastosowania przez Niemców naboju pośredniego w karabinach MKb42 i StG44. Nabój ten o energii plasującej się pomiędzy amunicją pistoletową a karabinową, zapewniał na tyle mały odrzut, że umożliwiał dogodne prowadzenie ognia ciągłego na małych odległościach, a jednocześnie dostatecznie dużą energię aby skutecznie razić cele ogniem pojedynczym na odległościach do 400-600 m. Powstały w ten sposób „karabin szturmowy” (niem. "sturmgewehr") był zatem konstrukcją łączącą w sobie cechy zarówno pistoletu maszynowego jak i karabinu.
Masowe wykorzystanie StG44 w czasie wojny wykazało sensowność założeń przyświecających opracowaniu tego typu broni, co w konsekwencji doprowadziło do rosnącej popularyzacji karabinów automatycznych zasilanych amunicją pośrednią (klasyfikowanych zazwyczaj już jako karabinki lub nazywane karabinami/karabinkami szturmowymi) po II wojnie światowej co doprowadziło do szybkiego wyparcia z uzbrojenia najpopularniejszych dotychczas karabinów powtarzalnych.
Po wojnie szczególną popularność w państwach bloku wschodniego zdobył rosyjski AK (zasilany nabojem pośrednim 7,62 × 39 mm wz. 43), który okazał się konstrukcją ponadczasową, a oparte na nim karabiny nadal stanowią podstawowe uzbrojenie strzeleckie wielu państw świata (np. AK-74 w Rosji, czy wz. 96 Beryl w Polsce). Odmiennie niż w państwach bloku wschodniego, na zachodzie przez długi czas do zasilania karabinów automatycznych starano się wykorzystywać silną amunicję karabinową (np. belgijski FN FAL czy niemiecki HK G3), bądź stosowano karabiny samopowtarzalne (np. amerykański M14). Ostatecznie jednak i tam zaczęto powszechnie stosować amunicję pośrednią (np. w amerykańskim M16), co sprawiło, że karabiny automatyczne zasilane tym nabojem stały się współcześnie najpopularniejszą indywidualną bronią wojskową na świecie.
Karabiny współcześnie.
Współcześnie w rozwoju broni strzeleckiej zasadniczo ponownie zapanowała stagnacja. Wprowadzane kolejne nowsze generacje karabinów mimo, iż coraz doskonalsze pod względem technicznym, są jedynie twórczym rozwinięciem koncepcji opracowanych pod koniec XIX i w pierwszej połowie XX wieku. Mimo pojawiających się innowacji, nie niosą one za sobą tak rewolucyjnych zmian jak wynalazki przełomu poprzednich stuleci, które zmieniały oblicze wojen.
Za zapowiedź poważniejszej rewolucji, można było uznać prace prowadzone od lat 60 XX w. nad karabinami zasilanymi amunicją bezłuskową (np. HK G11), jednak w większości zostały one zarzucone pod koniec XX w., a obecnie zainteresowanie tego typu bronią jest marginalne. 
Obecnie można za to zaobserwować coraz większą popularność tworzenia karabinów o konstrukcji modułowej (np. Grot), opartych na systemie demontowalnych komponentów (modułów), umożliwiających stosunkowo łatwą rekonfigurację broni w zależności od potrzeb (np. z karabinu automatycznego na wyborowy, lub z układu klasycznego na bezkolbowy (bullpup)). Zaletami takiej konstrukcji jest możliwość dostosowania broni do konkretnych sytuacji taktycznych i szybkiej wymiany uszkodzonych elementów, a także usprawnienie produkcji i logistyki.
Istotny rozwój nastąpił natomiast w kwestii wyposażenia dodatkowego broni. Wśród podstawowych karabinów automatycznych używanych przez wojsko coraz większą popularność zyskują celowniki optyczne i kolimatorowe (w niektórych armiach będąc już standardem), zastępując celowniki mechaniczne w roli celownika głównego. Broń jest również często wzbogacana o takie elementy jak laserowe wskaźniki celu, latarki taktyczne, specjalistyczne celowniki noktowizyjne i termowizyjne, granatniki podwieszane, chwyty przednie, a stosowanie uniwersalnych szyn montażowych (jak np. szyna Picatinny), umożliwia szybką i łatwą konfigurację wyposażenia karabinu w zależności od indywidualnych potrzeb strzelca. Nie mniej istotne stało się również zwracanie uwagi na ergonomię karabinu. Popularne stają się kolby o regulowanej długości, manipulatory umożliwiające coraz sprawniejszą i wygodniejszą obsługę broni. Zaczęto brać również pod uwagę opcję dostosowania broni do potrzeb strzelców leworęcznych, którzy mogą stanowić nawet do 15% użytkowników.
Zastosowanie wojskowe.
W ujęciu wojskowym, podstawową broń indywidualną żołnierzy większości armii świata stanowią współcześnie karabiny automatyczne (głównie zasilane amunicją pośrednią, marginalizując w tej roli amunicję karabinową). 
Karabiny samopowtarzalne zostały natomiast sprowadzone głównie do roli broni strzelców wyborowych (np. SWD). Na wyposażeniu wojskowym nadal znajdują się jeszcze karabiny powtarzalne, jednak pełniąc wyłącznie funkcję karabinów wyborowych ze względu na wyższą celność od broni samopowtarzalnej i automatycznej (np. M24). 
Wśród broni zespołowej ciężkie i lekkie karabiny maszynowe zostały całkowicie zastąpione uniwersalnymi karabinami maszynowymi (np. M240). Nadal na wyposażeniu pozostają również wielkokalibrowe karabiny maszynowe (używane głównie jako broń pokładowa np. Browning M2) i ręczne karabiny maszynowe, które obecnie zasilane są amunicją pośrednią (np. FN Minimi). Używane dawniej karabiny przeciwpancerne wyewoluowały natomiast w wielkokalibrowe karabiny wyborowe służące głównie do niszczenia sprzętu technicznego przeciwnika (jednak sporadycznie wykorzystywane również do rażenia celów żywych).
Zastosowanie cywilne.
W ujęciu cywilnym największą popularnością cieszą się karabiny powtarzalne (wykorzystywane zarówno w sporcie jak i myślistwie), a stosowanie w tym celu karabinów samopowtarzalnych jest zdecydowanie rzadsze. Natomiast dostęp do karabinów automatycznych jest w większości państw znacząco ograniczony. Współcześnie dużym zainteresowaniem cieszą się także archaiczne karabiny odprzodowe, których repliki są masowo produkowane na potrzeby rekreacji, sportu i rekonstrukcji historycznej. Jednocześnie dostęp do nich jest zazwyczaj znacznie ułatwiony. Przykładowo w Polsce na broń odprzodową rozdzielnego ładowania wytworzoną przed 1885 r. (bądź jej replikę) nie jest wymagane pozwolenie na broń, a wystarczy ukończony 18 rok życia.

</doc>
<doc id="70502" url="https://pl.wikipedia.org/wiki?curid=70502" title="Lars Ahlfors">
Lars Ahlfors

Lars Valerian Ahlfors (ur. 18 kwietnia 1907 w Helsinkach, zm. 11 października 1996 w Pittsfield) – amerykański matematyk pochodzenia fińskiego, profesor Uniwersytetu Helsińskiego, Zuryskiego i Harvarda, członek Narodowej Akademii Nauk w Waszyngtonie.
W 1936 otrzymał Medal Fieldsa za prace z teorii funkcji zespolonych. W 1992 został wyróżniony Nagrodą Wolfa z dziedziny matematyki.

</doc>
<doc id="70503" url="https://pl.wikipedia.org/wiki?curid=70503" title="Laurent Schwartz">
Laurent Schwartz

Laurent Schwartz (ur. 5 marca 1915 w Paryżu, zm. 4 lipca 2002 tamże) – francuski matematyk pochodzenia żydowskiego.
Życiorys.
Od roku 1953 profesor Sorbony, od 1963 w Ecole Polytechnique w Paryżu, gdzie wykładał do roku 1980. W roku 1975 został członkiem francuskiej Akademii Nauk.
Od 1991 członek PAN. Zajmował się głównie teorią dystrybucji, analizą funkcjonalną, topologią i fizyką matematyczną. Autor dwutomowego "Kursu analizy matematycznej". W roku 1950 otrzymał medal Fieldsa.

</doc>
<doc id="70504" url="https://pl.wikipedia.org/wiki?curid=70504" title="École polytechnique">
École polytechnique

École polytechnique – francuska politechnika w Palaiseau pod Paryżem założona w 1794 roku. Od 1804 roku ma status wojskowy, mimo którego jest otwarta dla studentów zagranicznych.
Uczelnia jest znana we Francji przede wszystkim ze swojego trzyletniego programu "Ingénieur Polytechnicien", do którego selekcjonują najlepszych studentów kończących "classes préparatoires" trwających 2 lata"." Z tego względu, uczestnicy tego programu zaczynają od zajęć na poziomie trzeciego roku licencjatu i kończą z dyplomem magistra inżyniera. École polytechnique prowadzi również studia magisterskie i doktoranckie.
Z powodu swojego statusu wojskowego, uczestnicy programu "Ingénieur Polytechnicien" mają stopień oficerski i posiadają mundur wojskowy. Szkoła przewodzi również corocznej defiladzie wojskowej 14 lipca. Uczelnia nadzorowana jest przez francuskie ministerstwo obrony.
Uczelnia posługuje się również przydomkiem "X". Dwie teorie są przywoływane aby wytłumaczyć jego pochodzenie. Według pierwszej, chodzi o dwie krzyżujące się armaty, które tradycyjnie widniały w logo uczelni. Według drugiej, chodzi o odniesienie do wyjątkowej wagi przykładanej do nauczanej przez nią matematyki. Przy nazwiskach studentów i absolwentów często podaje się rok przyjęcia do szkoły poprzedzony literą X.
Historia.
Uczelnia powstaje w 1794 pod nazwą "Ecole centrale des travaux publics" (nie mylić z École centrale Paris), po tym gdy w 1793 roku zamknięto wszystkie uczelnie we Francji. Swoją dzisiejszą nazwę otrzymuje w 1795 roku.
W 1804 roku, Napoleon Bonaparte nadaje szkole status wojskowy i dewizę, które dotrwały do dnia dzisiejszego. Wtedy też uczelnia wprowadza się do budynków niedaleko Panteonu w Paryżu.
Podczas drugiej wojny światowej, uczelnia jest zmuszona do przeprowadzki do Villeurbanne i Lyonu oraz traci swój status wojskowy. Status ten jest jej zwrócony w 1944 roku, a szkoła wraca do dawnych budynków w 1945 roku.
Po wojnie, uczelnia wchodzi w okres intensywnych zmian, zwiększenia liczby studentów jak i jej laboratoriów. W 1961 roku, liczba studentów wzrasta do 400 i zapada decyzja o przeniesieniu uczelni ze względu na brak miejsca na rozwój. W 1970 roku zmienia się częściowo status: Ecole polytechnique staje się uczelnią cywilną pod patronatem ministerstwa obrony. W 1972 uczelnia otwiera podwoje również dla kobiet. W 1976 przenosi się do podparyskiego Palaiseau. Od 1995 roku, uczelnia otwiera się na studentów z zagranicy. W 2008 roku, razem z innymi szkołami wyższymi tworzy Université Paris-Saclay.
Absolwenci.
Absolwentami École polytechnique było wiele osób, które zaznaczyły się w historii Francji.
Trzech absolwentów objęło urząd prezydenta Republiki Francuskiej: Sadi Carnot (X1857), Albert Lebrun (X1890) i Valéry Giscard d'Estaing (X1946).
École polytechnique szczyci się również trzema laureatami nagrody Nobla: Henri Becquerel (X1872) z fizyki (1903), Maurice Allais (X1931) i Jean Tirole (X1973) z ekonomii (1988, 2014). W dziedzinie matematyki, Augustin Louis Cauchy (X1805), Gustave Coriolis (X1808), Henri Poincaré (X1873), Siméon Denis Poisson (X1798) i Benoît Mandelbrot (X1944) również ukończyli tę szkołę. Jean-Christophe Yoccoz, laureat medalu Fieldsa z 1994 roku, jest doktorem École polytechnique.
Absolwenci École polytechnique zajmowali również najwyższe pozycje we francuskich firmach. Wśród nich Conrad Schlumberger (X1898), twórca przedsiębiorstwa Schlumberger z bratem Marcelem Schlumberger, mający również ogromny wkład w rozwój geofizyki otworowej. Bernard Arnault (X1969) jest szefem LVMH i numerem 11 na liście najbogatszych ludzi świata magazynu Forbes (2017). Carlos Ghosn (X1974) był prezesem Renault/Nissan (2005-2019). 
Absolwentem uczelni jest również filozof Auguste Comte (X1814). 
Jednym z wykładowców École polytechnique był Claude Louis Berthollet.

</doc>
<doc id="70505" url="https://pl.wikipedia.org/wiki?curid=70505" title="René Thom">
René Thom

René Thom (ur. 2 września 1923 w Montbéliard, zm. 25 października 2002 w Bures-sur-Yvette) – francuski matematyk, w latach 1957–1967 profesor Uniwersytetu Strasburskiego, od 1963 Instytutu Wyższych Studiów Naukowych w Bures-sur-Yvette, od 1967 członek Francuskiej Akademii Nauk, a od 1988 r. członek zagraniczny PAN, autor prac głównie z topologii algebraicznej i różniczkowej (przestrzeń Thoma), twórca teorii katastrof (1966). W 1958 został nagrodzony Medalem Fieldsa.
Zarys kariery naukowej.
Jego talent matematyczny ujawnił się już w dzieciństwie. Pierwszy stopień naukowy, bakalaureat, uzyskał mając zaledwie siedemnaście lat. Był to jednak okres wojny i jego rozwój naukowy nie mógł przebiegać normalnie: Thom uzyskał doktorat (którym opiekował się naukowo słynny Henri Cartan) dopiero w 1951. Największy rozgłos przyniosła mu stworzona przezeń teoria katastrof (choć nie za nią uzyskał Medal Fieldsa). Teoria ta opisuje możliwe nieciągłe skutki ciągłych działań. Sprawdziła się ona w zastosowaniach technicznych. Teorię katastrof próbowano stosować do opisu zachowań społecznych, lecz z małym skutkiem.
Thom zdobył także za swe osiągnięcia Wielką Nagrodę Naukową Miasta Paryża (1974) i uzyskał m.in. prestiżowe, honorowe członkostwo Londyńskiego Towarzystwa Matematycznego (1990).

</doc>
<doc id="70507" url="https://pl.wikipedia.org/wiki?curid=70507" title="Michael Atiyah">
Michael Atiyah

Sir Michael Francis Atiyah (ur. 22 kwietnia 1929 w Londynie, zm. 11 stycznia 2019) – brytyjski matematyk, profesor Uniwersytetu Oksfordzkiego, członek wielu akademii naukowych. Laureat Medalu Fieldsa (1966), Nagrody Abela (2004) i Medalu Copleya (1988). Zajmował się topologią, równaniami różniczkowymi i fizyką matematyczną. Był członkiem grupy Bourbaki.
Życiorys.
Urodzony w Londynie jako syn libańskiego imigranta. Dorastał w Sudanie i Egipcie, a do Wielkiej Brytanii wrócił na studia. Ukończył Trinity College na University of Cambridge.
Karierę naukową związał z uniwersytetami w Oksfordzie i Cambridge, w międzyczasie przebywał rok w Instytucie Studiów Zaawansowanych w Princeton. Specjalizował się w algebraicznej topologii i K-teorii, ale z czasem zaczął zajmować się zagadnieniami teorii cechowania i teorii strun. 24 września 2018 przedstawił dowód hipotezy Riemanna. Jego dowód został odrzucony przez społeczność matematyków.
W latach 1990–1995 był prezesem brytyjskiego Towarzystwa Królewskiego i wieloletnim prezydentem Pugwash. Pełnił także funkcję rektora Trinity College w Cambridge, kanclerza Uniwersytetu w Leicester, prezesa Królewskiego Towarzystwa Edynburskiego.

</doc>
<doc id="70508" url="https://pl.wikipedia.org/wiki?curid=70508" title="Laser (klasa jachtu)">
Laser (klasa jachtu)

Laser – nazwa licznej serii typów żaglówek, będących ścisłymi (stoczniowymi) monotypami.
Wersje spotykane w Polsce:
Wersje niespotykane w Polsce:

</doc>
<doc id="70509" url="https://pl.wikipedia.org/wiki?curid=70509" title="Paul Joseph Cohen">
Paul Joseph Cohen



</doc>
<doc id="70510" url="https://pl.wikipedia.org/wiki?curid=70510" title="Międzynarodowa Unia Matematyczna">
Międzynarodowa Unia Matematyczna

Międzynarodowa Unia Matematyczna (ang. "International Mathematical Union", IMU) – elitarna korporacja stowarzyszeń matematycznych, założona w 1950 roku w Nowym Jorku. Działalność rozwija głównie w celu współpracy przy organizowaniu kongresów międzynarodowych i przyznawaniu międzynarodowych wyróżnień (medal Fieldsa), a także organizowaniu ważniejszych sympozjów specjalistycznych i sprowadzaniu wybitnych wykładowców do różnych krajów. Władze Międzynarodowej Unii Matematycznej stanowi "Komitet Wykonawczy" wybierany co cztery lata przez "Zgromadzenie Ogólne". Do Organizacji należy ponad 60 krajowych stowarzyszeń, każde z określoną liczbą głosów (np. Polska ma obecnie 3 głosy, USA i Rosja po 5 głosów). Jedną z najważniejszych agend Międzynarodowej Unii Matematycznej jest Międzynarodowa Komisja Nauczania Matematyki.
Pierwszy kongres miał miejsce w Zurychu w roku 1897 roku i wzięło w nim udział 208 uczonych był on jednak poprzedzony zorganizowanym w 1893 w Chicago Kongresem Matematyczno-Astronomicznym w którym uczestniczyło 45 delegatów. Do roku 1936 kongresy organizowano bardzo regularnie niemal dokładnie co cztery lata ("wypadł" z powodu I wojny światowej kongres zaplanowany na rok 1916). Liczba uczestników przekroczyła w tym okresie 800, wzrosła zatem blisko czterokrotnie, co oddaje wzrost autorytetu międzynarodowego zarówno samej Unii, jak i Kongresów.
Na wniosek Amerykanów odwołano kongres z roku 1940 i przyjęto zasadę, że następny odbędzie się dopiero wówczas, gdy wszystkie organizacje członkowskie Unii będą mogły swobodnie wziąć w nim udział. Taka sytuacja wystąpiła dopiero 10 lat później i kolejny kongres zorganizowano w roku 1950. Uczestników było już około 1700. Nie wzięli w nim udziału matematycy z tzw. krajów socjalistycznych: kontakty międzynarodowe były w ZSRR i krajach satelickich bardzo źle widziane, a przecież było to apogeum stalinizmu. W roku 1954, kiedy kongres obradował w Amsterdamie, sytuacja wróciła do normalności.

</doc>
<doc id="70511" url="https://pl.wikipedia.org/wiki?curid=70511" title="Ecole Polytechnique">
Ecole Polytechnique



</doc>
<doc id="70512" url="https://pl.wikipedia.org/wiki?curid=70512" title="Lubek">
Lubek

Lubek (pot. Libek) – wzniesienie na Mierzei Helskiej, w powiecie puckim. Najwyższa (12,5 m n.p.m.) wydma w pasie między Kuźnicą i Jastarnią. Nazwa "Lubek" pochodzi od statku "Lübeck", który wszedłszy na mieliznę, rozbił się tutaj prawdopodobnie w pierwszej połowie XVII w.
Wydany w 1883 tom IV "Słownika geograficznego Królestwa Polskiego i innych krajów słowiańskich" wspomina historię rozbitego statku:
Równolegle od wydmy Lubek aż do Rewy ciągnie się przez Zatokę Pucką tzw. "Rybitwia Mielizna".

</doc>
<doc id="70514" url="https://pl.wikipedia.org/wiki?curid=70514" title="Alan Baker">
Alan Baker

Alan Baker (ur. 19 sierpnia 1939 w Londynie, zm. 4 lutego 2018) – brytyjski matematyk; profesor Uniwersytetu Cambridge; członek Towarzystwa Królewskiego w Londynie.
Był jednym z laureatów Medalu Fieldsa w 1970 roku za pracę nad uogólnieniem twierdzenia Gelfonda-Schneidera i identyfikację wcześniej nieznanych liczb przestępnych.

</doc>
<doc id="70515" url="https://pl.wikipedia.org/wiki?curid=70515" title="Royal Society">
Royal Society

The Royal Society of London for Improving Natural Knowledge (pol. "Królewskie Towarzystwo w Londynie dla Rozszerzania Wiedzy o Przyrodzie") popularnie nazywane The Royal Society, pol. Towarzystwo Królewskie, w Londynie – brytyjskie towarzystwo naukowe pełniące funkcję brytyjskiej akademii nauk. Skupia przedstawicieli nauk matematycznych i przyrodniczych, liczy 1600 członków, w tym 80 laureatów Nagrody Nobla (stan na rok 2019).
Historia.
Towarzystwo Królewskie zostało założone w 1660 roku – 28 listopada 1660 roku 12 uczonych spotkało się po wykładzie Christophera Wrena (1632–1723) w Gresham College i postanowiło założyć towarzystwo na rzecz promocji eksperymentalnego nauczania fizyki i matematyki. Wśród założycieli byli m.in. chemik i fizyk Robert Boyle (1627–1691) i biskup John Wilkins (1614–1672). W roku 1662 Karol II wydał akt prawny konstytuujący tę instytucję, który został uzupełniony w 1663 roku. Nazwa "The Royal Society" była po raz pierwszy wzmiankowana w 1661 roku; w drugim akcie prawnym z 1663 roku towarzystwo nazywane jest "The Royal Society of London for Improving Natural Knowledge".
Towarzystwo bywa czasem mylnie uważane za pierwsze w świecie towarzystwo naukowe – w 1652 roku została założona Niemiecka Akademia Przyrodników Leopoldina (niem. "Deutsche Akademie der Naturforscher Leopoldina"), a jeszcze wcześniej, w 1635 roku, powstała Akademia Francuska. Encyklopedia Britannica podaje, że Towarzystwo Królewskie było pierwszym w świecie narodowym towarzystwem naukowym.
Towarzystwo odegrało dużą rolę w rozwoju nauk przyrodniczych od XVII do XIX wieku. W 1665 roku Towarzystwo opublikowało dzieło "Micrographia" Roberta Hooke'a (1635–1703) z ilustracjami powstałymi na podstawie obrazów widzianych pod mikroskopem. W 1687 roku wydało "Principia Mathematica" Isaaca Newtona (1643–1727). 
Od 1665 roku Towarzystwo wydaje czasopismo naukowe "Philosophical Transactions" – najstarsze pismo naukowe na świecie wydawane bez przerwy, które wprowadziło m.in. pojęcie recenzji naukowej. Od 1832 roku Towarzystwo wydaje również przeglądowo-sprawozdawcze "Proceedings of the Royal Society".
Siedziba towarzystwa mieści się w City of Westminster w okolicy królewskiego Buckingham Palace. Dewizą jest "Nullius in verba" (łac. "Nikomu na słowo" – w domyśle: wierzyć).
Nagrody.
Od 1736 roku Towarzystwo przyznaje Medal Copleya za „wybitne osiągnięcia w dziedzinie badań w każdej gałęzi nauki, i na przemian nauk fizycznych oraz nauk biologicznych”. Inne nagrody Towarzystwa to m.in.:
Członkostwo.
Towarzystwo liczy 1600 członków, w tym 80 laureatów Nagrody Nobla (stan na rok 2019)
Znanymi Polakami wśród jego zagranicznych członków byli m.in.:

</doc>
<doc id="70516" url="https://pl.wikipedia.org/wiki?curid=70516" title="Arnor">
Arnor

Arnor (sin. "Królewski kraj") – państwo ze stworzonej przez J.R.R. Tolkiena mitologii Śródziemia.
Zostało założone przez Elendila w 3320 roku Drugiej Ery, po zatopieniu Númenoru. Było starszym państwem Dúnedainów (powstało wcześniej, niż młodszy Gondor). Po śmierci Elendila królem Arnoru został jego syn, Isildur. W 2 roku Trzeciej Ery, gdy w bitwie na polach Gladden zginął Isildur wraz z trzema starszymi synami, tytuł królewski odziedziczył jego najmłodszy syn, Valandil. Odtąd panowała tu dynastia nazywana "Linią Północną" lub "Linią Isildura".
Za czasów największego rozkwitu granice Arnoru obejmowały cały obszar między rzekami Gwathló, Bruinen i Lhûn. Jego pierwszą stolicą było Annúminas.
W 861 roku Trzeciej Ery, po śmierci króla Eärendura, Arnor został podzielony w wyniku wojny domowej stoczonej między synami Eärendura na królestwa: Arthedainu (którego władca nadal tytułował się królem Arnoru i rządził z Fornostu), Cardolanu i Rhudauru. W 1349 roku Arthedain, wobec postępującego schyłku Cardolanu i Rhudauru, ogłosił zwierzchność nad dziedzictwem przodków Eärendura. Był odtąd nazywany także Arnorem.
W 1974 roku wszystkie trzy królestwa pokonane zostały przez Czarnoksiężnika z Angmaru, późniejszego wodza Nazgûli, zaś potomkowie króla Arvedui stali się wodzami Strażników – Dúnedainów z północy. Dopiero Aragorn II odtworzył Arnor w Czwartej Erze jako król zarówno Arnoru, jak i Gondoru.
Miasta w Północnym Królestwie:
Arnor zwany był także "Północnym Królestwem" lub "Krajem Króla".

</doc>
<doc id="70517" url="https://pl.wikipedia.org/wiki?curid=70517" title="Siergiej Nowikow">
Siergiej Nowikow



</doc>
<doc id="70518" url="https://pl.wikipedia.org/wiki?curid=70518" title="Númenórë">
Númenórë



</doc>
<doc id="70519" url="https://pl.wikipedia.org/wiki?curid=70519" title="Númenorë">
Númenorë



</doc>
<doc id="70520" url="https://pl.wikipedia.org/wiki?curid=70520" title="Rosyjska Akademia Nauk">
Rosyjska Akademia Nauk

Rosyjska Akademia Nauk (, ) – towarzystwo naukowe założone w 1724 roku w Petersburgu, a otwarte rok później. Jego nazwa ewoluowała:
Od momentu powstania do maja 1917 była powszechnie znana jako Petersburska Akademia Nauk.
Niemal od początku Rosyjska Akademia Nauk była jednym z najważniejszych towarzystw naukowych świata. Od 1925 roku, podobnie jak Komunistyczna Partia Związku Radzieckiego, tworzyła swoje odpowiedniki „republikańskie” w formie akademii „narodowych”, m.in. Akademii Nauk Litewskiej SRR, Akademii Nauk Ukraińskiej SRR itp., ale w samej Rosyjskiej FSRR działała jako „Akademia Nauk ZSRR”. Akademia stała się kierowniczym ośrodkiem koordynującym badania naukowe w ZSRR. W 1934 jej główna siedziba została przeniesiona do Moskwy. Na przełomie lat 70. i 80. XX w. w Akademii było zatrudnionych ok. 40 tys. osób, działających w blisko 250 instytutach. Do współczesnej nazwy powróciła w grudniu 1991.
Członkowie.
Polskimi członkami Rosyjskiej Akademii Nauk byli m.in.:

</doc>
<doc id="70521" url="https://pl.wikipedia.org/wiki?curid=70521" title="Samuel Bogumił Linde">
Samuel Bogumił Linde



</doc>
<doc id="70522" url="https://pl.wikipedia.org/wiki?curid=70522" title="Leksykograf">
Leksykograf



</doc>
<doc id="70526" url="https://pl.wikipedia.org/wiki?curid=70526" title="Bianka">
Bianka

Bianca, Bianka

</doc>
<doc id="70528" url="https://pl.wikipedia.org/wiki?curid=70528" title="Bolszewicy">
Bolszewicy

Bolszewicy () – w latach 1903–1912 frakcja Socjaldemokratycznej Partii Robotniczej Rosji (SDPRR), która na II Zjeździe tej partii w 1903 roku uznała się za większościową, swoich przeciwników nazwała mienszewikami. Następnie samodzielna partia — 
SDPRR(b).
Droga do władzy.
Utworzenie frakcji.
Frakcja narodziła się w wyniku sporu między Włodzimierzem Leninem a Julijem Martowem. Martow twierdził, że członkowie partii powinni działać niezależnie od kierownictwa partii, Lenin nie zgodził się z tym i podkreślił potrzebę silnego przywództwa. Sprawę poddano pod głosowanie. Martow wygrał je, otrzymując 28 do 22 głosów. Debata była kontynuowana po głosowaniu, przez co wielu działaczy Martowa opuściło Kongres w trakcie jego trwania na znak protestu. Lenin wykorzystał ten fakt w celach propagandowych i nazwał swoją frakcję bolszewikami, czyli większością. Oponentów popierających Martowa określił natomiast mienszewikami, czyli mniejszością. Niemniej jednak w kolejnych latach bolszewicy rzeczywiście stali się w partii większością i cieszyli się większym poparciem społecznym. W kolejnych latach część członków SdPRR próbowała zjednoczyć zwaśnione frakcje, co jednak nigdy się nie udało.
Frakcja wzięła aktywny udział w rewolucji 1905 roku. Szczególnie spektakularne, jak i krytykowane przez inne partie socjalistyczne, były przeprowadzane przez partię napady na banki i inne instytucje publiczne. Akcje te miały posłużyć zdobyciu finansów potrzebnych na prowadzenie działalności partyjnej.
Aleksandr Bogdanow, który opowiedział się po stronie bolszewickiej, niedługo potem wdał się w konflikt z założycielem frakcji, Włodzimierzem Leninem. Bogdanow wierzył, że kultura socjalistyczna musi być wypracowana przez proletariat, Lenin stał z kolei na stanowisku awangardy socjalistycznej inteligencji przewodzącej klasie robotniczej. Bogdanow przyjął też tezy Ernsta Macha, które Lenin uważał za sprzeczne z marksizmem. Skonfliktowani działacze w kwietniu 1908 roku na krótko udali się na wspólne wakacje do wilii Gorkiego we włoskim Capri. Po powrocie do Paryża konflikt odżył, a Lenin zachęcał bolszewików do wykluczenia Bogdanowa i jego stronników z ruchu, oskarżając go o odejście od doktryny marksistowskiej. W maju 1908 roku Lenin napisał "Materializm i empiriokrytycyzm" stanowiący atak na Bogdanowa. Atak Lenina na Bogdanowa rozzłościł dużą liczbę bolszewików, w tym jego bliskich zwolenników: Aleksieja Rykowa i Lwa Kamieniewa. Na skutek konfliktu Bogdanow pozostał w ruchu bolszewickim, jednak – jako konkurencja dla Włodzimierza Lenina – został zmarginalizowany.
I wojna światowa.
W czasie wojny światowej bolszewicy przyjęli stanowisko pacyfistyczne. We wrześniu 1915 roku działacze frakcji uczestniczyli w antywojennej konferencji w Zimmerwaldzie, a następnie w drugiej konferencji antywojennej, która odbyła się w Kienta. Wojnę poparła jedynie moskiewska frakcja tzw. inteligentów. Duży wpływ na przekonanie ogółu bolszewików do przyjęcia postaw pacyfistycznych miał Włodzimierz Lenin. W listopadzie wydał w szwajcarskim piśmie "Socjaldemokrata" artykuł "Wojna a socjaldemokracja w Rosji", w którym przedstawił cele bolszewików w czasie wojny. Miały to być – prowadzenie propagandy, organizacja rewolucji socjalistycznej, budowa republiki rosyjskiej, polskiej i niemieckiej, walka z caratem, szowinizmem wielkorosyjskim, walka o ośmiogodzinny dzień pracy oraz konfiskata ziem należących do obszarników. Działania antywojenne poważnie osłabiły frakcję bolszewicką. Rząd rozpoczął falę represji, które zmusiły działaczy do emigracji lub sprawiły, że trafili oni do więzień. Bolszewicy kontynuowali działalność w podziemiu, gdzie wydawali nielegalne pisma i prowadzili działania o charakterze propagandowym. W listopadzie 1914 roku pod Piotrogrodem odbyła się narada bolszewicka z udziałem m.in. posłów do parlamentu, narada została zaatakowana przez siły rządowe, a jej uczestnicy zostali skazani na dożywotnie zesłanie na Syberii.
Rewolucja lutowa.
W 1917 na skutek upadku reżimu carskiego do kraju z emigracji lub zesłania powrócił szereg uchodźców politycznych. Z zesłania wrócili bolszewicy: Lew Kamieniew, Józef Stalin, Lenin. Powrót Lenina umożliwili Niemcy, z którymi negocjował Friz Platten, sekretarz Szwajcarskiej Partii Socjalistycznej. Lider bolszewików powrócił pociągiem specjalnym poprzez okupowaną przez Niemcy Europę 16 kwietnia. 
Lenin tuż po przybyciu do stolicy Rosji wygłosił przemówienie, w którym potępił Rząd Tymczasowy, który uważał za burżuazyjny i zbliżony do administracji carskiej, ponownie wzywając przy tym do ogólnoeuropejskiej rewolucji proletariackiej. 17 kwietnia Lenin przedstawił tzw. "tezy kwietniowe", przedstawił w nich hipotezę jakoby w Rosji dokonała się wskutek rewolucji lutowej rewolucja burżuazyjno-demokratyczna, którą należy niezwłocznie przekształcić w rewolucję socjalistyczną, pozbawiając Rząd Tymczasowy władzy i przekazując ją w ręce robotników i ubogich chłopów, w formie systemu władzy rad. Czując, że wśród zwolenników bolszewików rośnie frustracja i chęć wywołania zbrojnego powstania, Lenin zaproponował organizację zbrojnej demonstracji politycznej w Piotrogrodzie, mającej sprawdzić reakcję rządu.
Zbrojne wystąpienie bolszewików, znane jako "dni lipcowe", odbyło się, gdy był on z dala od Piotrogrodu. Na wieść o walkach prędko wrócił do stolicy. Spotkał się z bolszewickim Komitetem Centralnym, a następnie widząc, że wystąpienie wyszło spod kontroli, wezwał walczących bolszewików do zachowania spokoju z balkonu rezydencji. Apel nie pomógł, a rząd oskarżył Lenina o zdradę stanu i nakazał jego aresztowanie. Rząd przeprowadził akcję przeciwko bolszewikom. Przeciwko bolszewikom wystąpiły także pozostałe ugrupowania socjalistyczne. 400 działaczy zostało aresztowanych, a biura partii i "Prawdy" zostały zajęte. Rząd rozpoczął równocześnie akcję propagandową, oskarżając Lenina o bycie agentem-prowokatorem niemieckim (argumentem przemawiającym za tym miało być to, że wyjechał ze Szwajcarii, prosząc Niemców o przejazd przez teren ich państwa).
W czerwcu powstała bliska bolszewikom frakcja lewicowych eserowców wewnątrz partii socjalistów-rewolucjonistów, przekształcona następnie w odrębną partię. Siły bolszewickie zostały nadto wzmocnione przez przyłączenie się grupki niezależnych socjalistów pod wodzą Lwa Trockiego (który również powrócił do Rosji z emigracji w Stanach Zjednoczonych), co ożywiło akcję bolszewików, którzy (w przeciwieństwie do mienszewików i eserowców) występowali odtąd za przerwaniem działań wojennych.
Pod koniec sierpnia generał Ławr Korniłow, Komendant Główny Armii Rosyjskiej, wysłał wojska z frontu wschodniego do Piotrogrodu. Sytuacja wyglądała na próbę wojskowego puczu (sprawa Korniłowa). Przerażony premier Aleksander Kiereński zwrócił się do Rady Piotrogrodzkiej – w tym do bolszewików – o pomoc, pozwalając rewolucjonistom organizować robotników w ramach Czerwonej Gwardii w celu obrony Piotrogrodu przed wojskiem Korniłowa. Zamach zanikł, zanim Korniłow dotarł do miasta ze względu na rosnącą niechęć żołnierzy do oficerów. Beneficjentami całej sprawy byli głównie bolszewicy, którym pozwolono powrócić na scenę polityczną. W obawie przed kontrrewolucją sił prawicowych wrogich socjalizmowi, eserowcy i mienszewicy oraz rząd znormalizowali swoje relacje z bolszewikami. Umożliwiło to Leninowi ponowny powrót do Rosji. Pod jego kierownictwem frakcja rozpoczęła plany do zorganizowania antyrządowej, a na posiedzeniu w Instytucie Smolnym datę puczu wyznaczono na 24 października. Za przeprowadzenie puczu odpowiadać miał Rewolucyjny Komitet Wojskowy. Komitet był uzbrojoną milicją ustanowioną przez piotrogrodzki Sowiet przy wsparciu Rządu Tymczasowego podczas sprawy Korniłowa. Komitet składał się głównie z osób lojalnych wobec bolszewików.
Bolszewicy ze stolicy nawiązali kontakt z partią bolszewicką z Moskwy (70 tysięcy działaczy). Lenin spotkał się z reprezentantami Moskwy 10 października i przekonał ich do uczestnictwa w rewolucji. Bolszewicy zaktywizowali swoich agitatorów wśród wojsk na Ukrainie, Białorusi, Uralu i na Syberii. Na wieść o działaniach bolszewików, Rząd Tymczasowy podjął się akcji antybolszewickich. 15 października komisarze dokonali wizytacji dzielnic robotników. Wzmocniono posterunki milicji w pobliżu Pałacu Zimowego. Rząd Tymczasowy dysponował w Piotrogrodzie jedynie tysiącem lojalnych żołnierzy, podczas gdy bolszewicy dysponowali około 150 tysiącami wiernych im żołnierzy i kolejnymi dziesiątkami tysięcy marynarzy. Proporcja taka (na drastyczną korzyść bolszewików) istniała wyłącznie w stolicy, lecz właśnie to miasto, jak się miało okazać, odegrało znaczącą rolę w rewolucji październikowej.
Rewolucja październikowa i utworzenie RKP (b).
W dniach 6-7 listopada 1917 roku bolszewicy opanowali Piotrogród. Aresztowali dotychczasowe władze i utworzyli nowy rząd na czele z Leninem. Odtąd zaczęli przejmować władzę w Rosji. Wydarzenia te przeszły do historii jako rewolucja październikowa. Bolszewicy przeprowadzili wiele reform w duchu leninowskim. Powołano Ogólnorosyjski Centralny Komitet Wykonawczy składający się z 101 członków (62 bolszewików i 39 eserowców lewicowych).
Na VII Kongresie bolszewików w marcu 1918 roku, grupa przyjęła nową oficjalną nazwę: Rosyjska Komunistyczna Partia. Lenin uznał, że termin "socjaldemokracja" zbyt ściśle wiąże się z reformistyczną Socjaldemokratyczną Partią Niemiec, która rozgniewała go w trakcie wojny za poparcie w niej własnego rządu. Zmieniając nazwę partii Lenin podkreślił ostateczny cel bolszewizmu: utworzenie w przyszłości społeczeństwa komunistycznego.
3 marca 1918 w Brześciu podpisano traktat pokojowy między państwami centralnymi a Rosją. Podpisanie traktatu brzeskiego przez rząd odbyło się w sprzeczności ze stanowiskiem większej części bolszewików, którzy liczyli, że wojna przerodzi się w wojnę rewolucyjną.
Rząd bolszewicki prześladował przeciwników partii bolszewickiej. Rozpoczęto represje przeciwko arystokratom, szlachcie, bogatym mieszczanom i chłopom, a także członkom innych partii. Represje i radykalne przemiany społeczno-gospodarcze w kraju doprowadziły do wybuchu wojny domowej, w której zwycięsko wyszli bolszewicy.

</doc>
<doc id="70529" url="https://pl.wikipedia.org/wiki?curid=70529" title="Jan Chrzciciel Albertrandy">
Jan Chrzciciel Albertrandy



</doc>
<doc id="70533" url="https://pl.wikipedia.org/wiki?curid=70533" title="Towarzystwo Naukowe Warszawskie">
Towarzystwo Naukowe Warszawskie

Towarzystwo Naukowe Warszawskie (TNW) – polskie towarzystwo naukowe ogólne założone w 1907 w Warszawie, o strukturze akademickiej z dwustopniowym członkostwem na podstawie wyboru.
Celem TNW jest popieranie i rozwijanie badań naukowych we wszystkich dziedzinach wiedzy, przez organizowanie zebrań naukowych, wykładów i odczytów, a także ogłaszanie konkursów na prace naukowe i przyznawanie nagród i prowadzenie działalności wydawniczej.
Historia.
TNW powstało w 1907 r. i stanowiło kontynuację działalności Towarzystwa Przyjaciół Nauk w Warszawie. Jego celem było rozwijanie i popieranie badań we wszystkich dziedzinach wiedzy oraz ogłaszanie po polsku prac naukowych.
Członkowie założyciele TNW wywodzili się głównie z koła warszawskiego członków Polskiej Akademii Umiejętności oraz z kręgu absolwentów Szkoły Głównej i członków Kasy im. Józefa Mianowskiego. Przed I wojną światową TNW stało się największą instytucją naukową na obszarze zaboru rosyjskiego. Sekretarzem generalnym Towarzystwa w latach 1909–1916, 1918–1919, 1925 był Franciszek Pułaski.
W maju 1911 Edward Flatau przekazał TNW założoną przez siebie przy Towarzystwie Psychologicznym pracownię neurologiczną wraz z całym inwentarzem i zasiłkiem w wysokości 2000 rb. Towarzystwo Naukowe Warszawskie otrzymało w darze od hr. Józefa Potockiego dom przy ul. Śniadeckich 8, gdzie mieściła się pracownia neurobiologiczna. Przez wiele lat Flatau był jej kierownikiem. Według Hermana „Dzień w dzień o godzinie 9 zjawiał się Flatau w pracowni neurobiologicznej przy ul. Śniadeckich 8. Tu wykonywał doświadczenia na zwierzętach, przeglądał preparaty histologiczne, zbierał piśmiennictwo, konferował ze swoimi współpracownikami. O godzinie 11 szedł na kawę do pobliskiej kawiarni Ostrowskiego przy zbiegu ul. Koszykowej i Marszałkowskiej i już po 15 minutach jechał do Szpitala na Czystem przy ul. Dworskiej 15”. Pracownia prowadziła badania w zakresie anatomii ogólnej i porównawczej ustroju nerwowego, fizjologii, anatomii patologicznej, patologii doświadczalnej oraz terapii doświadczalnej układu nerwowego.
W 1918 r. Towarzystwo otrzymało do dyspozycji z przeznaczeniem na siedzibę Pałac Staszica.
W trakcie II wojny światowej TNW działało konspiracyjnie, organizując zebrania i wspomagając działanie tajnego szkolnictwa wyższego w Warszawie. Straty osobowe z czasu wojny (85 osób) sięgnęły jednej trzeciej stanu przedwojennego. Zniszczeniu uległa siedziba TNW w Pałacu Staszica w Warszawie oraz liczne naukowe zakłady, pracownie i laboratoria.
Powojenna sowietyzacja nauki polskiej i związane z tym utworzenie Polskiej Akademii Nauk w 1951 połączone było z systematyczną likwidacją TNW, którego majątek w całości przekazano PAN. Ostatnie posiedzenie Prezydium TNW miało miejsce 31 grudnia 1952, po którym towarzystwo uległo likwidacji, a jego pracownicy przeszli do pracy w PAN. W 1954 PAN wydał zaległy „Rocznik Towarzystwa Naukowego Warszawskiego” za rok 1952.
Reaktywacja TNW w 1981 r..
23 listopada 1980 na zebraniu w mieszkaniu Piotra Kubikowskiego, gdzie dyskutowało ośmiu członków dawnego Towarzystwa, zgłoszono postulat reaktywowania TNW jako korporacji uczonych, która „będzie rozwijała działalność odczytową i wydawniczą, obejmującą szeroką tematykę interdyscyplinarną”. Stosowną uchwałę podjęto na kolejnym spotkaniu dnia 6 maja 1981. W listopadzie lista członków założycieli liczyła już 40 osób; przewodniczącym został chemik Wiktor Kemula. Oficjalnej rejestracji Towarzystwa w Urzędzie Miasta st. Warszawy dokonano 4 grudnia 1981.
Struktura TNW.
Członkami TNW jest obecnie (2020) około 450 uczonych, powiązanych głównie z warszawskimi instytucjami naukowymi. Od 1907 członkami Towarzystwa było blisko 1500 wybitnych uczonych. TNW jest podzielone na 6 wydziałów tematycznych:
Oprócz tego 3 komisje zarządu głównego: rewizyjna, wydawnicza i archiwalno-biblioteczna, a także 2 komisje wydziałowe: kultury słowa i językowa komisja slawistyczna. W ramach TNW działa też biblioteka. Wydawany jest „Rocznik Towarzystwa Naukowego Warszawskiego” (za lata 1914–1952, 1983–). Od 6 listopada 2018 Towarzystwo Naukowe Warszawskie ma status Organizacji Pożytku Publicznego (KRS 0000110663).

</doc>
<doc id="70534" url="https://pl.wikipedia.org/wiki?curid=70534" title="Towarzystwo Warszawskie Przyjaciół Nauk">
Towarzystwo Warszawskie Przyjaciół Nauk

Towarzystwo Przyjaciół Nauk (TPN), inne nazwy: "Towarzystwo Warszawskie Przyjaciół Nauk (TWPN)" (1800–1832), od 1808: "Towarzystwo Królewskie Przyjaciół Nauk (TKPN)" lub "Warszawskie Towarzystwo Królewskie Przyjaciół Nauk (WTKPN)" – towarzystwo naukowe zrzeszające badaczy różnych specjalności i zbierające się w okresie od listopada 1800 do kwietnia 1832, w Warszawie.
Towarzystwo skupiało uczonych, literatów, osobistości oficjalne oraz tzw. przyjaciół nauk. Było trzecią, po Towarzystwie Literatów w Polszcze (1765–1770) oraz Towarzystwie do Ksiąg Elementarnych działającym w latach (1775–1792), stale zbierającą się polską akademią naukową, która przyczyniła się do powstania Królewskiego Uniwersytetu Warszawskiego prekursora Uniwersytetu Warszawskiego - czwartego w kolejności uniwersytetu założonego na ziemiach polskich.
Historia.
Towarzystwo powstało w 1800 z inicjatywy Stanisława Sołtyka. Razem z inicjatorem liczyło ono początkowo 30 członków zaliczających się do elity intelektualnej. Byli to: biskup zenopolitański ks. Jan Chrzciciel Albertrandi, Joachim Litawor Chreptowicz, Tadeusz Czacki, ks. Adam Czartoryski, generał lejtnant wojsk austriackich Franciszek Ksawery Dmochowski, Stanisław Grabowski, Ludwik Gutakowski, Franciszek Karpiński, Stanisław Kłokocki, gen. Jan Komarzewski, Ludwik Kropiński, Samuel Bogumił Linde, Tadeusz Matuszewicz, Tadeusz Antoni Mostowski, Józef Maksymilian Ossoliński, astronom Marcin Poczobutt-Odlanicki, Ignacy Potocki, Stanisław Kostka Potocki, księcia Aleksander Antoni Sapieha, prof. chemii i historii naturalnej Franciszek Scheidt, Józef Sierakowski, Jan Śniadecki, prof. akademii krakowskiej Walenty Sobolewski, ks. Stanisław Staszic, Stanisław Trembecki, Tomasz Twardochlebowicz, Krzysztof Wiesiołowski, kanonik warszawski Jan Nepomucen Wyleżyński, Michał Walicki.
16 listopada 1800 w domu ks. Jana Albertrandego, pod nr. 85 na Kanoniach w Warszawie odbyła się uroczysta inauguracja Towarzystwa Przyjaciół Nauk. Oprócz gospodarza w zebraniu brało udział trzynastu członków: Michał Walicki, ks. Reptowski, ks. Ignacy Zaborowski, Tadeusz Czacki, Franciszek Dmochowski, Stanisław Grabowski, Stanisław Kłokocki, Tadeusz Matuszewicz, ks. Osiński, Stanisław Potocki, Krzysztof Wiesiołowski i Jan Nepomucen Wyleżyński.
Pierwsze publiczne zgromadzenie odbyło się w dniu 23 listopada 1800 w gmachu księży Pijarów, na którym Albertrandi wygłosił mowę inauguracyjną. Drugie z kolei posiedzenie publiczne odbyło się w dniu 9 maja 1801 w sali gmachu oo. Pijarów. Posiedzenia tygodniowe wydziałów towarzystwa odbywały się kolejno, bądź w mieszkaniu Sołtyków na ulicy Miodowej, lub też w pałacu Stanisława Potockiego, przy ulicy Krakowskie Przedmieście. Po powrocie Potockich z emigracji politycznej posiedzenia te odbywały się w pałacu Tarnowskich. Walne zebrania półroczne, odbywały się natomiast w początkach istnienia Towarzystwa w sali kolegium oo. Pijarów przy ulicy Miodowej.
W 1801 do towarzystwa dołączyli nowi członkowie: ks. Stanisław Jundziłł, profesor botaniki w uniwersytecie wileńskim, ks. Kajetan Kamieński, rektor konwiktu oo. Pijarów, Marcin Molski, Ludwik Osiński, Alexander Potocki, ks. Adam Prażmowski, administrator biskupstwa warszawskiego, Jędrzej Śniadecki, prof. Uniwersytetu wileńskiego, Józef Kalasanty Szaniawski.
Organizacja.
Towarzystwo zostało zorganizowane w 5 wydziałów, które statutowo gromadziły łącznie nie więcej niż 60 członków czynnych oraz nieokreśloną liczbę członków przybranych, honorowych, dopuszczonych i korespondentów. Były to kolejno:
Drugą siedzibą Towarzystwa Warszawskiego Przyjaciół Nauk była kamienica przy ul. Kanonia nr 8 (nr hip. 85, 86, 87), podarowana na cele Towarzystwa przez Albertrandiego. Od 1827 roku spotkania uczonych odbywały się w, wybudowanym do tego celu wg projektu Antonia Corazziego, pałacu Towarzystwa Warszawskiego Przyjaciół Nauk.
Stowarzyszenie powstało legalnie (zatwierdzone reskryptem króla pruskiego z 1 lipca roku 1802), musiało jednak ostrożnie formułować swoje zadania.
Działalność (publikacje).
Dysponowało utylitarnym programem działalności. Organizowało zebrania dla swoich członków i wydawało w formie rocznika pierwsze polskie czasopismo naukowe, w którym zamieszczane były wyniki własnych prac badawczych. Publikacje Towarzystwa były drukowane w "Rocznikach Towarzystwa Warszawskiego Przyjaciół Nauk" (tomy I-XXI za lata 1802–1830) i w "Pamiętniku Warszawskim", które kilka lat po ostatnim rozbiorze ukazywały się po polsku.
Stowarzyszenie dbało o zachowanie ojczystego języka, literatury i tradycji narodowych. Skupiało ono także przedstawicieli świata artystycznego oraz odradzających, a potem zamykanych przez carat, polskich lóż wolnomularskich. Poza działalnością naukową zajmowało się m.in. gromadzeniem zbiorów muzealnych, organizowaniem rocznic i popularyzacją wiedzy. Głównym inicjatorem powstania związku uczonych był późniejszy prezes – Stanisław Staszic.
W 1802 członkiem czynnym został Jacek Krusiński, który był inicjatorem utworzenia biblioteki towarzystwa. Ofiarował na tę intencję 120 tomów ze swoich własnych zbiorów. W towarzystwie zajmował się meteorologią m.in. złożył wniosek o powołanie komisji do przeprowadzania stałych, meteorologicznych obserwacji na terenie całego kraju, który nie został zrealizowany.
Członkowie Towarzystwa.
Prezesami Towarzystwa Przyjaciół Nauk byli kolejno: Jan Chrzciciel Albertrandi (1800–1808), Stanisław Staszic (1808– 1825) i Julian Ursyn Niemcewicz (1826–1831). Funkcje sekretarzy sprawowali: Franciszek Ksawery Dmochowski (1800–1802), Józef Kalasanty Szaniawski (1802–1804), Ludwik Osiński (1804–1814), Edward Czarnecki (1814–1824) i Łukasz Gołębiowski (1824–1831). Bardziej znanymi członkami Towarzystwa byli m.in.: Jan Paweł Woronicz, Samuel Linde, Onufry Kopczyński, Jerzy Samuel Bandtkie i Stanisław Kostka Potocki. Członkiem korespondencyjnym był m.in. Gotfryd Ernest Groddeck – profesor literatury greckiej i rzymskiej na Uniwersytecie Wileńskim, nauczyciel m.in. Mickiewicza (powołanego na członka Towarzystwa w roku 1831), Zana, Czeczota i Lelewela. Do szacownego grona należał również m.in.: Johann Wolfgang von Goethe, Nikołaj Karamzin, François-René de Chateaubriand, Alexander von Humboldt, Georges Cuvier, W. Anastasiewicz, G. R. Dzierżawin i J. Dobrovski.
W 1826 Towarzystwo Przyjaciół Nauk odrzuciło kandydaturę Klementyny Hoffmanowej zgłoszoną przez Franciszka Skarbka Rudzkiego i Feliksa Bentkowskiego, stwierdzając, że ustawy nie przewidują możliwości członkostwa kobiet, a zatem przyjęcie kandydatki do Towarzystwa jest niemożliwe.
Rozwiązanie Stowarzyszenia.
Towarzystwo zostało rozwiązane przez władze rosyjskie w lipcu 1832, w ramach represji po powstaniu listopadowym. W 1905 tradycje pierwszej polskiej akademii przejęło, utworzone wówczas a istniejące do dziś, Towarzystwo Naukowe Warszawskie.

</doc>
<doc id="70535" url="https://pl.wikipedia.org/wiki?curid=70535" title="Enrico Bombieri">
Enrico Bombieri

Enrico Bombieri (ur. 26 listopada 1940 w Mediolanie) – włoski matematyk, profesor uniwersytetu w Pizie. W 1974 otrzymał medal Fieldsa za prace z analitycznej teorii liczb, analizy zespolonej i teorii równań różniczkowych.

</doc>
<doc id="70536" url="https://pl.wikipedia.org/wiki?curid=70536" title="Alain Connes">
Alain Connes

Alain Connes (ur. 1 kwietnia 1947) – matematyk francuski. 
Życiorys.
Promotorem jego rozprawy doktorskiej był Jacques Dixmier. Profesor instytutu w Bures-sur-Yvette, członek francuskiej Akademii Nauk. W 1982 otrzymał medal Fieldsa za prace z zakresu algebr operatorowych i algebr von Neumanna. W 2001 uhonorowany Nagrodą Crafoorda.
W 1974 i 1986 wygłosił wykłady sekcyjne, a w 1978 wykład plenarny na Międzynarodowym Kongresie Matematyków.

</doc>
<doc id="70538" url="https://pl.wikipedia.org/wiki?curid=70538" title="Simon Donaldson">
Simon Donaldson

Simon Kirwan Donaldson (ur. 20 sierpnia 1957 w Cambridge) – angielski matematyk, profesor Uniwersytetu Oksfordzkiego. Najbardziej zasłynął osiągnięciami w topologii różniczkowej; otrzymał za nie najwyższe nagrody matematyczne jak Medal Fieldsa (1986) i Nagroda Wolfa w dziedzinie matematyki (2020).
Praca naukowa.
Najważniejsze prace Donaldsona dotyczą czterowymiarowych rozmaitości topologicznych. Badanie te doprowadziły m.in. do stworzenia pełnej klasyfikacji czterowymiarowych rozmaitości zwartych i jednospójnych. Donaldson pokazał, że czterowymiarowe rozmaitości gładkie są zupełnie inne od rozmaitości wyżej wymiarowych. Wymiar cztery jest jedynym, w którym istnieją rozmaitości homeomorficzne z formula_1 ale niebędące dyfeomorficzne z tą przestrzenią. Donaldson odkrył tak tzw. struktury egzotyczne w czterowymiarowej przestrzeni euklidesowej. Okazało się, że egzotycznych formula_2 istnieje nieprzeliczalnie wiele.
W 1983 i 1998 wygłosił wykłady sekcyjne, a w 1986 i 2018 wykłady plenarne na Międzynarodowym Kongresie Matematyków.

</doc>
<doc id="70540" url="https://pl.wikipedia.org/wiki?curid=70540" title="Rozmaitość różniczkowa">
Rozmaitość różniczkowa

Rozmaitość różniczkowalna to rozmaitość, którą można przedstawić w postaci sumy otwartych podzbiorów (niekoniecznie rozłącznych) tak, że wszystkim punktom poszczególnych podzbiorów "da się" przyporządkować współrzędne krzywoliniowe.
Rozmaitość różniczkowa to rozmaitość różniczkowalna, w której zdefiniowano konkretny rodzaj współrzędnych krzywoliniowych. Przy tym, jeżeli funkcje definiujące współrzędne są klasy co najmniej formula_1 tj. posiadające ciągłe pochodne w każdym punkcie, to w rozmaitości można wykonywać operacje różniczkowe. Dzięki temu możliwe jest wprowadzenie kanonicznych lokalnych baz wektorów (tj. baz wektorów stycznych do linii współrzędnych) i obliczanie gradientu, dywergencji, rotacji na polach tensorowych – skalarnych, wektorowych itd.
Funkcje definiujące współrzędne uogólnione na poszczególnych częściach rozmaitości dokonują jej odwzorowania w przestrzeń rzeczywistą o wymiarze równym wymiarowi rozmaitości. Każde z tych odwzorowań wraz z podzbiorem, na którym jest określone, nazywa się mapą (w analogii do map powierzchni Ziemi). Zbiór map nazywa się atlasem.
Dopuszczenie istnienia wielu map dla danej rozmaitości wynika stąd, że wielu rozmaitości nie da się opisać za pomocą jednej mapy. Np. dla sfery nie istnieje globalny układ współrzędnych, ale można ją odwzorować za pomocą dwóch częściowo pokrywających się map (np. dwóch map nieco większych niż półsfery, zachodzących na siebie), na których wprowadza się współrzędne sferyczne (linie współrzędnych są wtedy funkcjami klasy formula_2).
Wprowadzenie struktury rozmaitości różniczkowej ma duże znaczenie np. w fizyce: w szczególnej i ogólnej teorii względności czas i przestrzeń modeluje się za pomocą 4-wymiarowej czasoprzestrzeni, która jest rozmaitością różniczkową (przy czym dodatkowo określa się geometrię czasoprzestrzeni definiując tzw. fundamentalny tensor metryczny).
Definicja rozmaitości różniczkowej.
Przestrzeń topologiczną formula_3 nazywamy rozmaitością różniczkową formula_4-wymiarową, jeśli
Mapa, atlas, klasa rozmaitości, atlas zupełny.
Definicje:
(a) Homeomorfizm formula_8 nazywa się mapą na rozmaitości formula_16
(b) Rodzina formula_17 map nazywa się atlasem rozmaitości formula_18 gdy dziedziny formula_19 homeomorfizmów formula_20 pokrywają rozmaitość formula_18 tj. 
(c) Jeżeli homeomorfizmy są klasy formula_22 to rozmaitość nazywa się rozmaitością różniczkową klasy formula_23
(d) Atlasem zupełnym (maksymalnym) klasy formula_24 lub formula_24 – strukturą na rozmaitości formula_3 nazywa się największy spośród atlasów klasy formula_24 na formula_18 tzn. zawierający w sensie mnogościowym wszystkie atlasy klasy formula_23
Rozmaitości różniczkowe klasy formula_30 formula_31 oraz formula_32.
W definicji rozmaitości można zażądać odpowiednio wysokiej gładkości poprzez żądanie, by funkcje tworzące mapy były odpowiednio wysokiej klasy. Wprowadza się przy tym definicje:
Zobacz też.
Pojęcia ogólne
Operacje różniczkowe
Inne

</doc>
<doc id="70541" url="https://pl.wikipedia.org/wiki?curid=70541" title="Otoczenie">
Otoczenie

Otoczenie, inaczej środowisko to wszystko co nie należy do układu. 

</doc>
<doc id="70542" url="https://pl.wikipedia.org/wiki?curid=70542" title="Maria Curie-Skłodowska">
Maria Curie-Skłodowska



</doc>
<doc id="70546" url="https://pl.wikipedia.org/wiki?curid=70546" title="Rozmaitość topologiczna">
Rozmaitość topologiczna

Rozmaitość topologiczna – obiekt geometryczny, który lokalnie ma strukturę (w sensie topologicznym, różniczkowym, homologicznym itp.) przestrzeni formula_1 lub innej przestrzeni wektorowej. Pojęcie to uogólnia na dowolną liczbę wymiarów pojęcia krzywej i powierzchni. Wprowadzenie go było spowodowane rozmaitymi potrzebami zarówno samej matematyki, jak i innych nauk.
W matematyce rozmaitości topologiczne funkcjonują przede wszystkim jako zbiory rozwiązań układów równań, a także jako rodziny obiektów geometrycznych i innych, które dają się parametryzować. Np. rodzina "k"-wymiarowych podprzestrzeni przestrzeni formula_2
Rozmaitości topologiczne pojawiają się także jako rozwiązania wielowymiarowych problemów wariacyjnych (np. bańki mydlane). Znane są też rozmaitości całkowe układów dynamicznych, grup odwzorowań geometrycznych i ich przestrzenie jednorodne itp.
W fizyce rozmaitości topologiczne służą jako modele czasoprzestrzeni szczególnej i ogólnej teorii względności; w mechanice klasycznej modelują przestrzenie fazowe, poziomy energii itp.
W ekonomii rozmaitości topologiczne są powierzchniami obojętności, w psychologii przestrzeniami percepcji (np. kolorów) itd.
Definicja formalna.
Przestrzeń topologiczna formula_3 nazywana jest lokalnie euklidesową, jeśli istnieje nieujemna liczba całkowita formula_4 taka, że każdy punkt w formula_3 ma otoczenie, które jest homeomorficzne z przestrzenią euklidesową formula_2 Ponieważ kula otwarta w formula_7 jest homeomorficzna z formula_8 w definicji tej wystarczy zakładać, że każdy punkt przestrzeni ma otoczenie homeomorficzne z ustaloną kulą otwartą w formula_7.
Inaczej mówiąc, przestrzeń topologiczna jest lokalnie euklidesowa, gdy otoczenie każdego jej punktu można przekształcić w jakiś podzbiór przestrzeni euklidesowej ("n"-tego wymiaru) przez rozciąganie, ściskanie, skręcanie, ale bez cięcia i sklejania. Np. fragment sfery można przekształcić we fragment płaszczyzny za pomocą odpowiedniej deformacji.
Rozmaitość topologiczna to lokalnie euklidesowa przestrzeń Hausdorffa spełniająca drugi aksjomat przeliczalności.
Definicję tę można rozszerzyć o przypadek formula_10 Wtedy jeżeli przyjąć formula_11 to jedyną rozmaitością lokalnie homeomorficzną z tą przestrzenią euklidesową będzie zbiór pusty.
Rozmaitość z brzegiem.
Rozmaitość topologiczna z brzegiem to przestrzeń Hausdorffa spełniająca drugi aksjomat przeliczalności, która dla ustalonego formula_4 w każdym swoim punkcie posiada otoczenie homeomorficzne (tzn. lokalnie homeomorficzna) z formula_7 lub półprzestrzenią euklidesową formula_14 to znaczy zbiorem:
Niech formula_16 będzie formula_4-wymiarową rozmaitością z brzegiem. Wnętrzem formula_16 nazywa się zbiór punktów formula_16 mających otoczenia homeomorficzne z podzbiorem otwartym formula_1 i oznacza formula_21 Brzeg formula_22 oznaczany formula_23 to dopełnienie wnętrza formula_16 w formula_25 Punkty brzegowe mogą być scharakteryzowane jako te, które leżą na hyperpłaszczyźnie brzegowej formula_26 półpłaszczyzny formula_27 w pewnym układzie współrzędnych.
Jeżeli formula_16 jest rozmaitością z brzegiem wymiaru formula_29 to formula_30 jest rozmaitością (bez brzegu) wymiaru formula_29 a formula_32 jest rozmaitością (bez brzegu) wymiaru formula_33 lub zbiorem pustym.
Dalej rozmaitości o pustym brzegu będą nazywane po prostu "rozmaitościami", choć mogą być dla zaznaczenia nazywane "rozmaitościami bez brzegu".
"Uwaga:" Wnętrze i brzeg rozmaitości należy wyraźnie odróżnić od wnętrza i brzegu zbioru w topologii ogólnej.
Rys historyczny.
Początkowy okres badania rozmaitości jest związany z analizą parametryzacji wielowymiarowej i z badaniami geometrii fizycznego Świata. Dwa sposoby zdefiniowania rozmaitości w formula_8 przez lokalną parametryzację i przez równania, rozpatrywał Gauss w przypadku powierzchni w formula_35 a w przypadku dowolnego wymiaru Poincare. J. Pluecker badał lokalne współrzędne na rozmaitościach utworzonych z krzywych, powierzchni itp.
Proste operacje.
1) Suma topologiczna, czyli topologiczna suma rozłączna niepustej, przeliczalnej rodziny formula_4-rozmaitości jest formula_4-rozmaitością. Jeżeli wszystkie dodawane rozmaitości były bez brzegu, to suma także jest bez brzegu. Rozmaitość pusta stanowi element neutralny (zerowy) względem operacji sumy topologicznej.
2) Iloczyn kartezjański formula_38-rozmaitości formula_39 z formula_4-rozmaitością formula_41 jest formula_42-rozmaitością. Zachodzi przy tym wzór (podobny do wzoru Leibniza):
W szczególności iloczyn kartezjański dwóch rozmaitości bez brzegu jest rozmaitością bez brzegu.
Rozmaitość 1-punktowa stanowi element jednostkowy (neutralny) względem operacji iloczynu kartezjańskiego.
3) Homeomorficzna klasa wyniku operacji sumy topologicznej lub iloczynu kartezjańskiego zależy wyłącznie od homeomorficznej klasy dwóch argumentów. Możemy więc rozpatrywać sumę topologiczną i iloczyn kartezjański jako operacje dwuargumentowe na klasach homeomorficznych przestrzeni. Wtedy rozmaitości z brzegiem tworzą półpierścień przemienny, a rozmaitości bez brzegu – podpółpierścień tego półpierścienia. Jest tak dlatego, że iloczyn kartezjański jest rozdzielny względem sumy topologicznej.
Rozmaitości 0- i 1-wymiarowe.
1) Rozmaitości 0-wymiarowe
Jedyną, z dokładnością do homeomorfizmu, 0-wymiarową rozmaitością spójną (z brzegiem lub bez) jest przestrzeń 1-punktowa. 0-wymiarowe rozmaitości (z brzegiem lub bez) to przeliczalne, skończone (ale niepuste) lub nieskończone przestrzenie dyskretne. Rozmaitości 0-wymiarowe nigdy nie mają brzegu.
2) Rozmaitości 1-wymiarowe
Jedyną, z dokładnością do homeomorfizmu, niezwartą 1-wymiarową rozmaitością spójną, bez brzegu, jest prosta rzeczywista formula_44 a zwartą – okrąg formula_45 Jedynymi 1-wymiarowymi rozmaitościami spójnymi z niepustym brzegiem są półprosta domknięta i odcinek domknięty (z oboma końcami). Pierwsza jest niezwarta, a druga z nich jest zwarta. Ich końce, i tylko one, są punktami brzegowymi.
Przykład.
Zbiory formula_46 oraz formula_47 są rozmaitościami z brzegiem (w obu jest nim formula_48). Funkcje
są ciągłe i rosnące, a stąd różnowartościowe, a przy tym wzajemnie do siebie odwrotne. Obie są zatem homeomorfizmami jednej rozmaitości na drugą. Jest to zarazem dowód równoliczności tych zbiorów. Każda z tych funkcji jest różniczkowalna w dowolnym punkcie, dlatego są one w rzeczywistości dyfeomorfizmami (Przekształcenia te są gładkie, tzn. różniczkowalne w każdym punkcie nieskończenie wiele razy; co więcej – funkcje f g są analityczne).
Rozmaitości n-wymiarowe.
Najprostszym przykładem rozmaitości niezwartej jest przestrzeń formula_51 Wśród zwartych najprostsze są kula domknięta:
oraz sfera:
Brzegiem kuli jest sfera, której wymiar jest zawsze o jeden mniejszy
Sfera jest rozmaitością bez brzegu.
Uwaga: Sfera 0-wymiarowa formula_55 jest 2-punktową przestrzenią dyskretną, a więc jest rozmaitością niespójną.
formula_4-wymiarową rozmaitością (bez brzegu) jest także torus, czyli formula_4-ta potęga kartezjańska okręgu:
Ogólnie, iloczyn kartezjański skończonego ciągu rozmaitości niepustych, których suma wymiarów jest formula_4 jest rozmaitością formula_4-wymiarową.
Zachodzą klasyczne twierdzenia:
Twierdzenie (Brouwer) Kula formula_61 ma własność punktu stałego: dla dowolnego odwzorowania ciągłego
istnieje formula_63 takie, że formula_64
Twierdzenie (o retrakcji) Nie istnieje retrakcja (ciągła) kuli na jej brzeg, to znaczy: nie istnieje odwzorowanie ciągłe
takie, że formula_66 dla każdego formula_67
Uwaga: Ogólniej, żadna niepusta rozmaitość zwarta z brzegiem (być może pustym) nie dopuszcza retrakcji na swój brzeg.
Niech formula_68 gdzie formula_69 oraz formula_70 Dla dowolnej liczby rzeczywistej "s" zdefiniujmy:
gdzie operacja formula_72 oznacza iloczyn skalarny. Wtedy każde formula_73 jest homeomorficzne z formula_74 Dowodzi się homeomorfizmu metodami elementarnej algebry liniowej. Tak otrzymane przestrzenie ("n"-1)-wymiarowe są parami rozłączne i pokrywają całe formula_51 W szczególności formula_76
jest również homeomorfizmem.
Homeomorfizm, odwrotny do formula_77 formula_78 można opisać przy pomocy wzoru:
gdzie formula_80 jest homeomorfizmem odwrotnym do formula_81 (patrz wyżej).
Następujące twierdzenie pokazuje częściową jednorodność topologiczną formula_82
Twierdzenie: Dla dowolnych formula_83 istnieje homeomorfizm formula_84 kuli domkniętej na siebie, taki że formula_85 oraz formula_86 dla każdego formula_87
"Dowód: " Homeomorfizm formula_88 definiuje się wzorem:
Koniec dowodu.
Uwaga: Powyższe twierdzenie jest prawdziwe także dla formula_90 Dowód jest wtedy trywialny, gdyż zbiór formula_91 jest pusty.
Powyższa konstrukcja daje więcej, gdyż określa działanie (topologiczne) addytywnej grupy topologicznej formula_7 na przestrzeń formula_82
które jest tożsamością na formula_95 oraz działa jednobieżnie (1-tranzytywnie) we wnętrzu formula_96 formula_97 dane jest wzorem:
Wtedy formula_99 oraz
co pokazuje, że formula_97 jest rzeczywiście grupą transformacji. Jednobieżność formula_97 we wnętrzu kuli jest oczywista: dla dowolnych formula_103 istnieje dokładnie jedno formula_104 dla którego formula_105 mianowicie formula_106
Jednorodność i spójność rozmaitości spójnych.
Powyższy tytuł ma sugerować, że rozmaitości spójne są spójne w pewien szczególnie mocny sposób, a nie tak słabo, jak na przykład suma mnogościowa formula_3 dwóch domkniętych kul w przestrzeni stuwymiarowej, które mają dokładnie jeden punkt wspólny formula_108 wtedy usunięcie tego punktu powoduje, że powstała przestrzeń formula_109 nie jest spójna.
Niech formula_110 będzie dowolnym punktem "n"-wymiarowej rozmaitości spójnej formula_111 Niech formula_3 będzie zbiorem wszystkich punktów formula_113 dla których istnieje zbiór otwarty formula_114 homeomorficzny z formula_8 który zawiera oba punkty formula_110 i formula_113 Pokażemy poniżej, że formula_118
Jest oczywistym, że zbiór formula_3 jest otwarty. Pozostało dowieść, że jest także domknięty:
Niech formula_120 należy do domknięcia zbioru formula_121
Istnieje homeomorfizm formula_122 przestrzeni formula_7 na pewne otoczenie punktu formula_120 w rozmaitości formula_125 spełniający warunki
Niech formula_128 będzie obrazem formula_129 Istnieje punkt formula_130 należący do wnętrza zbioru formula_128 (a więc do obrazu wnętrza formula_132), który należy do formula_3 (jako że formula_120 należy do domknięcia formula_3). Częściowa jednorodność kuli (patrz wyżej) mówi, że istnieje homeomorfizm formula_136 taki, że
(Oczywiście formula_140 jest brzegiem topologicznym zbioru formula_128). Zatem odwzorowanie formula_142 dane wzorami:
jest homeomorfizmem.
Ponieważ formula_110 nie należy do formula_148 więc formula_149 Zatem formula_150 zawiera, zarówno punkt formula_151 jak i punkt formula_152 Pokazaliśmy więc, że formula_120 należy do formula_154 czyli udowodniliśmy domkniętość zbioru formula_121 Ponieważ nasza rozmaitość jest spójna, to formula_118
Wynikają stąd natychmiast następujące twierdzenia:
Z pierwszego twierdzenia powyżej wynika natychmiast jego wzmocnieniona wersja:
Ta wersja pozwala bezpośrednio tłumaczyć wszelakie twierdzenia o krotnej, częściowej topologicznej jednorodności formula_61 na twierdzenia o odpowiedniej krotnej jednorodności dowolnej spójnej "n"-rozmaitości.
Suma spójna dwóch "n"-rozmaitości.
Sumę spójną dwóch "n"-rozmaitości otrzymuje się przez wycięcie z każdej z nich wnętrza pewnej kuli domkniętej, po czym skleja się tak otrzymane podprzestrzenie wzdłuż brzegu wyciętych kul (wzdłuż sfery ("n-1")-wymiarowej).
Nieco formalniej: Niech odwzorowania formula_160 oraz formula_161 będą zanurzeniami homeomorficznymi, gdzie formula_162 oraz formula_41 są "n"-rozmaitościami. W sumie topologicznej podprzestrzeni formula_164 oraz formula_165 zidentyfikujmy pary punktów formula_166 oraz formula_167 dla każdego formula_168 Otrzymana topologiczna przestrzeń ilorazowa nazywa się sumą spójną, i jest oznaczana
Okazuje się, że z dokładnością do homeomorfizmu, wynik (suma spójna) nie zależy od wyboru funkcji formula_81 i formula_80 powyżej. Nie zmieni się też, gdy dane rozmaitości zastąpimy przez homeomorficzne. Otrzymaliśmy więc trzecią, po sumie topologicznej i iloczynie kartezjańskim, operację dwuargumentową na rozmaitościach i ich klasach homeomorficznych – ściślej mówiąc – suma łączna jest ciągiem operacji, z których każda działa wyłącznie w swoim wymiarze "n".
Elementem neutralnym sumy spójnej "n"-rozmaitości jest sfera formula_172
Ponadto suma spójna jest przemienna i łączna.
Twierdzenie: Każda orientowalna 2-rozmaitość zamknięta jest sumą spójną skończonej liczby torusów formula_174 (w szczególności sfera formula_175 jest sumą spójną zero torusów).
Bordyzm.
Dwie zwarte rozmaitości różniczkowe formula_176 nazywamy rozmaitościami bordycznymi, jeśli istnieje rozmaitość z brzegiem formula_177 której brzeg jest dyfeomorficzny z topologiczną sumą rozłączną formula_178 Bordyzm jest relacją równoważności, a jej klasy abstrakcji nazywane są klasami bordyzmu.
W zbiorze klas bordyzmu można zdefiniować działania, odpowiednio, dodawania i mnożenia tak, że będzie on pierścieniem – pierścień ten nazywamy pierścieniem bordyzmu rozmaitości.

</doc>
<doc id="70547" url="https://pl.wikipedia.org/wiki?curid=70547" title="Kyokushin">
Kyokushin

 – pełnokontaktowa sztuka walki, rodzaj karate, stworzona przez Masutatsu Ōyamę. Nazwa jest połączeniem słów "kyoku" (biegun, ekstremum, najwyższa ranga) i "shin" (prawda, prawdziwość, rzeczywistość) i tłumaczona jest najczęściej jako "ekstremum prawdy, dążenie do poznania prawdy", zaś nazwa "Kyoku-shin-kai" oznacza "stowarzyszenie na rzecz poznania ostatecznej (najwyższej) prawdy".
Historia.
Założycielem stylu był urodzony 27 lipca 1923, Koreańczyk, Choi Yeong-eui, który po przybyciu do Japonii przybrał imię Masutatsu Ōyama.
Stworzona przez niego Międzynarodowa Organizacja Karate Kyokushin-kaikan (International Karate Organization Kyokushin-kaikan, w skrócie IKO) była do momentu jego śmierci w 1994 roku największą organizacją sztuk walki na świecie. Po śmierci Masutatsu Ōyamy ogłoszono, że na mocy testamentu sukcesorem zmarłego i nowym liderem światowego kyokushin jest Akiyoshi Shōkei Matsui.
Nie wszyscy uczniowie uznali sukcesora za godnego następcę Masutatsu Ōyamy, w związku z czym w latach 1994–2004 następowały kolejne rozłamy w IKO. Kolejni uczniowie Ōyamy obwoływali się jego sukcesorami i otwierali kolejne Międzynarodowe Organizacje Kyokushin-kaikan Karate uznając jednocześnie siebie za tych właściwych sukcesorów legendarnego twórcy stylu. W ten sposób powstawały kolejne IKO 2, 3, 4, 5 itd.
Nie bez znaczenia dla podziałów w środowisku kyokushin pozostał fakt, że sukcesor Masutatsu Ōyamy zarejestrował International Karate Organization Kyokushin-kaikan jako własne przedsiębiorstwo w Stanach Zjednoczonych. Uczynił to jednocześnie rejestrując nazwy: Kyokushin, Kyokushin-kaikan, Kancho Kyokushin oraz znaki stylu: kanji i kanku jako swoje własne znaki towarowe. Na mocy udzielonych praw do znaków towarowych Shokei Matsui pozbawił możliwości używania tychże znaków i nazw część reprezentantów innych IKO lub też zmusił ich do wybrania innych oznaczeń.
Istotnym dla przyszłości stylu okazał się spór sądowy, jaki toczył Akiyoshi Shokei Matsui z rodziną zmarłego Masutatsu Ōyamy (obecnie reprezentowaną przez jego córkę Kikuko Oyama). Ostatecznie system sądowniczy w Japonii uznał zasadność roszczenia rodziny Ōyama o przywrócenie im wszelkich praw do własności intelektualnej Masutatsu Ōyamy, w tym do stworzonego przez niego stylu karate. Sąd w Tokio uznał rzekomy testament mistrza Ōyamy za ewidentnie sfałszowany i przez to od początku nieważny. Ponieważ różne organizacje Kyokushin nadal posługiwały się skrótem „IKO”, po procesie przyjęto ich numerację: IKO1, IKO2, IKO3 itd. Rodzina twórcy stylu, chcąc podkreślić swoje prawa do dziedzictwa posługuje się dla odróżnienia nazwą IKO Sosai Group. Obecnie istnieje więc wiele mniejszych od pierwotnego IKO organizacji.
Kata.
Kata w karate kyokushin, to inaczej układy formalne, są ściśle określoną sekwencją ruchów (tj. bloków, uderzeń, kopnięć) wykonywanych w różnych pozycjach. W kyokushin zostały one przyjęte i udoskonalone z innych szkół karate uprawianych przez Masutatsu Ōyamę, tj. karate Shotokan, Goju-ryu, oraz chińskiego Kempo.
Lista kata praktykowanych w karate kyokushin:
Trening.
Trening karate kyokushin opiera się głównie na pięciu elementach:
Ostatecznym celem treningu karate jest rozwój duchowy ćwiczącego. Dokonuje się on poprzez wymagające ćwiczenia fizyczne – w trakcie treningu adept karate pokonuje swoją słabość, nieśmiałość i niezdecydowanie, dzięki temu może stać się lepszym człowiekiem. Każdy adept kyokushin karate powinien znać przysięgę (dojo kun) oraz etykietę dojo.
System pasów.
Stopnie mistrzowskie (dan) we wszystkich organizacjach karate kyokushin.
W Polsce posiadacz wyższego pasa nosi miano Sempai, posiadacz czarnego pasa nosi miano Sensei, a od 5 dana wzwyż Shihan, 10 dan – Sosai.
Przewodniczący (prezydent) organizacji nosi tytuł Kancho.
Według nomenklatury japońskiej, Sempai to zawodnicy posiadający 1-2 dan,
Sensei to ćwiczący 3-4 dan, zaś 5 dan i powyżej to Shihan.
Nazewnictwo japońskie różni się zatem od stopni stosowanych w Polsce.
W niektórych federacjach kolorystyka pasów może różnić się od podanej wyżej.
Zobacz też stopnie w karate w innych stylach.
Przysięga Dojo.
Niektóre wersje językowe Przysięgi Dojo nieco różnią się od siebie, czasem w tłumaczeniu, czasem w formie. Przykładowo w polskim IKO1 dodaje się jeszcze jeden punkt, nieistniejący w wersji japońskiej: Nie będziemy stosować i rozpowszechniać sztuki karate poza dojo.
Oryginał z japońskiego:
Karate Kyokushin w kulturze.
Gry komputerowe.
Jin Kazama z serii gier Namco – Tekken, używa sztuki Karate Kyokushin w grze Tekken 3, Tekken 4, Tekken 5, Tekken 5: Dark Resurrection i Tekken 6. Możemy go ujrzeć praktykującego Yantsu i Pinan Sono Yon kata w demonstracjach w serii Tekken. Kyokushin pojawia się również w innych postaciach serii Tekken z rodziny Kazama i Mishima.
ICHIGEKI z serii playstation
Programy telewizyjne.
W roku 2004 powstał oparty na historii życia Sosai Masutatsu Oyama film Fighter in the Wind.
Karate Kyokushin zostało zaprezentowane w amerykańskim programie Fight Quest jako przykład sztuki walki pochodzącej z Japonii.

</doc>
<doc id="70549" url="https://pl.wikipedia.org/wiki?curid=70549" title="Aule">
Aule



</doc>
<doc id="70550" url="https://pl.wikipedia.org/wiki?curid=70550" title="Kolos z Rodos">
Kolos z Rodos



</doc>
<doc id="70553" url="https://pl.wikipedia.org/wiki?curid=70553" title="Bukkake">
Bukkake

 – praktyka seksualna, polegająca na ejakulacji grupy mężczyzn na leżącą, siedzącą bądź klęczącą osobę, zazwyczaj na twarz bądź do ust. Praktyka ta może zawierać elementy seksualnego upokorzenia.
Etymologia.
Określenie „bukkake” pochodzi od czasownika , który oznacza chluśnięcie. W języku japońskim słowo "bukkake" oznacza również rodzaj makaronu, np. "bukkake udon" lub "bukkake soba".

</doc>
<doc id="70558" url="https://pl.wikipedia.org/wiki?curid=70558" title="Quen.">
Quen.



</doc>
<doc id="70560" url="https://pl.wikipedia.org/wiki?curid=70560" title="Sin.">
Sin.



</doc>
<doc id="70566" url="https://pl.wikipedia.org/wiki?curid=70566" title="Shoemaker-Levy 9">
Shoemaker-Levy 9

D/Shoemaker-Levy 9 (nazwa klasyfikacyjna D/1993 F2, gdzie litera D oznacza "defunct" - nieistniejący, zlikwidowany) – kometa należąca do rodziny komet Jowisza, odkryta 24 marca 1993 roku przez Carolyn i Eugene'a Shoemakerów oraz Davida Levy’ego.
Przechwycenie grawitacyjne przez Jowisza i zderzenie z planetą.
Kometa ta została przechwycona przez oddziaływanie grawitacyjne Jowisza i na pewien czas stała się jego satelitą wraz z nim obiegając Słońce (o okresie obiegu wokół Jowisza wynoszącym około 2 lata). Obliczenia wykazały, że podczas ostatniego przed odkryciem przejścia komety przez "peryjowium" (czyli punkt położony najbliżej Jowisza) w odległości 0,3 promienia planety, kometa przekroczyła granicę Roche’a i pod wpływem silnego pola grawitacyjnego rozpadła się na wiele części. Przy kolejnym powrocie – 16 lipca 1994 roku – nastąpił upadek tych pozostałości na powierzchnię Jowisza. Upadek obserwowany był przez astronomów zarówno za pomocą instrumentów na Ziemi, jak kamer zainstalowanych na pokładzie sondy kosmicznej Galileo przebywającej w tamtej chwili w drodze z Ziemi do Jowisza.
W czerwcu 1993 roku polski astronom Wiesław Wiśniewski pracujący w Tucson (Stany Zjednoczone) stwierdził, iż jej jądro składa się z łańcucha 9 brył, a wykonana przez niego fotografia obiegła prasę całego świata. Ostatecznie kometa podzieliła się na 21 fragmentów.
Kometa w kulturze.
Zderzenie komety z planetą zainspirowało grupę The Cure do upamiętnienia tego zdarzenia w utworze "Jupiter Crash" z albumu "Wild Mood Swings".

</doc>
<doc id="70568" url="https://pl.wikipedia.org/wiki?curid=70568" title="Hymn Argentyny">
Hymn Argentyny

Himno Nacional Argentino – hymn państwowy Argentyny.
Historia.
Słowa w swym pierwotnym brzmieniu zostały napisane w 1813 przez Vicente Lópeza. Pierwotny tytuł brzmiał „Himno de Mayo” ("Hymn majowy").
Konstytucyjne Zgromadzenie Narodowe, pierwszy parlament Argentyny, zaaprobowało słowa hymnu (pod zmienionym tytułem „Marsz patriotyczny” – "Marcha Patriótica") 11 maja 1813. Następnego dnia wyznaczyło Blasa Parerę do skomponowania muzyki. Przyjmuje się, że pierwotna wersja muzyki została zaprezentowana publicznie przed 25 maja tego samego roku. Pierwszym poświadczonym wykonaniem hymnu wraz z muzyką jest nocny wiec patriotyczny, jaki odbył się 28 maja 1813 w teatrze w Buenos Aires.
Od czasu swego powstania pieśń kilkakrotnie zmieniała tytuły. „Marsz patriotyczny” z czasem zaczął być określany mianem „Narodowej Pieśni Patriotycznej” ("Canción Patriótica Nacional"), a później mianem „Pieśni patriotycznej” ("Canción Patriótica"). W biuletynie z 1847 zawierającym słowa i partyturę utworu pojawia się po raz pierwszy jego obecny tytuł – „Argentyński Hymn Narodowy” ("Himno Nacional Argentino").
W 1860 kompozytor i dyrygent Juan P. Esnaola przygotował nieco zmodyfikowaną wersję muzyki. Słowa przez dłuższy czas pozostawały w formie oryginalnej. Jednakże z czasem ich antyhiszpańska wymowa straciła na sile przekazu. Zmienił się także etos narodowy Argentyny. Tożsamość narodowa Argentyńczyków zaczęła się kształtować wokół miłości i przywiązania do ojczyzny, a nie wobec konfliktu z dawną metropolią. Z końcem XIX wieku publicyści zaczęli coraz częściej podkreślać, że hymn państwowy nie powinien budować poczucia tożsamości wokół konfliktu i wojny. Coraz częściej też uznawano, że hymn powinien podkreślać jedność narodu, a nie jego rozczłonkowanie.
Podczas prezydentury generała Julio Argentino Roca, w roku 1900, Rada Ministrów przyjęła następujący dekret:
"Uznajemy, że nie należy tworzyć nowych wersji Hymnu Narodowego. Mamy jednak również świadomość, że niektóre zwrotki" (bardziej) "odpowiadają koncepcjom przejawiającym się w hymnach na czas pokoju innych narodów. Mając także na uwadze spokój i godność rzesz Hiszpanów, którzy dzielą z nami nasz los nie łamiąc naszych praw ni tradycji, Prezydent Republiki wraz z Radą Ministrów uznaje, że tylko niektóre zwrotki hymnu powinny być wykonywane:"
Słowa współczesne.
__ZESPISEM__

</doc>
<doc id="70569" url="https://pl.wikipedia.org/wiki?curid=70569" title="Oid, Mortales">
Oid, Mortales



</doc>
<doc id="70570" url="https://pl.wikipedia.org/wiki?curid=70570" title="Projekt Manhattan">
Projekt Manhattan

Projekt Manhattan (ang. "Manhattan Project") lub Program Manhattan, znany także jako: Manhattan Engineer District (MED) – amerykański rządowy, tajny program badawczy, którego celem było uzyskanie energii jądrowej i wykorzystanie jej do produkcji nowego typu broni. Program został zapoczątkowany w 1942 roku na polecenie prezydenta Franklina Delano Roosevelta, wykorzystano w nim jednak rezultaty przedwojennych amerykańskich prac zmierzających do wykorzystania energii jądrowej dla napędu okrętów, w tym metodę separacji izotopu uranu 235U. Badania prowadzono w 3 ośrodkach: na Uniwersytecie Columbia w Nowym Jorku, Uniwersytecie Chicagowskim i Uniwersytecie Kalifornijskim w Oakland. Konstrukcję bomby opracowano w Los Alamos National Laboratory pod kierunkiem Roberta Oppenheimera. Program miał też swoją część zmierzającą do opracowania sposobów niedestrukcyjnego użycia energii atomowej, dzięki czemu opracowano konstrukcje i wyprodukowano pierwsze reaktory jądrowe.
Geneza programu.
W 1938 roku Otto Hahn i Fritz Strassmann odkryli możliwość uwolnienia gigantycznej ilości energii przez rozszczepienie jądra atomu. Wywołało to ekscytację naukowców na całym świecie. Jednym z nich był dr George Pegram z Uniwersytetu Columbia – jeden z wiodących fizyków w Stanach Zjednoczonych. W 1939 roku Pegram zwrócił się do kadm. Harolda G. Bowena, szefa Biura Inżynieryjnego Pary marynarki wojennej Stanów Zjednoczonych, kontrolującego laboratorium badawcze Naval Research Laboratory (NRL), z prośbą o spotkanie z naukowcami marynarki w celu przedyskutowania możliwości praktycznego wykorzystania tego procesu. Skutkiem tego spotkania było powstanie planów napędu nuklearnego dla okrętów United States Navy. Jednym z uczestników tego spotkania był dr Ross Gunn, innowator i szef działu mechaniki laboratorium elektrycznego. Gunn wystąpił do adm. Bowena o przyznanie funduszu w wysokości 1500 dolarów na rozpoczęcie prac nad rozszczepianiem jąder atomowych. Środki te zostały przyznane i stanowiły pierwsze 1,5 tysiąca dolarów wydane przez Stany Zjednoczone na program nuklearny. Po przeprowadzeniu wstępnych badań Gunn sporządził pierwszy raport dla marynarki wojennej na temat napędu nuklearnego okrętów podwodnych. Raport ten wyprzedził o cztery miesiące skierowany do prezydenta Stanów Zjednoczonych Franklina Delano Roosevelta słynny list Alberta Einsteina oraz Leó Szilárda, wzywający do rozpoczęcia przez ten kraj programu konstrukcji broni jądrowej. 1 czerwca 1939 roku, w swoim memorandum skierowanym do Dyrektora "Naval Research Laboratory", Gunn stwierdził, iż okrętowa siłownia atomowa nie będzie wymagała tlenu, znacznie też zwiększy zasięg i możliwości bojowe okrętów podwodnych. Zapowiedział również, że zespół programu napędu nuklearnego będzie musiał zmierzyć się z wieloma problemami i niewiadomymi, przede wszystkim odkryć sposób wydzielenia z naturalnego uranu jego lżejszego izotopu 235U, którego jądra w wyniku bombardowania neutronami ulegają rozszczepieniu. Po sporządzeniu tego raportu, Gunn skupił się głównie na rozwiązaniu tego problemu.
"Naval Research Laboratory" zaprosiło do udziału w programie wiele cywilnych ośrodków akademickich i badawczych z zadaniem opracowania praktycznej metody separacji nieuchwytnego izotopu 235U. Od stycznia 1941 roku zaczął nad tym problemem pracować także Philip Abelson z Carnegie Institution for Science. W lipcu tego samego roku Abelson został pracownikiem "Naval Research Laboratory", gdzie wraz z Gunnem opracował relatywnie prostą i skuteczną metodę separacji izotopu 235U.
Podczas gdy US Navy i inne amerykańskie instytucje stawiały pierwsze kroki ku erze atomowej, amerykańskie społeczeństwo poznawało pierwsze szczegóły potencjału energii atomowej. W 1940 roku pisarz naukowy William Laurence opublikował w Saturday Evening Post artykuł na temat "„odkrycia nowego źródła energii, miliony razy większego niż wszystko znane na Ziemi”". Po dokonaniu opisu dotychczasowych badań w tym zakresie Laurence napisał: „jest mało prawdopodobne, aby tego rodzaju energia dała się wykorzystać w eksplozji”'. W nieco naiwnej propozycji napisał też:
Budowa bomby atomowej.
Wraz z rozwojem wydarzeń wojennych w Europie Stany Zjednoczone zaczęły obawiać się rozwijanego przez Niemcy programu atomowego, w związku z czym – wraz z Wielką Brytanią – podjęły wspólny program budowy bomby atomowej. Program ten spowodował praktycznie zatrzymanie prac marynarki nad napędem jądrowym, jednakże wyniki przeprowadzonych na małą skalę prac Gunna i Abelsona w Filadelfii zostały natychmiast przejęte przez projekt Manhattan i zaadaptowane do wykorzystania na skalę masową w Oak Ridge w stanie Tennessee. Rozpoczęcie Projektu Manhattan było możliwe dzięki dostarczeniu w 1940 r. z Kongo do USA 1250 ton bogatej rudy uranu. Dostawę zrealizowało belgijskie przedsiębiorstwo „Union Miniere du Haut Katanga”. W 1943 roku główny ośrodek badań przeniesiono do tajnego laboratorium w Los Alamos, a w roku 1945 zakończono produkcję pierwszej bomby atomowej, a 16 lipca przeprowadzono jej eksplozję na poligonie wojskowym w stanie Nowy Meksyk. Był to prawdopodobnie pierwszy w dziejach ludzkości wybuch bomby jądrowej. Eksperyment, którego podstawą była detonacja ładunku, otrzymał kryptonim "Trinity", bombę zaś nazwano "Gadget". Według szacunków siła wybuchu ładunku plutonu wykorzystanego w bombie nie miała przekroczyć 500 ton trotylu (inaczej TNT). W trakcie wybuchu odnotowano siłę odpowiadającą wybuchowi 18 600 ton TNT. Podobne opracowane w programie konstrukcje zostały wykorzystane przeciwko Japonii w ataku na Nagasaki. Trzy dni wcześniejszy atak na Hiroszimę został przeprowadzony przy użyciu bomby innej konstrukcji, opracowanej również podczas tego programu.
Program Manhattan w części niedestrukcyjnej.
W sierpniu 1944 roku, szef projektu Manhattan, generał Leslie Groves powołał pięcioosobowy komitet w celu określenia możliwości niedestrukcyjnego użycia energii atomowej. Przewodniczącym komitetu został długoletni dziekan California Institute of Technology i szef doradców naukowych generała Grovesa dr Richard S. Tolman.
Innymi członkami komitetu zostało dwóch cywilów oraz dwaj oficerowie marynarki: kadm. Earle W Mills – asystent szefa Bureau of Ships (BuShips), powstałego z połączenia "Biura Inżynieryjnego Pary" z "Biurem Konstrukcji i Napraw", oraz kpt. Thorwald A. Solberg – także z BuShips. W sierpniu tego samego roku, członkowie komitetu spotkali się w Naval Research Laboratory z Gunnem i Abelsonem, którzy przekonywali, że program napędu jądrowego powinien uzyskać najwyższy priorytet w sporządzanym przez komitet raporcie. W grudniu 1944 roku, siedem miesięcy przed pierwszą próbą atomową, komisja sporządziła swój formalny raport, w którym zaznaczyła:
Rok później, po zakończeniu wojny, Senat Stanów Zjednoczonych powołał "Specjalną Komisję Energii Atomowej", przed którą zeznania składał m.in. Ross Gunn. W swoim oświadczeniu Gunn stwierdził m.in. "„najważniejszym zadaniem energii atomowej jest obracać koła Ziemi i napędzać okręty”". Już pod koniec tego samego roku sprawą napędu nuklearnego zajmowało się wielu amerykańskich uczonych i inżynierów, którzy rozważali możliwość budowy okrętów podwodnych napędzanych energią jądrową. Prace te doprowadziły do powstania pierwszej praktycznie działającej jądrowej siłowni okrętu USS „Nautilus”.
Osoby biorące udział w projekcie.
W projekcie brali udział m.in. (większość wymienionych to nobliści):
oraz:

</doc>
<doc id="70571" url="https://pl.wikipedia.org/wiki?curid=70571" title="Pantograf (przyrząd kreślarski)">
Pantograf (przyrząd kreślarski)

Pantograf - wynaleziony w 1603 przyrząd kreślarski służący do powiększania lub pomniejszania rysunków. Wykorzystywany także w grawerstwie.

</doc>
<doc id="70572" url="https://pl.wikipedia.org/wiki?curid=70572" title="Los Alamos">
Los Alamos

Los Alamos – jednostka osadnicza w Stanach Zjednoczonych, w północnej części stanu Nowy Meksyk, w hrabstwie Los Alamos, w Górach Skalistych, na wyżynie Pajarito, na wysokości 2225 m n.p.m. w odległości 56 km od Santa Fe oraz 149 km od Albuquerque.
W całym hrabstwie mieszka nieco powyżej 18 tys. mieszkańców (2008). 
Niedaleko od miasta znajduje się Narodowe Laboratorium Los Alamos (ang. "Los Alamos National Laboratory"), ośrodek badań jądrowych, utworzony w 1942 w ramach realizacji Projektu Manhattan; podczas II wojny światowej prowadzono w nim (od 1943 pod kierunkiem J. Roberta Oppenheimera) prace nad konstrukcją amerykańskiej bomby atomowej, po II wojnie światowej bomb wodorowych. Obecnie ośrodek prowadzi badania nad wieloma dziedzinami nauki, między innymi nad wykorzystaniem energii słonecznej i jądrowej do celów pokojowych. Jego rola w badaniach nad bronią nuklearną skupia się głównie na przeprowadzaniu komputerowych symulacji wybuchów jądrowych.

</doc>
<doc id="70573" url="https://pl.wikipedia.org/wiki?curid=70573" title="Oíd, mortales">
Oíd, mortales



</doc>
<doc id="70575" url="https://pl.wikipedia.org/wiki?curid=70575" title="Robert Oppenheimer">
Robert Oppenheimer

J. Robert Oppenheimer (ur. 22 kwietnia 1904 w Nowym Jorku, zm. 18 lutego 1967 w Princeton) – amerykański fizyk, profesor na Uniwersytecie Kalifornijskim w Berkeley, dyrektor naukowy Projektu Manhattan – trwającego w czasie II wojny światowej przedsięwzięcia mającego na celu opracowanie pierwszej broni atomowej. Z tego powodu jest nazywany "ojcem bomby atomowej".
Po wojnie Oppenheimer był głównym doradcą nowo utworzonej Komisji Energii Atomowej i używał swojej pozycji do walki na rzecz międzynarodowej kontroli energii atomowej oraz zapobiegania wyścigowi zbrojeń atomowych z ZSRR. Z powodu swoich poglądów w tej sprawie, a także przedwojennych silnych powiązań z ruchem komunistycznym, został pozbawiony dostępu do tajnych dokumentów państwowych w trakcie publicznego, politycznego procesu w 1954 roku. Po tym wydarzeniu kontynuował swoją działalność pisząc i prowadząc wykłady. Poświęcił też więcej czasu pracy naukowej. Dopiero dziesięć lat później prezydent John F. Kennedy przyznał mu nagrodę Enrico Fermiego, politycznie rehabilitując go w ten sposób.
Do jego największych osiągnięć naukowych można zaliczyć:
Oppenheimer założył amerykańską szkołę fizyki teoretycznej. Był dyrektorem Institute for Advanced Study i pracował jako starszy profesor fizyki teoretycznej (stanowisko zajmowane wcześniej przez Alberta Einsteina).
Życiorys.
Dzieciństwo i młodość.
Był najstarszym synem niemieckich Żydów, Juliusa Oppenheimera i Ellie Friedman. Jego ojciec był zamożnym importerem wyrobów włókienniczych. Wyemigrował z Niemiec do USA w 1888 roku. Matka była malarką.
W latach 1911–1921 uczęszczał do Ethical Culture School, szkoły silnie ukierunkowanej na kształtowanie postawy etyczno-humanistycznej uczniów. Żądny nauki i wiedzy łatwo przyswajał materiał, prywatnie uczył się języków starożytnych, a także chemii. Zbudował własne laboratorium chemiczne, gdzie pod kierunkiem nauczyciela przeprowadzał eksperymenty, prowadząc szczegółowy dziennik laboratoryjny. Po ukończeniu szkoły odbył wyprawę do Niemiec, skąd wybrał się do Jachymowa, gdzie znajdowały się największe w Europie kopalnie uranu. Oppenheimer był zafascynowany tym pierwiastkiem. Problemy zdrowotne, które się pojawiły w czasie podróży europejskiej spowodowały roczne opóźnienie rozpoczęcia studiów.
W 1922 roku rozpoczął studia na Uniwersytecie Harvarda, początkowo wybierając jako główny przedmiot chemię, ale potem za namową Percy’ego Bridgemana zainteresował się fizyką. Poza chemią, jednocześnie uczęszczał na zajęcia z architektury greckiej, sztuki i literatury. W 1925 ukończył studia z wyróżnieniem (summa cum laude). 
Po studiach udał się do Europy, gdzie dostał pracę w laboratorium Cavendisha, na Uniwersytecie w Cambridge, pod kierunkiem Josepha Johna Thomsona. Okazał się jednak niezręcznym eksperymentatorem, co powodowało częste okresy depresji. W Cambridge odbywały się w tych latach częste konferencje fizyków. Na jednej z nich Rutherford przedstawił młodego uczonego Nielsowi Bohrowi. To spotkanie utwierdziło Oppenheimera w przekonaniu, że fizyka to najlepszy wybór. W związku z tym w 1926 roku przeniósł się na uniwersytet w Getyndze, by kontynuować naukę pod kierunkiem Maxa Borna. Getynga była wtedy światowym centrum fizyki teoretycznej i Oppenheimer poznał tam wielu słynnych fizyków, takich jak: Werner Heisenberg, Pascual Jordan, Wolfgang Pauli, Enrico Fermi i Edward Teller, a poznany jeszcze w Cambridge Paul Dirac zamieszkał nawet w tym samym domu. 
W 1927 roku, w wieku 22 lat, otrzymał doktorat. W tym czasie opublikował ponad tuzin prac naukowych, które były ważnym wkładem w rozwój teorii kwantowej. Najważniejszym osiągnięciem z tamtego czasu było opracowanie przybliżenia Borna-Oppenheimera.
Praca zawodowa.
W czerwcu 1927 roku powrócił do USA. Do końca tego roku pracował na Harvardzie, a od 1928 w "California Institute of Technology" w Pasadenie. Pracując na "Caltech" nawiązał współpracę z Linusem Paulingiem, zajmującym się badaniami nad naturą wiązań chemicznych. W tym samym roku zaczął mieć poważne kłopoty zdrowotne (podejrzenie gruźlicy) i dlatego latem wybrał się wraz z młodszym bratem Frankiem na dłuższy wypoczynek w górach Nowego Meksyku – ranczo Perro Caliente, w którym się zatrzymali, Oppenheimeroweie dzierżawili później przez wiele lat, a 1947 r. kupili. Jeszcze jesienią tego samego roku wyjechał do Lejdy (Holandia) na zaproszenie Paula Ehrenfesta.
Do USA powrócił w 1929 roku, obejmując etat profesorski na Uniwersytecie Kalifornijskim w Berkeley. W tym czasie pracował i przyjaźnił się również z Ernestem Lawrence’em i zespołem fizyków pracujących z pierwszymi cyklotronami, pomagając w interpretacji danych dostarczanych przez tę maszynę w Radiation Laboratory. W latach 30. zainteresował się też astrofizyką, co zaowocowało kilkoma istotnymi publikacjami. Współpracował też z Wolfgangiem Paulim, rozwijając teorię kwantową i szlifując swoje umiejętności matematyczne.
W maju 1942 roku otrzymał zaproszenie do wzięcia udziału w obliczeniach związanych z powstającym właśnie projektem amerykańskiej bomby atomowej, który znany jest pod późniejszą nazwą Projekt Manhattan. Wojskowym szefem programu został generał Leslie R. Groves Jr., który wiedząc o zdolnościach organizacyjnych oraz bardzo szerokich zainteresowaniach Oppenheimera, zaproponował mu objęcie stanowiska szefa naukowego projektu. W czasie wspólnej wyprawy do Nowego Meksyku wybrali w okolicach Los Alamos odpowiednie miejsce, aby rozpocząć budowę tajnego kompleksu wojskowego. Zgodnie z nakreślonym przez Oppenheimera planem organizacyjnym utworzono cztery wydziały naukowe: Fizyki Teoretycznej, Fizyki Eksperymentalnej, Chemii i Metalurgii oraz Materiałów Wybuchowych. W zasadzie wszystko było już przygotowane, ale pojawił się nagle zgłoszony przez kontrwywiad problem związany z przeszłością Oppenheimera. Chodziło głównie o to, że przed wojną utrzymywał on częste i szerokie kontakty z członkami partii komunistycznej. Kontrwywiadowi były też znane dość radykalne wypowiedzi świeżo powołanego dyrektora, dotyczące kwestii czysto politycznych. Wydawało się, że sytuacja jest patowa. Decyzję ostateczną podjął gen. Groves, który 20 lipca 1943 roku podpisał dokument, w którym zalecił „niezwłoczne wyrażenie zgody na zatrudnienie Juliusza Roberta Oppenheimera, bez względu na informacje posiadane na jego temat”.
Victor Weisskopf, wspominając czas pracy nad Projektem Manhattan, określił Oppenheimera jako nietypowego szefa, który nigdy nie kierował pracą zza biurka. Był obecny wszędzie, uczestniczył czynnie w pracach wszystkich grup badawczych. Takimi działaniami wzbudzał w pracownikach entuzjazm i podsycał atmosferę twórczej pracy.
To właśnie decyzją Oppenheimera zespół zajmujący się konstrukcją bomby zmienił technologię detonacji z metody działa na metodę implozyjną.
Gigantyczny wysiłek zespołu dał w efekcie projekt eksperymentalnej bomby plutonowej, znanej pod kryptonimem „Gadżet”. Został on ostatecznie zatwierdzony na specjalnym spotkaniu u Oppenheimera 28 lutego 1945. Punktem kulminacyjnym Projektu Manhattan była udana detonacja bomby atomowej, 16 lipca 1945 roku, w ramach eksperymentu Trinity.
Okres powojenny.
W 1946 roku wystąpił z projektem międzynarodowej kontroli wykorzystania energii jądrowej. Będąc przewodniczącym (od roku 1946) komitetu doradczego Komisji Energii Atomowej USA, odnosił się z rezerwą do budowy bomby wodorowej. W 1947 roku przyjął propozycję Lewisa Straussa i został dyrektorem Institute for Advanced Study w Princeton, którą to funkcję sprawował aż do roku 1966. Kilkakrotnie zorganizował w Nowym Jorku konferencje naukowe fizyków. Spotkania te pozwoliły na nowo włączyć się uczonym w nurt prac ściśle teoretycznych.
Oppenheimer stał się znany jako założyciel amerykańskiej szkoły fizyki teoretycznej. Zapracował na opinię erudyty, osoby zdolnej i lotnej oraz szeroko patrzącej na naukę. Interesował się językami oraz filozofią Wschodu. Jednakże był niestabilny emocjonalnie i skłonny do depresji. Raz zwierzył się bratu: „Potrzebuję fizyki bardziej niż przyjaciół”. 
W 1957 roku kupił małą posiadłość na wyspie Saint John na Karaibach. Spędzał tam dużo czasu, żeglując po okolicznych wodach z żoną i córką.
Przyjaciele podejrzewali go o skłonności autodestrukcyjne. Jego współpracownicy postrzegali go albo jako powściągliwego geniusza i ascetę, albo jako pretensjonalnego i niepewnego siebie pozoranta. Studenci prawie zawsze zaliczali się do pierwszej kategorii, często przejmując jego styl bycia, aż do naśladowania zwyczaju czytania tekstów w oryginalnych językach. Po śmierci ciało Oppenheimera zostało skremowane, a prochy zabrane przez żonę Kitty do ich posiadłości na Wyspach Dziewiczych, gdzie urna została wrzucona do morza.

</doc>
<doc id="70576" url="https://pl.wikipedia.org/wiki?curid=70576" title="Makkartyzm">
Makkartyzm

Makkartyzm (spotykana także pisownia maccartyzm, ang. McCarthyism) – ogólna nazwa działań politycznych, pozbawionych skrupułów metod śledczych oraz tworzenia atmosfery strachu i podejrzeń, w walce z „wewnętrznym zagrożeniem komunistycznym” w latach 1950-1954 w Stanach Zjednoczonych.
Pojęcie maccartyzmu jest rozumiane także jako odłam skrajnego konserwatyzmu amerykańskiego, stanowiącego podstawę polityki realizowanej przez senatora Josepha Raymonda McCarthy’ego (1908-1957). Od 1950 stał on na czele specjalnej podkomisji śledczej w Senacie, a następnie Komisji do Badania Działalności Rządu. Zainicjował on kampanię na rzecz badania lojalności pracowników administracji rządowej, szkół wyższych, wojska i innych instytucji życia publicznego oraz przeciwdziałania „infiltracji komunistycznej” wśród tych grup społecznych.
Termin McCarthyism został użyty po raz pierwszy przez satyryka Herberta Blocka z The Washington Post, 29 marca 1950.
Innymi ważnymi narzędziami makkartyzmu były: House Committee on Un-American Activities (Komisja do Badania Działalności Nieamerykańskiej Izby Reprezentantów) oraz Senate Permanent Subcommittee on Investigations (Stała Senacka Podkomisja Śledcza).
Pierwotny cel akcji polegającej na przeciwstawieniu się infiltracji instytucji rządowych przez członków Komunistycznej Partii Stanów Zjednoczonych oraz agentów NKWD, wymknął się szybko spod kontroli i został rozszerzony przez grupę senatorów skupionych wokół McCarthy’ego na inwigilację wszelkich środowisk opiniotwórczych: aktorów, reżyserów, dziennikarzy, naukowców.
Działania te polegały na przesłuchiwaniu osób z listy sporządzonej na podstawie osobistych i zazwyczaj niczym nie uzasadnionych podejrzeń McCarthy’ego. W przypadku odmowy współpracy, w postaci podawania nazwisk kolejnych osób podejrzanych o sprzyjanie lub związki z członkami partii komunistycznej, łamano ich kariery. W przypadku osób zatrudnionych w prywatnych przedsiębiorstwach polegało ono na wysyłaniu donosu do ich pracodawców, zaś w przypadku pracowników rządowych na wydawaniu negatywnych opinii o dopuszczeniu ich do tajemnic państwowych.
Amerykański historyk, Stanley Schultz, (emerytowany profesor Uniwersytetu Wisconsin) w „American History 102” napisał:
"Ze znikomymi lub nieistniejącymi dowodami jego oskarżeń, McCarthy opierał się na pomówieniach, donosach i insynuacjach w celu zniszczenia reputacji swoich przeciwników (styl obecnie znany jako 'makkartyzm'). W 1954 telewizyjna relacja pozwoliła milionom oglądać metody McCarthy’ego po raz pierwszy, co obudziło falę oburzenia i spowodowało oficjalną cenzurę jego działalności. Zmarł w wieku 49 lat na skutek komplikacji spowodowanych alkoholizmem”.
Ofiary.
Do znanych oskarżonych należeli:
Większość oskarżonych sympatyzowała w młodości lub w momencie przesłuchania z rozmaitymi ruchami lewicowymi, niektórzy należeli do organizacji komunistycznych, jawnie przeciwstawiali się polityce antykomunistycznej i wyrażali się pozytywnie o Związku Radzieckim. Niektórzy w przeszłości sabotowali działania przeciwko ZSRR i Niemcom. Nie byli jednak szpiegami, a dowody przeciw wielu z nich były niewiarygodne. Samonapędzający się mechanizm działania komisji McCarthy’ego zaniepokoił w końcu samych jego inicjatorów z kół rządowych, którzy doprowadzili do publicznego ujawnienia sposobu jej działania.
Makkartyzm a agentura sowiecka w USA.
Jakkolwiek większość oskarżeń McCarthy’ego nie miała wiarygodnych podstaw, to jednak obecnie otwierane archiwa NKWD oraz amerykańskiego Projektu Venona potwierdzają, że skala infiltracji ZSRR instytucji rządowych USA była istotnie w tym czasie dość wysoka. Spośród oskarżanych przez McCarthy’ego o szpiegostwo niektórzy rzeczywiście mieli kontakty z sowieckim wywiadem, m.in. Salomon Adler, Mary Jane Keeney, czy Lauchlin Currie.
Istnieją też dowody na to, że Komunistyczna Partia USA była bezpośrednio finansowana przez ZSRR, sumą ok. 3 mln dolarów rocznie.
Agentami ZSRR byli m.in. Julius Rosenberg, Klaus Fuchs i Theodore Hall, którzy dostarczyli szczegółów na temat amerykańskiego programu nuklearnego, Alger Hiss – przedstawiciel USA w komitecie założycielskim ONZ oraz Harry Dexter White, współzałożyciel Międzynarodowego Funduszu Walutowego.
Działająca na oślep komisja McCarthy’ego nie zdołała jednak wykryć większości dobrze zakonspirowanych agentów ZSRR. Np. z wyżej wymienionych osób, komisja zainteresowała się tylko Juliusem Rosenbergiem i to wyłącznie dlatego, że jego żona była przez krótki czas członkiem partii komunistycznej. "Senate Internal Security Subcommittee" działała do roku 1972, jednak po odsunięciu McCarthy’ego z udziału w jej pracach zmieniono gruntownie zasady jej działania.
W 2005 powstał film "„Good Night and Good Luck”", w reżyserii George’a Clooneya, który bezpośrednio mówi o wydarzeniach tamtej epoki.

</doc>
<doc id="70579" url="https://pl.wikipedia.org/wiki?curid=70579" title="Joseph McCarthy">
Joseph McCarthy

Joseph Raymond „Joe” McCarthy (ur. 14 listopada 1908 w Grand Chute, Wisconsin, zm. 2 maja 1957 w Bethesda, Maryland) – amerykański polityk, przez dwie kadencje (w latach 1947-1957) był senatorem z ramienia Partii Republikańskiej ze stanu Wisconsin.
Pochodził z ubogiej rodziny farmerów; był synem Irlandki Bridget Tierney pochodzącej z hrabstwa Tipperary i Amerykanina Tima McCarthy’ego, syna Irlandczyka i Niemki.
W wieku 14 lat po ukończeniu 8 klas porzucił naukę i założył kurzą fermę. W wieku 20 lat, po bankructwie fermy, zaczął pracę jako ekspedient w sklepie spożywczym. Wkrótce został kierownikiem. Rok później został przeniesiony do Manawy i tam powrócił do nauki i skończył najpierw szkołę średnią, a następnie (w 1935) Marquette University w Milwaukee. Zaraz po ukończeniu studiów prawniczych otworzył własną praktykę w Wupaca. Wkrótce został przyjęty do kancelarii prawniczej w Shawano, gdzie doszedł do stanowiska partnera.
Sędzia.
W 1937 r. po raz pierwszy startował do urzędu publicznego (bez sukcesu). McCarthy był nominowany przez Demokratów na stanowisko sędziego okręgowego w Shawano.
Dopiero w 1939 roku udało mu się zdobyć urząd sędziego okręgowego w dziesiątym okręgu sądowym obejmującym Langlade, Shawano i hrabstwa Outagamie. Wygrał z kandydatem, który piastował ten urząd przez poprzednie 24 lata i w wieku 30 lat został najmłodszym sędzią okręgowym w Wisconsin. Do startu w tej kampanii nominację otrzymał od Republikanów. McCarthy jako sędzia znany był ze swojej bezstronności i ciężkiej pracy, jednak otrzymał w swojej karierze naganę za „naruszenie powagi sądu” poprzez dopuszczenie do zniszczenia akt sprawy. W późniejszym czasie zarzucano mu również złamanie sędziowskich zasad etycznych, które zabraniają urzędującym sędziom obejmowania stanowisk nie związanych z sądownictwem.
W lipcu 1942 roku (zaraz po włączeniu się USA do II wojny światowej) zawiesił swą działalność sędziowską i zgłosił się do wojska. Otrzymał stopień porucznika i przydział do Marines do jednostek wywiadu. Stacjonował na Pacyfiku i służbę zakończył w randze kapitana. W czasie wojny wziął udział w 11 misjach bojowych (jako fotograf i jako strzelec pokładowy).
Senator.
Jeszcze w czasie służby wojskowej w 1944 roku startował do nominacji na senatora ze stanu Wisconsin z ramienia Partii Republikańskiej. Został pokonany przez wieloletniego kandydata Republikanów – Alexandra Wileya. W kwietniu 1945 natomiast został ponownie wybrany na sędziego okręgowego.
Podczas startu do wyborów do Senatu w 1946 roku nie dawano mu praktycznie szans. Najpierw musiał otrzymać nominację swojej partii i pokonać Roberta M. La Follette’a syna wieloletniego republikańskiego senatora z Wisconsin „Fighting Bob” La Follette’a. Udało się to między innymi dlatego, że przeciwnik McCarthy’ego był przez kilka lat poza Partią Republikańską przewodząc Partii Postępu. Zwycięstwo było minimalne i po nim przyszło łatwe zwycięstwo z kandydatem Demokratów. McCarthy mając 38 lat został najmłodszym senatorem kadencji.
Pierwsze lata swojej kadencji spędził bez rozgłosu i zajmował się m.in. sprawami racjonowania cukru. Wraz z grupą senatora Roberta Tafta McCarthy lobbował za zmianą kary dla skazanych na śmierć żołnierzy Waffen-SS oskarżonych i skazanych za przeprowadzenie masakry w Malmédy (1944). Istniały poważne zarzuty o nieprawidłowości w czasie śledztwa oraz o zaangażowanie ZSRR w proces. W tym czasie (koniec lat 40. XX wieku) Stany Zjednoczone żyły sprawą infiltracji swoich struktur państwowych przez radzieckich agentów. O działalność agenturalną podejrzewano również osoby sprzyjające Partii Komunistycznej USA. Senator McCarthy włączył się w działania mające na celu wykrycie agentów. Jako początek tej działalności uznawane jest wystąpienie, które odbyło się 9 lutego 1950 roku przed republikańską grupą kobiet w Wheeling (Wirginia Zachodnia).
Treść przemówienia ze względu na znikomą obecność mediów na takich spotkaniach nie jest znana. Przyjmuje się jednak, że to właśnie tam McCarthy przedstawił dokument mówiący o osobach w Departamencie Stanu, o których wiadomo iż były członkami Partii Komunistycznej, a które nadal mogły mieć wpływ na kształt polityki zagranicznej USA. Senator nawiązał do listu sekretarza stanu Jamesa F. Byrnesa adresowanego do kongresmana Adolpha Sabatha w 1946 roku. W liście tym Byrnes informował, że wewnętrzne śledztwa Departamentu Stanu wykazały, iż 284 osoby nie powinny pracować w Departamencie ze względu na powiązania z komunistami i inne przyczyny poza polityczne. Jednak tylko 79 z tych osób zostało zwolnionych, pozostałe 205 pozostało na swoich stanowiskach. McCarthy w przemówieniu w Wheeling wspominał jedynie o 57 osobach jako o „komunistach”, liczba 205 odnosiła się do listy osób, które nie powinny pracować w Departamencie z innych niż lojalność powodów (alkoholizm, brak kompetencji).
W 1950 roku został członkiem (sekretarzem) kierowanej przez Demokratów senackiej komisji badającej działalność rządu oraz stałej podkomisji śledczej. Głównym celem tych ciał stało się badanie powiązań z komunistami osób zatrudnionych w urzędach państwowych.
Makkartyzm.
Joseph McCarthy przeszedł do historii jako inicjator kampanii oskarżeń o działalność komunistyczną znanych osób w kręgach władzy i w showbiznesie w Stanach Zjednoczonych. On i jego ludzie oskarżani są o prowadzenie nagonki, rzucanie oskarżeń i pomówienia często niewinnych osób. W tym okresie w USA panowała powszechna obawa przed radziecką infiltracją. Umożliwiło to początkowo McCarthy’emu uzyskanie wpływowej pozycji.
Ta polityka zyskała od jego nazwiska miano "makkartyzmu". Była ona realizowana od 1950 r. przez McCarthy’ego, który był przewodniczącym komisji śledczej w senackim komitecie ds. działalności rządu.
Telewizja CBS nadawała audycję Edwarda R. Murrowa pt. "See It Now" na temat działalności Komisji pod przewodnictwem McCarthy’ego. Jak przyznał po latach Murrow, program był celowym montażem wypowiedzi senatora tak, by przedstawić go w negatywnym świetle. Programy pojawiły się w schyłkowym okresie pracy komisji śledczej, w czasach gdy powoli, ze względu na coraz bardziej obsesyjne działanie (słynny "rajd" po amerykańskich bibliotekach w poszukiwaniu "komunistycznych" publikacji) oraz alkoholizm zaczynał tracić poparcie nawet ze strony swoich republikańskich kolegów.
Odsunięcie od władzy i pracy w komisji nastąpiło z powodu zatargu z armią amerykańską i wywiadem (CIA). W tych kręgach McCarthy zaczął samodzielne poszukiwanie osób związanych z komunistami bez opierania się na faktach.
Po latach okazało się, że w wielu przypadkach oskarżenia McCarthy’ego były słuszne.

</doc>
<doc id="70583" url="https://pl.wikipedia.org/wiki?curid=70583" title="Axel Salto">
Axel Salto

Axel Salto (ur. 1889, zm. 1961) – duński pisarz, malarz i projektant sztuki użytkowej.
W latach 1909–1914 studiował na Królewskiej Duńskiej Akademii Sztuki ("Det Kongelige Danske Kunstakademi"). W latach 1917–1920 założył (i częściowo finansował) pismo o tematyce artystycznej "Klingen" (przemianowane później na "De Fire"), w którym promował nowe trendy, głównie modernizm, w literaturze i sztuce. Ilustrował też książki dla dzieci.
W miarę rozwoju artystycznego stopniowo porzucał malarstwo na rzecz pracy z ceramiką. Na tym polu odniósł duże sukcesy, początkowo głównie w Paryżu, później międzynarodowo. Przy pracy z elementami dekoracyjnymi odrzucał estetykę funkcjonalizmu tworząc obiekty dochodzące do dwóch metrów wysokości, których jedynym celem było "być sztuką".

</doc>
<doc id="70584" url="https://pl.wikipedia.org/wiki?curid=70584" title="Język adûnaicki">
Język adûnaicki

Język adûnaicki ("adûnaic", "język zachodu"), także númenorejski – język opracowany przez J.R.R. Tolkiena na potrzeby stworzonej przez niego mitologii Śródziemia.
Adûnaicki był językiem mieszkańców Númenoru i pochodził od języka, którymi posługiwały się rody Hadora i Bëora w Pierwszej Erze. Choć większość ludzi z rodu Bëora zginęła w Dagor Bragollach, bëoriański akcent przetrwał w niektórych częściach Númenoru.
Westron, używany podczas Trzeciej Ery jako wspólna mowa, w dużym stopniu wywodził się od adûnaickiego. Czarni Númenorejczycy z Umbaru i innych númenorejskich kolonii mówili pokrewnym językiem zwanym czarnym adûnaickim, bardziej zbliżonym do dawnego języka ze względu na mniejszą liczbę elfich wpływów.
Porównanie wybranych wyrazów adunaickich i elfickich.
Zestawienie słownictwa adûnaickiego z językami elfickimi (quenya, sindarin) pokazuje, że Númenorejczycy posługiwali się językiem, który był blisko spokrewniony z mową elfów:

</doc>
<doc id="70585" url="https://pl.wikipedia.org/wiki?curid=70585" title="Towar">
Towar

Towar – produkt pracy ludzkiej, który jest przeznaczony do sprzedaży. Pojęcie to obejmuje dobra konsumpcyjne i produkcyjne.
Ujęcie historyczne.
W historii gospodarczej społeczeństw możliwe jest wyróżnienie dwóch form produkcji społecznej: gospodarki naturalnej i gospodarki towarowej. W gospodarce naturalnej producenci wytwarzają produkty w celu zaspokojenia własnych potrzeb. W gospodarce towarowej producenci przekazują produkty swojej pracy innym podmiotom w drodze ekwiwalentnej wymiany, czyli kupna i sprzedaży. Przedmiot wymiany, produkt pracy ludzkiej, uzyskuje w tym procesie wymiany nowe właściwości – staje się towarem.
Właściwości.
Towar staje się przedmiotem społecznego zapotrzebowania dzięki temu, że posiada wartość użytkową. Wartość użytkowa towaru to całokształt naturalnych – fizycznych i chemicznych – właściwości rzeczy, dzięki którym może ona zaspokoić określoną potrzebę człowieka. Wartość użytkową towaru człowiek zrealizuje w procesie konsumpcji. Warto podkreślić, że wartość użytkową mają nie tylko towary, ale także tzw. dobra wolne – na przykład powietrze, promienie słoneczne mają dużą wartość użytkową, ale nie są produktem pracy ludzkiej.
Podczas ekwiwalentnej wymiany producent otrzymuje za swój oferowany towar określoną ilość innego towaru. Proporcja, w jakiej jeden towar jest wymieniany na inny, nazywana jest wartością wymienną towaru. W prostej wymianie towarowej posiadany towar jest wymieniany na inny towar (barter). Wraz z rozwojem gospodarki towarowej wyodrębnia się jeden towar, który dobrze spełnia rolę ogólnego, powszechnego ekwiwalentu – jest to pieniądz. W tej formie wymiany funkcjonują dwa niezależne akty: wymiany posiadanego towaru za pieniądz (akt sprzedaży) i wymiany pieniądza na inny towar (akt kupna). W tej formule wartość wymienną towaru wyraża się za pomocą ceny.
Wartość towaru.
Koncepcja marksowska twierdzi, że wartość towaru stanowią społecznie niezbędne nakłady pracy potrzebne do jego wytworzenia. Według tej koncepcji praca jest jedynym czynnikiem produkcji, który tworzy wartość towaru.
Koncepcja neoklasyczna zakłada, że wszystkie czynniki produkcji: ziemia, praca i kapitał są wartościotwórcze. Każdy z nich tworzy część wartości towaru. Według tej koncepcji wartość towaru jest określona przez koszty produkcji, czyli koszty zastosowania czynników produkcji w procesie wytwórczym.

</doc>
<doc id="70594" url="https://pl.wikipedia.org/wiki?curid=70594" title="Kwantowe liczby">
Kwantowe liczby



</doc>
<doc id="70604" url="https://pl.wikipedia.org/wiki?curid=70604" title="Smiersz">
Smiersz

SMIERSZ lub Smiersz (, "Spiecjalnyje Mietody Rozobłaczenija Szpionow" – Specjalne Metody Wykrywania Szpiegów, "smiert' szpionam" – śmierć szpiegom) – nazwa (akronim), stosowana w ZSRR podczas wojny niemiecko-radzieckiej w czasie II wojny światowej wobec komórek organizacyjnych kontrwywiadu wojskowego, działającego w latach 1943-1946.
Utworzenie Smiersza i akronim.
Utworzony formalnie 19 czerwca 1943 roku Smiersz nie był samodzielną instytucją, lecz działał jako zjednoczona struktura kontrwywiadu wojskowego pod tym akronimem w LKO ZSRR, a ponadto nazwy tej używano w strukturze kontrwywiadu wojskowego w LKSW ZSRR OKR Smiersz (Oddział Kontr. Smiersz) działający w Wojskach NKWD, LKWMF ZSRR UKR Smiersz (Zarząd Kontr. Smiersz.)
Smiersz został utworzony uchwałą Rady Komisarzy Ludowych (Rady Ministrów) ZSRR Nr "415-138ss" z 19 czerwca 1943 roku jako "Główny Zarząd Kontrwywiadu" (GUKR) "SMIERSZ" przy Ludowym Komisariacie Obrony ZSRR ("LKO") (ros. "Главное управление контрразведки (ΓУКР) СМЕРШ Народного комиссариата обороны СССР").
Akronim pochodzi od wyrażenia "Smiert' szpionam", czyli po polsku śmierć szpiegom, i według źródeł rosyjskich jego pomysłodawcą był Stalin lub starsi oficerowie bezpieczeństwa państwowego, pamiętający czasy rewolucji i tworzenia struktur z podobnie wymyślnymi nazwami.
We wczesnych książkach Iana Fleminga o Jamesie Bondzie występuje fikcyjna organizacja kontrwywiadowcza o nazwie SMERSH (angielska pisownia rosyjskiego akronimu wyrazów "Smiert' szpionam"), będąca przeciwnikiem brytyjskiego wywiadu, najprawdopodobniej wzorowana na radzieckim Smierszu.
Korzenie Kontrwywiadu wojskowego w ZSRR.
Pierwszym organem kontrwywiadu wojskowego utworzonym przez bolszewików, był "Oddział do Walki z Kontrrewolucją i Sabotażem", podlegający pod tzw. Czekę. Czyli pierwszą policję polityczną w Rosji Sowieckiej, która przez następne 4 lata wykazała się okrutną bezwzględnością w walce z realną opozycją i organizacjami uznanymi przez Lenina i Dzierżyńskiego jako wrogie. Naczelnikami owego oddziału byli kolejno Iwan Połukarow, Mārtiņš Lācis (lub: Łacis), Nikołaj Skrypnik. Oddział do Walki z Kontrrewolucją i Sabotażem został utworzony 20 grudnia 1917 roku, ale działania kontrwywiadu wojskowego wykonywał od czerwca 1918 roku.
Ponieważ nowo utworzony organ bezpieczeństwa Czeka przechodził wraz z upływem czasu ogromne zmiany organizacyjne, kontrwywiadem wojskowym zajmowało się wiele pionów, w tym "Oddziały Śledcze", od 19 grudnia 1918 roku "Oddział Wojskowy" kierowany m.in. przez Michaiła Kiedrowa, utworzony z połączenia "1 Oddziału" (kontrola wojskowa) "Zarządu Rejestracyjnego" (tzw. RegistrUpr) Sztabu Polowego Rewolucyjnej Rady Wojennej RWSR (tzn. później nazywany GRU) i "Pododdziału Wojskowego" Oddziału do Walki z Kontrrewolucją i Sabotażem.
1 stycznia 1919 roku Oddział Wojskowy został przemianowany w "Oddział Specjalny" (Особый отдел) (wymowa: osobyj otdieł), a 19 grudnia jest obchodzony jako święto kontrwywiadu wojskowego w ZSRR i Rosji.
Oddział Specjalny ["OO"] Czeka, był największym i najważniejszym pionem w tej instytucji, odpowiedzialny był za tzw. "kontrwywiad ogólny", tzn. cywilny i wojskowy. Odpowiedzialny był za walkę z kontrrewolucją i sabotażem w Armii Czerwonej i urzędach wojskowych, inwigilację wyższych dowódców, badanie nastrojów w wojsku i ochronę granic. Oddziałem Specjalnym kierowali późniejsi szefowie GPU, OGPU i GUGB/NKWD, czyli Feliks Dzierżyński, Wiaczesław Mienżynski i Gienrich Jagoda.
Od lutego 1919 roku naczelnik "Oddziału Specjalnego" Czeka stał się równocześnie szefem tzw. "Oddziałów Zarządów Specjalnych", w skład którego wchodziły i któremu podlegały "Oddziały Specjalne" gubernialnych jednostek Czeka, Oddziały Specjalne Frontów i armii oraz wszelkie inne oddziały i placówki specjalne.
Kontrwywiad wojskowy 1918-1943 w RFSRR i ZSRR.
Kontrwywiad wojskowy i wewnętrzny w Rosji bolszewickiej został utworzony 19 Grudnia 1918 roku jako Wydział Wojenny (военный отдел) przy strukturze Czeka, pod kierownictwem Michaiła Kiedrowa. Już w lutym 1919 roku (dokładnie 6-go lutego), Wydział Wojenny został przeformowany i nazwany Oddziałem Specjalnym nad którym kierownictwo w sierpniu 1919r przejął Feliks Dzierżyński, którego zastąpił 2 lipca Wiaczesław Mienżyński. Pod koniec 1921 roku, w lutym 1922 roku utworzono "Państwowy Zarząd Polityczny" i włączono go w struktury istniejącego już Ludowego Komisariatu Spraw Wewnętrznych RFSRR, (GPU).
W GPU NKWD za kontrwywiad wojskowy odpowiedzialny był nadal "Oddział Specjalny" [OO], lecz podporządkowany on został pod Zarząd Tajno-Operacyjny [SOU], którego naczelnikami byli Wiaczesław Mienżynski luty/czerwiec 1922, Gienrich Jagoda czerwiec 1922 – listopad 1923. Przez następne lata aż do 1934 roku kontrwywiadem wojskowym zajmował się "Oddział Specjalny" Zjednoczonego Państwowego Zarządu Politycznego "OGPU", przy Radzie Komisarzy Ludowych z podlegającymi mu Oddziałami Specjalnymi w guberniach i innych jednostkach organizacyjnych Rosji Sowieckiej.
Po utworzeniu NKWD ZSRR w 1934 roku kontrwywiadem wojskowym zajmowały się następujące piony NKWD
W lutym 1941 roku NKWD zostało znacznie osłabione, gdyż wyodrębniono z niego jeden z najważniejszych pionów GUGB, i utworzono na jego podstawie nowe ludowy komisariat (ministerstwo), nazwany Ludowym Komisariatem Bezpieczeństwa Państwowego (NKGB).
Dotychczasowy "4 Oddział GUGB" i jego personel odpowiedzialny za kontrwywiad wojskowy został podzielony na trzy części. Między lutym a lipcem 1941 roku, za kontrwywiad wojskowy odpowiadały: "3 Oddział NKWD ZSRR", "III Zarząd Ludowego Komisariatu Obrony ZSRR" oraz "III Zarząd LK Marynarki Wojennej".
Już w lipcu zlikwidowano NKGB a jego personel włączono do NKWD. 17 lipca 1941 roku został utworzony "Zarząd Oddziałów Specjalnych NKWD" pod dowództwem komisarza bezpieczeństwa państwowego 3 rangi Wiktora Abakumowa, który jednocześnie pełnił stanowisko Zastępcy Ludowego Komisarza Spraw Wewnętrznych ZSRR, którym był Ławrientij Beria. Naczelnikiem (УОО NKWD) był do 14 kwietnia 1943 roku czyli do czasu utworzenia GUKR NKO SSSR (SMIERSZ).
Struktura terenowa i działalność Oddziałów Specjalnych kontrwywiadu w wojskach na froncie i zapleczu.
Podstawowym elementem struktury kontrwywiadu wojskowego w Armii Czerwonej był "Wydział Specjalny dywizji" (ros. OO dywizji) obsadzony funkcjonariuszami organów bezpieczeństwa według następujących etatów i odpowiadającym im rangom:
Pełnomocnicy operacyjni (operupełnomoczennyje) byli przydzielani po jednym lub po dwóch do poszczególnych pułków i samodzielnych jednostek dywizji, nie wyłączając samego sztabu. Na każdym szczeblu dowodzenia – pułk, batalion, kompania, pluton funkcjonowała odpowiednia grupa tzw. tajnych współpracowników pełnomocnika operacyjnego, zwerbowana przez niego spośród wzajemnie nie znających się żołnierzy danego pododdziału. Pozwalało to pełnomocnikowi operacyjnemu na zbieranie informacji o nastrojach wśród żołnierzy a także na śledzenie i demaskowanie ewentualnych zdrajców, szpiegów i tzw. defetystów.
Na wyższych szczeblach dowodzenia Wydziały Specjalne dysponowały odpowiednio większymi oddziałami ochrony rekrutującymi się z Wojsk NKWD, wyznaczanych przez Zarządy Główne Wojsk NKWD, czyli: ГУПВ/GUPW – Główny Zarząd Wojsk Ochrony Pogranicza, ГУВВ/GUWW: Główny Zarząd Wojsk Wewnętrznych i УКВ/UKW: Zarząd Wojsk Konwojowych.
Tak więc OO Armii dysponował kompanią ochrony, a OO Frontu dysponował batalionem. Taka struktura terenowa kontrwywiadu wojskowego przetrwała w Armii Czerwonej aż do 1946 roku.
Wydziały Specjalne NKWD istniały również we wszystkich nieliniowych instytucjach wojskowych (wojenkomaty, obozy jeńców itp.) oraz we wszystkich ważniejszych instytucjach państwowych i zakładach pracy. Organy sowieckiego kontrwywiadu wojskowego tropiły na masową skalę wrogich agentów, prawdziwych i wyimaginowanych w rejonie działań wojennych oraz na bliższym i dalszym zapleczu. Uznanym za agenta wywiadu mógł zostać dyrektor zakładu zbrojeniowego, który nie wykonał normy produkcji, a sabotażystą robotnik, który przez przypadek popełnił błąd w rozliczeniu, wskutek którego zabrakło trzech płatów pancerza do któregoś z czołgów. Bardzo często takie przypadki kończyły się aresztowaniem, w niektórych przypadkach brutalnym śledztwem i jak oskarżony przyznał się do winy 15 letnim pobytem w łagrze, w razie odmowy przyznania się do winy wyrokiem śmierci.
Smiersz.
Utworzony formalnie 14 kwietnia 1943 roku Smiersz nie był instytucją w postaci np. NKWD czy późniejsze KGB, była to nazwa (akronim) określający jednostki zajmujące się kontrwywiadem wojskowym w Armii Czerwonej, Flocie Czerwonej, w przemyśle zbrojeniowym, LKO ZSRR, zagranicznych przedstawicielstwach radzieckich sił zbrojnych, szkolnictwie wojskowym, w GRU oraz innych instytucjach jakkolwiek powiązanych z obronnością i siłami zbrojnymi państwa bolszewickiego.
Rozbudowany aparat kontrwywiadu LKO ZSRR, otrzymał specjalne uprawnienia i został podzielony na trzy scentralizowane jednostki:
Pierwszą i zasadniczą część podporządkowano Ludowemu Komisariatowi Obrony ZSRR i nazwano:
Główny Zarząd Kontrwywiadu (GUK lub GUKR) SMIERSZ, Ludowego Komisariatu Obrony ZSRR – ros. Главное управление контрразведки (ΓУΚ/ΓУКР) СМЕРШ Народного комиссариата обороны СССР, pod kierownictwem komisarza bezpieczeństwa państwowego 2 rangi (od 9.7.1945 r. Generał pułk.) Wiktora Abakumowa.
Abakumow jako Naczelnik Smiersza w LKO był wicekomisarzem Obrony i zastępcą Stalina (19.04.1943—20.05.1943), a wcześniej naczelnikiem Zarządu Oddziałów Specjalnych NKWD ZSRR (UOO NKWD ZSRR 19.07.1941—14.04.1943) oraz jednocześnie Zastępcą Ludowego Komisarza Spraw Wewn. ZSRR Ł. Berii, 25.02.1941—19.04.1943 
z tej racji nadzorował i koordynował inne jednostki Smiersza m.in. w Marynarce Wojennej i w NKWD.
Jego zastępcami byli: Komisarz Bezpieczeństwa Państwowego Isaj Babicz, gen Bezpieczeństwa Nikołaj Sieliwanowski (późniejszy doradca przy Ministerstwie Bezpieczeństwa Publicznego w tzw. Polsce ludowej) i Komisarz Bezpieczeństwa Państwowego 3 rangi a od 26 maja 1943 roku generał porucznik Pawieł Mieszyk, który także działał w Polsce po zawojowaniu jej przez Armię Czerwoną (późniejszy Minister Bezpieczeństwa Państwowego w USRR, oraz Iwan Wradij od 1944 roku w stopniu generała majora
Przy Ludowym Komisariacie Spraw Wewnętrznych ZSRR operował "Oddział Kontrwywiadu" Smiersz [OKR SMIERSZ NKWD] (ОКР СМЕРШ НКВД), podporządkowany temu resortowi, którego szefem był komisarz bezpieczeństwa państwowego S. Juchimowicz a od 1944 roku W Smirnow.
We Flocie Czerwonej, scentralizowanym organem kontrwywiadu wojskowego był "Zarząd Kontrwywiadu" Smiersz przy Ludowym Komisariacie Wojenno-Morskiej Floty ZSRR (УКР СМЕРШ НК ВМФ), którym kierował od lipca 24 1943 roku generał major Piotr Gładkow.
Zadania i działalność jednostek Smiersza.
Formalnie scentralizowane zarządy i oddziały Smiersza podlegały Ludowym Komisarzom Ludowych Komisariatów przy których działały, czyli przy Ludowym Komisariacie Obrony (LKO/НКО) "Główny Zarząd Kontrwywiadu" (GUKR) Smiersz, podlegał ówczesnemu Ludowemu Komisarzowi Obrony Józefowi Stalinowi. Oddział Kontrwywiadu Smiersz (OKR) przy Ludowym Komisariacie Spraw Wewnętrznych podlegał ówczesnemu LK Spraw Wewnętrznych Ł. Beriji. W Ludowym Komisariacie Wojenno-Morskiej Floty (marynarki wojennej) jej LK Nikołajowi Kuzniecowowi od 1944 roku w randze admirała floty.
Nadzór i zadaniowanie GUKR NKO SSSR pełnił Państwowy Komitet Obrony ZSRR, a rola kierownicza przypadała Przewodniczącemu PKO ZSRR, będącemu jednocześnie Ludowym Komisarzem Obrony ZSRR marszałkowi ZSRR Józefowi Stalinowi.
Kontrwywiadem wojskowym zajmowali się funkcjonariusze, a nie żołnierze. Funkcjonariusze Smiersz koncentrowali swe działania zgodnie z dyrektywami Stalina, na wykrywaniu i unieszkodliwianiu m.in. szpiegów niemieckich służb wywiadowczych m.in. funkcjonariuszy, żołnierzy, agentów hitlerowskiego wywiadu wojskowego Abwehr, Schutzstaffel, Reichssicherheitshauptamt, w tym Sicherheitsdienst Geheimstaatspolizei pozostawionych na ziemiach na które wkraczała Armia Czerwona. Utrzymywaniu dyscypliny wojskowej, przestrzegania tajemnicy wojskowej, zwalczaniu defetyzmu, zdrajców, maruderów w szeregach Armii Czerwonej, Floty Czerwonej, ujawnianiu i likwidowaniu agentury przeciwnika ww. na terenach zdobywanych przez Armię.
Nadzorujący polskie formacje wojskowe w ZSRR z ramienia NKWD/NKGB gen. por. Gieorgij Siergiejewicz Żukow stwierdził, że "robotę kontrwywiadowczą w polskiej armii prowadzi „SMIERSZ”, którego organy istnieją w wojsku polskim pod przykryciem „oddziału informacji wojska polskiego”. Skład wydziałów informacji wojska polskiego jest kompletowany ze składu osobowego Zarządu „SMIERSZ” Ludowego Komisariatu Obrony, który kieruje jego działalnością. Funkcjonariusze wydziału informacji noszą polskie mundury". 
Poza normalnymi zadaniami kontrwywiadu wojskowego, komórki organizacyjne Smiersz przywiązywały ogromną wagę do wykrycia i zwalczania członków narodowych konspiracyjnych struktur wojskowych i politycznych, nie akceptujących nowego proradzieckiego powojennego porządku w swych krajach, m.in. w Polsce. Po przekroczeniu granicy RP przez Armię Czerwoną, funkcjonariusze Smiersz ze wspomagającymi go Wojskami Wewnętrznymi NKWD i agenturą NKGB oraz komórkami Gwardii Ludowej (Armii Ludowej) rozpoczęły wyłapywanie i rozbrajanie Oddziałów Armii Krajowej. Grupy Operacyjne Smiersz działały według wcześniej przygotowanych list na których znajdowały się dane osobowe i adresy aktywnych uczestników AK, które zostały zebrane i przygotowane przez agenturę GL/AL następnie za pośrednictwem funkcjonariuszy NKGB którzy dowodzili niektórymi oddziałami partyzanckimi GL przekazywane do Moskwy. Wchodząc na te tereny Smiersz miał już przygotowane zaplecze agenturalne i rozpoznawcze dzięki któremu efektywnie zwalczał oddziały niepodległościowe. Już od 1942 roku wywiad radziecki interesował się Polskim Państwem Podziemnym i za wszelką cenę z pomocą polskich komunistów starał się rozpoznawać jego struktury, skład osobowy i lokalizację oddziałów, liczbę i miejsca składów broni i amunicji itd. Według różnych źródeł zaraz po przekroczeniu granicy przedwojennej polski przez ACz, na terenach później włączonych do ZSRR, w pierwszych tygodniach specjalne oddziały NKWD do zabezpieczenia tyłów ACz (były to w dużym procencie wojska wewnętrzne i pograniczne NKWD oraz oddziały Smiersza) aresztowały ok. 20 tysięcy obywateli, którzy według aparatu bezpieczeństwa ZSRR byli wrogo nastawieni do ZSRR i nowo powstałego PKWN.
Wielu aresztowanych AK-owców wywożono w głąb ZSRR gdzie ginęli w radzieckich łagrach. Od 1945 roku na terenie Polski powstawały specjalne więzienia i obozy NKWD i Smiersza, najbardziej znanym jest Specjalny obóz nr 10 w Rembertowie, gdzie trafiali aresztowani AK-owcy i nie tylko.
Po powołaniu Ministerstwa Bezpieczeństwa Publicznego funkcjonariusze Smiersz doradzali polskim żołnierzom, funkcjonariuszom, jeszcze niedoświadczonym w prowadzeniu aparatu bezpieczeństwa i przymusu często poprzez terror, asystując przy aresztowaniach, przesłuchaniach, nauczając stosowanych od lat w ZSRR, a nieznanych w Polsce, metod śledczych będącymi torturami. Nadzorując ważniejsze procesy sądowe.
Dużą rolę Smiersz odegrał także przy formowaniu polskiego kontrwywiadu wojskowego, tzw. "informacji wojskowej". Powstały już w 1943 roku "Oddział Informacji" przy 1 Dywizji Piechoty był obsadzony w 90% przez funkcjonariuszy Smiersz, tak samo było przy kolejnych reorganizacjach Informacji Wojskowej. "Wydział Informacji" 1 Korpusu, "Wydział Informacji" 1 i 2 Armii Wojska Polskiego, był całkowicie zdominowany przez funkcjonariuszy Smiersz w polskich mundurach. Szefami Głównego Zarządu Informacji WP byli funkcjonariusze Smiersz jak np. Dmitrij Wozniesienski. Na kierowniczych stanowiskach stali oficerowie Smiersz lub LKSW/LKBP, jak Antoni Skulbaszewski Z-ca Szefa GZI MON, lub major ludowego Wojska Polskiego Gulenko, zastępca Szefa Oddziału II GZI WP/MON.
ZI bardzo ściśle współpracował z oddziałami Smiersza. W rozkazie "Nr 60" z 30 września 1944 roku zatytułowanym "Ustawa o Zarządzie Informacji WP i jego organach" ściśle tajne w rozdziale II można przeczytać:
Po wkroczeniu Armii Czerwonej na tereny Polski w pogoni za wojskami niemieckimi, oddziały „Smiersz” podążały zaraz za pierwszą linią frontu, z zadaniem poszukiwania ważnych ludzi i materiałów tj. prominentów Rzeszy, naukowców, zbrodniarzy oraz dokumentów, najnowszej technologii np.: rakiet V-2, pierwszych silników odrzutowych itp., bardzo ważnej dla Związku Radzieckiego. Funkcjonariusze GUKR NKO już 2 maja 1945 zarówno spenetrowali Kancelarię Rzeszy, jak i weszli do bunkra Adolfa Hitlera, a w dalszej kolejności bezskutecznie poszukiwali zwłok samego Hitlera.
Po zakończeniu działań wojennych Smiersz był odpowiedzialny za "swoiste" przebadanie ponad 5 mln obywateli radzieckich repatriowanych z Zachodu do ZSRR. Także organy Smiersz bardzo dokładnie przebadały parę milionów żołnierzy Armii Czerwonej, którzy dostali się do niewoli po ataku III Rzeszy na ZSRR. Wielu z nich zostało rozstrzelanych a większość skończyła w łagrach syberyjskich za złamanie rozkazu nr 227.
Struktura Głównego Zarządu Kontrwywiadu LKO „Smiersz”.
Oprócz 4 zastępców, szef GUKR Smiersz miał 16 pomocników (asystentów), z których każdy nadzorował lub kierował działalnością wysuniętych oddziałów kontrrazwiedki na froncie lub w okręgach wojskowych, niektórzy sprawowali jednocześnie funkcję naczelników Oddziałów Smiersz w centrali.
Transformacja kontrwywiadu wojskowego podczas II wojny światowej i po niej.
4 maja 1946 roku, Decyzją Biura Politycznego KC WKP(b) nr P. 51/IV, formację Smiersz zlikwidowano. Jednocześnie zasoby osobowo-techniczne przekształcono z etatu wojennego, na etat mniejszy rozmiarem na czas pokoju. Nowa struktura została włączona do Ministerstwa Bezpieczeństwa Państwowego ZSRR jako III Zarząd Główny (kontrwywiadu wojskowego), Ministrem Bezpieczeństwa Państwowego ZSRR został były Naczelnik "Smiersz" gen. b.p. Wiktor Abakumow.
Dla pełnego obrazu wydzielonych struktur kontrwywiadu wojskowego trzeba wspomnieć, iż podobny układ istniał już wcześniej.
3 lutego 1941 roku, ze struktur NKWD wydzielono problematykę bezpieczeństwa państwowego, czyli Główny Zarząd Bezpieczeństwa Państwowego (GUGB) NKWD, i na jego podstawie utworzono Ludowy Komisariat Bezpieczeństwa Państwowego (NKGB) ZSRR. Kontrwywiad wojskowy od 8 lutego 1941 roku znalazł się poza tym ludowym komisariatem. Oddział Specjalny GUGB NKWD zajmujący się bezpieczeństwem w wojsku przekształcono wówczas w trzy odrębne struktury działające w trzech rodzajach wojsk, m.in.:
Po ataku Niemiec na ZSRR w czerwcu 1941 roku Uchwałą Prezydium Rady Najwyższej ZSRR z 20 lipca 1941 roku, nastąpiło ponowne połączenie NKGB i NKWD w powiększony Ludowy Komisariat Spraw Wewnętrznych. W ramach połączonego NKWD ponownie znalazł się kontrwywiad wojskowy, który tym razem przyjął nazwę "Zarząd Oddziałów Specjalnych NKWD" UOO NKWD, z Wiktorem Abakumowem jako Naczelnikiem, który niecałe dwa lata później został Naczelnikiem nowo powstałego Smiersz NKO SSSR.

</doc>
