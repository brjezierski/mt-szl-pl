<doc id="70605" url="https://pl.wikipedia.org/wiki?curid=70605" title="Fazy księżyca">
Fazy księżyca



</doc>
<doc id="70606" url="https://pl.wikipedia.org/wiki?curid=70606" title="Babylon (przedsiębiorstwo)">
Babylon (przedsiębiorstwo)

Babylon.com Ltd. – izraelskie przedsiębiorstwo komputerowe, afiliowana kompania Formula Vision Technologies, założone w 1997 roku.
Jego głównym produktem jest program Babylon Translator – interfejs do słowników budowanych zarówno przez Babylon, jak i wolontariuszy z całego świata – w 2004 roku oferta obejmowała ok. 1700 darmowych słowników w kilkudziesięciu językach. Szacuje się, że program jest używany (2004) przez około 25 mln osób. Babylon oferuje także produkty korporacyjne .

</doc>
<doc id="70609" url="https://pl.wikipedia.org/wiki?curid=70609" title="Wysoka Kopa">
Wysoka Kopa

Wysoka Kopa (niem. "Hinterberg", 1127,6 m n.p.m.) – wzniesienie w południowo-zachodniej Polsce, w Sudetach Zachodnich, w Górach Izerskich, w masywie Wysokiego Grzbietu.
Wzniesienie położone jest w Sudetach Zachodnich, w środkowo-wschodniej części Gór Izerskich, w najwyższej centralnej części Wysokiego Grzbietu Gór Izerskich, między wzniesieniem Złote Jamy po południowo-zachodniej stronie a Izerskimi Garbami po wschodniej stronie, około 2,65 km na południowy zachód od Rozdroża Izerskiego.
Najwyższy szczyt Gór Izerskich. Czasami zaliczana jest do masywu Zielonej Kopy.
Łagodna kopuła zbudowana z granitów, gnejsów i łupków, należących do bloku karkonosko-izerskiego, a ściślej do jego północno-zachodniej części – metamorfiku izerskiego.
Bezleśna (w wyniku klęski ekologicznej lat 80. XX w.). Partie wierzchołka porośnięte łąkami subalpejskimi z interesującymi gatunkami roślin (arcydzięgiel litwor, gęsiówka Hallera, zawilec narcyzowy).
Szczyt bardzo często pokrywają chmury. Na Wysokiej Kopie długo (do początków maja) utrzymuje się pokrywa śnieżna.
Obok szczytu prowadzi czerwony – fragment Głównego Szlaku Sudeckiego ze Świeradowa-Zdroju do Szklarskiej Poręby. Jest to dobry punkt widokowy.
Wysoka Kopa należy do Korony Gór Polski i Korony Sudetów.

</doc>
<doc id="70612" url="https://pl.wikipedia.org/wiki?curid=70612" title="Evaristo Dall’Abaco">
Evaristo Dall’Abaco

Evaristo Felice Dall’Abaco (ur. 12 lipca 1675 w Weronie, zm. 12 lipca 1742 w Monachium) – włoski skrzypek, wiolonczelista i kompozytor.
Życiorys.
Dall’Abaco jako skrzypek i wiolonczelista był prawdopodobnie uczniem Giuseppe Torellego. W roku 1696 nie raz spotykał się w Modenie z Tomaso Antonio Vitalim (1663-1745). Od roku 1704 był wiolonczelistą orkiestry kameralnej w Monachium na dworze elektora Bawarii, Maksymiliana II Emanuela. W latach 1704–1715 przebywał z kurfirstem na wygnaniu po porażce Bawarii w wojnie o sukcesję hiszpańską, najpierw do Brukseli, później do Mons, a od roku 1709 do Compiègne. W ten sposób jego syn, Joseph Dall’Abaco, późniejszy muzyk nadworny w Bonn, urodził się w roku 1710 w Brukseli. W tym czasie kompozytor miał okazję, aby zapoznać się blisko z muzycznym stylem francuskim.
W roku 1715 Maksymilian Emanuel wrócił do Monachium i Dall’Abaco został mianowany nadwornym koncertmistrzem i doradcą kurfirsta (ten tytuł był dla muzyka niezwykłym wyróżnieniem). Na tych posadach działał do roku 1740. Podczas panowania Karola Albrechta, następcy Maksymiliana, od roku 1726 jego wpływ malał i Dall’Abaco w roku 1740 odszedł na emeryturę. Dwa lata później, w roku 1742, zmarł w Monachium.
Został pogrzebany w Monachium na cmentarzu przy kościele św. Zbawiciela. Cmentarz został jednak w roku 1788 zlikwidowany. Miejsce ostatniego odpoczynku kompozytora i szeregu innych osobistości, które były tu również pogrzebane, przypomina brązowa płyta pamiątkowa na północnej stronie kościoła kostela. Tekst o Dall’Abaco mówi: „Evarist Dall’Abaco, Hofkonzertmeister und Tondichter, † 1742” (Evarist Dall’Abaco, nadworny koncertmistrz i kompozytor, † 1742).
W roku 1934 imieniem Dall’Abaco została nazwana jedna z ulic w Monachium (Abacostraße); od roku 1988 jego imię nosi orkiestra symfoniczna Uniwersytetu Ludwika i Maksymiliana w Monachium. Jego imieniem nazwano też szkołę muzyczną w Weronie.
Twórczość.
Twórczość Dall’Abaco obejmuje sześć zbiorów wydanych drukiem, które powstały w latach 1708–1735. Skomponował 24 sonat, 12 sonat triowych, 12 "Concerti da chiesa" i szereg Concerti grossi i koncertów skrzypcowych. W swojej wczesnej twórczości przejął styl Arcangelo Corellego, później wykorzystywał elementy przejęte z francuskiej muzyki w stylu galant.

</doc>
<doc id="70615" url="https://pl.wikipedia.org/wiki?curid=70615" title="Model kroplowy">
Model kroplowy

Model kroplowy jądra atomowego – w fizyce jądrowej fenomenologiczny model jądra atomowego zaproponowany przez G. Gamowa i opracowany przez N. Bohra i J. A. Wheelera. Jest to opis jądra atomowego wychodzący z punktu widzenia fizyki klasycznej i operujący analogią jądra atomowego zbudowanego z nukleonów do kropli nieściśliwej cieczy zbudowanej z cząsteczek.
Z założeń tych wynika stała gęstość materii jądrowej.
Rozmiar jądra.
Przyjmując założenia modelu oraz dane doświadczalne określono, że nukleon jest kulką o promieniu rzędu 1 fm. Promień jądra atomowego może być określony przybliżoną zależnością:
gdzie:
Wynik obliczenia jest liczbą mniejszą niż 0,01% promienia atomu. Oznacza to, że gęstość materii w jądrze jest bilion razy większa od gęstości materii złożonej z gęsto upakowanych atomów, jak np. w ciałach stałych. 1 milimetr sześcienny nuklearnej materii miałby masę rzędu 200.000 Mg (ton). Gwiazda neutronowa jest zbudowana tak jak jądro atomowe, a więc materia w jej wnętrzu ma wspomnianą gęstość.
Energia wiązania.
Na założeniach modelu opracowano kilka wzorów opisujących zależność energii wiązania od liczby protonów i neutronów w jądrze atomowym. Podobnie jak własności kropli wynikające z oddziaływania cząsteczek, można wyrazić przez energię kropli wynikającą z jej makroskopowych parametrów takich jak gęstość i napięcie powierzchniowe. Energia wiązania jądra atomowego też powinna zależeć od wielkości jądra, jego powierzchni i jeszcze innych parametrów takich jak gęstość oraz rozkład ładunku elektrycznego. Model ten jest przydatny przy rozpatrywaniu rozszczepienia jądra atomowego oraz rozpadu dużych jąder (zawierających ponad 100 nukleonów z dużą ich liczbą w najbardziej zewnętrznej powłoce zob. model powłokowy), porównywanego do rozpadu kropli cieczy. W modelu kroplowym energia wiązania nukleonów w jądrze atomowym opisana jest przez następujące składniki:
Składniki te opisuje równanie, w którym współczynniki składników wybrano, tak by odpowiadały danym doświadczalnym:
gdzie:
Zależność energii wiązania od liczby masowej A jest ogólnie zgodna z zależnością uzyskaną doświadczalnie, ale występują liczne odchylenia.
Wykorzystanie tego modelu pozwala na rozpatrywanie właściwości jakościowych (podobnie jak statystyczny model Fermiego), lecz z uwagi na pomijanie indywidualnych zachowań nukleonów nie pozwala na przewidywanie poziomów jądrowych. Mówimy, że model ten skupia się na kolektywnych zachowaniach materii jądrowej jako cieczy jądrowej.
Innym modelem jest model powłokowy.

</doc>
<doc id="70617" url="https://pl.wikipedia.org/wiki?curid=70617" title="Trebonius Gallus">
Trebonius Gallus



</doc>
<doc id="70618" url="https://pl.wikipedia.org/wiki?curid=70618" title="Acid Drinkers">
Acid Drinkers

Acid Drinkers – polski zespół muzyczny wykonujący szeroko pojętą muzykę heavymetalową. Powstał w 1986 roku w Poznaniu. Zespół tworzą basista i wokalista Tomasz „Titus” Pukacki, gitarzyści Darek „Popcorn” Popowicz i Łukasz „Dzwon” Cyndzer oraz perkusista Maciej „Ślimak” Starosta.
Zespół zyskał popularność już za sprawą wydanego w 1990 roku debiutanckiego albumu pt. "Are You a Rebel?" Twórczość grupy stanowiła wówczas novum na krajowym rynku muzyki heavymetalowej. Nagrania z nurtu crossover thrash były oparte głównie na humorystycznych tekstach, co przyczyniło się do pozyskania szerszego grona odbiorców. Wkrótce potem kwartet podjął współpracę z menadżerką Katarzyną Kanclerz, związaną z Izabelin Studio. W efekcie grupa zaistniała w mediach pozabranżowych. W latach późniejszych twórczość zespołu ulegała nieznacznym zmianom stylistycznym zawierając m.in. wpływy groove metalu. Z kolei w tekstach wystąpiły także odniesienia do kwestii problemów społecznych.
Do 2014 roku grupa wydała czternaście albumów studyjnych oraz szereg pomniejszych wydawnictw pozytywnie ocenianych zarówno przez krytyków muzycznych, jak i publiczność. Formacja ośmiokrotnie otrzymała nagrodę polskiego przemysłu fonograficznego, Fryderyka. Była także wielokrotnie wyróżniona w plebiscytach branżowych czasopism Metal Hammer, Teraz Rock i Thrash’em All. Nazwa zespołu w wolnym tłumaczeniu z języka angielskiego oznacza „kwasożłopy” („acid” – „kwas” + „drinker” – „ktoś, kto pije”, „pijący”) – jest to slangowe określenie ludzi pijących tanie wina. Byli i obecni członkowie grupy utworzyli lub współtworzyli liczne zespoły i projekty poboczne, m.in. takie jak: NoNe, Lipali, Illusion, Armia, Turbo, Wolf Spider, Flapjack, Arka Noego, Guess Why, Albert Rosenfield, Creation of Death, Luxtorpeda, 2Tm2,3 czy Anti Tank Nun, Siq.
Historia.
Zespół powstał 21 września 1986 roku w Poznaniu z inicjatywy basisty i wokalisty Tomasza „Titusa” Pukackiego oraz gitarzysty Roberta „Litzy” Friedricha. Skład uzupełnili gitarzysta Darek „Popcorn” Popowicz oraz perkusista Piotr „Chomik” Kuik. Wkrótce potem Kuika zastąpił Maciej „Ślimak” Starosta. W październiku Pukacki został powołany do wojska. Natomiast Friedrich i Popowicz podjęli się reaktywacji zespołu Slavoy. Następnie związali się odpowiednio z zespołami Turbo oraz Wilczy Pająk (Wolf Spider). Po powrocie z wojska w 1988 roku, Pukacki bezskutecznie próbował reaktywować swój pierwszy zespół, Los Desperados. Po spotkaniu z Popowiczem zdecydował się na wznowienie działalności Acid Drinkers. Do zespołu trafił także Friedrich oraz Maciej „Ślimak” Starosta. Debiut sceniczny zespołu miał miejsce we Wrocławiu na Wyspie Słodowej, 26 sierpnia 1989 roku, natomiast 21 kwietnia 1990 roku po raz pierwszy wystąpił na katowickiej Metalmanii.
Debiutancki album zespołu zatytułowany "Are You a Rebel?" ukazał się 9 września 1990 roku nakładem wytwórni muzycznej Under One Flag. Drugi album pt. "Dirty Money, Dirty Tricks" został wydany w czerwcu 1991 roku. W kwietniu 1992 roku grupa odbyła trasę koncertową Rebel on the East Tour. Natomiast we wrześniu 1992 roku ukazał się trzeci album pt. "Strip Tease". Z kolei w październiku odbyła się trasa Strip Tease Every Where Tour. W październiku 1993 roku został wydany czwarty album grupy pt. "Vile Vicious Vision". W kwietniu 1994 operację serca przeszedł Litza, a jego miejsce podczas koncertów zajmował wówczas Paolo. W czerwcu 1994 roku ukazał się tribute album "Fishdick". Na płycie znalazły się m.in. nagrania z repertuaru Deep Purple, Black Sabbath i Motörhead. Piąty album studyjny Acid Drinkers pt. "Infernal Connection" ukazał się w grudniu 1994 roku nakładem wytwórni muzycznej MegaCzad. W ramach promocji na przełomie maja i czerwca 1995 roku grupa odbyła Nuclear Mosher Tour '95 (supportem była formacja Dynamind). 22 kwietnia 1996 roku dzięki firmom Polton i Warner Music Poland ukazał się szósty album formacji zatytułowany "The State of Mind Report". Nagrania były promowane podczas Trasy State of Mind Report. Kolejne występy odbyły się w 1997 roku podczas Blastery Nite Tour. 18 marca 1998 roku został wydany siódmy album zespołu pt. "High Proof Cosmic Milk". Wydawnictwo ukazało się na mocy kontraktu z Metal Mind Productions. Natomiast we wrześniu ukazał się pierwszy album koncertowy "Varran Strikes Back – Alive!!!". Na płycie znalazły się utwory zarejestrowane podczas Varran z Comodo Tour '98.
Pod koniec 1998 roku Friedrich zdecydował się opuścić zespół. Zastąpił go śpiewający gitarzysta, lider zespołu Guess Why, Przemysław „Perła” Wejmann. 17 maja 1999 roku ukazał się ósmy album pt. "Amazing Atomic Activity". Grupa dała także szereg koncertów podczas Amazing Atomic Activity Tour. 2 października 2000 roku został wydany dziewiąty album pt. "Broken Head", promowany podczas Break Your Head Tour 2000. 13 maja 2002 roku ukazał się dziesiąty album Acid Drinkers zatytułowany "Acidofilia". W ramach promocji płyty grupa dała szereg koncertów podczas Acidofilia Tour. Natomiast w listopadzie została wydana kompilacja "Maximum Overload – Best Of". Na początku 2003 roku, Wejmann postanowił odejść z grupy, z powodu nieporozumień i odmiennych koncepcji co do przyszłości zespołu i jego muzyki. Nowym gitarzystą został lider formacji Illusion, Tomasz „Lipa” Lipnicki. Pod koniec roku zespół podpisał kontrakt z wytwórnią Sony Music. 24 marca 2004 roku ukazało się pierwsze wydawnictwo DVD w dorobku Acid Drinkers pt. "15 Screwed Years". Natomiast 24 maja został wydany jedenasty album pt. "Rock Is Not Enough", promowany podczas Rock Is Not Enough Tour. Jeszcze w 2004 roku Lipnicki odszedł z zespołu. Stanowisko nowego gitarzysty objął Aleksander „Olass” Mendyk znany z występów w zespole None. W 2006 roku ukazało się drugie wydawnictwo DVD zespołu pt. "The Hand That Rocks the Coffin". Na płycie znalazł się zapis koncertu na festiwalu Metalmania 2006 oraz film dokumentalny „W pogoni za Acid Drinkers” zrealizowany przez Grupę Fabryczna ART. Muzycy również aktywnie koncertowali podczas Killers on the Loose Tour. W grudniu 2007 roku zespół podpisał kontrakt z wytwórnią muzyczną Mystic Production.
7 lipca 2008 roku ukazał się dwunasty album formacji pt. "Verses of Steel". Wydawnictwo było promowane w ramach trasy koncertowej Verses of Steel Tour. Równolegle ukazał się także piętnastopłytowy box "Acid Empire Anthology 1989–2008". 30 listopada 2008 roku w Krakowie, z powodu niewydolności układu krążenia zmarł Aleksander Mendyk. Pierwszy koncert bez Mendyka zespół dał 13 grudnia 2008 roku w Hali Stulecia we Wrocławiu poprzedzając reaktywowaną formację Illusion. Podczas występu muzycy uczcili pamięć zmarłego m.in. wyświetlając wideoklip na jego temat. 9 maja 2009 roku do zespołu dołączył gitarzysta Wojciech „Jankiel” Moryto. W nowym składzie Acid Drinkers występował podczas 20 Absolutely Wired Years Tour. W kwietniu 2010 roku grupa podjęła pracę nad płytą roboczo zatytułowaną "Fishdick 2". Ostatecznie zatytułowany album "Fishdick Zwei – The Dick Is Rising Again" został wydany 1 września. Na wydawnictwie znalazły się m.in. interpretacje z repertuaru takich zespołów jak: The Rolling Stones, Slayer i Metallica. Gościnnie w nagraniach wzięli m.in. wokalistka zespołu BiFF – Anna Brachaczek, akordeonista i wokalista Czesław Mozil oraz gitarzysta Wacław „Vogg” Kiełtyka. Nowa płyta była intensywnie promowana podczas "My Name is Dick. Fish Dick Tour", która odbyła się na przełomie października i listopada.
9 października 2012 roku nakładem wytwórni Mystic Production ukazał się trzynasty studyjny album zespołu pt. "La part du diable". Na płycie znalazło się 11 premierowych utworów. To pierwszy studyjny album, przy tworzeniu którego udział wziął gitarzysta grupy Wojciech „Yankiel” Moryto. Płyta zadebiutowała na 6. miejscu listy OLiS w Polsce. Album został zarejestrowany głównie w Perlazza Studio w Opalenicy, którego właścicielem jest były gitarzysta Acid Drinkers Przemysław „Perła” Wejmann. Za miksowanie odpowiadał Jacek Miłaszewski z Chimp Studio, który pracował także nad dwoma poprzednimi płytami zespołu. Autorką okładki była Aleksandra Spanowicz. Album promowała trasa koncertowa pod nazwą "The Good, the Bad and the Diable".
5 października 2012 za pośrednictwem serwisu YouTube zaprezentowany został pierwszy singel z albumu pt. „Old Sparky”. Nazwa pochodzi od elektrycznego krzesła z więzienia stanowego na Florydzie. Inny z utworów, „Bundy’s DNA”, odnosi się do postaci skazanego na śmierć amerykańskiego seryjnego mordercy Teda Bundy’ego, który został stracony właśnie na krześle Old Sparky. Z kolei tekst utworu „Andrew’s Strategy” dotyczy Andersa Breivika, norweskiego terrorysty odpowiedzialnego za masakrę na wyspie Utøya. 16 października 2012 zespół umożliwił przedpremierowe odsłuchanie całego albumu na portalu interia.pl.
6 października 2014 roku również nakładem wytwórni Mystic Production światło dzienne ujrzał czternasty album studyjny „kwasożłopów” pt. "25 Cents for a Riff". Płyta zadebiutowała na 4. miejscu listy OLiS w Polsce. Album został zarejestrowany głównie w Perlazza Studio w Opalenicy, którego właścicielem jest były gitarzysta Acid Drinkers Przemysław „Perła” Wejmann. Autorem okładki jest polski grafik Jerzy Kurczak, który odpowiedzialny był także za stronę graficzną dwóch pierwszych płyt zespołu, "Are You a Rebel?" oraz "Dirty Money, Dirty Tricks". 19 września na serwisie YouTube premierę miał pierwszy singiel, „Don’t Drink Evil Things”. Album promowała także trasa koncertowa pod nazwą "25 Upside Down", na której głównym supportem został wrocławski zespół Strain. Tytuł płyty istotnie odnosi się do dwudziestopięciolecia działalności tegoż poznańskiego zespołu.
23 września 2016 roku nakładem wytwórni Makumba Music wydany został piętnasty album studyjny Acidów pt. "Peep Show" (rozwijane jako Paralysing Expansive Energetic Power Show). Album został zarejestrowany głównie w Perlazza Studio w Opalenicy, którego właścicielem jest były gitarzysta Acid Drinkers Przemysław „Perła” Wejmann. Autorem okładki jest polski grafik Marcin Kulabko. Jest to pierwszy album Acid Drinkers, który został wydany przez wytwórnię Makumba Music, prowadzoną przez menadżera zespołu, Macieja „Maka” Makowicza. 2 września 2016 roku w Programie Trzecim Polskiego Radia premierę miał pierwszy singiel, „Become a Bitch”, który następnie został udostępniony także za pośrednictwem serwisu YouTube.
21 grudnia 2016 roku szeregi zespołu opuścił gitarzysta Wojciech „Jankiel” Moryto, który jednocześnie założył własny zespół – Department. 5 stycznia 2017 roku jego miejsce zajął Robert „Bobby” Zembrzycki, grający wcześniej w rodem z Sandomierza zespole Corruption. 24 października 2017 roku Zembrzyckiego zastąpił Łukasz „Dzwon” Cyndzer z mieloszowskiej kapeli Veal.
4 grudnia 2019 roku zespół ogłosił, iż na kilku nadchodzących koncertach zajętego problemami rodzinnymi wieloletniego gitarzystę Dariusza Popowicza zastąpi Hubert Więcek, znany z zespołu Decapitated. Choć zespół nie zawiesił działalności, ostatni jak dotąd koncert zespołu odbył się 29 sierpnia 2020 roku, a muzycy udzielają się w coverbandzie zespołu Motörhead - Orgasmotron.

</doc>
<doc id="70620" url="https://pl.wikipedia.org/wiki?curid=70620" title="Indologia">
Indologia

Indologia, indianistyka – nauka zajmująca się badaniem języków, literatury, historii, sztuki, kultury i religii Indii.
Specjalista w tej dziedzinie to indolog/indolożka lub indianista/ indianistka.
Pierwszym Europejczykiem badającym dawną literaturę Indii (literatura sanskrycka) był Anglik Charles Wilkins, który w 1785 roku przetłumaczył Bhagawadgitę ("Pieśń Pana") na język angielski. W Anglii wybitnymi indologami w XIX wieku byli William Jones i Henry Thomas Colebrooke.
W Niemczech badaniami nad kulturą i językiem Indii zajmowali się w XIX wieku m.in. August Wilhelm Schlegel (1767–1845), jego brat Fryderyk Schlegel (1772–1829), Franz Bopp, Wilhelm von Humboldt, Friedrich Rückert i Max Müller.
Francuz Abraham Hyacinthe Anquetil-Duperron przełożył wybór upaniszad z języka perskiego na łacinę w pracy "Oupnek'hat", opublikowanej w latach 1801–1802.

</doc>
<doc id="70628" url="https://pl.wikipedia.org/wiki?curid=70628" title="Flacylla">
Flacylla

Flacylla, Elia Flacylla ("Aelia Flavia Flaccilla", też Plakilla lub Plakidia) – cesarzowa rzymska, pierwsza żona cesarza rzymskiego Teodozjusza I Wielkiego.
Pochodziła z Hiszpanii, urodziła się ok. 361 roku. W 376 roku poślubiła Teodozjusza, który w 379 roku został cesarzem i od tego czasu nosiła tytuł augusty.
Matka Arkadiusza, Pulcherii i Honoriusza. Zmarła w 386. Jej wizerunek z tytułem "augusty" pojawiał się na monetach.

</doc>
<doc id="70629" url="https://pl.wikipedia.org/wiki?curid=70629" title="Aelia Flaccilla">
Aelia Flaccilla



</doc>
<doc id="70631" url="https://pl.wikipedia.org/wiki?curid=70631" title="Valentinian II">
Valentinian II



</doc>
<doc id="70632" url="https://pl.wikipedia.org/wiki?curid=70632" title="Awarowie">
Awarowie

Awarowie ( itp.) – lud koczowniczy, będący (genetycznie) efektem wymieszania się napływowych Hunów z autochtonicznymi przodkami późniejszych Słowian Panońskich oraz Węgrów. Termin "Awarowie" pochodzi z VI wieku. Utworzony przez Awarów wspólnie z Kutigurami kaganat zasłynął na przełomie VI i VII wieku łupieżczymi wyprawami głównie przeciw Bizancjum. Po pierwszej połowie IX wieku termin "Awarowie" zniknął z kronik. Charakterystyczną cechą wyglądu zewnętrznego Awarów był unikalny w skali światowej zwyczaj wiązania włosów w dwa warkocze przez mężczyzn.
Teorie o pochodzeniu nazwy.
Greckie bizantyjskie: l.poj. ̉Άβαρ/Abar, l.mn. ̉Άβαρεις/Abareis, ̉Άβαροι/Abaroi, gdzie beta wymawiano jak dwuwargowe dźwięczne "b"; co nie jest ścisłą regułą dla okresu języka średniogreckiego (V–XV w.) gdyż pomiędzy okresem języka starogreckiego (VI w. p.n.e. – V w.) a erą języka nowogreckiego musiał istnieć okres przejściowy i należy pamiętać o częstej wymienności w średniowieczu W:B; jednak z "b" zachował się we wszystkich językach słowiańskich (z wyjątkiem bułgarskiego i dolnołużyckiego, które go nie znały), prasłowiańskie l.poj. "*Obъr", l.mn. "*Obъrъ", staroruskie "Obъre", "Obъri" (Объре, Объри), l.poj. "Obъrinъ". We wszystkich językach słowiańskich, które ten etnonim znały, dał początek słowu "olbrzym, gigant" (z wyjątkiem ruskiego – gdzie Awar, koczownik): serbskie i chorwackie, częste zwłaszcza w nazwach miejscowych Obre/Обре, Obrov/Обров, Obrovac/Обровац, staropolskie "obrzym" (współcześnie z mazowiecką epentezą l "olbrzym"), słoweńskie "óbǝr"/"ober", czeskie "obr", słowackie "obor", górnołużyckie "hobr" – „wielkolud, gigant”.
G.-R. A.-K. Gusejnow zwrócił uwagę na prawidłowość, iż górnołużyckiemu "hobr" (z faryngalnym/gardłowym h, czyli spółgłoską szczelinową miękkopodniebienną bezdźwięczną, w języku polskim zapisywanym dwuznakiem Ch) odpowiada X-wieczne słoweńskie "*"о́bъrъ/*о́bьrъ z długim zamkniętym ó pod wschodzącym akcentem w pierwszym zgłosce, co ma miejsce w dialektach Karyntii, Styrii i Recji, a to koreluje z faktem, iż w ruskich latopisach etnonim Obъre, Obъri zapisywano za pomocą omegi odpowiadającej greckiemu długiemu ō, a nie przez omikron (odpowiadającemu krótkiemu o) – ωбърЬ, ωбъринъ, ts. w "Żywocie Teodozjusza Pieczerskiego" (1219 r., w miejsce łacińskiego "Hunnus"), podobnie w "Czeti Minei" (Минеи-Четии, redakcji z XV wieku) ωбьринъ oraz w XVI-wiecznym rękopisie Творения "Мефодия Патарского" "ωбъри", co oznacza, że pierwsza samogłoska pierwotnie miała brzmienie odrobinę inne od dzisiejszego "o" (przegłos).
W Słowie o pułku Igora występuje:
Поскепаны саблями калеными шеломы оварьскыя от тебе, яр туре Всеволоде!transliteracja:
Poskepany sabljami kalenymi szelomy owar'skyja ot tebe, jar ture Wsewolode!
tłumaczenie:Porąbane szablami hartowanymi hełmy awarskie przez ciebie, jar-turze Wsiewołodzie!
Pochodzenie Awarów.
Relacje współczesnych.
Pierwszą informację o Awarach podaje w swej "Kronice" Menander. Pisze on o pojawieniu się w Konstantynopolu poselstwa awarskiego na przełomie 557 i 558 roku. Awarzy byli wedle Menandra zupełnie nieznani Bizantyjczykom. Sensację wzbudził ich wygląd – długie splecione warkocze noszone przez mężczyzn. Wydaje się, że rzeczywiście Bizantyjczycy w tym czasie nie zetknęli się z Awarami i nic o nich nie wiedzieli, bowiem kolejną informację o Awarach Menander podaje w związku z wizytą posła kagana tureckiego Dizabula w 568 roku. Poseł miał wówczas przekazać, że Awarzy są zbiegłymi poddanymi tureckimi, których kagan zamierza ścigać i ukarać. Tenże Menander podaje również, że w trakcie poselstwa bizantyjskiego do Turków w 576 roku kagan Turksathos wyraził wobec posła greckiego Walentyna niezadowolenie z powodu układów Bizancjum z jego zbiegłymi poddanymi, Awarami, których nazwał "Warchunitami".
Najwięcej wiadomości o pochodzeniu Awarów przynosi list kagana Tardu do cesarza Maurycjusza z 598 roku przytoczony w kronice Teofilakta Symokatty:
Teoria rourańska.
Najstarsza teoria dotycząca pochodzenia Awarów, sformułowana w 1758 roku przez Josepha de Guignesa, a współcześnie rozwinięta przez A. Kollautza i H. Miyakawę, wiąże pochodzenie Awarów z plemionami Rouranów. Rouran byli federacją plemion zamieszkującą terytoria pomiędzy Jeziorem Bałchasz i Tienszanem na zachodzie a wzniesieniami Wielkiego Chinganu na wschodzie. Specjalizowali się w łupieżczych wyprawach na Cesarstwo Chińskie. Okres ich dominacji trwał około 200 lat, od połowy IV wieku do 552–555 roku, kiedy to zupełnie rozbili ich dawni poddani – Turkuci.
Autorzy teorii powołują się zasadniczo na 5 przesłanek przemawiających za takim pochodzeniem Awarów:
Autorzy teorii rourańskiej odrzucają relację Teofilakta o przejęciu przez plemiona War i Hunni nazwy Awarów od prawdziwych Awarów. Ich zdaniem War i Hunni to Warchonici – oboczne (tureckie lub sogdyjskie) określenie odłamu Rouranów. Nazwa "Awarowie" powstała w wyniku przekształcenia tych obcych nazw.
Najpoważniejszym zarzutem podnoszonym przeciw tej teorii jest brak jakichkolwiek informacji w źródłach chińskich o ucieczce Rouranów z terenu Chin na zachód.
Teoria heftalicka.
Kolejna teoria została sformułowana na początku XX wieku przez J. Marquarta, a rozwinięta przez H. W. Haussiga. Opiera się ona zasadniczo na relacji Teofilakta. Plemiona, które Teofilakt określa jako "War" i "Hunni" (Οὐἁρ καἰ Χουννί oraz Ψευδάβαροι – Pseudoawarowie), a Menander jako "Warchonitów" (Οὐαρχωννῖται – Ouarchonnici/Awarchonnici) miały około połowy IV wieku przywędrować z podległych Rouranom terenów położonych na wschód od Wielkiego Chinganu, do Azji Środkowej – do zachodniego Turkiestanu. Ziemie te leżące w bezpośrednim sąsiedztwie Sogdiany stanowiły zachodnie peryferie federacji heftalickiej. Rozgromieni przez Turkutów War i Hunni uciekli w kierunku północno-zachodnim. Natomiast prawdziwymi Awarami, o których mówi Teofilakt byli Rouran.
Przeciw tej teorii podnosi się dwa główne zarzuty. Najpierw, że wydaje się nieprawdopodobne, żeby w ciągu dwustu lat zamieszkiwania tych plemion w rejonie Sogdiany – będącej obszarem aktywności politycznej Bizancjum, pozostały one nieznane Bizantyjczykom. Menander podkreśla natomiast bardzo wyraźnie, że Awarowie byli w Konstantynopolu zupełnie nieznani. Po drugie: ani źródła chińskie ani bizantyjskie nie notują u Heftalitów zwyczaju związywania włosów w warkocze obserwowanego u Rouranów i europejskich Awarów.
Pozostałe teorie językowe.
Uczeni rosyjscy M.I. Artamanow i Lew Gumilow, wychodząc od relacji Teofilakta, wskazali na jeszcze inną lokalizację pierwotnych siedzib Awarów. Przyjęli oni za prawdziwe istnienie plemion War i Hunni, które wedle Teofilakta stanowiły część potężnego plemienia Ogur (utożsamionego z Ugrami). Wychodząc od tego zidentyfikowali rzekę Til (przez Turków zwaną Czarną), nad którą mieszkali War i Hunni z Wołgą i wskazali ich siedziby w rejonie na północ od jeziora Aralskiego. Według tej koncepcji Awarowie byliby silnie sturczonym plemieniem ugryjskim. Główny argument wysuwany przeciw tej teorii uznaje za dziwne, że Barsilowie mieszkający przez 100 lat w ich sąsiedztwie mogli ich pomylić z „prawdziwymi” Awarami.
A.N. Bernštam zaproponował teorię „mieszaną”. W trakcie prac archeologicznych prowadzonych na terenach, na których Awarowie utworzyli w Europie swoje państwo, odnaleziono szereg zabytków nawiązujących do znalezisk dalekowschodnich takich jak: całopalenia konia wraz z uprzężą, naczynia z kwadratowymi, rogatymi wylewami charakterystyczne dla kultury mongolskiej, słowiańskiej, wandalskiej czy tuwańskiej. Odkryto również pochodzącą z wczesnego okresu istnienia państwa awarskiego ceramikę o charakterze ludów z irańskiej grupy językowej i stylu sogdyjskim. Bernštam zaproponował, by przodków Awarów szukać zarówno pośród Rouranów jak i pośród Heftalitów, którzy wymieszali się ze sobą podczas wędrówki na zachód.
Genetyka.
Genetyka jednoznacznie potwierdza bliskie pokrewieństwo Awarów z Sogdianami, Kirgizami, Hunami, Ałtajczykami, Chazarami, Słowianami, Sarmatami, Wandalami czy Gotami, poprzez męski chromosom.
Teorie o nazwie plemienia.
A. Kollautz i H. Miyakawa uznają, że określenie "Awarowie" pochodzi od pierwotnej nazwy plemienia "Warchonitów" lub "War" i "Hunni" Zeuropeizowana forma powstała najprawdopodobniej przez nałożenie nazw innych ludów azjatyckich podobnie brzmiących i znanych od starożytności (jak np. partyjscy Aparnowie).
H.W. Haussig nazwę Awarów wywodzi od mitologicznej postaci świata scytyjskiego hiperborejczyka Abarisa. Za takie nadprzyrodzone istoty mieli wziąć, wedle tego uczonego, Awarów Sabirowie, Onogurzy i Barsilowie, gdy ich po raz pierwszy zobaczyli.
Według L. Gumilowa nazwa Awarów pochodzi od plemienia nazywanego "Abar" (po turecku, po chińsku Aba) zamieszkującego pierwotnie Dżungarię. W XIX wieku w literaturze polskiej czasami nazywani "Obrami".
Język Awarów.
Trudno rozstrzygnąć zagadnienie dotyczące języka jakim posługiwali się Awarowie. Wysuwa się wprawdzie tezy, że mógł to być język mongolski, turecki lub ugryjski, zważywszy jednak na to, że źródła przekazały nam jedynie kilkanaście imion własnych i tytułów awarskich, trudno na tej podstawie stwierdzić coś pewnego. Sytuację dodatkowo komplikuje wielokulturowy skład etniczny federacji awarskiej i obecność w niej plemion bułgarskich, huńskich, wschodniogermańskich i słowiańskich.
Historia.
Jest prawdopodobne, że przodkowie Awarów wchodzili w skład chanatu Rouran, którzy zamieszkiwali pierwotnie między Tienszanem a Wielkim Chinganem.
Awarowie jako termin pojawia się w źródłach po w roku 558. Po rozbiciu mieszkających nad Morzem Czarnym plemion Barsilów i Sabirów oraz bułgarskich Utigurów i Kutigurów utworzyli federację awarsko-kutigurską, w której skład weszły też grupy pozostałych podbitych plemion. Nad dolnym Dunajem, tworzyli kordon wzdłuż północnej granicy Cesarstwa Bizantyńskiego. Pobierali trybut od plemiona słowiańskich w okolicach Noryncji. Cesarstwo Bizantyńskie usiłowało odwrócić uwagę Awarów od najazdów na swoje terytorium kierując uwagę Awarów najpierw ku Frankom, potem ku Gepidom. Wkrótce Awarowie zaangażowali się w konflikt gepidzko-longobardzki, rozbijając w koalicji z Longobardami państwo Gepidów w Panonii w roku 567. W następnym, 568 roku Longobardowie dobrowolnie przekazali Awarom swoje ziemie położone na zachód od południkowego odcinka Dunaju i przenieśli się do północnej Italii.
Istniejący od VI wieku w Kotlinie Panońskiej kaganat Awarów, współdziałając ze Słowianami, był przeciwnikiem Bizancjum, granice którego najeżdżali Awarowie regularnie, łupiąc północną część Cesarstwa i domagając się wypłat coraz większego trybutu. W 582 roku Awarowie zdobyli Sirmium (Sremska Mitrovica), jedną z najważniejszych twierdz bizantyńskich, broniących północnej granicy Cesarstwa. W 586 roku oblegali bezskutecznie Tesaloniki. Kres najazdom awarskim na Bizancjum położyła nieudana wyprawa awarsko-słowiańsko-bułgarsko-perska w roku 626, która zakończyła się nieudanym oblężeniem Konstantynopola (niektórzy uczeni uważają, że do klęski tego oblężenia przyczyniła się celowa dywersja słowiańska, skoordynowana z antyawarskim powstaniem Samona na Morawach). Miasto obroniło się jednak dzięki flocie greckiej, która zniszczyła flotyllę małych łódek słowiańskich wydrążonych w pniach, tak zwanych jednodrzewek, atakującą miasto od strony morza. Po roku 626 stosunki awarsko-bizantyńskie miały charakter pokojowy.
Kaganat awarski przeżył kryzys na skutek ataków frankońskich wojsk Karola Wielkiego i Protobułgarów pod koniec VIII wieku. W latach 791–805 Karol Wielki podbił odbił z rąk Kaganatu, zdobyte tereny na zachodzie marchii, na czele których osadził swych namiestników, natomiast wschodnia granica została odzyskana przez chana bułgarskiego – Krum, przyłączył do swego państwa. Rdzenna część ich państwa w Kotlinie Panońskiej dała potem początek państwu węgierskiemu.
Ostatnie wzmianki o Awarach ("pseudo-Awarach", jak zwali ich wcześni geografowie) odnotowano w 822 roku.
O ich religii nie wiemy zbyt dużo - część informacji podaje Paweł Diakon w "Historii Longobardów". Najprawdopodobniej był to szamanizm, mieli zwyczaj swoim składanym do grobu zmarłym ucinać głowy i krępować kończyny, co może świadczyć o wierze w wampiryzm i demony.
To właśnie oni sprowadzili do Europy pierwsze żelazne strzemiona (wynalazek chiński). Frankowie zapożyczyli je od nich – jak i też typ siodeł – dzięki czemu majordom Karol Młot powołał do życia tzw. „frankijską jazdę pancerną”, z której wykształciło się późniejsze rycerstwo.

</doc>
<doc id="70633" url="https://pl.wikipedia.org/wiki?curid=70633" title="Walentynian II">
Walentynian II

Walentynian II, "Flavius Valentinianus", "Valentinianus II" (ur. 371, zm. 15 maja 392) – syn Walentyniana I i jego drugiej żony, Justyny. Był cesarzem rzymskim od 375 roku, współrządząc ze swym przyrodnim bratem Gracjanem.
Życiorys.
Początki panowania.
Czteroletni Walentynian został uznany współcesarzem przez 17-letniego Gracjana i Walensa. W trakcie regencji jego matka Justyna sprawowała za niego rządy nad Italią, Ilirią i rzymską Afryką. Była arianką, dlatego też na dworze w Mediolanie zwalczano katolików, których przywódcą był biskup Mediolanu Ambroży. Popularność Ambrożego wpłynęła ostatecznie na spadek pozycji dworu cesarskiego i samego cesarza wśród Rzymian, którzy zaczęli popierać katolików. W 383 Mediolanowi zagroził dowodzący wojskami rzymskimi w Brytanii Magnus Maximus, który przekroczył Alpy, wcześniej ogłaszając się władcą prowincji północno-zachodnich.
Walentynian wraz z matką schronił się na wschodzie u Teodozjusza I, którego żoną była jego siostra Galla. Młodemu cesarzowi, który przeszedł na katolicyzm, Teodozjusz udzielił pomocy, pokonując w 388 wojska uzurpatora i ponownie osadzając 12-letniego władcę na tronie. Doradcą jego został jednak rzymski wódz germańskiego pochodzenia Arbogast, który miał w imieniu Walentyniana sprawować rządy do czasu osiągnięcia przez niego pełnoletniości. 
Konflikt z Arbogastem.
Tym samym cesarza odsunięto od rzeczywistego wpływu na losy państwa. W pałacu w Wiennie nad Rodanem przebywał niemal jako więzień, gdy Arbogast zaczął sprawować niepodzielną władzę na zachodnich ziemiach cesarstwa, podporządkowując sobie administrację i obsadzając ją swymi ludźmi. Z biegiem czasu dorastający Walentynian nie godził się z rolą poddawanego upokorzeniom figuranta. Decydujący okazał się przypadek zamordowania przez Arbogasta jednego z oponentów w obecności cesarza podczas obrad tzw. konsystorza (przybocznej rady cesarskiej). Sprowokowany tym Walentynian na kolejnym posiedzeniu wręczył Arbogastowi dekret pozbawiający go wszystkich urzędów. Wódz zlekceważył jednak tę dymisję słowami „Nie ty dałeś mi władzę i nie ty mi ją zabierzesz”, a pałacowa straż okazała się lojalna wobec wodza. Wkrótce potem cesarza znaleziono powieszonego we własnych komnatach (oficjalną wersją zgonu było samobójstwo, mimo podejrzenia o morderstwo na rozkaz).

</doc>
<doc id="70635" url="https://pl.wikipedia.org/wiki?curid=70635" title="Kolegium jezuitów w Poznaniu">
Kolegium jezuitów w Poznaniu

Kolegium jezuitów w Poznaniu – uczelnia jezuicka prowadzona w Poznaniu w latach 1572–1773, jedna z największych i najbardziej prestiżowych uczelni Rzeczypospolitej Obojga Narodów, protoplasta UAM w Poznaniu.
Zespół budynków byłego kolegium zlokalizowany jest w Poznaniu, przy placu Kolegiackim i jest obecnie siedzibą Urzędu Miasta Poznania.
Historia.
Jezuici przybyli do Poznania w 1571 r., obejmując ówczesny kościół świętego Stanisława biskupa (obecnie kolegiata Matki Boskiej Nieustającej Pomocy i św. Marii Magdaleny w Poznaniu), dwa szpitale, szkołę miejską „ad Sanctam Mariam Magdalenam” oraz plac pod budowę przyszłego kolegium, a także tereny wokół ówczesnego, rozebranego w XVIII wieku, kościoła farnego – Kolegiaty św. Marii Magdaleny w Poznaniu. Tak liczne nadania sprawiły, że już w krótkim czasie Poznań stał się jednym z największych centrów Towarzystwa Jezusowego w Polsce. Inicjatorem stworzenia kolegium był biskup Adam Konarski. Do początku XVIII wieku mieściło się ono w gmachu tzw. Starego Kolegium przy ul. Gołębiej, w miejscu, gdzie obecnie znajduje się Ogólnokształcąca Szkoła Baletowa. Pierwotną siedzibę wyburzono po 1735 roku. Obecny budynek Kolegium wzniesiono w latach 1701–1733 pod kierownictwem Jana Catenazziego.
Kolegium stało się drugą po Akademii Lubrańskiego szkołą średnią z kursami akademickimi w mieście. Szkoła miała 16 profesorów, w tym pierwszego rektora – Jakuba Wujka i ok. 300 studentów. Wykładano takie przedmioty jak: języki antyczne, matematyka, geometria, fizyka, filozofia, a od połowy XVIII wieku także prawo, czy fizykę eksperymentalną oraz języki współczesne. Szkoła, jak na owe czasy, była nowoczesna, gdyż wykłady z nauk przyrodniczych obejmowały również przeprowadzanie doświadczeń. Na terenie szkoły działało, poza bogato wyposażonymi gabinetami biologicznym i fizycznym, także obserwatorium astronomiczne i teatr szkolny. W czasach Komisji Edukacji Narodowej w programie nauczania znajdujemy też zoologię i ogrodnictwo.
Jezuici próbowali przekształcić Kolegium w uniwersytet, na co otrzymali nawet zgodę papieża, która została jednak cofnięta wobec ostrej reakcji Akademii Krakowskiej, którego władze argumentowały, że dwa uniwersytety w Koronie stanowiłyby dla siebie jedynie konkurencję i jeden w zupełności wystarczy.
Tym niemniej, na mocy przywileju królewskiego Zygmunta III Wazy z 28 października 1611 roku, kolegium jezuitów zaistniało jako pierwszy w Poznaniu uniwersytet, funkcjonowało jednak tylko kilka lat. Przywilej króla Zygmunta III został potwierdzony później jeszcze przez króla Jana Kazimierza w 1650 roku i króla Jana III Sobieskiego w 1678 roku. Ale i w tych przypadkach fundacje po pewnym czasie były zawieszane. Na podstawie tych przywilejów nadawano w Poznaniu stopnie i tytuły magistra oraz doktoraty.
W latach 1677–1773 przy kolegium działała prężna drukarnia jezuicka.
Po kasacie zakonu jezuickiego szkołę przejęła w 1773 Komisja Edukacji Narodowej i w 1780 r. połączyła ją z Akademią Lubrańskiego. Nowo powstała Wojewódzka Szkoła Wydziałowa ponownie podjęła starania o uzyskanie statusu uniwersytetu i ponownie te starania zostały storpedowane przez Akademię Krakowską. Szkoła do dziś istnieje jako Liceum św. Marii Magdaleny.
Po II rozbiorze Polski szkołę przekształcono w gimnazjum, potem podzielono na dwa (gimnazjum im. Fryderyka Wilhelma i gimnazjum Św. Marii Magdaleny), a budynek stał się siedzibą władz zaborcy. 23 października 1805 przebywał tu cesarz rosyjski Aleksander I w towarzystwie feldmarszałka Piotra Tołstoja i księcia Adama Czartoryskiego. Spożył tu obiad i uczestniczył w musztrze. W ręce polskie obiekt ponownie przeszedł w 1806 roku. Wówczas, w listopadzie, przez niemal trzy tygodnie Kolegium stanowiło centrum ówczesnego świata – stało się kwaterą Napoleona Bonaparte. Po kongresie wiedeńskim budynek stał się siedzibą namiestnika Wielkiego Księstwa Poznańskiego, księcia Antoniego Henryka Radziwiłła. Funkcję tę pełnił do likwidacji autonomii w 1830 roku. Na dworze księcia gościło wiele sław, m.in. Fryderyk Chopin (1829) i Arthur Wellesley książę Wellington, pogromca Napoleona w bitwie pod Waterloo (1826).
W 1830 gmach zajęły pruskie urzędy Prowincji Poznań. Po odzyskaniu niepodległości w 1919 stał się siedzibą Urzędu Wojewódzkiego, a po II wojnie światowej kolejno: Prezydium Wojewódzkiej Rady Narodowej, Prezydium Rady Narodowej Miasta Poznań i Urząd Miasta Poznań (tę funkcję spełnia do dziś).
Budynek.
Jest to trzypiętrowy gmach w kształcie podkowy otaczający wewnętrzny dziedziniec, który od strony północnej zamyka jednopiętrowe skrzydło z barokową wieżą bramą od ulicy Koziej. Różowa elewacja podzielona jest przez liczne białe pilastry oraz gzymsy (tzw. wielki porządek). Najstarszą część stanowią skrzydło południowe i zachodnie, następnie dobudowano skrzydło wschodnie a niskie skrzydło północne wraz z wieżą powstało dopiero w 1737. Pierwotnie cały dziedziniec otaczał krużganek zamurowany w większości w XIX wieku, jego ocalałe fragmenty prowadzą do kościoła farnego. Najstarszym elementem całej budowli jest stojący przy bramie wjazdowej spiżowy słupek, będący w rzeczywistości sercem dzwonu, który spadł z dawnej, gotyckiej Kolegiaty św. Marii Magdaleny która zajmowała obecny Plac Kolegiacki.
Wieża.
W dzwonnicy w formie wieży bramnej wiszą trzy dzwony:

</doc>
<doc id="70636" url="https://pl.wikipedia.org/wiki?curid=70636" title="Biełucha">
Biełucha

Biełucha () – najwyższy szczyt gór Ałtaj (4506 m n.p.m.), położony w Górach Katuńskich, na granicy Rosji z Kazachstanem. Góra ma dwa wierzchołki, wschodni – 4506 m n.p.m. oraz zachodni – 4400 m n.p.m. Najwyższe partie powyżej granicy wiecznego śniegu, na zboczach lodowce o powierzchni ok. 70 km².
Szczyt znajduje się w strefie ochronnej Katuńskiego Rezerwatu Biosfery.

</doc>
<doc id="70637" url="https://pl.wikipedia.org/wiki?curid=70637" title="Oxer">
Oxer



</doc>
<doc id="70641" url="https://pl.wikipedia.org/wiki?curid=70641" title="Miedziankit">
Miedziankit

Miedziankit – materiał wybuchowy kruszący, mieszanina chloranu potasu i nafty w stosunku wagowym 9:1. Jego prędkość detonacji wynosi ok. 3300 m/s przy gęstości ~1,3 g/cm3, temperatura detonacji 3800 °C, objętość gazów 340 l/kg, a ciśnienie detonacji 33 000 kG/cm². Materiał ten został wynaleziony przez Stanisława Łaszczyńskiego. Nie ma ściśle określonych, stałych własności fizycznych. Pierwotnie był stosowany w górnictwie rud miedzi, skąd pochodzi jego nazwa. 
Jest to tani, łatwy do wyprodukowania materiał wybuchowy. Otrzymuje się go przez wymieszanie odpowiednich ilości podanych wyżej składników i odczekania, aż nafta wniknie w chloran. W warunkach amatorskich jest bardzo często wykorzystywany do pobudzania w detonatorach trudno detonujących materiałów wybuchowych kruszących jak choćby ANFO.
Do miedziankitu podobny składem i właściwościami jest szedyt.

</doc>
<doc id="70643" url="https://pl.wikipedia.org/wiki?curid=70643" title="Amatole (materiały wybuchowe)">
Amatole (materiały wybuchowe)

Amatole (saletroty) – grupa kruszących materiałów wybuchowych, których głównymi składnikami są azotan amonu (saletra amonowa) i trotyl. Stanowią podgrupę materiałów amonowo-saletrzanych i mają zastosowanie zarówno cywilne (jako górnicze materiały wybuchowe), jak i wojskowe. Podobnymi mieszaninami są sznajderyt (azotan amonu i dinitronaftalen) oraz amonale (azotan amonu i aluminium, także z trotylem).
Skład i właściwości.
Właściwości fizyczne i chemiczne.
Dwuskładnikowe amatole to mieszaniny azotanu amonu i trotylu, w których zawartość saletry mieści się przeważnie w przedziale 40–80%, a zawartość trotylu to pozostałe 20–60%. Stosowane były także mieszaniny o wyższej zawartości saletry amonowej (np. o składzie 90/10). Mieszaniny o zawartości trotylu powyżej 40% mają półpłynną konsystencję po stopieniu, jednak mogą wykazywać tendencję do rozwarstwiania się (opadania ziaren saletry), dlatego konieczne jest czasem dodawanie emulgatorów.
Mają właściwości higroskopijne. W obecności wilgoci może reagować z materiałami takimi jak miedź, mosiądz, brąz, ołów bądź miedziowana stal. W temperaturze wyższej niż punkt topnienia trotylu (rzędu 100–120 °C) może zachodzić powolna reakcja pomiędzy składnikami mieszaniny. Przemiany takiej nie obserwuje się jednak w niższych temperaturach i amatole przechowywane w takich warunkach w szczelnie zamkniętych pojemnikach powinny zachowywać swoje parametry wybuchowe w czasie wielomiesięcznego magazynowania.
Właściwości wybuchowe.
Amatole cechują się wyższą wrażliwością na uderzenie i większą zdolność do detonacji niż czysty trotyl, co związane jest z tarciem wywoływanym przez ziarna azotanu amonu. Dodatkowo znaczenie ma również wielkość ziaren obu składników – im mniejsze rozdrobnienie, tym łatwiejszy jest rozwój detonacji w materiale. Mieszaniny o zawartości trotylu 30–60% mają wrażliwość na uderzenie zbliżoną do kwasu pikrynowego. Z tego powodu nie nadają się do użycia w pociskach dużego kalibru i o dużej prędkości początkowej (np. w pociskach przeciwpancernych). Amatole są mniej wrażliwe na pobudzenie niż trotyl i niewrażliwe na tarcie oraz na przestrzelenie pociskiem.
Wraz ze wzrostem zawartości azotanu amonu maleje prędkość detonacji i kruszność materiału. Większość amatoli ma ujemny bilans tlenowy i w wyniku ich wybuchu powstaje sadza, a więc także czarny dym. Amatol 80/20 cechuje się jednak dodatnim bilansem tlenowym (1,2%), a efektem jego wybuchu jest biały dym, niewidoczny z daleka. Z tego powodu w pociskach artyleryjskich zawierających ten materiał umieszczano czasem dodatkowy ładunek dymny, który pozwalał artylerzystom na obserwację miejsca wybuchu pocisku. Mieszanina stechiometryczna (której skład ma zrównoważony bilans tlenowy) uzyskiwana jest przy stosunku masowym azotanu amonu do trotylu wynoszącym 79:21. Osiągane jest wtedy maksymalne ciepło wybuchu, a w gazowych produktach wybuchu obecne są minimalne ilości toksycznych związków. Średnica krytyczna amatoli zawierających poniżej 85% saletry amonowej wynosi od kilku do kilkunastu milimetrów i rośnie wraz ze wzrostem zawartości azotanu amonu. Na ten parametr może mieć także wpływ rozdrobnienie składników.
Modyfikacje składu.
O ile amatole wykorzystywane były w postaci mieszanin dwuskładnikowych, to możliwe jest dodanie innych substancji zmieniających właściwości otrzymanej mieszaniny. Wykorzystane mogą być zarówno inne utleniacze, np. azotan sodu, azotan potasu czy azotan wapnia (obniżające temperaturę topnienia azotanu amonu), jak też dodatki substancji palnych (m.in. mączki drzewnej, pyłu aluminiowego, innych materiałów wybuchowych jak nitroestry czy heksogen, zwiększające parametry energetyczne). Amatole modyfikowane dodatkiem aluminium określa się mianem amonali.
Jeszcze przed I wojną światową stosowano materiały o składzie podobnym do amatoli. Były to m.in. "Macarit" składający się z 28% trotylu i 72% azotanu ołowiu(II) oraz podobny do niego ' stosowany we Włoszech w pociskach artyleryjskich. W czasie I wojny światowej do napełniania granatów ręcznych i wytwarzania ładunków saperskich stosowano "Donarit" (80% saletry amonowej, 12% trotylu, 4% nitrogliceryny w postaci żelatynowanej bawełny kolodionowej i 4% mączki drzewnej). W czasie I wojny światowej wykorzystywano w Rosji mieszaninę zawierającą 60% trotylu, 35% azotanu potasu i tylko 4% azotanu amonu, a Brytyjczycy w obu wojnach stosowali "Baratol", w którym znajdował się trotyl i azotan baru w stosunku masowym 60:40. W czasie II wojny światowej w Niemczech produkowano amatole o zwiększonych parametrach detonacyjnych poprzez dodanie heksogenu. Były to ' (50% trotylu, 5–10% heksogenu i 40–45% saletry amonowej), ' (50% dinitrobenzenu, 15% heksogenu i 35% saletry) czy ' (50% dinitrobenzenu, 10% heksogenu i 40% saletry).
Modyfikacje składu mieszanin miały duże znaczenie w czasie obu wojen światowych, podczas których występowały niedobory surowców. W czasie I wojny światowej w Niemczech stosowano mieszaninę, w której częściowo lub całkowicie zastępowano trotyl dinitrotoluenem (materiał taki oznaczano jako " – 60% stanowił dinitrotoluen lub jego mieszanina z trotylem). Jako substytutu trotylu, wykorzystywano także trinitroanizol. Natomiast po 1944 roku Niemcom brakowało azotanu amonu, dlatego też zastępowali go azotanem sodu, a potem nawet chlorkiem sodu (czy okazjonalnie krzemianami sodu i potasu). Mimo że mieszaniny takie miały znacznie obniżone parametry detonacyjne, to zachowywały konsystencję i gęstość zwykłych amatoli, dzięki czemu nie było potrzeby zmiany konstrukcji i metody elaboracji amunicji.
Produkcja.
Otrzymywanie amatoli różni się w zależności od pożądanego składu mieszaniny. Amatol 80/20 produkuje się poprzez umieszczenie w metalowym mieszalniku z płaszczem parowym drobno zmielonego, wysuszonego i przesianego azotanu amonu, który następnie ogrzewa się do 90–95 °C. Dodaje się do niego stopniowo stopiony trotyl przy jednoczesnym mieszaniu. Po wlaniu całego trotylu, całość miesza się w temperaturze ok. 95 °C przez przynajmniej kwadrans. Otrzymana mieszanina, przypominająca wyglądem mokry cukier trzcinowy, jest gotowa do elaboracji pocisków np. za pomocą ślimacznicy. Wykorzystanie nieodpowiednio granulowanego azotanu amonu może prowadzić do rozwarstwiania się mieszaniny podczas elaboracji.
Amatole o zawartości azotanu amonu wynoszącej 60% lub mniej produkuje się w takim samym układzie, jednak w pierwszej kolejności w mieszalniku umieszcza się trotyl, a po jego stopieniu dodaje ogrzany do 90–95 °C azotan amonu (w taki sposób, aby uniknąć zbrylania się saletry). Po dodaniu wszystkich składników, utrzymuje się mieszanie materiału aż do uzyskania jednolitej konsystencji. Temperaturę obniża się następnie do ok. 85 °C i otrzymuje się mieszaninę gotową do elaboracji pocisków.
Amoniak stosowany dawniej do produkcji azotanu amonu mógł pochodzić z procesów suchej destylacji węgla. Otrzymany w ten sposób azotan amonu zawierał szereg zanieczyszczeń, które mogły prowadzić do tworzenia się kawern w zastygającym amatolu
Zastosowanie.
Ten rodzaj materiałów wybuchowych został wprowadzony przez Wielką Brytanię w 1915 roku i nazwany '. Podobne mieszaniny stosowano następnie także w innych państwach (np. w Niemczech przyjęły nazwę '). Najczęściej wykorzystywano mieszaninę zawierającą 60% trotylu i 40% azotanu amonu (oznaczaną przez Brytyjczyków jako ', a w Niemczech – ' bądź "). Amatole były na szeroką skalę wykorzystywane w czasie pierwszej i drugiej wojny światowej do napełniania wielu rodzajów amunicji, m.in. granatów ręcznych, pocisków artyleryjskich czy bomb. Przykładowo, amatol 80/20 był stosowany w starszych wersjach rur Bangalore, czy w radzieckich minach przeciwczołgowych (TM-41, TMD-B, TMD-44, TMB-2, TMSB). Materiał ten sprzedawany był również pod nazwą "NTNT". Amatole wykorzystywano również w zastosowaniach cywilnych, np. amatol 79/21 (mieszanina stechiometryczna) służyła w ZSRR jako górniczy materiał wybuchowy pod nazwą amonit 6ŻW (). 

</doc>
<doc id="70646" url="https://pl.wikipedia.org/wiki?curid=70646" title="Dębica">
Dębica

Dębica – miasto w województwie podkarpackim, siedziba powiatu dębickiego, położone nad rzeką Wisłoką, przy autostradzie A4 i drodze krajowej 94 w Rynnie Podkarpackiej, na północnym skraju Pogórza Strzyżowskiego. Przed 1945 r. Dębica należała do województwa krakowskiego, po zakończeniu II wojny światowej weszła w skład nowo utworzonego województwa rzeszowskiego.
Leży w historycznej Małopolsce, w dawnej ziemi sandomierskiej. Dębica uzyskała niezrealizowaną lokację miejską w 1358 roku, lokowana w 1372 roku, zdegradowana do kategorii miasteczka w 1785 roku. Prawa miejskie ponowne nadane w 1912 roku. W 1927 roku do Dębicy włączono zdegradowane miasto Kawęczyn. W latach 1975–1998 miasto administracyjnie należało do województwa tarnowskiego.
Miasto jest ważnym ośrodkiem przemysłu chemicznego.
Osiedla.
Dębica dzieli się na 11 osiedli, które stanowią jednostki pomocnicze miasta:
Nazwa.
Nazwę miejscowości w zlatynizowanych staropolskich formach "Dambycza" oraz "Dambicza" wymienia w latach (1470-1480) Jan Długosz w księdze "Liber beneficiorum dioecesis Cracoviensis".
Historia.
Średniowiecze.
Nie jest znana dokładna data powstania osady. Pierwsza wzmianka źródłowa o Dębicy pochodzi z 1293 roku. Osada ta o nazwie „Dambicha”, z nadania księcia Leszka Czarnego, trafiła wówczas do rodu Gryfitów.
Wiadomo, że w 1305 roku osada została złupiona przez Tatarów, spłonął wówczas drewniany kościół, który odbudowano w 1318 roku.
W 1325 roku Dębica była już siedzibą dekanatu leśnego złożonego z 14 parafii, położonych w lasach Puszczy Sandomierskiej, obejmował on, m.in. Przecław, Brzeźnicę, Łączki Kucharskie i Sędziszów. W późniejszym okresie włączono także parafie strzyżowską i rzeszowską. Świadczy to o tym, że Dębica była wówczas dużą i szybko rozwijającą się wsią.
W 1358 roku król Kazimierz III Wielki nadał Świętosławowi Gryficie przywilej lokacyjny miasta na prawie średzkim, a wraz z nim zezwolił na organizowanie targów w środę. Jednak dopiero po czternastu latach doszło do faktycznego założenia miasta. 10 czerwca 1372 roku, Świętosław zlecił Mikołajowi, sołtysowi wsi Lipiny, przeprowadzenie lokacji miasta. W zamian Mikołaj został pierwszym dziedzicznym wójtem w Dębicy z prawem pobierania czynszów i innymi przywilejami.
Dębica położona na szlakach handlowych z Krakowa do Lwowa miała duże szanse rozwoju, które ograniczała jednak konkurencja z większymi wówczas miastami Ropczycami i Pilznem, powstałymi wcześniej. Mimo tych utrudnień Dębica rozwijała się gospodarczo i demograficznie. W 1446 roku otrzymała od namiestnika króla Władysława Warneńczyka – Jana z Czyżowa przywilej organizowania rocznych jarmarków w Środę Popielcową. Spowodowało to gwałtowny rozwój miasta. W 1470 roku Jadwiga z Podgrodzia, ówczesna właścicielka miasta, podjęła próbę uporządkowania praw obowiązujących w mieście – w wydanym dokumencie określiła przywileje i obowiązki mieszczan.
Pod koniec XV wieku, w 1474 roku, Dębica podobnie jak cała okolica została złupiona przez węgierskie wojska dowodzone przez Tomasza Tharczaya. W 1502 roku najazd Tatarów spowodował całkowite spalenie miasta, wówczas drewnianego i jego wyludnienie.
Dębica w wieku XVI-XVIII.
Po najeździe Tatarów w 1502 roku, Dębica znacznie się wyludniła. Chcąc zapobiec upadkowi miasta, jego ówcześni właściciele Jan Podgrodzki i Katarzyna z Latoszyna zwolnili miasto na 14 lat z wszelkich powinności i zezwolili na darmowy wyrąb lasu. W 1504 roku, z tego samego powodu, król Aleksander Jagiellończyk zwolnił miasto ze świadczeń na rzecz króla. Przywileje te spowodowały, że w XVI wieku Dębica osiągnęła apogeum swojego rozwoju. Stała się lokalnym ośrodkiem rzemiosła. Istniały cechy krawców, mieczników, kuśnierzy, kowali, kołodziejów, zrzeszonych w cechu zbiorowym. jednak rzemieślnicy ci zaspokajali tylko rynek lokalny. Podobnie handel był ograniczony tylko do najbliższych okolic. Nie osiągnęła więc wtedy Dębica takiego znaczenia jak sąsiednie Pilzno i Ropczyce. Jednym z przyczyn takiej sytuacji, był fakt, że Dębica była nadal miastem prywatnym, a jej właściciele często dzielili ją między spadkobierców, a ci zaś często pozostawali z sobą w sporach, na których cierpiało też miasto.
W 1554 roku dużą część zabudowań strawił pożar, jednak zniszczenia szybko odbudowano. Po pożarze w miejsce spalonego drewnianego kościoła rozpoczęto budowę nowego pod wezwaniem św. Małgorzaty (dzisiejszy kościół św. Jadwigi). Budowa trwała do 1650 roku. Pod koniec XVI wieku Dębica liczyła 700 mieszkańców.
W czasie wojny ze Szwecją (1655-1660), Dębica była dwukrotnie łupiona przez obce wojska. Najpierw przez Szwedów, a potem przez armię Jerzego Rakoczego. Z wojny ocalało tylko 30 domów i 200 mieszkańców. Właściciele miasta, pragnąc za wszelką cenę powstrzymać spadek ludności grożący likwidacją miasta zaczęli udzielać zgodę na osiedlanie się Żydom z Pilzna, Ropczyc i Tarnowa. Ich liczba w szybkim tempie zaczęła rosnąć i wkrótce przewyższyła liczbę katolików. Wzrost liczby ludności spowodował pod koniec XVII wieku powstanie Nowego Miasta. Zalążkiem nowej osady był istniejący od 1651 r. kościół św. Barbary. Centrum Nowej Dębicy był obecny rynek, podczas gdy Stara Dębica rozciągała się wokół starego rynku (obecny Plac Gryfitów), który był głównym rynkiem od średniowiecza. Obie Dębice miały oddzielnych burmistrzów, jednak nad nimi stał jeden wójt, który reprezentował miasto przed wieloma właścicielami. Granicą obu miast był potok Dębica (obecnie Potok Gawrzyłowski).
W czasie III wojny północnej oraz wojny domowej pomiędzy zwolennikami i przeciwnikami Stanisława Leszczyńskiego, miasto zostało ponownie zniszczone. Mimo rozpaczliwej próby ratowania miasta przez kolejnych właścicieli, Dębica już się z tych zniszczeń nie podniosła, co wiązało się zresztą z upadkiem gospodarczym całego kraju. Powoli przekształcała się w typowo rolniczą osadę. W połowie XVIII wieku przeszła we władanie rodu Radziwiłłów. W czasie konfederacji barskiej na przedpolach Dębicy doszło do bitwy konfederatów z wojskiem rosyjskim. Po I rozbiorze znalazła się pod panowaniem austriackim
Dębica w czasach panowania austriackiego.
Po I rozbiorze, decyzją władz austriackich, Dębica została pozbawiona praw miejskich. Zadecydowała o tym zarówno mała liczba mieszkańców, jak i fakt, że większość z nich żyła z uprawy pól, które przylegały do miasta. Jedynie rynek i kilkadziesiąt drewnianych domów wokół niego i głównych ulic, przypominało o dawnych lepszych czasach. Dębica znalazła się najpierw w okręgu ("Landkreis") pilzneńskim, a później w tarnowskim.
W 1831 roku mieszkańców zdziesiątkowała epidemia cholery. W 1846 roku doszło do zamieszek związanych z rabacją galicyjską, zamordowano wtedy dziesięć osób.
W latach 1850–1867 Dębica była siedzibą powiatu. Ożywienie gospodarcze rozpoczęło się nieoczekiwanie w drugiej połowie XIX wieku, gdy władze austriackie podjęły zaskakującą decyzję, by nowo budowana linia kolejowa nie przebiegała przez ludniejsze Pilzno, ale przez Dębicę. 15 października 1855 roku przyjechał do Dębicy pierwszy pociąg. Oficjalnego otwarcia linii kolejowej dokonano 25 lutego 1856 roku. Linię kolejową Kraków-Dębica przedłużono do Rzeszowa w 1858 roku. Kolej spowodowała znaczny wzrost znaczenia miasta, a zwłaszcza jego atrakcyjności dla lokalizacji zakładów przemysłowych. W 1887 roku powstała również linia do Rozwadowa (obecnie dzielnica Stalowej Woli) przez Mielec, czyniąc z Dębicy ważny węzeł kolejowy. Dogodne położenie komunikacyjne spowodowało ożywienie rzemiosła i handlu. Dębica stała się ośrodkiem sprzedaży bydła, trzody chlewnej i koni, które koleją transportowano na Śląsk.
W 1858 roku pożar zniszczył połowę zabudowy miasta. Nie zahamowało to dalszego wzrostu gospodarczego i demograficznego Dębicy. Około 1860 roku działało tam 40 spółek i sklepów, powstał młyn parowy oraz kilkanaście zakładów rzemieślniczych. W 1900 roku utworzono gimnazjum, które zaczęło funkcjonować w roku szkolnym 1900/1901. W Dębicy znajdowała się siedziba sądu powiatowego, posterunku policji, urzędu pocztowego i telegrafu. Jeśli chodzi o strukturę demograficzną, w 1881 roku miasto liczyło 286 domów, 2759 mieszkańców, w tym tylko 450 katolików. Resztę stanowili Żydzi.
W 1912 roku władze austriackie, po wieloletnich staraniach, przywróciły Dębicy prawa miejskie, a w 1914 roku również jej dawny herb – Gryf.
Okres II Rzeczypospolitej.
Po I wojnie światowej Dębica weszła w skład niepodległego państwa polskiego. Wojna spowodowała znaczne zniszczenie i dramatyczne bezrobocie. Jednak miasto się odbudowywało. W 1925 roku utworzono przetwórnię mięsa (dzisiejsze Zakłady Mięsne Dębica S.A.), która dała pracę 200 osobom. Uruchomiono też kilka małych cegielni i tartaków. Jednak prawdziwą rewolucją okazała się budowa przez władze Centralnego Okręgu Przemysłowego. W ramach Centralnego Okręgu Przemysłowego powstała wytwórnia kauczuku (Zakłady Chemiczne Dębica SA – kauczuk butadienowy sodowy, obecnie Tikkurilla Beckers-Polifarb Dębica) wytwórnia opon Fabryka Gum Jezdnych, której założycielem i pierwszym dyrektorem był mjr Stefan Dwornik (potem Stomil, Firma Oponiarska „Dębica”, Dębica SA) oraz fabryka chemiczna w pobliskim Pustkowie Osiedlu. Najbardziej dynamiczny rozwój gospodarczy przypada na okres powojenny – miasto stało się ważnym ośrodkiem przemysłowym w skali regionalnej.
Przemysł zmienił oblicze miasta i przyśpieszył jego rozwój. W 1937 roku zlikwidowano powiat ropczycki i utworzono dębicki. W 1939 liczba mieszkańców przekroczyła 10 tysięcy.
Okres II wojny światowej.
Po kampanii wrześniowej 1939 roku Dębica znalazła się pod okupacją niemiecką. Niemcy rozpoczęli demontaż maszyn i urządzeń z fabryk, których nie chcieli uruchamiać. Mieszkańców zmuszali do prac przymusowych na rzecz armii i administracji niemieckiej. W 1941 roku utworzyli w mieście getto. Wielu Polaków i Żydów wywożono i mordowano w pobliskim obozie w Pustkowie oraz w innych obozach. W Pustkowie zginęło blisko 15 tysięcy ludzi. Region dębicki stał się ważnym ośrodkiem ruchu oporu. Wielu schwytanych partyzantów zabijano w publicznych egzekucjach na rynku w obecności mieszkańców.
23 sierpnia 1944 roku do Dębicy wkroczyły wojska radzieckie 5 armii gwardii, 60 armii i samodzielnego korpusu pancernego gwardii I Frontu Ukraińskiego. Podczas walk o miasto i w okolicach zginęło ponad 1800 żołnierzy radzieckich. Walki frontowe spowodowały zniszczenie zabudowy miasta w czterdziestu procentach.
W okresie okupacji niemieckiej rodzina Mikołajkowów przez blisko 2 lata ukrywała w kamienicy przy ul. Kościuszki 248 13 członków rodziny Reich. Jednocześnie budynek sąsiadował z siedzibą Gestapo. Za swoje zasługi Leokadia, Aleksander oraz ich synowie przenoszący paczki pomocowe do getta; Leszek i Andrzej zostali uznani za Sprawiedliwych wśród Narodów Świata.
Okres PRL.
Po wojnie wielu żołnierzy podziemia padło ofiarą represji ze strony władz komunistycznych, m.in. podczas egzekucji żołnierzy WiN w 1946 r.
7 listopada 1953 roku na placu Zwycięstwa odsłonięto Pomnik Wdzięczności ku czci żołnierzy, którzy wyzwolili miasto spod hitlerowskiej okupacji.
Po wojnie przystąpiono do szybkiej odbudowy i ponownego uruchomienia zakładów przemysłowych. Do reformy administracyjnej w 1975 miasto było siedzibą powiatu. W połowie lat 70. w północnej części miasta powstał Kombinat Rolno-Przemysłowy Igloopol, który zdynamizował dalszy rozwój Dębicy, zwłaszcza jej północną część.
Okres po 1989 roku.
Od 1999 roku Dębica stała się ponownie siedzibą powiatu (trzeciego co do wielkości powiatu województwa podkarpackiego pod względem liczby ludności).
Zabytki.
Obiekty figurujące w Rejestrze Zabytków:
Inne obiekty historyczne:
Ważniejsze obiekty nieistniejące:
Gospodarka.
Przemysł.
Dębica jest jednym z najważniejszych ośrodków przemysłowych Polski południowo-wschodniej. W samym mieście i jego najbliższych okolicach mocno rozwinięty jest przemysł gumowy oraz chemiczny (m.in.: Firma Oponiarska „Dębica” SA, Tikkurilla Beckers-Polifarb Dębica, Fabryka Farb i Lakierów „Śnieżka”) oraz spożywczy (Zakłady Mięsne Dębica, Iglomeat-Sokołów, Animex Południe, Olimp Laboratories). Dość prężnie rozwija się również branża transportowa (Omega Pilzno) oraz produkcji materiałów budowlanych (m.in.: Igloobud, Zakład Obróbki Marmuru „Jabo – Marmi”). W mieście siedzibę ma znany producent rowerów Arkus &amp; Romet Group. Znajduje się tu również Wytwórnia Urządzeń Chłodniczych „PZL Dębica” S.A. działająca na rynku od 1938 roku. Ponadto na terenie miasta funkcjonuje Obszar Przemysłowy Specjalnej Strefy Ekonomicznej „Euro-Park” Mielec. Dębica została uhonorowana tytułami „Gmina Fair Play” 2004, 2005 i 2006 – Certyfikowana Lokalizacja Inwestycji, przyznawanymi przez Fundację Instytut Badań nad Demokracją i Przedsiębiorstwem Prywatnym.
Handel.
Znaczną część miejskiej gospodarki stanowi sektor handlowy. W Dębicy funkcjonują: 2 hipermarkety (Carrefour, Kaufland), 5 galerii handlowych („Raj”, „Galeria Dębicka”, „Czerwona Torebka”, „Galeria Panorama”, „Galeria Portius”) i kilkanaście innych sklepów sieci handlowych: Jubilatka, Biedronka (5), Delikatesy Centrum (5), Lidl, Społem (8),; markety budowlane Majster, Merkury Market; sklepy: Neonet, Media Expert, RTV Euro AGD, Mix Electronics oraz restauracja McDonald’s (24h).
Transport.
Dębica leży przy Autostradzie A4 oraz drodze krajowej nr 94 pomiędzy Krakowem a Rzeszowem. Ma 2 węzły zjazdowe z autostrady: Dębica Zachód (Żyraków) oraz Dębica Wschód (Pustynia) przy drodze wojewódzkiej nr 985 z Dębicy do Tarnobrzega. 30 października 2013 r. został oddany odcinek Dębica – Rzeszów, a 30 października 2014 r. otwarty został brakujący fragment autostrady pomiędzy Tarnowem a Dębicą, umożliwiając przejazd autostradą na trasie Kraków – Rzeszów.
Miasto jest ważnym węzłem kolejowym, przebiega tędy międzynarodowa trasa kolejowa E30. Dębica posiada bezpośrednie połączenia m.in. ze Lwowem, Krakowem, Szczecinem, Gdańskiem, Poznaniem, Katowicami, Warszawą, Wrocławiem oraz Zieloną Górą. W Dębicy zatrzymują się pociągi kategorii: EIP, IC, TLK, Regio oraz międzynarodowe. Poza stacją w centrum pociągi zatrzymują się również na przystanku Dębica Wschodnia.
Przez Dębicę przebiegają 2 szlaki kolejowe:
Ponadto miasto położone jest w okolicy Międzynarodowego Portu Lotniczego Rzeszów-Jasionka (około 50 km).
Obwodnice.
Dębica posiada trzy obwodnice:
Komunikacja miejska.
Sieć komunikacji miejskiej obejmuje 17 linii obsługiwanych przez Miejską Komunikację Samochodową w Dębicy.
W latach 1988–1990 w Dębicy, jako jednym z nielicznych polskich miast, kursowały trolejbusy. Właścicielem linii był kombinat Igloopol, a wraz z upadkiem firmy linie trolejbusowe zostały zlikwidowane. Pojazdy zostały sprzedane do innych miast (Tychy, Lublin, Słupsk).
Komunikacja międzymiastowa.
Komunikację międzymiastową i podmiejską zapewnia przedsiębiorstwo PKS Dębica oraz firmy prywatne. Miasto posiada bezpośrednie połączenia PKS z Warszawą, Rzeszowem, Lublinem, Przemyślem, Krakowem, Cieszynem, Krosnem, Łodzią, Ropczycami, Strzyżowem, Mielcem i in.
Turystyka.
Szlaki w Dębicy:
Turystyka rozwija się głównie w południowej części miasta, ze względu na urozmaiconą rzeźbę terenu i duże zalesienie.
Oprócz oznakowanych szlaków turystycznych istnieje szereg tras nie oznakowanych, które nadają się i są wykorzystywane do wędrówek pieszych, jak również turystyki rowerowej. Kolorytu poszczególnym szlakom i trasom wędrówek dodaje urozmaicony krajobraz rolno-leśny.
W Dębicy istnieje rozwijająca się sieć dróg rowerowych. Obecnie biegną one wzdłuż alei Jana Pawła II (na „wałach”), Krakowska, Nosala, Drogowców, Rzeszowska, Kosynierów Racławickich i wzdłuż pn. obwodnicy miasta.
W południowej, zalesionej i górzystej, części miasta znajduje się ścieżka spacerowa „Las Wolica”, składająca się z dwóch samo zamykających się tras oznaczonych kolorem zielonym i pomarańczowym. Na trasie ścieżki zlokalizowane są tablice informacyjne, opisujące walory turystyczne Buczyny Karpackiej oraz życie lasu. Znajdują się tu także punkty postojowe z ławeczkami oraz miejsca rekreacji dla dzieci. Warto zobaczyć tu m.in. punkt widokowy na Dębicę oraz wąwóz.
Zlokalizowany jest tu także zielony szlak konny, mający swój początek przy ranczu „Brzozowe ranczo”. Na uprawiających turystykę konną czeka także ranczo „Hucułek” przy ul. Wiejskiej.
Na rzece Wisłoce, przepływającej północną granicą miasta, odbywają się rokrocznie ogólnopolskie spływy kajakowe.
Dębica posiada również liczne atrakcje turystyczne:
Hotele.
Całoroczną bazę noclegową w mieście tworzą hotele i pensjonaty o łącznej liczbie ponad 500 miejsc noclegowych.
Wspólnoty wyznaniowe.
Kościół katolicki.
Dębica jest siedzibą dwu rzymskokatolickich dekanatów należących do diecezji tarnowskiej:
Świadkowie Jehowy.
Synagoga Nowomiejska w Dębicy (obecnie nieużywana w celach religijnych)

</doc>
<doc id="70647" url="https://pl.wikipedia.org/wiki?curid=70647" title="Fotografia tradycyjna">
Fotografia tradycyjna

Fotografia tradycyjna, fotografia chemiczna, fotografia analogowa (w odróżnieniu od cyfrowej) – fotografia, w której nośnikiem obrazu są chemiczne materiały światłoczułe (filmy, błony, płyty, klisze, papiery itp.). W fotografii tradycyjnej dominuje fotografia srebrowa, czyli fotografia oparta na światłoczułych halogenkach srebra. Do fotografii tradycyjnej zaliczają się też szlachetne techniki fotograficzne wykorzystujące światłoczułe właściwości chromianów.
Zalety fotografii tradycyjnej.
Fotografia tradycyjna ma wiele zalet w porównaniu z fotografią cyfrową. Na przykład w fotografii tradycyjnej na nośnikach srebrowych, wciąż zaletą pozostaje rozdzielczość, nawet przy użyciu małego formatu. Dla przykładu, negatyw Fomapan Creative 200 według danych producenta osiąga zdolność rozdzielczą na poziomie 110 linii/mm. Oznaczałoby to przybliżony ekwiwalent 12 100 pkt obrazu na mm2 filmu. Przy rozmiarze klatki 24×36 mm daje to w przybliżeniu 10 454 400 pkt obrazu. Przewyższa to zdolność rozdzielczą większości współczesnych aparatów cyfrowych, zwłaszcza że producenci tych ostatnich używają oznaczenia w megapikselach (Mpx lub MPix) pomijając fakt, że aparaty te używają filtrów Bayera. Ponadto, nawet w najtańszych modelach aparatów klasycznych ma się do czynienia z większym obszarem światłoczułym, bo z pełną klatką 24×36 mm (w aparatach cyfrowych jej odpowiednikiem jest matryca pełnoklatkowa, dostępna tylko w niektórych modelach profesjonalnych). Dla filmu w średnim formacie można już mówić o 43 560 000 pkt (43 Mpix), a istnieją także materiały o większej rozdzielczości, np. filmy Ilford.

</doc>
<doc id="70649" url="https://pl.wikipedia.org/wiki?curid=70649" title="Windows Bitmap">
Windows Bitmap

BMP – format pliku z grafiką bitmapową. Opracowany pierwotnie dla systemu OS/2, wykorzystywany później także w interfejsach systemów z rodziny Microsoft Windows™, jednak jako wolny od patentów jest dostępny i – mimo dużych rozmiarów – popularny jako format przechowywania danych również na wszystkich pozostałych platformach. Zawiera w sobie prostą kompresję bezstratną RLE (która nie musi być użyta), informację o użytych kolorach. Obsługuje tryby RGB oraz RGBA.
Struktura pliku BMP.
Plik BMP składa się z kilku części:
Nagłówek pliku.
Ten blok znajduje się na początku pliku i jest używany do jego identyfikacji. Używa się go po to, by sprawdzić, czy jest to plik BMP i czy nie jest on uszkodzony. Pierwszymi dwoma bajtami w formacie BMP są znaki „B”, oraz „M” w kodowaniu ASCII. Wszystkie wartości całkowite są przechowywane w formacie little-endian (tj. najmniej znaczący bajt umieszczony jako pierwszy).
Nagłówek DIB.
Ta struktura przekazuje aplikacji informacje o obrazie, który będzie wyświetlany. Nagłówek jest dopasowany do wewnętrznych mechanizmów systemów Windows i OS/2 i posiada 7 różnych wariantów. Wszystkie z nich zawierają pole DWORD (32-bitowe), określające rozmiar nagłówka, dzięki niemu można określić typ nagłówka. Duża liczba wersji nagłówka jest spowodowana tym, że Microsoft rozszerzał informacje w nim zawarte kilka razy. Nowe, rozszerzone nagłówki mogą być używane z niektórymi funkcjami GDI i zapewniają większą funkcjonalność. Odkąd GDI wspomaga funkcję ładowania bitmap, większość aplikacji korzysta z tych funkcji. Jedną z konsekwencji jest to, że format odczytywanych plików zależy od wersji systemu, na którym uruchomiona jest aplikacja.
Nagłówek BITMAPINFOHEADER składa się z 40 bajtów i zbudowany jest w następujący sposób:
Paleta kolorów.
Po części nagłówkowej pliku BMP zazwyczaj znajduje się paleta.
Można tu wyodrębnić 2 przypadki:
Tabela pikseli.
Następnie w pliku znajdują się dane obrazowe.
Linie obrazu zapisywane są od dołu do góry.
W obrazach TrueColor punkty zapisywane są w kolejności B, G, R (trzy bajty), w obrazach o mniejszej liczbie kolorów zapisywane są one na mniejszej ilości bajtów – przykładowo 16-bitowa bitmapa (High Color) zapisuje na dwóch bajtach [5bitów B][6bitów G][5bitów R]. Dla plików z liczbą kolorów mieszczącą się w liczbie ośmiobitowej kolor zapisywany jest jako numer koloru (wskaźnik) w palecie.
Należy zwrócić uwagę, że (poniekąd ze względów historycznych) w wierszu danych pliku BMP jest zawsze zapisana wielokrotność 4 bajtów. Jeśli wiersz danych ma długość (w bajtach) inną niż podzielna przez 4, to dopisuje się bajty o wartości 0, tak aby w danym wierszu ilość bajtów była wielokrotnością 4.
Animowane bitmapy – powstają z cyklicznej podmiany kolorów w palecie, przykładem może być logo startowe systemu Windows. Animowane bitmapy można tworzyć dla obrazów 8-bitowych.
Należy zwrócić szczególną uwagę na zapis kolejnych bajtów danych obrazu: nie jest to [R, G, B], ale [B, G, R].

</doc>
<doc id="70652" url="https://pl.wikipedia.org/wiki?curid=70652" title="Kompresja obrazów">
Kompresja obrazów



</doc>
<doc id="70653" url="https://pl.wikipedia.org/wiki?curid=70653" title="Program słownikowy">
Program słownikowy

Program słownikowy – program komputerowy będący interfejsem dla baz słownikowych, który pozwala uzyskiwać definicje lub tłumaczenie wyrazów w dokumentach lub na stronach internetowych.
Do podstawowych cech słownika komputerowego można zaliczyć następujące:
Na polskim rynku dostępne są płatne programy słownikowe, jak System TL+ firmy LexLand, obsługujący słowniki dla różnych języków, a także angielskie słowniki firm pwn.pl, Techland i Young Digital Planet. Słowniki są też zawarte w programach tłumaczących, jak Translatica (pwn.pl), Tłumacz i Słownik Języka Angielskiego (Kompas), English Translator (Techland).
Do popularnych słowników dostępnych w Internecie można zaliczyć m.in.: Artefact Dictionary, Babylon Translator, Everest Dictionary, iFinger, Pardon, PopUp Dictionary, TheDict4Me, TopDictionary 2003, WordWeb, a także polskie słownik Ling, AJT i EasyRider.

</doc>
<doc id="70655" url="https://pl.wikipedia.org/wiki?curid=70655" title="Surówka (potrawa)">
Surówka (potrawa)

Surówka – rodzaj potrawy przyrządzanej z surowych warzyw lub owoców, poddanych tylko obróbce wstępnej. Surówka może być oparta na jednym warzywie lub być mieszanką. Na surówki przeznacza się warzywa jakościowo najlepsze, świeże, zdrowe, młode i nieuszkodzone, jak również blanszowane, kwaszone, konserwowane, mrożone.
Do surówek dodaje się dodatki i przyprawy (m.in. cukier, kwas cytrynowy, musztardę, majonez lub inne sosy, ocet winny lub balsamiczny, oliwki, pieprz, rodzynki, sok z cytryny, limonki lub kiszonej kapusty, sól, zieleninę, zioła świeże lub suszone) w celu uzyskania lepszego smaku.

</doc>
<doc id="70656" url="https://pl.wikipedia.org/wiki?curid=70656" title="Języki Indii">
Języki Indii

Zgodnie z danymi SIL (Ethnologue) na terenie Indii funkcjonuje 415 języków. Różne instytucje stosują odmienne zasady ich klasyfikacji.
Badania statystyczne przeprowadzone w ramach ostatniego spisu powszechnego (Census of India 2001) stosowały dość płynne kryterium tzw. "mother tongue" (dialektu/języka używanego w dzieciństwie), oraz maksymalnie dwóch innych języków ("languages"), znanych respondentowi. (Około 20% Hindusów posługuje się co najmniej dwoma językami.) Wychodząc od 6661 nazw języków/dialektów ("mother tongues") podanych przez respondentów, po ich analizie i tzw. racjonalizacji (niektóre języki/dialekty mogą mieć po kilka określeń) zredukowano liczbę "mother tongues" do 1635, pogrupowanych w 122 "languages".
Niektóre z "mother tongues" to bardzo drobne języki plemienne, np. rodzina tybeto-birmańska na terenie Indii liczy ponad 200 języków typu "mother tongues", których użytkownicy razem wzięci nie przekraczają 1% ludności Indii. Z drugiej strony inne "mother tongues" mogą liczyć dziesiątki milionów użytkowników, a mimo to nie uzyskać statusu języka ("language"). Tak stało się np. w przypadku języka bhodźpuri, który został włączony do języka hindi, chociaż
wielu użytkowników tego języka twierdziło, że nie zna hindi.
Języki używane w Indiach można podzielić na sześć głównych rodzin:
1. Rodzina indoeuropejska (574 "mother tongues", 73% mieszkańców Indii)
2. Rodzina drawidyjska (153 "mother tongues", 24% mieszkańców)
3. Rodzina austroazjatycka (65 "mother tongues", ok. 6 mln)
4. Rodzina tybeto-birmańska (226 "mother tongues", 0,73%)
5. Rodziny wielkoandamańska i ongijska – autochtoniczne języki mieszkańców Andamanów – zob. języki andamańskie.
Wyróżnia się także język nihali (używany przez nieliczne grupy w centralnych Indiach), który nie należy do żadnej z wymienionych wyżej rodzin. Jest klasyfikowany jako język izolowany.
Języki w mediach masowych.
Na terenie Indii ukazują się gazety w 87 językach. Programy radiowe nadawane są w 24 językach "bhasza" i 146 „dialektach” "boli" (dialektami nazywane są w Indiach również języki głównie mówione, bez tradycji piśmienniczych). Filmy produkuje się w 15 językach.

</doc>
<doc id="70662" url="https://pl.wikipedia.org/wiki?curid=70662" title="Góra Lubek">
Góra Lubek



</doc>
<doc id="70666" url="https://pl.wikipedia.org/wiki?curid=70666" title="Dwie Latarnie">
Dwie Latarnie



</doc>
<doc id="70668" url="https://pl.wikipedia.org/wiki?curid=70668" title="Robert Plant">
Robert Plant

Robert Anthony Plant (ur. 20 sierpnia 1948 w West Bromwich) – brytyjski wokalista rockowy i autor tekstów, frontman zespołu Led Zeppelin.
W 2006 roku piosenkarz został sklasyfikowany na 1. miejscu listy 100 najlepszych wokalistów metalowych wszech czasów według Hit Parader. Z kolei w 2009 roku został sklasyfikowany na 1. miejscu listy 50 najlepszych heavymetalowych frontmanów wszech czasów według Roadrunner Records. W 2009 został uhonorowany Komandorią Orderu Imperium Brytyjskiego (CBE).
Życiorys.
Kariera do 1980.
Robert Plant przyszedł na świat 20 sierpnia 1948 w West Bromwich, w hrabstwie Staffordshire (Wielka Brytania), a dorastał na przedmieściu Birmingham – Kidderminster. W wieku 13 lat zainteresował się rock and rollem, a jego idolem stał się Elvis Presley. Od 15 roku życia Plant występował z lokalnymi zespołami bluesowymi w roli wokalisty, by wkrótce porzucić dom oraz naukę i zająć się muzyką. Jednym z pierwszych jego zespołów był The Crawling King Snakes, w którym za perkusją siedział jego rówieśnik i późniejszy przyjaciel John „Bonzo” Bonham. Następnie Plant współpracował z grupą Listen, z którą wydał singel. Nagranie przeszło jednak bez echa. Plant i „Bonzo” spotkali się ponownie w zespole The Band of Joy. Mimo odnoszonych sukcesów formacja ta rozpadła się w roku 1968 i Plant został bez pracy. Aby poprawić swoją sytuację finansową, zatrudnił się w ekipie brukującej drogi. Wkrótce jednak rozpoczął występy z Alexisem Kornerem i zespołem Hobbstweedle. Podczas jednego z występów tej grupy, wysoki głos wokalisty zwrócił uwagę gitarzysty Jimmy’ego Page’a, który zaproponował Plantowi udział w swoim nowym projekcie. Ten chętnie przyjął propozycję i dołączył do zespołu Page’a, który przyjął później nazwę Led Zeppelin. W grupie tej występowali ponadto: John Paul Jones i Bonham (rekomendowany przez wokalistę).
Kariera po rozpadzie Led Zeppelin.
25 września 1980 roku zmarł John Bonham. Jego odejście stanowiło kres historii Led Zeppelin. Po tym wydarzeniu Robert Plant postanowił zająć się karierą solową, którą rozpoczął od albumu "Pictures at Eleven" z 1982, później były "The Principle of Moments" (1983), "Shaken ‘N’ Stirred" (1985), "Now &amp; Zen" (1988), "Manic Nirvana" (1990) i "Fate of Nations" (1993). Na krążkach tych Plant eksperymentował z muzyką wschodu, muzyką pop, jazzem i bluesem. Nie zabrakło też typowo rockowych brzmień w stylu Led Zeppelin oraz elementów progresywnych. Twórczość Roberta spotkała się z dużym uznaniem na całym świecie i zaowocowała sukcesem komercyjnym.
W 1994 Plant wznowił współpracę z Jimmym Page’em. Duet wydał dwie płyty, po czym w 1999 zawiesił działalność. Rok 2002 przyniósł kolejny longplay wokalisty – "Dreamland", zawierający utwory skomponowane przez innych artystów. Wkrótce światło dzienne ujrzała składanka "Sixty Six to Timbuktu" z największymi hitami i nigdy niepublikowanymi utworami Roberta, w roku 2005 na półkach sklepów muzycznych pojawił się "Mighty Rearranger" – ciepło przyjęty przez krytykę i fanów, a w 2007 roku album "„Raising Sand”" z wokalistką bluegrassową Alison Krauss. Album otrzymał sześć nagród Grammy, między innymi dla płyty roku.
Do 2011 roku działał w stworzonej przez siebie Band of Joy, grając blues, gospel, folk i country oraz nowe wersje utworów Led Zeppelin. Dla potrzeb nowej grupy nawiązał współpracę m.in. z gitarzystą Buddym Millerem i piosenkarką country Patty Griffin.

</doc>
<doc id="70671" url="https://pl.wikipedia.org/wiki?curid=70671" title="Raszyn (województwo mazowieckie)">
Raszyn (województwo mazowieckie)

Raszyn – wieś w Polsce położona w województwie mazowieckim, w powiecie pruszkowskim, w gminie Raszyn. Leży na Równinie Mazowieckiej, nad strugą Raszynką. Jest siedzibą gminy Raszyn.
Według danych z 27 lutego 2008 liczba osób zameldowanych na pobyt stały w Raszynie wynosiła 7109. Miejscowość jest podzielona na dwa sołectwa Raszyn I i Raszyn II.
Wieś duchowna Raszyniec położona w drugiej połowie XVI wieku w powiecie warszawskim ziemi warszawskiej województwa mazowieckiego. Do 1954 roku była to siedziba gminy Falenty.
W latach 1975–1998 miejscowość położona była w województwie warszawskim.
Historia.
Wzmiankowany w XIII wieku jako Raszyniec. Osada otrzymała w 1549 roku prawa do lokacji miasta, ale nie istnieją dokumenty pozwalające przypuszczać, że zostało ono zrealizowane. Pod Raszynem miały miejsce dwie, duże bitwy w roku 1794 oraz 1809.
10 lipca 1794 oddziały prusko-rosyjskie gen. Götza odrzuciły z lewego brzegu Utraty polskie ubezpieczenia, które wycofały się do Nadarzyna. Tadeusz Kościuszko zarządził odwrót całości sił polskich na linie umocnień Warszawy.
19 kwietnia 1809 pod Raszynem (teren dzisiejszej gminy Raszyn) starły się wojska polskie i saskie dowodzone przez księcia Józefa Poniatowskiego z korpusem wojsk austriackich dowodzonych przez arcyksięcia Ferdynanda d’Este. Potyczka zakończona podpisaniem przez obie strony porozumienia, była taktycznie nierozstrzygnięta. Jednak zapoczątkowała ona kampanię, której efektem było między innymi dwukrotne powiększenie obszaru Księstwa i zwiększenie polskiej siły zbrojnej z 14 000 do 60 000 w niecałe trzy miesiące.
Zabytki.
Znajduje się tu m.in. zabytkowy rzymskokatolicki kościół parafialny pod wezwaniem św. Szczepana, przydrożna barokowa kapliczka słupowa z XVIII w., przy której zmarł bohater bitwy pod Raszynem – Cyprian Godebski (upamiętniony dodatkową tablicą), obelisk z 1828 z rzeźbą Matki Boskiej na grobie żołnierzy poległych w 1809, barokowa figura Boga Ojca w Falentach, pomnik bitwy pod Raszynem oraz pomnik Męczeństwa.
Infrastruktura.
Transport.
Główną arterię Raszyna stanowi aleja Krakowska, która łączy miejscowość z Warszawą. W pobliżu północnej granicy Raszyna zlokalizowany jest węzeł drogi ekspresowej S2.
Ważniejsze ulice to także Unii Europejskiej, Szkolna i Poniatowskiego, przy których znajdują się szkoły i urzędy.
Komunikacja miejska.
Komunikacja miejska w Raszynie jest obsługiwana przez warszawski ZTM.
Pierwszą linią jaka kursowała to 130.
Autobusy obsługiwały trasę (już od połowy 1953 roku) pomiędzy obecną Austerią a pętlą Malownicza na pobliskim Okęciu.
Obecnie kursujące linie:
Oprócz linii warszawskiego ZTM gmina Raszyn uruchomiła także samodzielnie dwie linie autobusowe.
Wykaz linii raszyńskich:
Wszystkie kursy (łącznie z liniami lokalnymi) są obsługiwane przez pojazdy niskopodłogowe.
Telekomunikacja.
Od nazwy miejscowości pochodzi nazwa radiostacji „Raszyn”, której maszt w Łazach w gminie Lesznowola jest szóstą co do wysokości budowlą w Polsce (stan z roku 2006).
Przyroda.
Rezerwat Stawy Raszyńskie.
Od 1978 roku znajduje się tutaj rezerwat przyrody Stawy Raszyńskie o powierzchni 110 ha, obejmujący stawy rybne stanowiące tereny lęgowe ok. 100 gatunków ptaków. Wokół nich rośnie roślinność szuwarowa, która jest schronieniem i miejscem lęgu ptaków. Celem powołania rezerwatu była ochrona ptaków wodno-błotnych i lądowych.
Miejscowość otaczają pola uprawne oraz przepływa przez nią rzeka Raszynka.
Oświata.
W Raszynie istnieją dwie szkoły: Szkoła Podstawowa im. Cypriana Godebskiego istniejąca od 1951 roku oraz Gimnazjum im. Prymasa Tysiąclecia Kardynała Stefana Wyszyńskiego. Zostało przekształcone na drugi budynek szkoły podstawowej w 2017.
Administracja.
Raszyn jest członkiem stowarzyszenia Unia Miasteczek Polskich.

</doc>
<doc id="70672" url="https://pl.wikipedia.org/wiki?curid=70672" title="Jasło">
Jasło

 – miasto w południowo-wschodniej Polsce, w województwie podkarpackim, siedziba powiatu jasielskiego, położone w obrębie Dołów Jasielsko-Sanockich. Znajduje się ono na wysokości od 225 do 380 m n.p.m. w miejscu połączenia trzech rzek: Wisłoki, Ropy oraz Jasiołki. Według danych z 1 stycznia 2018 Jasło liczyło 35 445 mieszkańców i miało powierzchnię 36,5 km². Patronem miasta jest św. Antoni z Padwy.
Położenie.
Według danych z 24 lipca 2014 roku powierzchnia miasta wynosi 36,52 km². Miasto stanowi 4,41% powierzchni powiatu. W granicach administracyjnych miasta funkcjonuje siedemnaście osiedli: Bryły, Brzyszczki, Gamrat, Gądki, Górka Klasztorna, Hankówka, Kaczorowy, Kopernika, Krajowice, Mickiewicza, Niegłowice, Rafineria, Słoneczna Kotlina, Sobniów, Śródmieście, Ulaszowice i Żółków. W latach 1975–1998 miasto administracyjnie należało do województwa krośnieńskiego.
Jasło leży w ziemi krakowskiej historycznej Małopolski.
Struktura powierzchni.
Według danych z roku 2014 Jasło ma obszar 36,65 km², w tym:
Toponimia.
W pierwszych źródłach nazwa pojawia się w 1262 w postaci "Jasieł". W XIV-wiecznym dokumencie lokacyjnym występuje nazwa w jęz. niemieckim "Jessel", "Ieschil" (1325). Nazwa jest pochodzenia słowiańskiego i pochodzi od nazwy rzeki przepływającej przez miasto; przypuszczalnie powstała od wyrazu "jasny" (błyszczący), a konkretnie od prasłowiańskiego "(J)ě(d)s" z przyrostkiem "ъlъ", co odpowiada polskim elementom: "Jeś-" || "Jaś-" i przyrostkowi "-eł"; "jasieł" „jasny, czysty”.
Wyraz „jesło” w okresie przedpolskim oraz staropolski wyraz „jasło” oznaczał „żłób” i pochodzi od czasownika „jeść” (utworzony na tej samej zasadzie jak słowo „mydło” od czasownika „myć”). Wyraz nie występuje w języku polskim, jedynie jego rzadko używane zdrobnienie „jasełka”.
Historia.
Po raz pierwszy nazwę Jasła zapisano w zabytku średniowiecznym, opiewającym Miracula Sancti Stanislai, wymieniając w nim również imiona jaślan, a wśród nich Gotszalka, noszącego tytuł archiprezbitera jasielskiego. Istotnym szczegółem w okresie rozwoju posiadłości klasztornych w powiecie jasielskim jest to, że wśród nich znalazło się również Jasło. Pierwszą wzmiankę o tym znajdujemy w roku 1262, w przywileju Bolesława Wstydliwego dla klasztoru cysterskiego w Koprzywnicy. Nadaje on osadzie Jasiel przywilej skarbowy i sądowy. Z innych dokumentów wynika, że cystersi otrzymać musieli tę osadę już w tzw. Fundatio primaeva, czyli w roku 1185. W każdym razie w połowie XIII wieku Jasło – zwane wtedy Jasiel lub Jasioł było osadą o niemałym znaczeniu gospodarczym. Tu mianowicie znajdowało się jedno z ważnych małopolskich targowisk. W roku 1262 Bolesław Wstydliwy wystawił przywilej dla Jasła. Immunitet ten obejmował zwolnienia od monarszych ciężarów ekonomiczno-wojskowych, podatkowych i sądowych. Jasło miało się stać osadą o tzw. „wydzielonej gminie i mieście naprawie polskim”, a mieszkańcy jego mieszkańcy mieli zwać się od tej pory obywatelami (łac. cives).
Organizacja miejska Jasła, której skąpe ślady zachowały się w źródłach u schyłku XIV wieku i później, zawdzięczała swój początek dokumentowi Kazimierza Wielkiego wystawionemu w Sanoku 26 kwietnia 1365 roku. Tym dokumentem nadał król miasteczku Jasłu prawo niemieckie. W 1367 zwolnił je od ceł, zaś w 1368 dokonał formalnej zamiany miasta z cystersami. Zamiana ta została ostatecznie załatwiona w roku 1374 przez Elżbietę, królową regentkę, która dała cystersom odszkodowanie w postaci miasteczka Frysztak i wsi sąsiednich: Glinik i Kobyle. Połączenie części królewskiej i zakonnej miasta zostało w ten sposób zalegalizowane i stworzyło nowe podstawy organizacyjne miasteczka.
Parafia powstała w Jaśle przed 1325 rokiem, wcześniej Jasło należało do parafii w Zręcinie. Parafię jasielską niewątpliwie uposażyli biskup krakowski i król Władysław Łokietek. Pleban jasielski posiadał jako uposażenie nadany mu – być może w roku 1366 – folwark, przynajmniej jednołanowy z rolami i trzema sadzawkami, a ponadto pobierał dziesięcinę i meszne.
W latach 1648–1772 Jasło przeżywało okres upadku. Kilkakrotne okupacje Jasła: najpierw w roku 1655 przez wojska szwedzkie, potem w 1657 r. przez oddziały siedmiogrodzkie Jerzego II Rakoczego, a na początku XVIII w. ponownie przez wojska szwedzkie Karola XII, zrujnowały miasto doszczętnie. W dobie konfederacji barskiej w latach 1768–1772, miasto znowu było narażone na zniszczenia ze strony konfederatów i Rosjan.
W wyniku I rozbioru Polski w 1772 r. Jasło stało się częścią Austrii, wchodząc w skład Galicji.
II połowa XIX wieku to czas autonomii galicyjskiej, zarazem okres szybkiego rozwoju miasta – powstały obiekty użyteczności publicznej, Kasa Oszczędności, Sąd Rejonowy, w 1896–1897 został założony Park Miejski. Niezmiernie ważnym bodźcem prorozwojowym było także otwarcie w 1884 r. tzw. Kolei transwersalnej, a następnie w 1890 r. linii kolejowej z Jasła do Rzeszowa. Ważnym wydarzeniem w historii miasta było założenie w roku 1868 gimnazjum (obecnie I Liceum Ogólnokształcące). Powstały liczne obiekty użyteczności publicznej, Kasa Oszczędności, Sąd Rejonowy, w 1896–1897 został założony Park Miejski. We wrześniu 1900 roku Jasło wizytował cesarz austro-węgierski Franciszek Józef. W roku 1910 został założony klub piłkarski Czarni Jasło.
II wojna światowa.
Po wybuchu II wojny światowej władze opuściły miasto, mieszkańcy wybrali na burmistrza radnego miejskiego i zasłużonego dla Jasła architekta Stanisława Leszczyc-Macudzińskiego. Sprawował on swój urząd przez 73 dni, przez władze hitlerowskie był uznawany za burmistrza komisarycznego do czasu aresztowania pod pretekstem ukrywania wyposażenia placówek pedagogicznych w synagodze jasielskiej, która została podpalona przez SS.
W ramach tzw. „dzikiej” akcji wysiedleńczej Polaków z obszaru Kraju Warty w grudniu 1939 r. na teren dzisiejszego województwa podkarpackiego trafiła bliżej nieokreślona liczba osób. Na pewno jeden transport z Łodzi. Ogólnie, przez Kraków, został skierowany do Krosna, ale część ludzi wysadzono w Jaśle. W następnych miesiącach część z nich powróciła do miejsca zamieszkania lub w pobliże. Prawdopodobnie drugi transport miał miejsce w lutym 1940 roku. Tych ludzi ulokowano w jasielskim klasztorze. Również i część z nich powróciła do miejsca zamieszkania. Ilu pozostało do końca wojny lub na stałe w Jaśle, nie wiadomo. Zachowały się na ten temat tylko szczątkowe informacje, przede wszystkim wspomnienia wysiedlonych.
W nocy z 5 na 6 sierpnia 1943 roku oddział Armii Krajowej pod dowództwem por. Zenona Soboty „Korczaka” dokonał napadu na więzienie w Jaśle. Akcja nosiła kryptonim „Pensjonat”. Członkowie AK przebrani w mundury niemieckie oraz mówiący po niemiecku dostali się do wnętrza budynku wprowadzając w błąd strażników więziennych, po czym rozbroili ich. Uwolnili 120 więźniów. Akcja zakończyła się sukcesem i więźniowie znaleźli schronienie w okolicznych lasach.
Wrzesień i październik 1944 roku to w Jaśle czas nasilania się niemieckiego terroru i początek akcji wysiedleńczej w rejonie. Wysiedlono najpierw mieszkańców okolicznych wiosek znajdujących się w strefie przyfrontowej, a 13 września zaczęto wysiedlać ludność z Jasła. Po wysiedleniu mieszkańców Niemcy rozpoczęli rabunek i niszczenie opustoszałego miasta. Podpalali i wysadzali w powietrze budynki publiczne i domy prywatne – było to działanie systematyczne i zaplanowane. Jasło zostało zniszczone w 97%. W 24. rocznicę zburzenia Jasła przez hitlerowców Rada Państwa PRL odznaczyła miasto Krzyżem Grunwaldu III klasy „za walkę o wolność i sprawiedliwość społeczną.
Po walkach 15–16 stycznia 1945 roku miasto w ramach operacji lwowsko-sandomierskiej zostało wyzwolone spod okupacji hitlerowskiej przez oddziały 38 Armii 4 Frontu Ukraińskiego (po wojnie ku ich czci wzniesiono Pomnik Wdzięczności w parku miejskim). W walkach wzięły też aktywny udział 2, 4 i 5 pułki artyleryjskie I Czechosłowackiego Korpusu Armijnego (co upamiętnia podarowany przez Czechosłowacką Armię Ludową pomnik-armata na pl. Żwirki i Wigury; dzień 15 stycznia w okresie PRL był obchodzony w Jaśle jako „Dzień Artylerii Czechosłowackiej”). Po wojnie miasto zostało odbudowane.
Po roku 1989 oba pomniki zostały zdemontowane.
Współcześnie.
W 2009 roku, około 12 km na zachód od Jasła, w Trzcinicy, otwarto Skansen archeologiczny „Karpacka Troja”, oddział Muzeum Podkarpackiego w Krośnie. Jedna z największych atrakcji turystycznych w rejonie miasta. Jest to jedno z najważniejszych stanowisk archeologicznych w Polsce o wyjątkowym znaczeniu dla poznania pradziejów całej Europy środkowo-wschodniej.
4 czerwca 2010 roku Jasło nawiedziła powódź, która swoim zasięgiem objęła 1/3 miasta (głównie osiedla: Gądki, Rafineryjne i Mickiewicza). Ewakuowano ponad 1300 osób.
W 2013 roku w Jaśle został zbudowany park linowy oraz został przeprowadzony remont basenu otwartego.
Jasło często nazywane jest „Stolicą Polskiego Wina”. Co roku w sierpniu organizowane są w Jaśle międzynarodowe dni wina.
Ludność.
Dane z 24 lipca 2014:
Według danych GUS z 30.06 2014 r., miasto liczyło 36 286 mieszkańców.
Architektura.
Zabytki chronione prawnie w Jaśle:
Obiekty historyczne:
Transport.
Przez Jasło przebiegają dwie drogi krajowe: 28 i 73 oraz droga wojewódzka: 992
Stacja kolejowa w Jaśle jest głównym węzłem kolejowym na południu województwa podkarpackiego. Ze stacji wychodzą linie: nr 106 w stronę Rzeszowa i nr 108 do Stróż i Zagórza. W Jaśle znajdują się też przystanki kolejowe: Jasło Fabryczna i Jasło Niegłowice.
W mieście działa Przedsiębiorstwo Komunikacji Samochodowej oraz Zakład Miejskiej Komunikacji Samochodowej. ZMKS Jasło obsługuje 14 linii miejskich oraz 26 pozamiejskich.
W 2013 powstało w mieście wielofunkcyjne lądowisko Ikar Jasło. Dysponuje trawiastą drogą startową o długości 400 m. Lądowisko należy do Jasielskiego Stowarzyszenia Lotniczego „Ikar”.
Najbliższe lotnisko obsługujące linie pasażerskie znajduje się w Jasionce. Posiada drugi co do długości pas startowy w Polsce.
Edukacja.
W Jaśle znajduje się kilkanaście placówek edukacyjnych oferujących naukę osobom o różnym poziomie wykształcenia: cztery szkoły podstawowe, gimnazjum oraz pięć zespołów szkół miejskich (szkoła podstawowa oraz gimnazjum w jednym budynku). Oprócz tego na terenie Jasła znajdują się także: trzy licea ogólnokształcące oraz pięć zespołów szkół ponadgimnazjalnych. W mieście znajdują się także trzy placówki szkół wyższych.
Administracja.
Władze miasta tworzą: przewodniczący Rady Miasta: od 1 grudnia 2014 Henryk Rak, oraz Andrzej Dybaś (Forum Jasielskie). Burmistrzem jest Ryszard Pabian (Prawo i Sprawiedliwość), a stanowisko wiceburmistrza piastuje Elwira Musiałowicz-Czech (PO). Koalicję tworzą Prawo i Sprawiedliwość oraz Porozumienie Samorządowe Ponad Podziałami.
Opieka zdrowotna.
Lecznictwo szpitalne.
W 2016 r. został przygotowany przetarg na rozbudowę Szpitala Specjalistycznego w Jaśle. Pierwszy etap rozbudowy będzie zakładał budowę nowego skrzydła budynku, w którym znajdzie się nowy trakt operacyjny, centralna sterylizatornia oraz dwa nowe oddziały szpitalne. W maju 2017 r. ze względu na brak środków poinformowano opinię publiczną o rezygnacji z inwestycji. Miała to być najdroższa inwestycja w historii powiatu jasielskiego.
18 października 2017 roku w Starostwie Powiatowym w Jaśle podpisano umowę na dofinansowanie ze środków Regionalnego Programu Operacyjnego Województwa Podkarpackiego na lata 2014–2020 projektu pod nazwą" „Rozbudowa i doposażenie Bloku Operacyjnego oraz Centralnej Sterylizacji Szpitala Specjalistycznego w Jaśle wraz z niezbędną infrastrukturą na rzecz zapewnienia kompleksowej opieki zdrowotnej”".
29 listopada 2017 roku w Starostwie Powiatowym w Jaśle zawarto umowę między inwestorem – Szpitalem Specjalistycznym w Jaśle, a wykonawcą – Erbud S.A. z siedzibą w Warszawie na wykonanie prac budowlanych w ramach projektu pod nazwą" „Rozbudowa i doposażenie Bloku Operacyjnego oraz Centralnej Sterylizacji Szpitala Specjalistycznego w Jaśle wraz z niezbędną infrastrukturą na rzecz zapewnienia kompleksowej opieki zdrowotnej”".
21 grudnia 2017 roku Rada Powiatu w Jaśle uchwaliła nowy statut szpitala.
Wspólnoty wyznaniowe.
Kościół katolicki.
Jasło należy do diecezji rzeszowskiej. Na terenie miasta jest 9 parafii, które należą do dwóch dekanatów: Jasło – Zachód oraz Wschód. Taki podział funkcjonuje od lat 70. XX wieku. W parafii Wniebowzięcia NMP przy ulicy Floriańskiej znajduje się dom zakonny sióstr michalitek, którego wspólnota liczy 6 sióstr. Na terenie parafii św. Antoniego Padewskiego przy ul. Szkolnej posługują siostry michalitki, które prowadzą tam przedszkole i żłobek. Natomiast w parafii Najświętszego Serca Pana Jezusa i Niepokalanego Serca NMP przy ul. Klasztornej znajduje się klauzurowy klasztor sióstr wizytek, którego wspólnota liczy 8 sióstr.
Współpraca zagraniczna.
Jasło prowadzi współpracę z miastami z innych państw:
Sąsiednie gminy.
Brzyska, Jasło (gmina wiejska), Kołaczyce, Tarnowiec

</doc>
<doc id="70673" url="https://pl.wikipedia.org/wiki?curid=70673" title="Steely Dan">
Steely Dan

Steely Dan – amerykańska grupa rockowa powstała w 1972, reprezentująca style AOR i jazz-rock. Muzyka grupy jest mieszanką jazzu, tradycyjnego popu, bluesa i rytm and bluesa z przesyconymi humorem, ironią i tajemniczością tekstów. Do największych przebojów grupy należą: "Hey Nineteen", "Reelin’ in the Years, Do It Again" i "Rikki Don’t Lose That Number".
W 2001 grupa Steely Dan została wprowadzona do "Rock and Roll Hall of Fame".

</doc>
<doc id="70674" url="https://pl.wikipedia.org/wiki?curid=70674" title="Józefów">
Józefów



</doc>
<doc id="70675" url="https://pl.wikipedia.org/wiki?curid=70675" title="Witnica">
Witnica

Witnica () – miasto w zachodniej Polsce, w woj. lubuskim, w powiecie gorzowskim, siedziba gminy miejsko-wiejskiej Witnica.
Według danych GUS z 31 grudnia 2019 r. Witnica liczyła 6731 mieszkańców.
Miasto położone jest 26 km od Gorzowa Wielkopolskiego przy drodze wojewódzkiej nr 132 (relacji Gorzów Wielkopolski - Kostrzyn nad Odrą). Przez miasto przepływa rzeka Witna, która jest dopływem Warty. Na północy zachód od miasta znajduje się Jezioro Wielkie.
Witnica leży w historycznej ziemi lubuskiej, po przejęciu jej w 1261 przez Brandenburgię stanowiła też część Nowej Marchii. 
Powierzchnia i podział administracyjny.
Według danych z 1 stycznia 2011 r. powierzchnia miasta wynosiła 8,24 km².
W latach 1975–1998 miasto administracyjnie należało do woj. gorzowskiego a wcześniej w 1950–1975 należało do województwa zielonogórskiego.
Gospodarka.
W mieście znajduje się głównie przemysł spożywczy, browarniczy, metalowy, skórzany i materiałów budowlanych. W mieście działa Witnicka Strefa Przemysłowa.
Historia.
Nazwa "Witnica" pochodzi od słów "wić", "witka" czyli rodzaju wierzby.
Okolice Witnicy już na początku naszej ery zamieszkiwali pierwsi osadnicy wczesnosłowiańscy, czego dowody można znaleźć do . Tysiąc lat później osada przeszła na własność Zakonu Templariuszy. Było to w roku 1100. Niemalże do połowy XIII wieku tereny te należały do Wielkopolski. Najstarsza pisana wzmianka o niewielkiej osadzie Witnica pochodzi z 1252 roku. W 1261 roku Witnica przeszła z rąk Zakonu Templariuszy pod panowanie Brandenburgii i została włączona do Nowej Marchii. W latach 1300-1559 Witnica była posiadłością Braci Cystersów z Kołbacza. Po sekularyzacji, Witnica od 1559 roku wchodziła w skład posiadłości Hohenzollernów. Miasto zostało niemal całkowicie zniszczone podczas wojny trzydziestoletniej. W połowie XVIII wieku w niewielkiej osadzie, jaką wtedy była Witnica, powstałą manufaktura produkująca sukno oraz pończochy, a także huta żelaza. W 1857 roku Witnica uzyskała połączenie kolejowe. W tym okresie uruchomiona została również odlewnia żelaza i fabryka maszyn. Na początku XX wieku Witnica otrzymała prawa miejskie. W 1935 roku Witnica liczyła 5 600 mieszkańców.
W wyniku II wojny światowej w 1945 miasto zostało włączone do Polski, otrzymując nazwę "Witnica". Dotychczasową ludność wysiedlono do Niemiec. W 1946 roku Witnicę zamieszkiwało 2600 osób. W latach 1946-1950 miasto należało do województwa poznańskiego. Od 1950 do 1975 roku należała do województwa zielonogórskiego, w latach 1975–1998 do województwa gorzowskiego, a od 1999 roku należy do powiatu gorzowskiego w województwie lubuskim.
W okresie powojennym Witnica była lokalnym ośrodkiem przemysłowo-usługowym i obsługiwała głównie teren gminy. W mieście istniała kaflarnia (zlikwidowana w 1993 roku), Zakład Produkcji Kontenerów oraz fabryki mebli. Część z tych zakładów nie sprostała wymogom gospodarki wolnorynkowej i upadła.
Zabytki i osobliwości.
Do wojewódzkiego rejestru zabytków wpisane są:
inne obiekty:
Demografia.
Według danych z 31 grudnia 2010 r. miasto miało 6859 mieszkańców.
Infrastruktura.
Witnica leży przy drodze nr 132 (relacji Gorzów Wielkopolski - Kostrzyn nad Odrą). Z miasta biegną też drogi lokalne do Mosiny, Lemierzyc, Lubiszyna. Przez teren miasta biegnie linia kolejowa łącząca Kostrzyn nad Odrą i Gorzów Wielkopolski a dalej biegnąca przez Drezdenko oraz Krzyż Wielkopolski. W roku 2006 do użytku oddana została obwodnica drogowa. Witnica posiada oczyszczalnię ścieków, wodociągi, kanalizację, miasto jest zgazyfikowane.
Współpraca międzynarodowa.
Miasta i gminy partnerskie:

</doc>
<doc id="70676" url="https://pl.wikipedia.org/wiki?curid=70676" title="Legionowo">
Legionowo

Legionowo – miasto w województwie mazowieckim, siedziba powiatu legionowskiego, położone w Kotlinie Warszawskiej, w odległości ok. 22 km na północ od centrum stolicy. Miasto należy do aglomeracji warszawskiej.
W latach 1975–1998 należało administracyjnie do województwa stołecznego warszawskiego.
Położenie geograficzne.
Legionowo leży na szlakach komunikacyjnych łączących Warszawę z Gdańskiem (Linia kolejowa nr 9) i Pojezierzem Mazurskim (droga krajowa nr 61). 7 km dzieli miasto od Jeziora Zegrzyńskiego – m.in. miejsca wypoczynku mieszkańców Warszawy i okolic. Znajduje się w centrum województwa mazowieckiego.
Demografia.
Legionowo jest szóstym pod względem liczby mieszkańców miastem województwa mazowieckiego (po Warszawie, Radomiu, Płocku, Siedlcach i Pruszkowie) oraz pierwszym w Polsce pod względem gęstości zaludnienia. Na 100 mężczyzn przypada 111 kobiet.
Piramida wieku mieszkańców Legionowa:
Środowisko przyrodnicze.
Legionowo niemalże ze wszystkich stron okalają lasy. Lesistość w granicach miasta wynosi 10,3%, zaś w powiecie legionowskim 30,6%. W pobliżu znajduje się sztuczny akwen – Zalew Zegrzyński, zaś cały powiat oprócz gminy Serock leży między Wisłą a Narwią.
Historia.
Historia Legionowa rozpoczyna się w XIX w. W 1877 r. na terenie ówczesnych dóbr hr. Potockiego powstała stacja Kolei Nadwiślańskiej Jabłonna. W tym miejscu trasa kolei przecinała się z jedną z pierwszych dróg bitych na ziemiach Polski – Traktem Kowieńskim. W ciągu kolejnych kilku lat, przy stacji kolejowej, hrabia August Potocki założył letnisko zwane od jego imienia Gucinem (hrabiego potoczne nazywano Guciem). Dawne letnisko to teraz sam środek Legionowa pomiędzy ulicą Piłsudskiego a Warszawską. Z tego też okresu pochodzą inne nazwy związane z Legionowem: Bukowiec (wówczas gajówka), Kozłówka i Ludwisin (dwa folwarki). Teraz są to dzielnice miasta.
W 1892 r. także przy stacji, ale po drugiej stronie torów, powstał carski garnizon wojskowy. To on wyznaczał dalsze dzieje Legionowa. W 1898 w Jabłonnie powstał Oddział Balonowy Warszawskiego Rejonu Fortecznego. Zapoczątkowana przez Rosjan tradycja baloniarstwa przetrwała w Legionowie prawie do końca XX wieku. Legionowscy oficerowie na balonach „Kościuszko” i „Polonia II” czterokrotnie triumfowali w międzynarodowych zawodach o Puchar Gordona Bennetta.
W 1897 r. powstała Huta Szkła „Jabłonna”.
Jabłonna i Legionowo stały się jednymi z ważniejszych obszarów stacjonowania rosyjskich żołnierzy po 1 sierpnia 1914 (od rozpoczęcia I wojny światowej). Carski garnizon został zlikwidowany w 1915 roku, kiedy do osady wkroczyli Niemcy. 14 listopada 1918 po raz pierwszy od 27 lat w koszarach zamieszkała polska załoga. 3 maja 1919 oficjalnie nadano osadzie nazwę Legionowo.
W okresie międzywojennym miejscowość zaczęła rozkwitać. W lawinowym tempie rosła liczba mieszkańców, rozrastała się także sama osada. W połowie lat 20. XX w. hrabia Maurycy Stanisław Potocki rozparcelował znaczną część swojego majątku. W 1921 roku w Legionowie przebywał przyszły prezydent Francji Charles de Gaulle. W tym samym roku powstała pierwsza szkoła podstawowa na Piaskach (dziś w tym miejscu stoi przedszkole) oraz kaplica garnizonowa. Pod koniec lat 20. XX w. rozpoczęło funkcjonowanie wojskowo-naukowe Centrum Aerologiczne z Wojskowym Wydziałem Aerologicznym Państwowego Instytutu Meteorologicznego. PIM istnieje w Legionowie do dzisiaj. Od lat 20. do wybuchu wojny stacjonował w Legionowie 1. Dywizjon Pociągów Pancernych (jedna z dwóch jednostek tego typu w Polsce).
W połowie lat 30. przy ul. Jagiellońskiej 8 (obecnie nr 6) wybudowano dla wyznawców judaizmu synagogę
W latach 1930–1952 siedziba wiejskiej gminy Legionowo. W 1932 otwarto tu jedno z pierwszych w Polsce kin dźwiękowych. Teren dzisiejszego osiedla Piaski był wówczas poligonem z torami kolejowymi i ćwiczebnym mostem. W latach 30. XX w. na terenie Bukowca, który prawnie jeszcze nie należał do Legionowa, powstało osiedle zamieszkane głównie przez wojskowych oficerów i ich rodziny. Z okresu międzywojennego pochodzi wiele charakterystycznych dla Legionowa domów piętrowych z dużą ilością okien i dużym strychem. W dworku przy ul. Norwida 10 mieści się "Miejski Ośrodek Kultury", w drewnianym domku przy ul. Warszawskiej 72 zorganizowana została galeria. Natomiast w "Willi Bratki" przy ul. Mickiewicza 23 znalazły swoje miejsce Zbiory Historyczne Miasta Legionowa. Budynek służy także "Towarzystwu Przyjaciół Legionowa".
Wybuch II wojny światowej zakończył dynamiczny rozwój miasta. W Legionowie powstawały komórki "Polskiego Związku Powstańczego". W domu przy ulicy Królowej Jadwigi 13 mieściła się radiostacja, punkt łącznikowy i komórka wywiadu (dom przy "Cafe Marysieńka"). W 1940 roku między ulicami Sobieskiego a Listopadową, na terenie zwanym Cegielnią Niemcy utworzyli getto dla ludności żydowskiej, w którym umieszczono między 2500 a 3000 osób. W ostatnich dniach lutego 1940 nieznani sprawcy zastrzelili niemieckiego burmistrza Legionowa Reinholda Marielke i jego żonę. W ramach odwetu Niemcy 24 lutego 1940 roku aresztowali w Henrykowie, Jabłonnie i Legionowie ponad 600 osób. 190 spośród z nich zostało 26 lutego 1940 rozstrzelanych w Palmirach. 4 października 1942 miała miejsce akcja likwidacji getta żydowskiego, w toku której zamordowano wielu Żydów.
1 sierpnia 1944 roku, w Legionowie, podobnie jak w innych rejonach Obwodu VII „Obroża” wybuchły krótkotrwałe walki wspierające powstanie warszawskie. Sztab powstańczy mieścił się w budynku przy ul. Jagiellońskiej 30. Oddziały powstańcze zajęły opuszczony przez Niemców budynek koszar oraz próbowały blokować szosę do Strugi, jednak w obliczu niemieckiej groźby spalenia Legionowa dowódca rejonu, pułkownik Kłoczkowski „Grosz” podjął decyzję o zakończeniu walk. W walce z okupantem brało udział bezpośrednio ponad 4 tys. mieszkańców Legionowa. Tyle samo zginęło w latach wojny. Po zaprzestaniu walk w Legionowie uczestnicy zajmowali się „szmuglem” żywności i uzbrojenia dla walczącej jeszcze Warszawy oraz opieką nad rannymi w walkach.
W okresie okupacji hitlerowskiej w odległości kilku kilometrów na północ od Legionowa przebiegała granica między Generalnym Gubernatorstwem a III Rzeszą (biegła od zachodu od Wisły, przez Skierdy, Trzciany, Krubin, Topolinę, a następnie wzdłuż rzeki Narwi).
28 października 1944 roku miasto zostało wyzwolone przez Armię Czerwoną
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 124 Ministerstwo Bezpieczeństwa Publicznego utworzyło w Legionowie.
W 1945 r. pierwszym po wojnie wójtem został Robert Krogulski, mieszkaniec Legionowa, były oficer carski i syndykalista. W 1947 roku Legionowo liczyło 9860 mieszkańców. W 1950 roku Zakłady Balonowe ponownie podjęły produkcję pod nazwą "„Aviotex”". Po wojnie w Legionowie stacjonowały oddziały 1 Warszawskiej Dywizji Piechoty im. Tadeusza Kościuszki. 1 września 2011 roku została ostatecznie rozformowana wywodząca się z niej 1 Dywizja Zmechanizowana (1DZ). 17 marca 1947 nastąpiło rozwiązanie kawalerii polskiej połączone z ostatnią w mieście defiladą ułanów.
W latach 1952–1975 Legionowo należało do powiatu nowodworskiego. Na mocy rozporządzenia Rady Ministrów z 3 maja 1952 roku Legionowo otrzymało prawa miejskie. Siedem lat później założono Spółdzielnię Mieszkaniową, co zapoczątkowało rozwój budownictwa i wzrost liczby mieszkańców. W ten sposób powstawało nowe Legionowo. Z przedwojennego miasta-letniska zmieniało się w miasto-sypialnię. Powstały tutaj osiedla bloków z „wielkiej płyty”: Jagiellońska, Sobieskiego i Piaski. W 1987 roku liczba ludności przekroczyła 50 tys., co sprawiło, że Legionowo zostało wpisane do miast prezydenckich.
Miejski Ośrodek Kultury przy ul. Norwida 10
Willa została zbudowana prawdopodobnie w 1927 r. przez Stanisława i Marię Gajewskich. Willę w 1981 roku wykupiło i wyremontowało miasto Legionowo, po czym przekazało na placówkę Miejskiego Ośrodka Kultury.
Willa przy ul. Krasińskiego 50
Willa wybudowana w 1929 roku dla Flawiana Onyszko, to budynek parterowy z mieszkalnym poddaszem z trójkątnym szczytem i balkonem wspartym na kolumnach, była w latach 1989–2001 placówką Miejskiej Biblioteki. W tym domu mieści się Zarząd Główny Kombatantów Polskich.
Drewniany dom przy ul. Krasińskiego 26
Drewniany dom przy ul. Krasińskiego 26, zbudowany w okresie międzywojennym, w czasie okupacji i po wojnie pełnił funkcję szpitala.
Dom przy ul. Batorego 14
Przy ul. Batorego 14 znajduje się dom parterowy z mieszkalnym poddaszem, odeskowany z zewnątrz, z przeszklonymi werandami. Zbudowany został w 1926 roku przez Emilię i Antoniego Mossakowskich.
Willa „Kazinek” przy ul. Warszawskiej
Zbudowana w 1935 roku przez Kazimierza Kowalskiego. W 1944 roku stacjonowały w nim wojska radzieckie. Właściciel domu był inżynierem i saperem. W 1922 roku został odznaczony orderem Virtuti Militari V klasy.
Willa Raciążanka przy ul. Batorego
Charakterystyczny dom zbudowany przez rodzinę Górczyńskich. Dom był przejściowo posterunkiem Policji, sklepem z materiałami żelaznymi, mydlarnią i kawiarnią.
Dwupiętrowa kamienica przy ul. Kopernika 16
Dwupiętrowa kamienica zbudowana w 1930 roku przez Jerzego Petersburskiego – kompozytora m.in. „Tanga Milonga”. Mieściła się w nim szkoła handlowa gen. Bolesława Sierzpietowskiego, koedukacyjne gimnazjum Kupieckie Jerzego Siwińskiego, a we wrześniu 1939 roku szpital polowy. W czasie okupacji było tu tajne gimnazjum, a po wojnie liceum ogólnokształcące, następnie szkoła zawodowa.
Willa przy ul. Reymonta 1
Willa zbudowana w 1932 roku przez Józefa i Natalię Radwańskich. Jest to budynek parterowy z mieszkalnym poddaszem z przeszkloną werandą.
Zabytki.
Willa Orawka
Willa została zbudowana w 1928 roku dla Władysława Kołakowskiego według projektu Witolda Wyganowskiego. Jest to dom parterowy z mieszkalnym poddaszem. Nowi właściciele zamieszkują willę od lat 80. XX wieku.
Willa Bratki
Willa zbudowana w 1928 roku dla rodziny Millerów, przed wojną była siedzibą wójta gminy Jabłonna, w okresie okupacji funkcjonował tu szpital utworzony przez dr. Tadeusza Frydrychowicza. W latach 90. mieściła się porodówka. Od 2001 roku znajduje się tu Muzeum Historyczne.
Zespół willowo-parkowy “Kozłówka”
Składa się z willi murowano-drewnianej wzniesionej ok. 1885 roku i otaczającego ją parku krajobrazowego.
Budynek koszar
Drewniany budynek koszar wybudowany w stylu wielkoruskim. Wpisany do rejestru zabytków w 1999 roku. Znajduje się przy ulicy Zegrzyńskiej. Po wielu podpaleniach, rozebrany i odbudowany na terenie SP nr 8 w Legionowie. Aktualnie użytkowany jest jako muzeum.
Honorowi obywatele miasta.
"Źródło:" oficjalna strona Urzędu Miasta Legionowo
Pomniki i tablice.
Pomnik Polski Walczącej
Wcześniej w miejscu, gdzie teraz znajduje się Pomnik Polski Walczącej, stał krzyż brzozowy z tablicą, na której zostały umieszczone nazwiska poległych w walce mieszkańców Legionowa. Krzyż postawiony w latach sześćdziesiątych dziesięć lat później został usunięty. Obecny pomnik powstał z inicjatywy byłych żołnierzy I Rejonu VII Obwodu „Obroża” Armii Krajowej, został odsłonięty i poświęcony 22 maja 1994 r. a opiekują się nim uczniowie Szkoły Podstawowej nr 7 im. VII Obwodu „Obroża” Armii Krajowej.
Głaz pamięci harcerzy poległych 2 sierpnia 1944 r.
Głaz poświęcony pamięci harcerzy poległych 2 sierpnia 1944 r. W jego budowę zaangażowali się żołnierze AK I Rejonu VII Obwodu „Obroża” w Legionowie. Odsłonięcia pomnika w dniu 2 sierpnia 1986 r. dokonała matka jednego z poległych harcerzy, pani Jadwiga Zakrzewska oraz przewodniczący zarządu środowiska żołnierzy AK VII Obwodu „Obroża” kpt. Edward Dietrich. Pomnik poświęcił ks. kapelan Leszek Kołoniecki z kościoła garnizonowego w Legionowie.
Głaz w hołdzie dowódcy Romanowi Kłoczkowskiemu ps. Grosz
Głaz narzutowy umieszczony na postumencie żelbetowym. W części frontowej głazu umieszczono granitową tablicę. Pomnik odsłonięto 3 maja 1992 roku. Autorami projektu są: Edward Dietrich i mgr inż. arch. Bogusław Piątek. Głaz znajduje się na ogrodzonej metalowym ogrodzeniem działce, bez swobodnego dostępu do niego.
Głaz Al. Sybiraków na Osiedlu Piaski
Na betonowym fundamencie ułożono płytki kamienne. Podtrzymują one płytę z jasnego granitu. Na płycie umieszczono kamienny cokół, na którym zamocowano głaz granitowy. W części frontowej głazu wkuto metalową tablicę. 6 listopada 1994 roku jednej z ulic osiedla Piaski w Legionowie (na terenie garnizonu) nadano nazwę al. Sybiraków. Pomnik wraz z aleją został 8 listopada 1994 roku poświęcony ofiarom walk z caratem i komunizmem. Autorem projektu jest mjr Grzegorz Nowak.
Głaz upamiętniający Generała Bolesława Roję
W 1919 roku na wniosek gen. Bolesława Roi, miasto otrzymało nazwę Legionowo. Głaz znajduje się na Bukowcu, przy ulicy gen. Bolesława Roi.
Głaz upamiętniający rodzinę Rykaczewskich
Hołd dla rodziny, która w okresie okupacji działała w konspiracji niepodległościowej. W latach późniejszych oddani pracy zawodowej i społecznej, szanowani obywatele miasta.
Obelisk upamiętniający podchorążych: Jerzego Dąbrowskiego ps. Lato i Stefana Majewskiego ps. Warta
Odsłonięcie pomnika odbyło się w 68 rocznicę wybuchu Powstania Warszawskiego na Placu Kościuszki w miejscu, gdzie zostali pojmani przez Niemców 20 czerwca 1943 roku. Pięć dni później, 25 czerwca 1943 roku zostali rozstrzelani za „transport broni ze zrzutów alianckich”.
Tablica pamięci Wandy Tomczyńskiej, porucznika Armii Krajowej ps. „Ala”
Wanda Tomczyńska praktycznie już od pierwszych tygodni okupacji niemieckiej w 1939 r. podjęła działalność konspiracyjną w szeregach ZWZ-AK w Legionowie. Tablicę odsłonięto w drugą rocznicę śmierci por. Wandy Tomczyńskiej, 17 września 2000 roku.
Tablica pamięci Andrzeja Paszkowskiego, kapitana Armii Krajowej ps. „Dzik”, „Kord”
Andrzej Paszkowski to honorowy obywatel miasta Legionowo. Tablica została odsłonięta 3 maja 2013 r. i znajduje się przy rondzie u zbiegu ulic Tadeusza Kościuszki, Jana Matejki i Zygmunta Krasińskiego, które od 26 września 2012 r. nosi jego imię.
Obelisk z pamiątkową tablicą w Kwaterze Wojennej
Na cmentarzu parafialnym przy Alei Legionów utworzono w latach 50. XX wieku Kwaterę wojenną w której spoczywają żołnierze Wojska Polskiego i Armii Krajowej oraz cywilne ofiary hitlerowskich mordów. Pomiędzy mogiłami wzniesiono wysoki obelisk, który odnowiono 1 września 2004 r. zdobiąc go granitowymi płytami.
Metalowy Krzyż w Kwaterze Zesłańców Sybiru
Z inicjatywy Koła Związku Sybiraków na cmentarzu parafialnym przy Alei Legionów powstała Kwatera Zesłańców Sybiru. W ogrodzonej części nekropolii stanął metalowy krzyż będący symboliczną mogiłą tych, którzy nie wrócili ze zsyłki. Obok niego chowani są dawni Sybiracy z Legionowa i okolic.
Pomnik Marszałka Józefa Piłsudskiego
Pierwszy pomnik Marszałka Józefa Piłsudskiego odsłonięto w Legionowie na skraju placu alarmowego koszar na Piaskach w 1931 r., dzięki staraniom pracowników Wojskowej Wytwórni Balonowej. Do dzisiaj po pomniku zachowały się resztki betonowego cokołu oraz fragmenty tablicy, które odnaleziono w 2004 r. Fragmenty te można zobaczyć na wystawie stałej w Filii „Piaski” Muzeum Historycznego w Legionowie. W 2016r odsłonięto nowy pomnik na skwerze przy Liceum im. Marii Konopnickiej naprzeciwko Ratusza.
Rzeźba Charlie Chaplina
W 2017 roku na rynku miejskim stanęła drewniana rzeźba przedstawiająca patrona Miejskiego Ośrodka Kultury, Charlie Chaplina. Projekt i jego realizację w całości sfinansował legionowski MOK.
Gospodarka.
W strukturze ekonomicznej miasta dominuje przemysł odzieżowy, spożywczy, metalowy, materiałów budowlanych, drzewny, chemiczny, zakłady artykułów technicznych i turystycznych, handel i usługi.
Transport.
Drogi.
W mieście krzyżują się drogi krajowe i wojewódzkie:
Kolejowy.
Stacja kolejowa Legionowo znajduje się na trasie międzynarodowego korytarza transportowego E65: Zebrzydowice – Katowice – Warszawa – Gdańsk Gł. Od stacji Legionowo odchodzi linia kolejowa Legionowo – Tłuszcz. Na terenie miasta są 2 stacje kolejowe: Legionowo, Legionowo Piaski i jeden przystanek kolejowy: Legionowo Przystanek.
Po wielu latach małego zainteresowania, transport kolejowy zaczyna odgrywać rolę głównego środka transportu w dojazdach mieszkańców do stolicy. W latach 2007–2010 przeprowadzone zostały prace modernizacyjne odcinka kolejowego między Warszawą Wschodnią a Legionowem wraz z przebudową stacji kolejowej Legionowo, mające na celu podnieść prędkość szlakową a tym samym uatrakcyjnić ten środek transportu, tworząc szybkie połączenie między Legionowem a Śródmieściem Warszawy. W ramach tej inwestycji przebudowano kolejny odcinek: Legionowo – Chotomów. Wybudowano także Centrum Komunikacyjne, będące głównym miejscem przesiadkowym dla mieszkańców powiatu legionowskiego. Obejmuje dworzec kolejowy z lokalami usługowymi, dwa parkingi wielopoziomowe, perony autobusowe oraz ul. Szwajcarską.
Miasto posiada bezpośrednie połączenia kolejowe z wieloma miastami realizowane przez spółki kolejowe PKP Intercity i Koleje Mazowieckie:
Autobusowy.
Darmowa Komunikacja Miejska Legionowo (DKM).
Na terenie miasta oraz części gminy Nieporęt (linia D1) zorganizowane są darmowe połączenia autobusowe w ramach Darmowej Komunikacji Miejskiej Legionowo, która w całości finansowana jest z budżetu Miasta Legionowo:
Komunikacja aglomeracji warszawskiej (ZTM).
W 2010 roku zostało uruchomione połączenie kolejowe linii S9 organizowane przez Zarząd Transportu Miejskiego w Warszawie na głównej trasie Warszawa Gdańska – Legionowo.
W czerwcu 2012 została uruchomiona wariantowa S3 łącząca Legionowo z Lotniskiem Chopina w Warszawie.
W pociągach linii SKM S3 i S9 honorowana jest pełna taryfa biletowa ZTM. Obecnie pociągi linii SKM S9 kursują podstawowo w relacji Legionowo – Warszawa Zachodnia peron 8 (d. Warszawa Wola), z wybranymi kursami w godzinach szczytów komunikacyjnych rozpoczynającymi ze stacji Legionowo Piaski, natomiast linia S3 kursuje w relacji (Radzymin) – Wieliszew/Legionowo Piaski – Lotnisko Chopina.
W ramach zawartego Porozumienia międzygminnego z ZTM organizowane są połączenia liniami autobusowymi:
W autobusach 723, 731, 736 i N63 honorowane są wszystkie bilety ujęte w taryfie ZTM. W autobusach linii L-8, L-9, L10, L11, L33, L34 i L41 honorowane są bilety ZTM od dobowego wzwyż. W/w linie „L” funkcjonują na zlecenie gmin ościennych tj. Nieporętu, Wieliszewa, Jabłonny i Nowego Dworu Mazowieckiego (Legionowo jest tylko punktem docelowym tras linii).
Komunikacja autobusowa (poza taryfą ZTM i DKM).
Na terenie Legionowa funkcjonują także inni przewoźnicy autobusowi:
Lotniczy.
Legionowo leży około 20 km od lotniska Warszawa-Modlin i około 25 km od lotniska Chopina w Warszawie. Te dwa porty lotnicze łączy linia kolejowa Kolei Mazowieckich (RL), która przebiega przez Legionowo zatrzymując się na stacji PKP Legionowo i przystanku Legionowo Przystanek. Czas przejazdu od PKP Legionowo do PKP Modlin zajmuje około 15 minut, skąd autobusem bezpośrednio do lotniska dojedziemy w ok. 10 min.
Edukacja.
Byłe gimnazja.
Gimnazja istniejące przed 2018 r., zamienione w szkoły podstawowe
Publiczne:
Niepubliczne:
Szkoły ponadpodstawowe.
Niepubliczne:
Sąsiednie gminy.
Jabłonna, Nieporęt, Wieliszew

</doc>
<doc id="70678" url="https://pl.wikipedia.org/wiki?curid=70678" title="Garwolin">
Garwolin

Garwolin – miasto w województwie mazowieckim, siedziba władz gminy miejskiej Garwolin, gminy wiejskiej Garwolin i powiatu garwolińskiego.
Miasto położone jest nad rzeką Wilgą, przy skrzyżowaniu dróg S17 z 76.
Garwolin uzyskał lokację miejską przed 1423 rokiem. Miasto królewskie Korony Królestwa Polskiego, położone w drugiej połowie XVI wieku w powiecie garwolińskim ziemi czerskiej województwa mazowieckiego.
Położenie.
Miasto we wschodniej Polsce, usytuowane w południowo-wschodniej części Równiny Garwolińskiej, położone 60 km od Warszawy. W latach 1975–1998 należało do województwa siedleckiego.
Etymologia.
Nazwa "Garwolino" pojawia się w średniowiecznych notatkach z 1386 i 1404. Pochodzi od nazwy osobowej "Garwoł". Wśród mieszkańców popularna jest legenda łącząca nazwę miasta z gawronami.
Historia.
Ślady osadnictwa na terenie dzisiejszych granic Garwolina pochodzą sprzed około 2000 lat czyli z epoki żelaza.
Prawa miejskie miasto uzyskało 27 lipca 1423. Od 1539 stolica powiatu w ziemi czerskiej, znaczny ośrodek rzemiosła i handlu. W 1565 liczył 260 domów, 69 ogrodów i 230 rzemieślników, w tym: 24 szewców, 12 krawców, 9 kuśnierzy, 22 kowali, 7 czapników, 3 tesarzów, 3 bednarzy, 6 krawców, 3 barwierzy, 6 cieśli, 3 kołodziejów i 63 piwowarów. Garwolin w owym czasie słynął z warzenia przedniego piwa. W czasie potopu szwedzkiego straty w ludności przekroczyły 90%, w mieście pozostało 50 domów. W 1795 po trzecim rozbiorze miasto znalazło się w zaborze austriackim, w czasie wojen napoleońskich w Księstwie Warszawskim, po Kongresie Wiedeńskim w 1815 w zaborze rosyjskim na terenie Królestwa Kongresowego. Do rozwoju miasta przyczyniły się budowy: traktu lubelskiego w 1835 i kolei nadwiślańskiej Warszawa – Lublin – 1877.
22 marca 1863 powstańcy styczniowi usiłowali bez skutku zdobyć Garwolin broniony przez wojska rosyjskie.
W latach 1892-1914 w Garwolinie stacjonował 37 (13) pułk dragonów carskiej armii.
W 1905 odbywały się strajki rolne i demonstracje. W czasie I wojny światowej działała placówka Polskiej Organizacji Wojskowej w listopadzie 1918 rozbrajająca stacjonujących tu żołnierzy niemieckich, działała rada delegatów robotniczych.
Podczas bitwy o Garwolin, w dniu 16 sierpnia 1920 roku wyróżnił się Stanisław Szaliński (późniejszy major i szef kontrwywiadu wojskowego w latach 1930–1939). Dowodząc plutonem karabinów maszynowych 3 batalionu 58 pp, zmusił nieprzyjaciela do pozostawienia dwóch dział. W pościgu za oddziałem bolszewickim zaatakował koszary w Garwolinie. Dzięki śmiałemu szturmowi doprowadził do kapitulacji załogi i zdobycia taboru brygady oraz 300 jeńców. Następnie skutecznie bronił koszar przed nacierającą kawalerią nieprzyjaciela.
17-18 sierpnia 1920 podczas Bitwy Warszawskiej w Garwolinie stacjonował sztab Józefa Piłsudskiego dowodząc kontruderzeniem znad Wieprza.
15 kwietnia 1934 obszar miasto zwiększono kosztem gminy wiejskiej Górzno, z której przyłączono: wieś Czyszków, kolonię Czyszków Trzeciaki, kolonię Czyszków-Pustka, część kolonii Lucin, część wsi Natalja, gromadę Zawady-Stare, a także kosztem gminy wiejskiej Wola Rębkowska, z której przyłączono gromadę Leszczyny. 
W latach 1921 – 1939 w tutejszych koszarach kawaleryjskich stacjonował 1 Pułk Strzelców Konnych "Raszyńskich" im. cesarza Napoleona I. W latach 1925-1926 w Garwolinie i okolicach duży wpływ na społeczeństwo miała radykalna Niezależna Partia Chłopska. 
We wrześniu 1939 Niemcy zniszczyli centralną część zabudowy, miały miejsce liczne aresztowania i deportacje do obozów zagłady i koncentracyjnych. Podczas II wojny światowej Garwolin znalazł się w granicach Generalnego Gubernatorstwa. Od stycznia 1941 funkcję Kreishauptmanna (starosty) powiatu Garwolin objął Karl Freudenthal. Jedną z pierwszych jego decyzji było usunięcie z miasta obywateli narodowości żydowskiej i przesiedlenie ich do gett w Żelechowie, Sobolewie, Łaskarzewie i Parysowie. Do końca 1942 na rozkaz Karla Freudenthala Gestapo oraz żandarmeria zamordowały na terenie miasta i powiatu 890 osób, a do obozów koncentracyjnych lub do pracy przymusowej wywieziono kolejnych 2100. Za popełnione zbrodnie Sąd Delegatury Rządu na Kraj wydał na przełomie lat 1942-1943 wyrok skazujący go na karę śmierci. Zastrzelony 5 lipca 1944 podczas zamachu dokonanego przez połączone dwie grupy dywersyjne AK z Garwolina i Woli Rębkowskiej.
W końcu lipca 1944 r. Garwolin był najsilniejszym punktem oporu Niemców na rzece Wildze. W dniu 27 lipca 1944 r. miasto zostało wyzwolone przez jednostki 8 korpusu 2 Armii Pancernej 1 Frontu Białoruskiego dowodzonego przez marsz. K. Rokossowskiego. 28 lipca 1944 do miasta dotarły jednostki 8 Armii Gwardii 1 Frontu Białoruskiego, które dotychczas nacierały w ślad za 2 A.Panc. Armie te w okolicach miasta przygotowywały się do operacji forsowania Wisły. W dniu 11 września 1944, oddziały 1 Armii WP zostały zluzowane na przyczółku magnuszewskim przez 8 Armię Gwardii i ześrodkowane w okolicach Garwolina, w celu przygotowania do działania na odcinku warszawskim.
Podczas II wojny światowej Garwolin uległ zniszczeniu niemal w 70%.
10 marca 1946 na szosie Warszawa – Lublin w rejonie Gończyc w pobliżu Garwolina Oddział AK Mariana Bernaciaka stoczył potyczkę z oddziałem Armii Czerwonej, w której zginęło kilku żołnierzy radzieckich, a pluton polski stracił 1 zabitego i 1 rannego. 
W czasach Polski Ludowej miasto zostało odbudowane, powstały nowe osiedla mieszkaniowe, uregulowano i zagospodarowano brzegi Wilgi. Powstała rzeźnia, duże zakłady mleczarskie, w 1969 rozpoczął pracę Zakład Doświadczalny Instytutu Maszyn Matematycznych, w 1973 baza Przedsiębiorstwa Kolejowych Robót Elektryfikacyjnych, w 1975 uruchomiono produkcję w Zakładach Przemysłu Odzieżowego „Cora”. Dawne koszary w Gracjanowie przebudowano na zespół sanatoryjny neuropsychiatrii dziecięcej. 
Zabytki.
Według rejestru zabytków NID na listę zabytków wpisane są obiekty:
Gospodarka.
Garwolińska Strefa Aktywności Gospodarczej; Ośrodek przemysłowo-usługowy; przemysł maszynowy, środków transportu, poligraficzny, spożywczy (mleczarski i mięsny), odzieżowy, skórzany, materiałów budowlanych, meblowy i kosmetyczny.
Transport.
Na terenie miasta krzyżują się dwie drogi krajowe:
W odległości 5 km od miasta przebiega linia kolejowa nr 7 Warszawa – Lublin – Dorohusk; stacja Garwolin znajduje się we wsi Wola Rębkowska. W momencie uruchomienia kolei nadwiślańskiej (1877) Garwolin nie miał stacji kolejowej. W 1894 miasto obsługiwała stacja kolejowa "Wilga" usytuowana w miejscu dzisiejszej stacji Ruda Talubska. W 1914 Garwolin obsługiwały dwie stacje kolejowe – "Mirwan" (położona w miejscu obecnej stacji Garwolin) i "Garwolin" (wcześniej zwana Wilgą a dziś Ruda Talubska). W 1922 ustalono nazwy stacji obowiązujące do dnia dzisiejszego. Do czasów II wojny światowej stacja i miasto Garwolin przez Żydów były nazywana "Mirwan".
Przedsiębiorstwo Komunikacji Samochodowej w Garwolinie zapewnia połączenia do Warszawy, Otwocka, Łaskarzewa, Ryk, Siedlec, Żelechowa, Łukowa, Maciejowic i innych miejscowości. Istnieją też przewoźnicy prywatni, którzy zapewniają połączenia do Warszawy, Lublina, Siedlec i Stoczka Łukowskiego.
12 czerwca 2010 otworzono oficjalnie sanitarne lądowisko.
Wojsko w Garwolinie.
Jednostki wojskowe stacjonujące na terenie Garwolina:
barwy mundurów jednostek wojskowych stacjonujących w Garwolinie:

</doc>
<doc id="70680" url="https://pl.wikipedia.org/wiki?curid=70680" title="Reguła Bayesa">
Reguła Bayesa



</doc>
<doc id="70681" url="https://pl.wikipedia.org/wiki?curid=70681" title="Opatówek">
Opatówek

Opatówek (, "Opatovia") – miasto w Polsce położone w województwie wielkopolskim, w powiecie kaliskim, siedziba gminy Opatówek. 
W latach 1975–1998 miasto administracyjnie należało do województwa kaliskiego.
Miasto duchowne, własność arcybiskupstwa gnieźnieńskiego, pod koniec XVI wieku leżało w powiecie kaliskim województwa kaliskiego. Opatówek był miastem do 30 maja 1870, ponownie uzyskał prawa miejskie 1 stycznia 2017.
Według danych z 31 grudnia 2017 miasto liczyło 3723 mieszkańców.
Opatówek jest niewielkim ośrodkiem przemysłowym w Kaliskim Okręgu Przemysłowym, siedzibą grupy kapitałowej Colian; w mieście znajduje się jeden z zakładów produkcyjnych tej grupy.
W Opatówku znajduje się Muzeum Historii Przemysłu oraz wydział zamiejscowy Wyższej Szkoły Informatyki i Umiejętności w Łodzi. Miasto jest siedzibą dekanatu Opatówek (diecezja kaliska).
W 1826 w miejscowym kościele św. Doroty i Najświętszego Serca Pana Jezusa został pochowany pierwszy namiestnik Królestwa Polskiego książę Józef Zajączek.
Położenie.
Opatówek leży na Nizinie Południowowielkopolskiej, na Wysoczyźnie Kaliskiej, nad Trojanówką (hist. "Cienia", "Pokrzywnica", "Stawka"), w aglomeracji kalisko-ostrowskiej, w zespole miejskim Kalisza, około 9 km na wschód od Kalisza; przez miasto przebiega linia kolejowa nr 14, droga krajowa nr 12 i droga wojewódzka nr 471 (Opatówek–Dąbrowa). Opatówek położony jest we wschodniej części historycznej Wielkopolski, w Kaliskiem; do II rozbioru Polski (1793) leżał w województwie kaliskim, po utworzeniu Królestwa Polskiego (1815) leżał w województwie kaliskim, w powiecie kaliskim i był siedzibą gminy Opatówek; w dobie Królestwa Polskiego Opatówek był znacznym ośrodkiem przemysłowym w kalisko-mazowieckim okręgu przemysłowym, przez miasto przebiegał trakt fabryczny (Łowicz–Łódź–Kalisz), w 1914 uruchomiono wąskotorową linię kolejową Opatówek–Zbiersk w sieci Kaliskiej Kolei Dojazdowej.
Historia.
Pierwsze ślady osadnictwa na terenach dzisiejszego Opatówka pochodzą z epoki brązu. W okresie ożywionego handlu z Rzymem w pobliżu dzisiejszego Opatówka przebiegał szlak handlowy, nie wiadomo jednak czy już wówczas istniała w tym miejscu osada.
Początki Opatówka związane są z chrystianizacją Wielkopolski w okresie kształtowania się państwa polskiego. Sprowadzane wówczas zakony otrzymywały kilka lub nawet kilkanaście wsi jako uposażenie. Prawdopodobnie Opatówek wymieniany jest wówczas jako Opatovia, Opatów, lub Opatowo. W 1246 jest już własnością archidiecezji gnieźnieńskiej. Na przełomie XIII i XIV wieku Opatówek był kilkakrotnie niszczony. Najpierw podczas najazdów szlachty na dobra arcybiskupie, a następnie przez Litwinów (1304) i Krzyżaków (1331).
W drugiej połowie XIV wieku dzięki staraniom arcybiskupa gnieźnieńskiego Jarosława Bogorii Skotnickiego Opatówek uzyskał potwierdzenie praw miejskich, nabytych prawdopodobnie w 1 połowie tegoż stulecia. Mimo ich uzyskania, przez długi okres należał do miast bardzo małych. W 1579 miasto opłacało podatek „od dwu rzemieślników i ośmiu komorników”. W 1775 Opatówek liczył 80 „dymów”.
Rozbiory Polski.
Po II rozbiorze Polski Opatówek znalazł się w departamencie kaliskim Prus Południowych, a następnie w departamencie kaliskim Księstwa Warszawskiego. W 1807 stał się własnością gen. Józefa Zajączka. Dochód z nadanego Zajączkowi klucza opatóweckiego w samym tylko 1807 wyniósł 81 081 złp. W 1810 Zajączek przebudował dawny pałac prymasowski na styl renesansowy oraz odnowił otaczający go park. W latach 1806-1813 dzierżawcą Opatówka był Kacper Miaskowski, oficer wojsk polskich, w czasie inwazji na Rosję (1812) dowódca 15 pułku piechoty Księstwa Warszawskiego. 
Królestwo Polskie.
W 1815 utworzono Królestwo Polskie, od 1816 Opatówek leżał w województwie kaliskim, w powiecie kaliskim, był siedzibą gminy; w 1837 województwo kaliskie przemianowano na gubernię kaliską, w 1844 włączoną do guberni warszawskiej, utworzoną ponownie w 1867.
Początek XIX wieku to okres rozwoju Opatówka. Miasto zyskało nowe grunty przy trakcie fabrycznym z Łowicza do Kalisza. Skuszeni przywilejami osiedlali się w Opatówku mieszczanie, kupcy i przemysłowcy. Położono bruk i zbudowano nowe kamienice. W 1824 powstała w Opatówku fabryka sukna. Rozwój Opatówka opisał w swych pamiętnikach polski pisarz i dramaturg, Julian Ursyn Niemcewicz: „z miejsca, położonego w piaszczystej i nieprzyjemnej krainie, uczynili dzisiejsi właściciele okolicę najprzyjemniejszą. (...) nie wieś, jak przedtem, lecz porządne miasteczko, z rzemieślniczych domów złożone, wskazują wszędy ruch czynny i życie, miłym Opatówek czynią pobytem”.
W 1831 urodził się w Opatówku Agaton Giller, dziennikarz i publicysta, członek Rządu narodowego w powstaniu styczniowym, a w 1833 jego brat Stefan Giller, poeta, znany jako „Stefan z Opatówka”. W 1850 miasto liczyło już 1200 mieszkańców. W 1862 zezwolono na osiedlanie się w Opatówku Żydom. Podczas powstania styczniowego operował w rejonie Opatówka oddział Franciszka Parczewskiego. W 1869 Opatówek, liczący wówczas 1623 mieszkańców, utracił prawa miejskie stając się osadą miejską. W 1878 spłonęło archiwum akt dawnych, uratowano jedynie jeden przywilej namiestnika oraz pięć ksiąg grodzkich z XVII i XVIII stulecia.
Pałac popadł w ruinę, w 1910 zamknięto fabrykę sukna. W tym okresie jednakże szansą dla Opatówka stało się uzyskanie w 1902 połączenia kolejowego z Kaliszem i Łodzią (Kolej Warszawsko-Kaliska).
W 1914 roku wybudowano linię kolei wąskotorowej do Zbierska (Kaliska Kolej Dojazdowa). 15 sierpnia 1914 wkroczyły pierwsze oddziały niemieckie. Od 1917 działał na terenie Opatówka oddział Polskiej Organizacji Wojskowej. 
II Rzeczpospolita.
W 1918 Opatówek powrócił do Polski. W okresie międzywojennym społeczeństwo Opatówka było zróżnicowane narodowościowo, zamieszkiwali tu Polacy, Niemcy i Żydzi. Działały organizacje polskie, w tym harcerstwo. 14 czerwca 1919 r. w Opatówku złożył wizytę nuncjusz papieski w Polsce Achille Ratti, przyszły papież Pius XI. W 1931 Opatówek zamieszkiwało 3000 mieszkańców. 22 listopada 1931 roku odsłonięto Pomnik Wolności z płaskorzeźbą przedstawiającą popiersie Józefa Piłsudskiego. W 1938 dokonano elektryfikacji i podłączenia do elektrowni w Kaliszu. 
4 września 1939 r. wkroczenie wojsk niemieckich do miasta i masowa ucieczka ludności w kierunku wschodnim. 
Od 1945.
W dniach 21–22 stycznia 1945 wyzwolono miasto spod okupacji.
Już w kwietniu 1945 r. powstała „Samopomoc Chłopska”. W grudniu 1951 r. oddano do użytku nowy gmach szkoły podstawowej przy ul. Szkolnej 3. W 1972 roku powstał Zespół Szkół Rolniczych. W czerwcu 1987 r. świętowano 850-lecie Opatówka. Od roku 1990 istnieje Towarzystwo Przyjaciół Opatówka, które wydaje biuletyn „Opatowianin”. W 1997 r. odnaleziono na strychu domu Gillerów zbiór dokumentów, listów, rękopisów i książek należących do tej rodziny. W 1999 r. Gminnej Bibliotece Publicznej nadano status biblioteki powiatowej. W 2001 Opatówek rozpoczął współpracę z włoską gminą Peccioli. W latach 2005–2006 odnowiono drogę krajową nr 12 przebiegającą przez miejscowość. W 2005 roku oddano do użytku halę widowiskowo-sportową.
19 lipca 2016 premier Beata Szydło podpisała rozporządzenie Rady Ministrów, przywracające Opatówkowi prawa miejskie od 1 stycznia 2017.

</doc>
<doc id="70682" url="https://pl.wikipedia.org/wiki?curid=70682" title="Statystyka bayesowska">
Statystyka bayesowska



</doc>
<doc id="70683" url="https://pl.wikipedia.org/wiki?curid=70683" title="Nadarzyn (województwo mazowieckie)">
Nadarzyn (województwo mazowieckie)

Nadarzyn – wieś (dawniej miasto) w Polsce położona w województwie mazowieckim, w powiecie pruszkowskim, w gminie Nadarzyn.
Miejscowość jest siedzibą gminy Nadarzyn, rzymskokatolickiej parafii św. Klemensa oraz Biura Oddziału Świadków Jehowy nadzorujące działalność Świadków Jehowy w Polsce. Wieś jest podzielona na dwa sołectwa Nadarzyn I i Nadarzyn II.
Nadarzyn uzyskał lokację miejską w 1453 roku, prawa miejskie stracił w 1870 roku. Nadarzyn, będący własnością szlachecką położony był w drugiej połowie XVI wieku w powiecie błońskim ziemi warszawskiej województwa mazowieckiego. Do 1952 roku miejscowość była siedzibą gminy Młochów. W latach 1975–1998 miejscowość położona była w województwie warszawskim.
Położenie.
Położony 22 km na południowy zachód od Warszawy, nad rzeką Zimna Woda (dopływ Rokitnicy) (dopływem Utraty). Miejscowość leży przy skrzyżowaniu drogi krajowej nr 8 i drogi wojewódzkiej nr 720 oraz drogi gminnej Nadarzyn-Kajetany-Szamoty-Jabłonowo, będącej dojazdem do drogi krajowej nr 7.
Historia.
Nadarzyn jest starą osadą z tradycją sięgająca czasów Księstwa Mazowieckiego. Pierwsze wzmianki o Nadarzynie pochodzą z początków XV wieku, kiedy to stanowił on prywatną własność rodziny Nadarzyńskich herbu Radwan, rezydującej w sąsiednim Ruścu. W roku 1453 Tomasz Nadarzyński uzyskał od księcia mazowieckiego, Bolesława IV przywilej na lokację miasta na prawie chełmińskim. Była to trzydziesta ósma lokacja na Mazowszu w XV wieku, co niewątpliwie świadczyło o świetności Nadarzyna tamtych lat. Przywileje miejskie zostały potwierdzone przez wielu królów polskich: Zygmunta Starego w 1529 roku, Zygmunta II Augusta w 1559 roku, Jana III Sobieskiego w 1682 roku, Augusta II w 1698 roku i Stanisława Augusta Poniatowskiego w 1779 roku.
W 1453 roku, czyli w roku uzyskania praw miejskich, z fundacji Tomasza z Ruśca wzniesiony został pierwszy drewniany kościół. Kilkanaście lat później, w 1469 roku, biskup poznański, Andrzej z Bnina Opaliński zatwierdził przy kościele parafię, mającą swą kaplicę w Ruścu. Parafia Nadarzyn była wówczas pod wezwaniem Nawiedzenia NMP i św. Leonarda i znajdowała się na terenie diecezji poznańskiej.
Z 1507 roku pochodzi pierwsze świadectwo istnienia osiedla żydowskiego w Nadarzynie.
W 1554 roku Zofia z Mrokowskich Nadarzyńska założyła pierwszą szkołę w Nadarzynie, a wkrótce potem wraz z Barbarą Pilikową pierwszy szpital pod wezwaniem Św. Ducha, który jednocześnie był przytułkiem dla ubogich. Mieścił się on przy obecnej ulicy Poświętnej, a w jego pobliżu stała figura Matki Bożej. Szpital przetrwał do czasów rozbiorów.
Nowy kościół na miejsce starego, zniszczonego i spalonego przez Szwedów, powstał w 1661 roku, a wzniesiony został przez Michała Karnkowskiego, wojewodę płockiego, starostę wyszogrodzkiego, dziedzica Walendowa, Nadarzyna i Wolicy jednocześnie.
W wiekach XVII i XVIII Nadarzyn kilkakrotnie zmieniał właścicieli. Od 1678 roku był własnością jezuitów płockich, od 1774 roku należał do rodziny Branickich, a potem Ogińskich.
Miasto intensywnie się rozwijało dzięki korzystnemu położeniu przy kupieckim trakcie częstochowskim, jednej z nielicznych dróg przecinającej wówczas okolice. W niespokojnym schyłku XVIII wieku, kiedy wojska pruskie i rosyjskie okupowały i grabiły tereny polskie, ucierpiał również i Nadarzyn, w okolicach którego odbywało się szereg potyczek Powstania Kościuszkowskiego.
Po trzecim rozbiorze Polski, powiat błoński, w skład którego wchodził wówczas Nadarzyn, znalazł się w obrębie zaboru pruskiego. Od 1807 roku był w Księstwie Warszawskim, a w 1815, w ramach Królestwa Polskiego, pod zaborem rosyjskim.
W 1806 roku z fundacji Tomasza Adama hrabiego Ostrowskiego, herbu Rawicz, senatora, wojewody i prezesa Senatu Królestwa Polskiego, powstał kościół parafialny pod wezwaniem św. Klemensa wzniesiony według projektu architekta Jakuba Kubickiego. W tym samym czasie i w tym samym klasycystycznym stylu, Kubicki zaprojektował zajazd usytuowany w pobliżu kościoła i rynku, a jednocześnie u wylotu głównego traktu w kierunku Warszawy. Zajazd ten, obszerny i wygodny, dający schronienie zarówno podróżnym, jak ich koniom, zaopatrzony w szynk z zapleczem, stał się znaną i licznie odwiedzaną szczególnie przez kupców, gospodą. Zaszczytem dla zajazdu była wizyta w nim księcia Józefa Poniatowskiego, który w 1809 roku przed bitwą pod Raszynem zagościł tu wraz ze swoim sztabem.
Kolejne zniszczenia i rabunki miały miejsce w okresie Powstania Listopadowego, kiedy znaczne siły rosyjskie zostały skoncentrowane na linii Błonie-Nadarzyn. Wkrótce po upadku powstania, w 1837 roku, zaborcy rosyjscy przemianowali województwo warszawskie na gubernię warszawską. Następne zmiany nastąpiły po stłumieniu kolejnego patriotycznego zrywu Polski, Powstania Styczniowego. W 1869 roku przeprowadzony został nowy podział administracyjny guberni. W tym samym roku władza rosyjska odebrała Nadarzynowi prawa miejskie nadając mu status osady.
Mimo to stale wzrastała liczba mieszkańców Nadarzyna: pod koniec XIX wieku żyło tu około 1200 osób, a w 1910 roku około 2500.
Zniszczenia I wojny światowej nie ominęły również Nadarzyna, którego ludność pod koniec wojny została zredukowana do połowy, głównie na skutek ewakuacji podczas przygotowań linii frontu. W roku 1915 pożar zniszczył zwartą, drewnianą zabudowę wokół rynku, a w listopadzie 1918 roku członkowie założonej przed dziewięcioma latami Ochotniczej Straży Pożarnej pod dowództwem Kazimierza Rosińskiego brali udział w rozbrajaniu Niemców.
W latach międzywojennych Nadarzyn należał do gminy Młochów powiatu błońskiego. Był jednak siedzibą gminy, która mieściła się w jednym z budynków okalających plac marszałka Piłsudskiego, gdzie obecnie stoi popiersie marszałka. Ludność całej gminy liczyła wówczas około 10,5 tysiąca osób, w tym olbrzymią większość, bo około 9,5 tysiąca stanowili Polacy, a do mniejszości narodowych należeli Żydzi, którzy zajmowali się głównie handlem. Poza tym mieszkało tu niewielu Niemców i Rosjan.
W niepodległej już Polsce nadal pracowała Ochotnicza Straż Pożarna, a obok niej rozwijało swą działalność Kółko Rolnicze, które prowadziło szkolenia rolników między innymi poprzez wizytowanie gospodarstw o najlepszych wynikach. W roku 1932 oddano do użytku drewnianą szkołę o sześciu izbach lekcyjnych. Służył on jako przedszkole. Został jiż rozebrany, ustępując miejsca nowemu gmachowi przedszkola. W 1935 roku powstał w Nadarzynie Gminny Ośrodek Zdrowia, którego pierwszym kierownikiem był dr. Wróbel.
W latach II wojny światowej, położony na szlaku, którym posuwała się I niemiecka dywizja, Nadarzyn był jednym z punktów oporu wojsk polskich. Wiosną 1940 roku ekshumacja i pogrzeb pomordowanych wcześniej osób przekształciły się w patriotyczną manifestację z chóralnie odśpiewaną „Rotą”. Na terenie tym działał ZWZ, przekształcony później w Armię Krajową, której dowódcą był Henryk Bolicki z Podkowy Leśnej o pseudonimie „Twardy”. Spod okupacji hitlerowskiej Nadarzyn został wyzwolony 17 stycznia 1945 roku.
Nadarzyn jest siedzibą gminy, którą zamieszkuje około 11 tysięcy osób. Po przełomie w 1989 roku powstały nowe osiedla. Zmieniła się w związku z tym struktura zawodowa mieszkańców gminy, powstało wiele przedsiębiorstw, rozrosło się zaplecze handlowe. To z kolei stało się powodem modernizacji obiektów użytku publicznego oraz dróg.
Obecnie.
Swoją działalność prowadzi tutaj ponad 1100 podmiotów gospodarczych. Jest wśród nich ponad 20 dużych firm m.in.: 3M Poland, Scania Polska, MAN, DAF, Mago S.A., Wanzl Sp. z o.o., Schenker Sp. z o.o. oraz centrum handlowe MAXIMUS.
W 2022 otwarto zakłady produkcji wózków do pociągów, metra i tramwajów francuskiego koncernu Alstom, przy których funkcjonuje także centrum serwisowe wózków do pociągów dużej prędkości (do 250 km/godz.).
Sport.
W miejscowości działa od roku 1952 Gminny Ludowy Klub Sportowy Nadarzyn, którego drużyna piłkarska od sezonu 2019/2020 występuje w Klasie okręgowej (grupa Warszawa II), a także "Ludowy Klub Sportowy Orzeł Nadarzyn" oraz "Liga Obrony Kraju".

</doc>
<doc id="70684" url="https://pl.wikipedia.org/wiki?curid=70684" title="Ministerstwo Bezpieczeństwa Państwowego Chińskiej Republiki Ludowej">
Ministerstwo Bezpieczeństwa Państwowego Chińskiej Republiki Ludowej

Ministerstwo Bezpieczeństwa Państwa (, w skrócie "Guó’ānbù"), Działająca od 1983 chińska instytucja, ministerstwo obejmujące głównie działania wywiadowcze, analizy danych, szeroko pojętego wywiadu elektronicznego, a dodatkowo kontrwywiadu i bezpieczeństwa wewnętrznego.
Od chwili powołania Ministerstwa Bezpieczeństwa Państwa, zdecydowanie zdominowało one pozostałe elementy złożonej struktury służb wywiadowczych Chińskiej Republiki Ludowej.
Oficjalnie powodem utworzenia "Guojia Anquan Bu" było zwalczanie działalności obcych instytucji wywiadowczych. Do 1985 na Zachodzie nic nie wiedziano na temat MBP. Wtedy właśnie na Zachód zbiegł były dyrektor Biura Spraw (Biuro II) Zagranicznych Ministerstwa Bezpieczeństwa Państwa (biuro wywiadu), Yu Zhensan.
W ostatnich latach znacznie wzrosła aktywność "Guojia Anquan Bu" na terenach Hongkongu i Makau, agencja starała się również dosięgnąć chińskich dysydentów w innych krajach oraz nadzoruje inwigilację przebywających na terenie Chin obcokrajowców.
Historia.
Pierwszym partyjnym aparatem bezpieczeństwa Komunistycznej Partii Chin (KPCh), był utworzony na mocy dekretu z 1928 roku Wydział Spraw Specjalnych (chiń. 特务 "Tè wù" (te łu)), którym kierował Zhou Enlai, współzałożyciel Chińskiej Armii Ludowo-Wyzwoleńczej. 
Bezpośrednim poprzednikiem dzisiejszego MBP był Centralny Wydział Spraw Społecznych (chiń. 中央社会部 "Zhōngyāng shèhuìbù"), główny organ wywiadowczy Komunistycznej Partii Chin, przed jej dojściem do władzy w 1949 roku. Na czele Wydziału stał w latach 1939-1946 Kang Sheng. Centralny Wydział Spraw Społecznych działał w rejonach baz Armii Czerwonej w Yan’anie w prowincji Shaanxi w północnych Chinach podczas II wojny chińsko-japońskiej w latach 1937-1945. Centralny Wydział Spraw Społecznych dostarczał Komunistycznej Partii Chin analiz sytuacji światowej opartych na raportach dziennikarskich oraz zapewniał jej wywiad, który okazał się cenny w latach 1946-1949 podczas wojny domowej w Chinach przeciwko siłom Nacjonalistów. Wkrótce Centralny Wydział Spraw Społecznych przekształcił się w Centralny Wydział Śledczy. Guojia Anquan Bu powstało w 1983 w wyniku połączenia Centralnego Wydziału Śledczego i biura kontrwywiadu w Ministerstwie Bezpieczeństwa Publicznego ChRL. Struktura Ministerstwa BP wzorowana była na KGB ZSRR (przynajmniej w zakresie wywiadu wewnętrznego). Na Zachodzie struktura chińskich specsłużb była zupełnie nieznana aż do 1985 roku, kiedy ujawnił ją zbiegły z Chin eks-dyrektor odpowiadającego za wywiad Biura Spraw Zagranicznych MBP, Yu Zhensan. 
Najdłużej sprawującym urząd Ministra BP tych służb był, pochodzący z Pekinu, znany ze swego podziwu dla amerykańskiej Centralnej Agencji Wywiadowczej - Jia Chunwang, który w 1964 roku ukończył Uniwersytet Tsinghua. Służył w Ministerstwie Bezpieczeństwa Państwa od 1985 do 1998 roku, czyli do momentu, gdy MBP przeszło reorganizację, a Xu Yongyue stanął na jej czele. Natomiast Jia został mianowany Ministrem Bezpieczeństwa Publicznego, po dekadzie wzorowej służby jako szef Ministerstwa Bezpieczeństwa Państwa.
Funkcjonariusze chińskiego wywiadu prawdopodobnie kierowani przez Ministerstwo Bezpieczeństwa Państwa odnieśli w przeszłości liczne sukcesy w inwigilowaniu grup wywiadowczych Stanów Zjednoczonych. W latach 80 XX w. Larry Wu-Tai Chin (Jin Wudai) tłumacz, pracujący w należącej do CIA Służby Informacji o Zagranicznych Programach Radiowych i Telewizyjnych (ang. "Foreign Broadcast Information Service", FBIS), został aresztowany i oskarżony o szpiegostwo na rzecz Chińskiej Republiki Ludowej. Został zwerbowany w 1944 roku, gdy stacjonował w Chinach jako oficer Armii Stanów Zjednoczonych Ameryki i przez kolejne cztery dekady pozostawał nie wykryty. Niedawno, bo w 2003 roku Katrina Leung, chińsko-amerykańska pracownica Federalnego Biura Śledczego, zajmująca się również gromadzeniem funduszy dla Partii Republikańskiej została aresztowana jako podwójny agent, pracujący jednocześnie dla FBI i MBP ChRL.
Zadania.
Zgodnie z tym, co twierdzi Liu Fuzhi Sekretarz Generalny Politbiura Centralnej Komisji Komunistycznej Partii Chin i Minister Bezpieczeństwa Publicznego, misją Ministerstwa Bezpieczeństwa Państwowego jest: „zapewnienie bezpieczeństwa państwa poprzez zastosowanie odpowiednich środków przeciw agentom, szpiegom, działaniom kontrrewolucyjnym, których celem jest sabotować lub obalić chiński system socjalistyczny.” Jednym z podstawowych zadań Ministerstwa Bezpieczeństwa Państwa jest niewątpliwie zbieranie informacji wywiadowczych, analiz działań obcych wywiadów z poszczególnych punktów w różnych miejscach za granicą. Szacuje się, że wielu funkcjonariuszy Ministerstwa Bezpieczeństwa Państwa pracuje w regionie Wielkich Chin (Hongkongu, Makau i Tajwanie) i działają oni w licznych, dobrze połączonych(lecz nie znających siebie poza wymogami operacyjnymi) grupach poza granicami chińskimi. Fakt rozległości zjawiska szpiegostwa przez ChRL obrazuje pewne zdarzenie. W jednym momencie 120 chińskich funkcjonariuszy najprawdopodobniej Biura II "Guojia Anquan Bu" w USA, Kanadzie, Europy Zachodniej i E. Północnej oraz Japonii. Służąc jako tzw. nielegałowie - funkcjonariusze bez statusu dyplomatycznego i nie będąc przez to pod ochroną prawną przy placówkach dyplomatycznych ChRL, która przysługuje oficjalnym przedstawicielom. Służąc jako "funkcjonariusze pod przykryciem" przedsiębiorców, pracowników banków, stypendystów oraz dziennikarzy zostało wezwanych z powrotem do Chin. Znikając spowodowali zamieszanie w przedsiębiorstwach, co ilustruje ilościową i geograficzną skalę zasięgu Ministerstwa Bezpieczeństwa Państwowego.
Praca w Guojia Anquan Bu jest bardzo prestiżowym zajęciem. Pogląd o szczególnym prestiżu dotyczy pracy w wywiadzie.
Minister Bezpieczeństwa Państwowego Chińskiej Republiki Ludowej.
Czeń Wenciń od 7.11.2016

</doc>
<doc id="70686" url="https://pl.wikipedia.org/wiki?curid=70686" title="Otwock">
Otwock

Otwock – miasto w województwie mazowieckim, siedziba powiatu otwockiego.
Otwock leży w dawnej ziemi czerskiej historycznego Mazowsza, w Dolinie Środkowej Wisły, nad rzeką Świder. Wchodzi w skład aglomeracji warszawskiej, a od centrum stolicy oddalony jest o około 23 km.
Do 1916 r. tereny obecnego Otwocka częściowo należały do gminy wiejskiej Otwock (od 1917 r. przemianowanej na gminę Karczew).
Położenie.
Według danych z roku 2002 Otwock ma obszar 47,3 km², w tym:
Miasto stanowi 7,7% powierzchni powiatu.
Sąsiednie gminy: Celestynów, Józefów, Karczew, Konstancin-Jeziorna, Wiązowna.
Nazwa.
Nazwa obecnego miasta Otwocka nawiązuje bezpośrednio do dawnej, centralnej siedziby dóbr otwockich, którą był pobliski Otwock Wielki. Sprzyjało temu wydzielenie w XIX i XX w. terenów obecnego miasta Otwocka z tychże dóbr i potoczne określanie tej ziemi, jako „fragmentu dóbr Otwock”.
W XV-wiecznych zapiskach dotyczących Otwocka Wielkiego, nazwa wsi pojawia się kilkukrotnie zapisana jako: "Otwosko" (1407 – w związku ze sporną sprawą graniczną między Ostrowcem a Otwockiem), "Othwoczsko" (1408), "Othwoczsk" (1413), "Odwoczsko" (1429), "Odwoczsko" (1437). Średniowieczna nazwa brzmiała "Otwocsko". Powstała ona z dodania przyrostka "-ьsko" do wyrażenia "ot- woda". Staropolskiemu "ot" odpowiadają dzisiejsze "od" i "ot". Użycie takiego wyrażenia mogło być związane z położeniem miejscowości w obfitym w wodę starorzeczu Wisły, będącym częścią zalewowych terenów Urzecza.
Historia.
Otwock jako miejscowość sanatoryjno-uzdrowiskowa zaistniał dzięki budowie Kolei Nadwiślańskiej pod koniec XIX w – "Otwock Sanatoryjny". Jednym z prekursorów działalności wypoczynkowej był malarz i rysownik Michał Elwiro Andriolli, który w roku 1880 zamieszkał na północ od Karczewa w folwarku Anielin zakupionym od Zygmunta Kurtza, byłego właściciela majątku Otwock Wielki. Status uzdrowiska nadała całemu regionowi działalność karczewskiego lekarza dra Józefa Mariana Geislera, który jako pierwszy otworzył gabinet w Otwocku – najpierw tylko w czasie sezonu, później zaś przeniósł się tu na stałe, gdzie do dziś dnia przy ulicy Dr.J. Geislera można oglądać pozostałości jego domu. W 1893 r. utworzył pierwsze w Polsce stałe sanatorium nizinne chorób płuc.
Prawa miejskie od 1916 roku, siedziba władz powiatu, w mieście wiele willi w stylu "świdermajer", zaprojektowanym przez Michała Elwiro Andriollego, przed II wojną światową uzdrowisko, gdzie przebywali m.in. Józef Piłsudski oraz Władysław Reymont – gdzie pisał „Chłopów”. W 1924 r. Otwock został uznany za uzdrowisko posiadające charakter użyteczności publicznej. W latach 1931-1938 w mieszkaniu stolarza Stanisława Brzezińskiego ps. "Staszek" przy ul. Słonecznej (ob. Marusarzówny) mieściła się jedna z większych drukarń Komunistycznej Partii Polski, gdzie drukowano prasę i odezwy.
W 1936 roku, jako pierwszy w Polsce, został zelektryfikowany odcinek linii kolejowej do Warszawy.
Przed 1939 większość mieszkańców Otwocka stanowili Żydzi. W pierwszej połowie 1936 roku w mieście doszło do ekscesów o podłożu antysemickim.
W listopadzie 1940 Niemcy utworzyli w mieście getto dla ludności żydowskiej. Składało się one z dwóch części:mieszkaniowej i kuracyjnej.
Zostało ono zlikwidowane 19 sierpnia 1942 roku, kiedy to otwoccy Żydzi zostali wywiezieni, a następnie wymordowani w obozie zagłady w Treblince. Opis relacji polsko-żydowskich w Otwocku czasie II wojny światowej, funkcjonowania i likwidacji otwockiego getta opisał w swojej książce "Spowiedź" Calek Perechodnik.
Zakład dla Nerwowo i Psychicznie Chorych Żydów „Zofiówka” w Otwocku był jednym z 24 miejsc, gdzie rozpoczęto nazistowską akcję T4 mającą na celu eksterminację niepełnosprawnej psychicznie ludności, a będącą wstępem do uruchomienia eksterminacji na szeroką skalę (Holocaust). W sierpniu 1942 zamordowano tam 110 niepełnosprawnych umysłowo osób narodowości żydowskiej.
W czasie wojny liczba mieszkańców spadła z 20 tys. do 12 tys.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 150 Ministerstwo Bezpieczeństwa Publicznego utworzyło w Otwocku.
Po wojnie zlikwidowano zbudowaną na początku XX wieku kolejkę wąskotorową z Jabłonny przez Warszawę do Karczewa. W 1958 roku uruchomiono w dzielnicy Otwocka, Świerku, pierwszy w Polsce reaktor jądrowy „EWA”, później drugi „Maria”. W 1967 miasto utraciło status uzdrowiska. Po reformie administracyjnej zlikwidowano powiat, który przywrócono w 1999.
W latach 1975–1998 miasto administracyjnie należało do województwa warszawskiego.
Otwock w okresie powstania styczniowego.
Tereny dzisiejszych powiatów otwockiego, mińskiego i garwolińskiego w okresie powstania styczniowego wchodziły w skład powiatu stanisławowskiego oraz garwolińskiego. Organizacja spiskowa cywilna i wojskowa w przeddzień powstania rozwijała się powoli. Na początku powstania miała ona za zadanie przerzut części poborowych z Warszawy do formujących się oddziałów na terenie Podlasia.
Części miasta.
Miasto Otwock nie jest oficjalnie podzielone na dzielnice, lecz obowiązują nazwy zwyczajowe:
TERYT podaje następujące integralne części miejscowości wszystkie o statusie „części miasta”:
Anielin, Bojarów, Jabłonna, Jabłonna-Górki, Kresy Nadbrzeskie, Ługi, Mlądz, Natalin, Soplicowo, Śródborów, Świder, Świdry Wielkie, Świerk, Teklin, Tolin, Wólka Mlądzka, Zamlądz.
Klimat.
Po latach Otwock opuścił czołówkę polskich miast z najbardziej zanieczyszczonym powietrzem.
Służby ratunkowe.
Na terenie miasta Otwock znajdują się trzy jednostki straży pożarnej: Komenda Powiatowa PSP, OSP Otwock-Jabłonna oraz OSP Otwock Wólka Mlądzka. Miasto posiada również Komendę Powiatową Policji oraz Bazę Pogotowia Ratunkowego.
Transport.
Kolejowy.
Historia kolejki wąskotorowej.
W 1914 roku otwarto nowy odcinek trasy kolejki wąskotorowej WAWER – KARCZEW. Było to przedłużenie trasy kolejki jabłonowskiej istniejącej już wtedy 14 lat. Na odcinku otwockim pokrywała się z obecnymi ulicami: Turystyczną, Wawerską, Staszica, Karczewską.
Cała linia miała wtedy ponad 40 km:
JABŁONNA II (Zegrzyńska) – Modlińska – Jagiellońska – zjazd nad Wisłę – bulwar wiślany – Warszawa Most – bulwar wiślany – Zamoyskiego – Grochowska – Płowiecka – Wawer – Anin – Kaczy Dół – Borków – Radość – Falenica – Jarosław – Józefów – Świder – Otwock – KARCZEW.
Początkowo linia stawała się coraz bardziej atrakcyjna. Z czasem jednak napotykano na próby wycofania kolejki jabłonowskiej. Wielokrotnie też zawieszano kursowanie linii na niektórych odcinkach, ale głównie z przyczyn wojennych.
W 1952 wskutek likwidacji środkowej części trasy doszło do rozdzielenia linii na dwa oddzielne odcinki – północny (kursujący jeszcze do 1956 roku) oraz południowy. Ostatni, czterokilometrowy odcinek kolejki OTWOCK – KARCZEW zlikwidowano w 1963 roku.
Obecnie widać charakterystycznie daleko odsuniętą zabudowę po wschodniej stronie ul. Karczewskiej i Wawerskiej. To pozostałość po trasie kolejki. Zachował się też budynek stacji (Wawerska 9A/11).
Publiczny transport zbiorowy.
Otwock jest częścią aglomeracji warszawskiej i sieć komunikacji miejskiej nadzoruje Zarząd Transportu Miejskiego.
Obecnie kursuje 6 linii:
– trasa na terenie Otwocka: "… – Orla – Powstańców Warszawy – Park Miejski - Urząd Skarbowy - Olszowa - Batorego – Okrzei – Tysiąclecia – Świdry Wielkie (z powrotem: Świdry Wielkie – Okrzei - Mazurska - Batorego - Olszowa - Szpital Powiatowy - Park Miejski - Hoża – Orla –)".
Historyczne linie komunikacji miejskiej:
Media.
Na terenie powiatu działały cztery telewizje regionalne: „Halotv” „Pixel tv”, „Otwock tv”, „Linia tv”. Obecnie są to portale internetowe (dawniej również gazety) HaloOtwock, iotwock.info, oraz portal internetowy i tygodnik: „Linia Otwocka”.
Sport.
W mieście działa od 1924 roku Otwocki Klub Sportowy, w sezonie 2012/2013 występujący w III lidze, w grupie łódzko-mazowieckiej.
Turystyka.
W mieście działa od 1963 r. Oddział Polskiego Towarzystwa Turystyczno-Krajoznawczego im. Michała Elwiro Andriollego. Otwocki PTTK obecnie zajmuje się prowadzeniem:
W Otwocku również mieści się siedziba Zespołu Mazowieckich Parków Krajobrazowych oraz Muzeum Ziemi Otwockiej. Dziś walory turystyczne miasta i powiatu to rzeka Świder, która powoli jest oczyszczana po długoletnim okresie zanieczyszczenia, a także sosnowe lasy wchodzące w skład Mazowieckiego Parku Krajobrazowego. W pobliżu znajduje się również rezerwat przyrody „Na Torfach”.
Władze miasta.
Burmistrzowie
W okresie II Wojny
Naczelnicy
Prezydenci
Przewodniczący Rady Miasta:
Wiceprzewodniczący Rady Miasta:
Współpraca międzynarodowa.
Miasta i gminy partnerskie:

</doc>
<doc id="70687" url="https://pl.wikipedia.org/wiki?curid=70687" title="Poniatowa">
Poniatowa

Poniatowa – miasto w południowo-wschodniej Polsce, w zachodniej części województwa lubelskiego, w powiecie opolskim, położone na Wyżynie Lubelskiej w Kotlinie Chodelskiej. Siedziba miejsko-wiejskiej gminy Poniatowa.
Miasto położone jest w historycznej Małopolsce, należało do dawnej ziemi lubelskiej. W latach 1975–1998 miasto administracyjnie należało do starego woj. lubelskiego.
Według danych GUS z 31 grudnia 2019 r. miasto miało 9083 mieszkańców.
Według danych GUS z 31 grudnia 2020 r. miasto miało 8980 mieszkańców.
Historia.
W czasach Królestwa Polskiego Poniatowa należała do rodu Poniatowskich. Od pierwszej połowy XV wieku w Poniatowej mieszkało kilka gałęzi rodziny Poniatowskich, różniących się między sobą przydomkami: Tłuk, Jarasz oraz Ciołek. Z tej ostatniej wywodzi się król Stanisław August Poniatowski.
W okresie od XV do XVII wieku z wsią Poniatowa są związane rodziny Wronowskich i Czelustków. Pojawiają się też inne pojedyncze imiona, nazwiska i przydomki np.: Jaśko Rakowa Noga, Piotr Wydra, Tomasz Pierzyna, Jan Patronek, Sługoccy, Kośmińscy i Koźmianiowie.
W Poniatowej w 1941 na terenie zakładów tele- i radiotechnicznych Niemcy stworzyli obóz dla internowanych jeńców sowieckich, przez który do jesieni 1942 przeszło około 22 000 z nich. W tym czasie z głodu zginęło w nim około 18 000 Sowietów. Obóz ten został zlikwidowany w 1942, a na jego miejscu utworzono obóz pracy – zakłady tekstylne Walthera C. Tőbbensa – dla Żydów przywożonych początkowo z Opola Lubelskiego. W kwietniu i maju 1943 do obozu przybyły transporty z likwidowanego getta warszawskiego. W połowie 1943 liczba osadzonych w obozie Żydów wynosiła od 14 do 18 000 osób. 4 listopada 1943 podczas jednodniowej masakry nastąpiła likwidacja obozu. W nocy pomiędzy 3 listopada a 4 listopada 1943, w akcji likwidacji Żydów na Lubelszczyźnie pod kryptonimem "Erntefest" (pol. "dożynki"), rozstrzelano bądź spalono żywcem około 15 tysięcy Żydów. Ogółem zginęło ich od 17,5 do 19,5 tysiąca. Jak podaje Leszek Radzikowski, Walter Tőbbens „zorganizował tu miniaturowy obóz dla najbogatszych Żydów z Europy, gdzie za słone opłaty mieli oni prawo pożyć kilka tygodni dłużej i w nieco mniej nędznych warunkach”.
Po wojnie, na miejscu zlikwidowanego obozu i masowego mordu, wzniesiono pomnik.
W 1944 Poniatowa została wyzwolona przez żołnierzy Armii Krajowej.
Po wyzwoleniu Ministerstwo Bezpieczeństwa Publicznego utworzyło obóz pracy nr 153 dla byłych żołnierzy AK i podziemia niepodległościowego.
18 lipca 1962 Poniatowa otrzymała prawa miejskie na mocy rozporządzenia Rady Ministrów. W tym samym roku otwarto Sanatorium przeciwgruźlicze.
Demografia.
W latach 70. XX w. dynamicznie wzrosła liczba mieszkańców.
Gospodarka.
W 1937 r. rozpoczęto tu budowę zakładów sprzętu łącznościowego i radiowego dla wojska w ramach Centralnego Okręgu Przemysłowego, produkcja ruszyła w lipcu 1939 r. W czasach PRL-u działały jako Zakłady Zmechanizowanego Sprzętu Domowego Predom EDA, Przedsiębiorstwo zajmowało się produkcją sprzętu AGD m.in. pralek i sokowirówek. Należało do zjednoczenia przemysłu Predom. W okresie największej prosperity EDA zatrudniała ponad 5000 osób. Na przełomie lat 80. i 90. narastały problemy gospodarcze, głównie za przyczyną trudności w Zakładach Elektromaszynowych EDA. Zakłady postawiono w stan upadłości.
Lata 70. to intensywny rozwój miasta – powstało wiele obiektów użyteczności publicznej, sklepy i punkty usługowe, w szybkim tempie rozwinęło się budownictwo mieszkaniowe.
Kultura.
Centrum Kultury Promocji i Turystyki.
Na terenie Poniatowej od lat siedemdziesiątych XX wieku istnieje ośrodek kultury, początkowo przyporządkowany do zakładów elektromaszynowych EDA. Od 2007 roku ośrodek kultury przyjął nazwę „Centrum Kultury, Promocji i Turystyki”. Na terenie CKPiT działa wiele stowarzyszeń i ugrupowań m.in. Stowarzyszenie Emerytów, Rencistów i Inwalidów, Poniatowskie Towarzystwo Fotograficzne, Klub Żołnierzy Rezerwy „Snajper”. W 2019 roku budynek został gruntownie wyremontowany oraz przed wejściem została ustawiona ławka niepodległości.
Miejsko-gminna biblioteka publiczna.
W budynku CKPiT znajduje się Miejsko – Gminna Biblioteka Publiczna, która swoją historią również sięga lat siedemdziesiątych XX wieku. Podczas programu „Rewitalizacja terenów gminy Poniatowa” część budynku została wyremontowana, biblioteka została skomputeryzowana oraz wzbogaciła się o nowe woluminy.
Kinoteatr.
W Poniatowej funkcjonuje Kinoteatr „Czyn” wybudowany w czynie społecznym przez miejską i okoliczną ludność. W 2019 r. budynek został przebudowany i udostępniony osobom niepełnosprawnym. Na terenie budynku znajduje się jedna sala kinowa. Od kilku lat w Poniatowej istnieje grupa filmowa Fabryczna Art. Ich film dokumentalny Chasing The Acids – W pogoni za „Acid Drinkers” otrzymał pozytywne opinie zarówno fanów, jak i krytyków. Film został dołączony do albumu „The Hand That Rocks the Coffin” zespołu Acid Drinkers.
Komunikacja i transport.
Przez miasto przebiega droga wojewódzka 832 relacji Wola Rudzka – Poniatowa – Bełżyce oraz droga powiatowa relacji Chodel – Poniatowa – Wąwolnica. Na Placu Konstytucji w centrum miasta znajduje się dworzec autobusowy obsługiwany przez prywatne busy. Przy ulicy Kolejowej znajduje się stacja czołowa Poniatowa Nałęczowskiej Kolei Dojazdowej.
Współpraca międzynarodowa.
Miasta i gminy partnerskie:

</doc>
<doc id="70688" url="https://pl.wikipedia.org/wiki?curid=70688" title="Moment (matematyka)">
Moment (matematyka)

Moment zwykły rzędu formula_1 (gdzie formula_2) zmiennej losowej to wartość oczekiwana formula_1-tej potęgi tej zmiennej.
gdzie:
Wzory (1) i (2) stosować należy odpowiednio dla zmiennej losowej o rozkładzie dyskretnym i rozkładzie ciągłym.
Dla formula_12 otrzymuje się wzór na wartość oczekiwaną, zatem wartość oczekiwana może być traktowana jako pierwszy moment zwykły formula_13

</doc>
<doc id="70689" url="https://pl.wikipedia.org/wiki?curid=70689" title="Pruszków">
Pruszków

Pruszków – miasto w Polsce położone w województwie mazowieckim, siedziba powiatu pruszkowskiego, nad rzeką Utratą. Pruszków jest częścią aglomeracji warszawskiej.
Według danych GUS z 31 grudnia 2021 r., Pruszków liczył 65 333 mieszkańców i był pod względem liczby ludności piątym (po Warszawie, Radomiu, Płocku oraz Siedlcach) miastem w województwie mazowieckim.
Położenie.
Według danych z 31 grudnia 2013 powierzchnia miasta wynosiła 19,2 km²
Wieś szlachecka Pruskowo położona była w 1580 roku w powiecie warszawskim ziemi warszawskiej województwa mazowieckiego. W II Rzeczypospolitej miasto Pruszków należało do województwa i powiatu warszawskiego. W latach 1975–1998 miasto administracyjnie należało do województwa warszawskiego.
Pruszków jest częścią aglomeracji warszawskiej. Z Warszawy do Pruszkowa prowadzą Aleje Jerozolimskie, których przedłużenie na terenie miasta stanowi aleja Wojska Polskiego.
Historia.
Jedna z pierwszych wzmianek o Pruszkowie pochodzi z początków XV wieku. W rękopisie Metryki mazowieckiej (zbiory AGAD) z czasów Janusza Starszego można przeczytać o rycerzu Święsku (Swansek), który pochodził „de Praskow” (październik 1414 roku). Korzystnie na rozwój Pruszkowa wpłynęło uruchomienie Kolei Warszawsko-Wiedeńskiej w XIX wieku. W czasie powstania styczniowego w nocy z 1 na 2 listopada 1864 roku dwa szwadrony powstańcze rozpoczęły szturm na rosyjskie posterunki wojskowe położone na stacjach kolejowych w Pruszkowie i Grodzisku Maz. W 1889 powstała fabryka odlewów żelaznych. We wsi Tworki (obecnie dzielnica Pruszkowa) w 1891 roku wybudowano szpital dla psychicznie chorych.
W 1905, a następnie w latach 1908–1910 miały miejsce strajki i manifestacje robotnicze. W czasie I wojny światowej, 12–18 października 1914 roku została stoczona bitwa o Pruszków. Podczas walk wojskom rosyjskim udało się odepchnąć Niemców na zachód. Prawa miejskie osada otrzymała w 1916 roku. W 1918 powstała rada delegatów robotniczych, a następnie komórka Komunistycznej Partii Polski.
W 1923 roku założono klub sportowy Znicz Pruszków, w 1927 roku uruchomiono Elektryczne Koleje Dojazdowe. Uruchomiono elektrownię miejską, rozbudowano kolejowe zakłady naprawcze, a odlewnię żeliwa przekształcono w fabrykę obrabiarek. W 1931 wielka fala strajków robotniczych.
Podczas II wojny światowej liczne egzekucje, z rąk hitlerowców ok. 1500 Żydów (prawie cała ludność żydowska mieszkająca w Pruszkowie). Prawie 100 mieszkańców Pruszkowa zginęło jako żołnierze Wojska Polskiego na frontach II wojny światowej, a przeszło tyle samo pruszkowian zginęło jako żołnierze AK.
8 lutego 1944 r. osaczony w Pruszkowie zginął w walce z Niemcami Stanisław Łaciński „Tomek” – dowódca Okręgu AL Warszawa – Lewa Podmiejska.
W sierpniu 1944 roku na terenie nieczynnych Zakładów Naprawczych Taboru Kolejowego w Pruszkowie okupanci niemieccy zorganizowali obóz przejściowy dla polskiej ludności cywilnej, znany pod nazwą Durchgangslager 121 (Dulag 121). W obozie gromadzono mieszkańców Warszawy i okolicznych miejscowości, wypędzanych z domów w trakcie oraz po zakończeniu powstania warszawskiego. Przez obóz przeszło od 390 000 do 410 000 osób (w starszych źródłach można znaleźć liczbę 550 000). Wydarzenia te upamiętnia otwarte w 2010 roku Muzeum Dulag 121.
5 sierpnia powstała konspiracyjna rada narodowa. 17 stycznia 1945 roku Pruszków został wyzwolony spod okupacji niemieckiej i zajęty przez należące do koalicji antyhitlerowskiej oddziały Armii Czerwonej, do czasu odbudowy Warszawy mieścił się tu urząd wojewódzki i siedziby wielu ministerstw.
26 marca 1945 roku – szesnastu przedstawicieli Polskiego Państwa Podziemnego, zaproszonych na rozmowy do Pruszkowa, do willi przy obecnej al. Armii Krajowej, zostało aresztowanych przez NKWD i wywiezionych do Moskwy (zobacz: proces szesnastu).
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 157 Ministerstwo Bezpieczeństwa Publicznego utworzyło w Pruszkowie.
Po wojnie Pruszków stał się jednym z większych ośrodków przemysłowych na Mazowszu, rozbudowano Zakłady Naprawcze Taboru Kolejowego (w latach 1970–1989 patronował im Hồ Chí Minh), Fabryka Obrabiarek Precyzyjnych „Ponar” im. 1-go maja, rozbudowano Zakłady Porcelitu Stołowego „Pruszków”, Zakłady Materiałów Izolacyjnych. W 1975 miasto odznaczono Orderem Sztandaru Pracy I klasy, uruchomiono wówczas pierwsze w okolicach Warszawy sztuczne lodowisko.
W Pruszkowie od 1976 znajduje się Muzeum Starożytnego Hutnictwa Mazowieckiego oraz dwór i park krajobrazowy z XIX wieku.
Najstarszą dzielnicą obecnego Pruszkowa jest Żbików (obejmujący północną część miasta), który był wzmiankowany już w 1236 roku.
Demografia.
Dane z 31 grudnia 2021:
Ludność w latach.
Pruszków jest częścią aglomeracji warszawskiej liczącej w 2004 r. 2 678 900 mieszkańców.
Osiedla Pruszkowa.
Miasto podzielone jest na osiedla:
Gospodarka.
Z powyższych zakładów do dnia dzisiejszego funkcjonuje jedynie fabryka ołówków.
Transport.
Transport drogowy.
Na terenie miasta znajduje się węzeł Pruszków autostrady A2.
W mieście krzyżują się drogi wojewódzkie:
Transport kolejowy.
Przez miasto przebiega linia kolejowa nr 1 Warszawa – Katowice, obsługująca przejazdy dalekobieżne z Warszawy. Przejazdy lokalne obsługują linie nr 447 Warszawa Zachodnia - Grodzisk Mazowiecki oraz nr 47 Warszawa Śródmieście WKD - Grodzisk Mazowiecki Radońska.
Pociągi na linii 1 obecnie nie zatrzymują się w Pruszkowie; linia 447 jest wykorzystywana przez pociągi Kolei Mazowieckich w wielu kierunkach (Grodzisk Mazowiecki, Skierniewice, Warszawa oraz pojedynczo inne) oraz Szybkiej Kolei Miejskiej w Warszawie (linia S1 Pruszków - Otwock). Linia 47 jest wykorzystywana przez Warszawską Kolej Dojazdową, realizującą przewozy z Warszawy do Komorowa, Podkowy Leśnej, Milanówka i Grodziska Mazowieckiego.
Ponadto, przez Pruszków przebiega znaczna część linii kolejowej nr 512. Linia ta nie jest zelektryfikowana ani używana w regularnym ruchu; wykorzystywana jest nieregularnie do transportu pociągów oraz materiałów między sieciami PKP PLK i WKD.
Zbiorowa komunikacja drogowa.
Komunikację z innymi miastami zapewniają również linie warszawskiego ZTM:
PKS Grodzisk Mazowiecki aktualnie zarządza przewozami GPA, które przejeżdzają też przez Pruszków. Swoje przystanki w Pruszkowie mają trzy linie:
Komunikacja miejska.
1 stycznia 2013 roku na terenie Pruszkowa zaczęły kursować autobusy miejskie. 1 lipca 2020 roku nastąpiła reorganizacja komunikacji miejskiej w Pruszkowie. Wszystkie linie obsługiwane są przez jednego przewoźnika – PKS Grodzisk Mazowiecki. Pojawiły się nowe linie autobusowe, niektóre zmieniły trasę, pojawiły się także darmowe przejazdy dla posiadaczy Pruszkowskiej Karty Mieszkańca. 5 grudnia 2022 r. uruchomiono nową, bezpłatną linię autobusową nr 10, która jest obsługiwana dwoma nowymi autobusami elektrycznymi Solaris Urbino 9 LE zakupionymi w ramach projektu „Zielone Płuca Mazowsza – rozwój mobilności miejskiej w gminach południowo-zachodniej części województwa”. Aktualnie kursuje 10 linii:
Linia 1 - Os. Staszica - PKP Pruszków
Linia 2 - Os. Staszica - Komorów
Linia 3 - Przejazdowa - Piastów Warszawska
Linia 4 - Os. Staszica - Gąsin - WKD Pruszków
Linia 5 - WKD Pruszków - Malichy
Linia 6 - Os. Staszica - Ożarów Mazowiecki
Linia 7 - Piastów Warszawska - WKD Pruszków - PKP Pruszków
Linia 8 - WKD Pruszków - Os. Staszica
Linia 9 - Szkoła Jarzynowa - Szkoła Jarzynowa
Linia 10 - Os. Staszica - WKD Pruszków - PKP Pruszków - Os. Staszica (autobus elektryczny)
Transport lotniczy.
W 2013 przy ul. Armii Krajowej, przy Szpitalu Powiatowym, oddano do użytku sanitarne lądowisko Pruszków-SPZOZ.
Około 8 km na południowy wschód od miasta działa śmigłowcowe lądowisko Gerda Sokołów.
Edukacja.
Aktualnie w Pruszkowie działa:
Ponadto w mieście działa Wyższa Szkoła Kultury Fizycznej i Turystyki im. Haliny Konopackiej, Państwowa Szkoła Muzyczna I Stopnia im. Witolda Lutosławskiego oraz kilkanaście prywatnych szkół policealnych i językowych.
Służba zdrowia.
W mieście działa 5 publicznych przychodni lekarskich, oddział nocnej i świątecznej pomocy lekarskiej oraz oddział pogotowia ratunkowego.
Religia.
Na terenie miasta działalność religijną prowadzą następujące kościoły i związki wyznaniowe:
Sport.
W Pruszkowie są dwa kluby sportowe biorące udział w rozgrywkach na poziomie pierwszoligowym – Miejski Klub Sportowy „Znicz” (piłka nożna) i „Znicz Basket” (koszykówka mężczyzn) oraz występujący od sezonu 2009/2010 w ekstraklasie PTS „Lider” (koszykówka kobiet). Na terenie miasta działa również kilka mniejszych klubów sportowych.
Poniższa lista przedstawia najważniejsze kluby sportowe:
Pruszków w kulturze.
W Pruszkowie umiejscowiona została część akcji amerykańskiego filmu o superbohaterach z 2016: . W filmie tym Magneto zamieszkiwał i pracował właśnie w Pruszkowie.
Współpraca międzynarodowa.
Miasta i gminy partnerskie:

</doc>
<doc id="70690" url="https://pl.wikipedia.org/wiki?curid=70690" title="Moment centralny">
Moment centralny

Moment centralny rzędu formula_1 (gdzie formula_2) zmiennej losowej formula_3 to wartość oczekiwana funkcji formula_4 tzn.:
gdzie:
Wzory (1) i (2) stosować należy odpowiednio dla zmiennej losowej o rozkładzie dyskretnym i ciągłym.
Dla formula_11 otrzymuje się wzór na wariancję, zatem jest ona drugim momentem centralnym formula_12 Często korzysta się również z trzeciego momentu centralnego, którego wartość pozwala wnioskować o asymetrii rozkładu empirycznego. Czwarty moment centralny znajduje swe zastosowanie przy obliczaniu kurtozy.

</doc>
<doc id="70692" url="https://pl.wikipedia.org/wiki?curid=70692" title="Ropczyce">
Ropczyce

Ropczyce – miasto w zachodniej części województwa podkarpackiego, siedziba powiatu ropczycko-sędziszowskiego i miejsko-wiejskiej gminy Ropczyce. Położone jest na pograniczu Pogórza Środkowobeskidzkiego i Kotliny Sandomierskiej, nad rzeką Wielopolką.
Według danych z 1 stycznia 2018 Ropczyce liczyły 15 848 mieszkańców.
Miasto stanowi centrum administracyjne powiatu – znajduje się tu m.in. starostwo, sąd rejonowy, prokuratura rejonowa, komenda powiatowa Policji i Państwowej Straży Pożarnej. Ropczyce były miastem królewskim Korony Królestwa Polskiego.
Położenie.
Ropczyce (przy współrzędnych ) położone są na granicy mezoregionów Pradoliny Podkarpackiej i Pogórza Strzyżowskiego, na granicy dwóch makroregionów Pogórza Środkowobeskidzkiego i Kotliny Sandomierskiej. Przez miasto przepływa rzeka Wielopolka.
Historycznie Ropczyce leżą w dawnej ziemi sandomierskiej w Małopolsce. Wchodziły w skład województwa sandomierskiego (I Rzeczpospolita), Galicji (XVIII – 1918 rok), województwa krakowskiego (okres II Rzeczypospolitej), tzw. dużego województwa rzeszowskiego (w latach 1945–1975) oraz województwa rzeszowskiego (w latach 1975–1998).
Według danych z 1 stycznia 2013 r. powierzchnia miasta wynosiła 47 km².
Toponimia.
Nazwy "Ropczyce" nie da się w żaden prosty sposób wyjaśnić. Istnieją 2 różne hipotezy na temat jej pochodzenia:
W dokumencie zakonu koprzywnickiego wystawionym w 1363 wśród świadków wymieniony jest Zbygniew "de Ropaczycz". Dokument zachował się w późniejszej kopii. W dokumencie z 1391 dotyczącym plebana ropczyckiego nazwa miasta została zapisana kilkakrotnie "Robczicze", a raz "Robszicze". To pierwszy zapis, który zachował się w oryginale. W przywileju lokacyjnym Gnojnicy z 1394 wspomniane są też "Ropczicze", w którym występuje Więcesław "de Ropczicze". Do końca XIV w. nazwa została zanotowana w sześciu różnych wariantach: "Robcice (1400); Ropczyce (1356, 1394, 1397, 1399); Ropczyca (1362); Robczyce (1391, 1399, 1400); Robszyce (1391); Ropszyce (1399)".
Historia.
Osada na terenie dzisiejszych Ropczyc istniała już w XIII wieku. Wiadomo, że w 1226 roku została spalona podczas najazdu Rusinów. Dokument wydany w 1282 roku przez Leszka Czarnego wymienia Ropczyce i okoliczne wsie z nazwy. W 1362 roku, król Kazimierz Wielki nadał Mikołajowi i Janowi Gielnicom przywilej lokacyjny miasta. Powstało ono na terenie osad Starej i Nowej Ropczycy. Miasto królewskie zostało założone na prawie magdeburskim w 1353 roku.
Miasto zachowało obowiązek udzielania stacji. Wiek XV i XVI zaznaczył się ożywionym rozwojem Ropczyc. Rozwinęły się rzemiosło i handel, a położenie miasta na skrzyżowaniu ważnych szlaków handlowych zaktywizowało miejscowych kupców, których kontakty sięgały Rusi, Krakowa oraz miast węgierskich. Przez pewien czas Ropczyce szczyciły się mianem „małego Gdańska”, co świadczy o znaczeniu miasta.
Wiek XVII zaznaczył się kryzysem miasta, który dotknął większość miast Rzeczypospolitej. W 1607 roku miasto spustoszyli żołnierze Zebrzydowskiego. W 1655 roku splądrowali je Szwedzi. Kryzys pogłębiały coraz wyższe podatki oraz niekorzystne dla mieszczan prawodawstwo.
Po rozbiorze (1772) miasto weszło w skład zaboru austriackiego. Parę lat później znów zaczęły się w nim rozwijać rzemiosło i handel. W 1856 roku miasto straciło szansę na rozwój, gdyż nowo budowana linia kolejowa Kraków-Rzeszów ominęła je. W 1873 roku wielki pożar strawił niemal całą drewnianą zabudowę miasta.
Po I wojnie światowej miasto weszło w skład II Rzeczypospolitej. W 1937 roku straciło funkcję miasta powiatowego na rzecz Dębicy.
Miasto zostało wyzwolone spod okupacji hitlerowskiej 23 lipca 1944 r. przez żołnierzy 60 armii I Frontu Ukraińskiego (w 1959 r. odsłonięto na rynku Pomnik Wdzięczności).
W 1955 roku Ropczyce odzyskały status miasta powiatowego.
Po wojnie na budynku ówczesnej komendy milicji na pl. Wolności wmurowano tablicę upamiętniającą 16 funkcjonariuszy MO, którzy polegli w latach 1944 – 1947..
Symbole miasta.
Herb miasta przedstawia w polu błękitnym ptaka – symbolizującego sokoła, barwy naturalnej (cielistej), o rozpostartych skrzydłach, ze złotą literą „R” w dziobie, stojącego na białej podkowie ze złotym krzyżem maltańskim w środku.
Architektura.
Układ urbanistyczny.
We współczesnym planie miasta wyraźnie widać, że zabudowa miejska koncentruje się wzdłuż głównych dróg przebiegających przez miasto (przed oddaniem obwodnicy miasta), tj. droga krajowa nr 94 i drogi wojewódzkiej nr 986. 10 października 2010 oddano do użytku obwodnicę miasta o długości 4,7 km.
Widocznym podziałem miasta są osiedla o odmiennej zabudowie urbanistycznej. Najbardziej charakterystyczne to tzw. "górka", czyli osiedla św. Barbary i Północ. Potoczna nazwa wzięła się od ulokowania osiedli na wzgórzu. Dominuje tu budownictwo mieszkalne wielorodzinne zbudowane z wielkiej płyty w latach 80. i 90. XX wieku (os. św. Barbary i Północ I) oraz zabudowa mieszkalna jednorodzinna (os. Północ II). Odmienny typ to tzw. "dół" lub "miasto", czyli osiedle Śródmieście z typową miejską zabudową, gdzie zlokalizowane są urzędy, sklepy, gastronomia oraz budynki mieszkalne jednorodzinne i wielorodzinne, tutaj znajduje się centralny punkt miasta, czyli rynek oraz planty. Osiedle Czekaj natomiast to część przemysłowa miasta gdzie znajdują się największe ropczyckie zakłady pracy, osiedle mieszkaniowe wielorodzinne zbudowane w latach 90. XX wieku dla pracowników cukrowni oraz typowe budownictwo jednorodzinne. Pozostałe osiedla w Ropczycach mają charakter budownictwa jednorodzinnego z większym lub mniejszym charakterem rolniczym.
Demografia.
Piramida wieku mieszkańców Ropczyc w 2014 roku:
31 grudnia 2016 r. miasto miało 15 763 mieszkańców, co lokowało miasto, pod względem ludności, na 14. miejscu w województwie.
Administracja.
Miasto ma 9 jednostek pomocniczych zwanych osiedlami: Świętej Barbary, Brzyzna, Chechły, Czekaj, Granice, Pietrzejowa, Północ, Śródmieście, Witkowice. W każdej z nich mieszkańcy wybierają radę osiedla, która z kolei wybiera zarząd osiedla i przewodniczącego zarządu.
Organem wykonawczym władz jest burmistrz, którym obecnie jest Bolesław Bujak (PSL), wybrany po raz kolejny w wyborach samorządowych. Siedzibą władz jest budynek na ul. Krisego, w którym mieści się także większość urzędów.
Burmistrzowie Ropczyc (przed 1990 r.)
W Ropczycach znajdują się 2 biura poselskie: Kazimierza Moskala (PiS), Jana Tomaki (PO). Parlamentarzyści zostali wybrani z okręgu wyborczego numer 23 (rzeszowsko-tarnobrzeski).
W Ropczycach działa prokuratura rejonowa, znajduje się tu również sąd rejonowy, urząd skarbowy.
Przemysł.
Ropczyce jako stolica powiatu Ropczycko- Sędziszowskiego są ważnym ośrodkiem przemysłowym regionu. W mieście i gminie swoją siedzibę mają liczne zakłady przemysłowe. Znajdują się tutaj fabryki części do przekładni lotniczych, zakłady wyrobu materiałów ogniotrwałych, zakłady przemysłu spożywczego, produkcji opakowań, jak również stocznia jachtowa. Część terenu miasta należy do Specjalnej Strefy Ekonomicznej EURO-PARK MIELEC.
Współpraca międzynarodowa.
Miasta i gminy partnerskie:

</doc>
<doc id="70693" url="https://pl.wikipedia.org/wiki?curid=70693" title="Ryki">
Ryki

Ryki – miasto w Polsce położone w województwie lubelskim, w powiecie ryckim, siedziba gminy miejsko-wiejskiej Ryki.
Według danych GUS z 31 grudnia 2021 r. Ryki liczyły 9498 mieszkańców.
Historia.
Założono je w XV w. jako wieś królewską i charakter taki zachowały do końca XVIII wieku. Początkowo Ryki wchodziły w skład starostwa radomskiego w województwie sandomierskim. Od końca XVI wieku należały do starostwa stężyckiego, a od pierwszej połowy XVII wieku tworzyły starostwo niegrodowe, dzierżawione przez Ossolińskich i Lubomirskich.
Od 1759 roku starostą ryckim był kasztelan Stanisław Poniatowski herbu Ciołek, wojewoda mazowiecki i starosta krakowski.
W 1782 roku Ryki uzyskały prawa miejskie, utraciły je w 1810 r. W 1836 roku dobra rządowe Ryk i Sarn nabył od Skarbu Publicznego Królestwa Polskiego hrabia Jan Nepomucen Jezierski, który w latach 1836–1843 założył 31 stawów hodowlanych, uruchomił 4 młyny i tartak. Gospodarstwo rybackie należało do z najlepiej prowadzonych w Królestwie, a Ryki nazywano “stolicą karpi”. Jezierski zlecił także przebudowę dawnego pałacu Stanisława Poniatowskiego. Budowa traktu lubelskiego w 1835, a także linii kolejowej z Łukowa do Dęblina wpłynęły na ożywienie gospodarcze. Ryki były ważnym ośrodkiem ruchu chasydzkiego. Pierwsza samodzielna Gmina Żydowska w Rykach powstała w 1842 roku. W połowie XIX wieku prawie 50% mieszkańców stanowili Żydzi.
Od 1906 roku wieś należała do hrabiego Adama Feliksa Ronikiera, a następnie w roku 1913 stała się własnością Marty Ludwiki Marchwickiej – ostatniej właścicielki. W chwili wybuchu II wojny światowej we wsi mieszkało 4500 osób. Niemieckie naloty zniszczyły część zabudowy Ryk 10 i 11 września 1939 roku. Podczas okupacji hitlerowskiej miała miejsce eksterminacja ludności oraz zniszczenia zabudowy. Po utworzeniu getta przez niemiecką administrację w marcu 1941 w Rykach żyło 3500 Żydów. Getto zostało zlikwidowane 7 maja 1942 roku. Większość żydowskich mieszkańców Ryk zamordowano w niemieckich obozach śmierci Treblinka i Sobibór. Po wojnie powolna odbudowa i niewielki rozwój, sytuację zmieniło utworzenie powiatu ryckiego w 1956 i przywrócenie praw miejskich w 1957. Wybudowano szpital, budynki oświatowe, uruchomiono zakłady mleczarskie oraz wytwórnię pasz treściwych. W 1976 powstała przetwórnia i zamrażalnia warzyw i owoców CSO Hortex o zdolności produkcyjnej 28 tys. ton rocznie, był to największy tego typu zakład w kraju, miał wielki wpływ na specjalizację upraw i intensyfikację plonów w okolicy.
Położenie.
Miasto położone jest w północno-zachodniej części województwa lubelskiego, na pograniczu z województwem mazowieckim, przy drodze krajowej nr 17: Warszawa – Lublin 100 km na południowy wschód od Warszawy i 64 km na północny zachód od Lublina.
Ryki należą do historycznej ziemi stężyckiej położonej w północnej części Małopolskiej Sandomierszczyzny.
Geograficznie leżą w południowej części Wysoczyzny Żelechowskiej, części Niziny Południopodlaskiej. Położone są w odległości 64 kilometrów na północny zachód od Lublina nad rzeką Zalesianką (prawobrzeżny dopływ Wieprza).
W latach 1975–1998 miasto administracyjnie należało do starego województwa lubelskiego.
Geneza nazwy.
Nazwa Ryki pojawia się po raz pierwszy w notatce z 1439 roku jako "Riki". Pochodzi prawdopodobnie od nazwy osobowej "Ryk", użytej w liczbie mnogiej.
Zabytki.
Przed 1939 rokiem prawie 70% mieszkańców Ryk stanowiła ludność żydowska, ale zginęła w czasie wojny.
Gospodarka.
Do największych zakładów pracy w Rykach należą Zakład Przetwórstwa Owocowo-Warzywnego „Polski Ogród” Sp. z o.o.; Spółdzielnia Mleczarska Ryki; Juwent s.c. – producent urządzeń klimatyzacyjnych i wentylacyjnych oraz Juwent sp. z o.o. – producent drzwi antywłamaniowych.
Transport.
Ryki to ważny węzeł drogowy. W pobliskiej Moszczance krzyżują się: droga europejska i droga krajowa:
Ważną rolę odgrywają również drogi lokalne do Żelechowa, Stężycy, Nowodworu i Serokomli. Głównym przewoźnikiem na terenie miasta i powiatu jest wydzielone 1 sierpnia 2016 ze zlikwidowanego PKS Puławy i przejęte przez miasto Przedsiębiorstwo Komunikacji Samochodowej w Rykach Sp. z o.o., który realizuje połączenia między innymi z Warszawą, Dęblinem, Lublinem, Puławami, Żelechowem, Baranowem, Łukowem i Maciejowicami oraz dysponuje dworcem autobusowym przy ul. Warszawskiej. Mniejszą rolę w mieście i powiecie odgrywa przedsiębiorstwo PKS Garwolin. Funkcjonuje również komunikacja prywatna, wykonująca częstsze połączenia z Lublinem i Warszawą oraz rzadsze z Puławami, Dęblinem, Poniatową i Żelechowem.
Przez miasto przebiega linia kolejowa nr 26 (Łuków – Radom). Znajduje się tu przystanek kolejowy, położony 2 km na południe od centrum miasta. PKP zapewnia bezpośrednie połączenia Ryk z Dęblinem, Lublinem, Łukowem i Białą Podlaską.
Administracja.
Ryki są stolicą powiatu ryckiego. Ma w nich siedzibę starostwo powiatowe i inne instytucje powiatowe (urząd pracy itp.), sąd rejonowy, prokuratura rejonowa, urząd skarbowy, stacja Sanepidu, inspektoraty ZUS oraz KRUS, komisariat Policji, oddział Agencji Restrukturyzacji i Modernizacji Rolnictwa itp. Miasto jest członkiem stowarzyszenia Unia Miasteczek Polskich. Objęte jest też działalnością Lokalnej Grupy Działania „Lepsza Przyszłość Ziemi Ryckiej” oraz Lokalnej Grupy Rybackiej „W dolinie Tyśmienicy i Wieprza”.
Oświata.
Pierwsza szkoła w Rykach powstała w 1901 roku. Obecnie (2012 rok) swoją siedzibę w Rykach mają:
Kultura.
Na rzecz kultury działa Miejsko-Gminne Centrum Kultury w Rykach z siedzibą w pałacu Poniatowskiego. Wokół Centrum skupione są zespoły śpiewacze, szczególnie z okolicznych kół gospodyń wiejskich. Do cyklicznych imprez organizowanych w Rykach zaliczyć można: Święto Karpia z Pradoliny Wieprza, Przegląd Zespołów Śpiewaczych Kół Gospodyń Wiejskich, Jarmark Bożonarodzeniowy oraz Weekend z LRY (dwa ostatnie organizowane przez Fundację Obywatelskiego Rozwoju-Ryki) (w 2015 roku zamiast Jarmarku Fundacja wydała płytę z kolędami). Na terenie Ryk ukazuje się tygodnik „Twój Głos Gazeta Powiatu Ryckiego”.
Sport.
W Rykach działają: Miejski Klub Sportowy „Ruch” Ryki (piłka nożna); Miejski Klub Sportowy „TUR” Ryki (trójbój siłowy) oraz Uczniowsko-Parafialny Klub Sportowy „Arka” Ryki (tenis stołowy, koszykówka). Fundacja Obywatelskiego Rozwoju-Ryki organizuje od sierpnia 2010 roku bieg uliczny „Run For Ryki”, a w latach 2011–2014 prowadziła Rycką Ligę Koszykówki. Dostępna jest kryta pływalnia powiatowa.

</doc>
<doc id="70694" url="https://pl.wikipedia.org/wiki?curid=70694" title="Estymator najwyższej wiarygodności">
Estymator najwyższej wiarygodności



</doc>
<doc id="70695" url="https://pl.wikipedia.org/wiki?curid=70695" title="Siemiatycze">
Siemiatycze

Siemiatycze – miasto w Polsce, położone w województwie podlaskim, siedziba powiatu siemiatyckiego i gminy wiejskiej Siemiatycze. Leży na Wysoczyźnie Drohiczyńskiej, nad rzeką Kamianką.
Według danych z 2019 roku Siemiatycze liczyły 14 391 mieszkańców.
Położenie.
Siemiatycze są położone we wschodniej Polsce, w południowej części województwa podlaskiego i 64 km od Siedlec.
Według danych z 2002 Siemiatycze mają obszar 36,25 km², w tym:
Według danych z 1 stycznia 2011 powierzchnia miasta wynosiła 36,25 km². Miasto stanowi 2,48% powierzchni powiatu.
W latach 1975–1998 miasto administracyjnie należało do województwa białostockiego.
Historia.
Historia do 1795 roku.
Historia miasta sięga połowy XV wieku, kiedy wyodrębniają się pierwsze dobra siemiatyckie. Pierwotna osada dworska istniejąca w latach 1443–1542, wraz z cerkwią pw. Świętej Trójcy, Św. Piotra i Pawła i Św. Paraskewii usytuowana była na wzgórzu nad rzeką Muchawiec (obecnie na dawnym miejscu stoi wzniesiona w 1866 murowana cerkiew pw. Świętych Apostołów Piotra i Pawła). Na przeciwległym brzegu Muchawca ok. połowy XV w. zaczęła powstawać nowa osada o innym niż przycerkiewna charakterze narodowościowo-religijnym, dla której Michał Kmita Sudymontowicz ufundował w 1456 roku kościół. Już w początkach miasta można zatem obserwować dość typowe dla Podlasia zjawisko powstawania dwóch skupisk osadniczych, stanowiących jednakże jedno miasto, o odrębnym składzie religijnym, prawnym i etnicznym społeczeństwa. W 1527 dobra siemiatyckie obejmują 7 wsi. Miasto prywatne posiadało prawo magdeburskie w 1542 roku. W styczniu 1542 Zygmunt August wydaje dokument zezwalający Siemiatyczom na korzystanie z prawa magdeburskiego (prawa miejskie). Korzysta z tego prawa Stanisław Tęczyński, który 2 kwietnia 1542 wprowadza władze miejskie i zleca pracę nad organizacją miasta i jego kolonizacją. Siemiatycze początkowo należały do ziemi mielnickiej, w 1546 zostały przyłączone do ziemi drohickiej, stanowiącej część województwa podlaskiego. W 1580 w Siemiatyczach było 26 domów rynkowych, 186 domów ulicznych, 32 chałupy oraz 40 domów z zagrodami. Ogółem 282 domów zamieszkiwało 1 900 osób. Siemiatycze zaliczały się wtedy do miast średniej wielkości w województwie podlaskim. Na 1582 datuje się początki osadnictwa żydowskiego na terenie Siemiatycz. Krzysztof Radziwiłł Piorun uzyskał dobra od Tęczyńskich i ufundował tu w 1588 roku zbór kalwiński. W 1599 roku Siemiatycze weszły w skład posagu Elżbiety Radziwiłłówny, która poślubiła Lwa Sapiehę, który polecił rozebranie zboru.
W latach 1655–1660 rozwój miasta zostaje zahamowany przez potop szwedzki. Blisko 30% społeczności traci życie. Zniszczenie przez Szwedów Mielnika i Drohiczyna sprawia, że wzrasta znaczenie Siemiatycz. Simiatycze posiadała w 1673 roku wojewodzina wileńska Anna Barbara Sapieżyna. W latach 1710–1711 "wielki pomór" lub inaczej "morowe powietrze" (epidemia dżumy) dziesiątkuje ludność, a pozostali przy życiu chronią się w pobliskiej cerkwi na Grabarce, która od tej pory zyskuje sławę cudownego miejsca. W 1722 Zgromadzenie Księży Misjonarzy przejęło prowadzenie parafii rzymskokatolickiej pod wezwaniem Wniebowzięcia NMP. Misjonarze założyli i sprawowali opiekę nad szkołą i przytułkiem dla starców i kalek, prowadzili także działalność charytatywną. Przed kościołem zostaje wzniesiona brama z figurą św. Michała Archanioła.
W 1758 roku pożar zniszczył część pierzei rynkowej od strony kościoła. Od 1758 Siemiatycze przechodzą w posiadanie księżnej Anny z Sapiehów Jabłonowskiej, wchodzą w skład klucza siemiatyckiego. Następuje rozbudowa miasta. W tym samym roku wielki pożar niszczy większość zabudowań, w tym kościół. W 1772 na polecenie księżnej dokonano rozbiórki starego drewnianego ratusza, a w jego miejsce postawiono nowy murowany budynek. Ratusz miał cztery skrzydła i wewnętrzny prostokątny dziedziniec z niewielkim budynkiem wagi w środkowej części. W obrębie budynku uwzględniono miejsce na stragany (tzw. kramy). W 1775 liczba domostw w Siemiatyczach wynosiła 285; Siemiatycze były pod tym względem piątym miastem na całym Podlasiu po Międzyrzecu, Węgrowie, Tykocinie i Ciechanowcu.
Lata 1775–1918.
W 1777 w Siemiatyczach rozpoczęto budowę pałacu księżnej Anny Jabłonowskiej. W pałacu urządzono Gabinet Historii Naturalnej, w którym prezentowano zebrane przez Jabłonowską zbiory zoologiczne i botaniczne, dzieła sztuki medalierskiej, znaleziska archeologiczne, księgozbiór, miedzioryty i inne. Zbiory te oglądali m.in. król Stanisław August, wielki książę Paweł Romanow, dostojnicy oraz ludzie nauki: Stanisław Staszic, Kołłątaj. Jest to także prawdopodobny rok umieszczenia posągów Sfinksów na sarkofagowych cokołach bramy pałacowej, które po rekonstrukcji można oglądać obecnie. W 1789 roku król Stanisław August Poniatowski na wniosek właścicielki zgodził się na czwarty czterotygodniowy jarmark w mieście, który przypadał na święto św. Anny w dniu 26 lipca.
Po III rozbiorze Polski w 1795 Siemiatycze znalazły się pod zaborem pruskim. Okres 1797–1801 to lata budowy Bożnicy Żydowskiej, która w czasie II wojny światowej została spalona. Po śmierci Anny Jabłonowskiej w 1800 roku, jej pałacowe zbiory zostały sprzedane w 1802 roku przez Stanisława Sołtyka carowi Aleksandrowi I za 50 tys. dukatów i wywiezione do Moskwy.
7 lipca 1807 na mocy traktatu tylżyckiego Siemiatycze wraz z okolicznymi terytoriami włączono do Cesarstwa Rosyjskiego. W 1825 Siemiatycze zamieszkiwało 1 945 osób. W mieście stało 20 budynków murowanych, 330 drewnianych, 2 manufaktury, 10 sklepów, 40 szynków, łaźnia i dwa parki miejskie. W 1861 gmina siemiatycka obejmowała 25 wiosek i przysiółków.
6-7 lutego 1863 to data bitwy pod Siemiatyczami, stoczonej pomiędzy oddziałami powstańczymi dowodzonymi przez Lewandowskiego, Cichorskiego i Rogińskiego a wojskiem rosyjskim pod przywództwem gen. Maniukina. Bitwa rozegrała się na miejscowym cmentarzu i w jego okolicach (obecnie między ulicami Ciechanowiecką i Powstania styczniowego). W wyniku dużej przewagi ogniowej Rosjan i nieudolnego dowodzenia oddziałami powstańczymi bitwa zakończyła się klęską. Po odniesionym zwycięstwie Rosjanie w odwecie ograbili i spalili miasto. Całkowitemu zniszczeniu uległ pałac Anny Jabłonowskiej, którego potem już nie odbudowywano.
29 kwietnia 1865 – poświęcono kamień węgielny pod budowę murowanej cerkwi prawosławnej na wzgórzu obok nadwyrężonego budynku drewnianego. Budowę ukończono w 1866. 2 listopada nowa cerkiew została wyświęcona pod wezwaniem Świętych Piotra i Paraskiewy. W 1897 społeczeństwo Siemiatycz stanowili: 75% żydzi, 15% katolicy, blisko 10% prawosławnych oraz nieliczni ewangelicy. W 1900 nieopodal synagogi powstaje neobarokowy Przyszkółek (Dom Talmudyczny). Po wojnie w budynku tym mieściło się m.in. państwowe przedszkole, później przez dłuższy czas był siedzibą Miejskiej Biblioteki Publicznej im. Anny Jabłonowskiej, aktualnie znajduje się tam Zasadnicza Szkoła Zawodowa. W budynku po koszarach zorganizowano jednoklasową szkołę cerkiewno-parafialną, przekształconą później w dwuklasową.
II Rzeczpospolita.
W 1921 Siemiatycze liczyły 5694 mieszkańców (6816 os. w 1931). Orientacyjny skład społeczeństwa był następujący: 65% żydzi, 25,7% katolicy, 9% prawosławni. Za Polaków uważało się 33%, do narodowości żydowskiej przynależność deklarowało ok. 61% i białoruskiej ok. 5%. Orientacyjnie w mieście mieszkało ok. 26% Polaków, 65% Żydów, 8% Białorusinów. Gminę siemiatycką zamieszkiwało 10 676 osób, 54% prawosławnych, 45% katolików, Polacy stanowili połowę ludności, druga połowa to Białorusini. 3 Maja 1921 roku odsłonięto nieistniejący już pomnik Tadeusza Kościuszki, który następnie podczas II Wojny Światowej został zburzony przez Niemców.
II wojna światowa.
11 września 1939 oddziały niemieckie wkraczają do Siemiatycz i zajmują miasto. W dniach 17-20 września 1939 miasto i jego okolice są opuszczane przez Niemców ustępujących przed wkraczającymi oddziałami radzieckimi. Podczas okupacji i wycofywania się Niemcy dokonują aktów przemocy i terroryzują okoliczną ludność. 7 listopada 1940 władze radzieckie postawiły w Siemiatyczach pomnik Lenina, by uczcić przyłączenie miasta do terytorium Białoruskiej Republiki Radzieckiej. Pomnik zniszczyli Niemcy 5 lipca 1941. Od 29 sierpnia do końca lipca 1941 roku doszło w mieście do zamieszek antyżydowskich. W trakcie potyczek z oddziałami radzieckimi i okupacji, w 1941, dochodzi do licznych morderstw ludności cywilnej, przeprowadzono pacyfikacje i palenia okolicznych wsi. Niemcy często przeprowadzają działania odwetowe na ludności polskiej za straty jakie ponoszą w wyniku prowadzonych walk, nie oszczędzając osób w podeszłym wieku i dzieci. Następuje ostateczne zniszczenie siemiatyckiego ratusza, jednego z bardziej okazałych budynków tego typu w rejonie. Ratusz nie został odbudowany, a jego ruiny po zasypaniu ziemią zmieniły się w skwer pośrodku rynku.
W sierpniu okupanci tworzą w Siemiatyczach getto (w kwadracie ulic: Górnej, Wysokiej, Koszarowej i Słowiczyńskiej) głównie dla ludności żydowskiej z Siemiatycz i okolic. W getcie zgromadzono 4,2 tys. osób, byli to mieszkańcy Siemiatycz i okolicznych wsi. W dniach 2–9 września 1942 nastąpiła pierwsza deportacja z getta. W dniach 8–10 listopada 1942 wywieziono Żydów z getta, a jego mieszkańcy trafili głównie do obozu zagłady Treblinka II (ok. 90 km od Siemiatycz), gdzie zostali zamordowani wraz z 750 tys. innych więźniów. Żydzi, którzy uciekli z getta, utworzyli oddział zbrojny, pod dowództwem Herszla Szebesa, który działał w lasach pod Siemiatyczami.
Siemiatycze zostały zdobyte 22 lipca 1944 roku przez oddziały radzieckie 65 Armii. W dniu 6 kwietnia 1945 roku, dokonano napadu zbrojnego na dom Judy Blumberga (tzw. mechaniczną piekarnię) przy ul. Berka Joselewicza, w którym mieszkało 28 Żydów. Atak przerwało dopiero powrócenie do miasta zaalarmowanych oddziałów wojskowych.
W okresie wojny miasto utraciło 60% zabudowy mieszkalnej i ok. 50% budynków użyteczności publicznej, zniszczeniu (także celowemu) uległy zakłady przemysłowe i elektrownia. Tuż po wyzwoleniu szacowano ludność miasta na 3000 osób (40% stanu z 1939 – 7850 os.). Po powrocie części mieszkańców, w 1946 ludność Siemiatycz liczyła 4106 osób, 52% stanu z 1939. Niemal całkowitej zagładzie uległa ludność żydowska, stanowiąca przed wojną 60% mieszkańców Siemiatycz.
Polska Rzeczpospolita Ludowa.
W 1952 z południowej części powiatu bielskiego wyodrębniono nowy powiat ze stolicą w Siemiatyczach. Siemiatycze pozostają miastem powiatowym do roku 1975. 1 maja 1973 w siemiatyckiej cerkwi wybucha pożar. Budynek nie zostaje doszczętnie zniszczony, ogień powoduje jednak znaczne straty, ucierpiało wyposażenie cerkwi i ikony. 12 lipca wyremontowaną cerkiew wyświęcił metropolita warszawski Bazyli. W 1975 oddano do użytku pierwszy siemiatycki zalew. Aktualnie są 3 zbiorniki.
Po roku 1989.
W 1990 ukazuje się pierwszy numer „Głosu Siemiatycz”, czasopisma regionalnego, pierwotnie czarno-białego, od kwietnia 2000 wydawanego co tydzień w kolorowej szacie graficznej. 14 października 1998 miasto odwiedził prawosławny patriarcha Konstantynopola Bartłomiej I, który w asyście metropolity Sawy dokonał uroczystego aktu wmurowania kamienia węgielnego w przygotowany już fundament nowej cerkwi pw. Zmartwychwstania Pańskiego. 18 sierpnia 2010 Patriarcha Ekumeniczny ponownie gościł w Siemiatyczach i dokonał pełnego poświęcenia nowo wybudowanej cerkwi. Nie był to jedyny wysoki prawosławny dostojnik, jaki odwiedził Siemiatycze. 18 sierpnia 2001 do miasta przybył Patriarcha Aleksandrii i całej Afryki Piotr VII. W wyniku reformy administracyjnej w 1999 powiat siemiatycki zostaje reaktywowany, obejmując gminy: Drohiczyn, Dziadkowice, Grodzisk, Mielnik, Milejczyce, Nurzec-Stacja, Perlejewo, Siemiatycze. Powiat jest częścią województwa podlaskiego, ze stolicą w Białymstoku.
Zabytki.
zachowane:
niezachowane:
Sport.
Od 27 czerwca 1991 na terenie miasta działa Towarzystwo Sportowe. Stowarzyszenie założone przez nauczycieli wychowania fizycznego organizuje imprezy rekreacyjno-sportowe. Na początku lat 90. stowarzyszenie przejęło majątek i zadania Rejonowego Ośrodka Sportu i Rekreacji. W tym czasie zorganizowano siłownie, triathlon, Biegi Niepodległości, zajęcia aerobiku i kick-boxingu, sekcje piłki ręcznej. W 1993 miasto rozwiązało umowę z Towarzystwem Sportowym, od tego czasu dotacje od burmistrza miasta systematycznie malały co skutkowało pogorszeniem się oferty rekreacyjno-sportowej. Organizacja skupiła się na promowaniu piłki ręcznej, w której osiąga liczne sukcesy.
27 stycznia 1999 decyzją Rady Miasta Siemiatycze utworzono Miejski Ośrodek Sportu i Rekreacji (MOSiR). Ośrodek odpowiedzialny jest za organizację wydarzeń sportowych i utrzymanie obiektów na terenie miasta. W 2020 pod jego patronatem znajdują się 2 zalewy wodne, ponad 60 hektarów terenów zielonych i obiekty sportowe takie jak pływalnia „Wodne Tarasy”, skatepark, stadion piłkarski, hala widowiskowo-sportowa, trasy biegowe, czy kompleks boisk ORLIK. Corocznie organizowane jest wiele wydarzeń sportowych.
Gospodarka.
Ośrodek przemysłowo-usługowy; przemysł spożywczy, materiałów budowlanych i meblowy. Rzemiosło ludowo-artystyczne. Do największych zakładów produkcyjnych należą mleczarnia Polser należąca do koncernu Lactalis oraz fabryki soków i mrożonek Oerlemans i OK stworzone na bazie dawnego ZPOW „Hortex”.
Przeciętna stopa bezrobocia w latach 1997-2006.
Na podstawie obwieszczeń Prezesa Głównego Urzędu Statystycznego. Stan na dzień 30 czerwca danego roku.
Transport.
Drogi.
W mieście krzyżują się drogi krajowe i wojewódzkie:
Komunikacja autobusowa.
Komunikację autobusową od stycznia 2017 zapewnia firma PKS NOVA Sp. z o.o., która powstała poprzez przejęcie dotychczasowych PKS w Suwałkach, Łomży i Siemiatyczach. Posiada dalekobieżne linie do Białegostoku i Warszawy oraz niewielką siatkę połączeń lokalnych. Od momentu likwidacji PKS Siemiatycze i powstania PKS Nova komunikacja publiczna w mieście przeżywa zapaść. Spółka zlikwidowała m.in. linię Białystok-Rzeszów, przez co mieszkańcy stracili jedyne połączenie z Rzeszowem i jedno z nielicznych publicznych połączeń z Lublinem. Przez Siemiatycze przestał jeździć również autobus Suwałki-Kraków. Od listopada 2017 przestał kursować funkcjonujący od 1989 autobus dalekobieżny na trasie Siemiatycze-Gdańsk. Po włączeniu siemiatyckiego PKS w struktury PKS Nova przestały być realizowane także międzynarodowe kursy do Brukseli, gdzie mieszka wiele osób pochodzących z Siemiatycz. 7 czerwca 2017 spółka sprzedała również dotychczasowy dworzec autobusowy, pozostawiając jedynie dwa stanowiska odjazdu autobusów.
Od 2017 w mieście znajdują się dwa tzw. zielone przystanki - dwie wiaty zbudowane z drewnianych paneli oraz zbiorników na ziemię, porośnięte krzewami, zielonym bluszczem i kwiatami. Nocą przystanki podświetlone są lampami LED.
Kolej.
6 km od miasta przebiega niezelektryfikowana linia kolejowa nr 31 Siedlce – Siemianówka. Znajduje się przy niej osada Siemiatycze-Stacja. Ze stacji Siemiatycze można dojechać pociągami osobowymi bezpośrednio do Siedlec, Czeremchy i Hajnówki, oraz pociągiem pośpiesznym do Warszawy, który na odcinku Siedlce – Hajnówka kursuje jako osobowy. Z powodu nierentowności połączeń ich liczba stopniowo maleje lub są one zastępowane Kolejową Komunikacją Autobusową realizowaną przez PPKS Siemiatycze na zlecenie Kolei Mazowieckich. Obecnie ze stacji odjeżdżają 4 pociągi dziennie w obu kierunkach. W celu zmniejszenia kosztów, połączenia regionalne na tej linii obsługiwane są przez autobusy szynowe SA108-007 i SA105-103 zakupione ze środków samorząd województwa podlaskiego oraz Unii Europejskiego w ramach programu ZPORR.
Komunikacja miejska.
Obsługą komunikacji miejskiej w Siemiatyczach zajmuje się spółka PKS Nova. W Siemiatyczach funkcjonują 3 linie autobusowe:
Demografia.
Według spisu ludności z 30 września 1921 roku w Siemiatyczach mieszkało 5 694 osób w 766 domach, 1 889 podało narodowość polską, 281 – białoruską, 3 489 – żydowską, 26 – rosyjską, 9 – litewską narodowość. 1 459 osób było wyznania rzymskokatolickiego, 509 osób było wyznania prawosławnego, 6 ewangelickiego, 8 zadeklarowało przynależność do wyznania greckokatolickiego, 3 718 – do wyznania mojżeszowego.
Dane z 30 czerwca 2013:
Według danych z 31 grudnia 2015 r. miasto miało 14 684 mieszkańców.
Wspólnoty wyznaniowe.
Na terenie miasta działalność religijną prowadzą następujące związki wyznaniowe:

</doc>
<doc id="70696" url="https://pl.wikipedia.org/wiki?curid=70696" title="Stalowa Wola">
Stalowa Wola

Stalowa Wola – miasto w województwie podkarpackim, w powiecie stalowowolskim, położone w Kotlinie Sandomierskiej. Przez miasto przepływa rzeka San.
W latach 1945–1975 miasto administracyjnie należało do województwa rzeszowskiego, a w latach 1975–1998 do województwa tarnobrzeskiego.
Według danych GUS z 31 grudnia 2021 roku miasto liczyło 58 545 mieszkańców.
Położenie.
Stalowa Wola powstała na gruntach wsi Pławo i jej przysiółków Chyłów i Swołów. Miasto położone jest na obszarze, który w średniowieczu stanowił część ziemi sandomierskiej Małopolski. Leży w Kotlinie Sandomierskiej, gdzie charakterystyczny pas równin nadrzecznych zwany jest potocznie „Nadsaniem”.
Stacja Stalowa Wola Rozwadów posiada bezpośrednie połączenie z Warszawą, Krakowem, Wrocławiem, Lublinem, Częstochową, Radomiem, Rzeszowem, Opolem, Tarnowem, Ostrowcem Świętokrzyskim, Zamościem, Przemyślem, Tarnobrzegiem, Sandomierzem i Hrubieszowem.
Według danych z 1 stycznia 2010 r. powierzchnia miasta wynosiła 82,52 km². Miasto stanowi 9,89% powierzchni powiatu.
Miasto jest położone na terenie o zmiennej wysokości od 151 do 160 m n.p.m.
Środowisko naturalne.
Ochrona przyrody.
Niedaleko Stalowej Woli, na terenie powiatu, znajdują się dwa rezerwaty przyrody:
W latach 1953–1970 na terenie miasta znajdował się również rezerwat przyrody Sochy. Organizacje przyrodnicze w 2020 r. złożyły wniosek o przywrócenie ochrony rezerwatowej lasu w Sochach.
Na terenie gminy Stalowa Wola zlokalizowanych jest 13 pomników przyrody chroniących 15 drzew, w tym najwyższą topolę białą w Polsce, Topolę Pławiankę.
W gminie znajdują się również fragmenty 3 obszarów Natura 2000: Dolina Dolnego Sanu, Puszcza Sandomierska i Enklawy Puszczy Sandomierskiej.
Klimat.
Teren Stalowej Woli zalicza się do typu klimatu podgórskich nizin i kotlin. Średnia roczna temperatura wynosi 8 °C. Temperatura najcieplejszego miesiąca lipca wynosi 18 °C, najzimniejszego stycznia – 3,8 °C. Okres wegetacyjny kształtuje się w granicach 200–210 dni. Maksymalne opady deszczu przypadają na miesiąc lipiec, minimalne na luty, natomiast średnia suma rocznych opadów waha się w granicach 600–700 mm. Przymrozki mogą się już zacząć we wrześniu. Dni z pokrywą śnieżna jest 60–90 w ciągu roku, w miesiącach zimowych, przy przeciętnej grubości 5–15 cm. Natomiast szczególnie szkodliwe dla upraw okazują się przymrozki wiosenne, które mogą wystąpić w maju, bądź nawet w czerwcu.
Rzeki.
Przez miasto przepływa rzeka San, a także Barcówka, Jelnia i Bukowa. Przy czym najwyższym poziomem czystości charakteryzują się 2 ostatnie. Duże zasoby stanowią wody podziemne, które są głównym źródłem zaopatrzenia ludności w wodę pitną. Obecność rzek stwarza ogromny potencjał jeśli chodzi o zapotrzebowanie w wodę zarówno dla osiedlania się na tym terenie, jak również na potrzeby gospodarcze.
Historia.
Miasto powstało jako rezultat decyzji o zlokalizowaniu w pobliżu wsi Pławo między miasteczkami Nisko i Rozwadów w ramach budowy COP tzw. Zakładów Południowych. Pierwsze historyczne wzmianki na temat wsi Pławo, na terenie której powstało miasto, pochodzą z 1. połowy XV wieku. W pobliskim Przyszowie znajdował się dwór łowiecki króla Władysława Jagiełły, zbudowany przed 1358 rokiem przez Kazimierza Wielkiego. W końcu XV wieku Pławo było wsią królewską. Osiadła ludność trudniła się łowiectwem, wyrębem drzew, bartnictwem, uprawą roli, a także flisactwem, czyli spławianiem drewna. W pieczęci wsi Pławo znajdowały się dwa skrzyżowane wiosła. Dzisiaj natomiast w mieście jest osiedle flisaków. W czasie potopu szwedzkiego w roku 1656, widły Wisły i Sanu stały się miejscem bitwy wojsk hetmana Stefana Czarnieckiego z wojskami króla Karola Gustawa.
W czasie I rozbioru Polski w 1772 r. królewska wieś Pławo weszła w skład kameralnego dominium Nisko, należącego do skarbu austriackiego. W latach 1837–1867 dobra te stanowiły prywatną własność baronów Reichenbachów. Następnie przeszły w ręce magnackiej rodziny Rességuier. Podczas I wojny światowej dobra zostały sprzedane obszarnikowi Maksymilianowi Franckemu.
10 kwietnia 1927 roku w obecnej dzielnicy Stalowej Woli, Rozwadowie powstał Bank Ludowy. W 1943 roku jego nazwę zmieniono na Bank Spółdzielczy, w 1950 roku na Gminną Kasę Spółdzielczą, a w 1956 roku na Kasę Spółdzielczą. W 1961 roku wrócono do nazwy Bank Spółdzielczy. W 2011 roku nazwę zmieniono na Nadsański Bank Spółdzielczy.
Przełomowym momentem dla mieszkańców Pława było zatwierdzenie w 1937 roku planu Centralnego Okręgu Przemysłowego i budowa od 1938 roku Zakładów Południowych na terenach wsi. Głównym inicjatorem planu i autorem programu był ówczesny wicepremier i minister skarbu, budowniczy Gdyni, Eugeniusz Kwiatkowski. Przed wybuchem II wojny światowej powstała część zakładów oraz osiedla przyfabryczne nazwane Stalowa Wola. Nazwa miasta pochodzi od słów ówczesnego ministra spraw wojskowych, gen. Tadeusza Kasprzyckiego, który o planie budowy COP mówił, że "jest to stalowa wola narodu polskiego wybicia się na nowoczesność".
W latach okupacji w osiedlu i hucie działał ruch oporu. Funkcjonowała tu Placówka AK „Stalowa Wola”, „154” należąca do Obwodu AK Nisko. Za udział w konspiracji zginęło wielu mieszkańców. Masowo wywożono tu więźniów z zamku w Rzeszowie na miejsca publicznych straceń, np. w Charzewicach w październiku 1943 r. rozstrzelano 20 osób.
Miejscowość została zdobyta przez wojska radzieckie po walkach, które oddziały I Frontu Ukraińskiego stoczyły 1 i 2 sierpnia 1944 roku (wiosną 1945 roku na rynku w Rozwadowie wzniesiono Pomnik Wdzięczności Armii Radzieckiej). W Stalowej Woli rozpoczęły się represje stosowane przez NKWD. W dniu 1 kwietnia 1945 r. Stalowa Wola otrzymała prawa miejskie.
W 1953 roku miasto zostało wydzielone jako odrębny powiat miejski. W 1973 przyłączono do niego Rozwadów, a w 1977 – Charzewice. W latach powojennych rozpoczął się dynamiczny rozwój miasta. Powstały nowe osiedla, ulice, budynki użyteczności publicznej, wiele zakładów przemysłowych i usługowych, szkoły podstawowe, średnie i wyższe, baza kulturalna i sportowa.
Rozwój miasta był nierozerwalnie związany z Zakładami Południowymi, które w 1948 r. otrzymały nazwę Huty Stalowa Wola. Przez wiele lat huta była kombinatem obejmującym szereg zakładów, położonych również w innych miastach. Były to m.in.: Fabryka Maszyn w Radomsku, Fabryka Maszyn w Leżajsku, Fabryka Maszyn w Strzyżowie, Zakład Maszyn Budowlanych w Lubaczowie, Zakład Projektowania i Realizacji Inwestycji i Remontów Budowlanych w Stalowej Woli, Zakład Projektowo-Technologiczny w Stalowej Woli, Odlewnia Żeliwa w Koluszkach. Kombinat zatrudniał w szczytowym okresie w zakładzie macierzystym i szeregu filii zamiejscowych około 35 tys. pracowników. Po zmianie ustroju polityczno-gospodarczego kraju dalsze istnienie i rozwój huty wymagały równoczesnego dokonania prywatyzacji, przeprowadzenia zmian organizacyjnych oraz utworzenia spółek z udziałem kapitału prywatnego. 15 lipca 1991 roku nastąpiło przekształcenie HSW Kombinatu Przemysłowego w HSW Spółkę Akcyjną. Huta Stalowa Wola SA specjalizuje się w produkcji i eksporcie maszyn budowlanych, maszyn do prac drogowych i ziemnych. Jest miejscem pracy dla kilku tysięcy mieszkańców miasta i okolic.
Drugim co do wielkości zakładem powstającym w Stalowej Woli w ramach Centralnego Okręgu Przemysłowego była Elektrownia Stalowa Wola. Początkowo elektrownia dostarczała energię elektryczną na potrzeby Huty, później w wyniku rozbudowy i modernizacji stała się podstawowym dostawcą energii cieplnej dla przemysłu i okolicznych miast. Przez wiele lat Elektrownia Stalowa Wola funkcjonowała w ramach Zakładów Energetycznych Okręgu Wschodniego jako tzw. Ozet od skrótu "Okręgowy Zakład Energetyczny Tarnów", od 1989 roku stała się samodzielnym przedsiębiorstwem państwowym, zaś od 1 października 1996 roku działa jako spółka akcyjna.
W ciągu 60 lat Stalowa Wola z małego przyfabrycznego osiedla urosła do dużego miasta. W końcu 2019 zajmuje w województwie podkarpackim trzecie miejsce po Rzeszowie i Przemyślu pod względem ludności. Jest od 1 stycznia 1999 również miastem powiatowym. W skład powiatu wchodzą gminy: Bojanów, Pysznica, Radomyśl nad Sanem, Stalowa Wola, Zaklików i Zaleszany. W 2016 na terenie powiatu stalowowolskiego o powierzchni 832 km² zamieszkiwało ok. 108 tys. osób.
W 1989 roku miasto zostało odznaczone Krzyżem Komandorskim Orderu Odrodzenia Polski.
Demografia.
Od 1993 roku zaludnienie Stalowej Woli zmniejszyło się o 13474 osoby, zatem niemal 19%.
Dane z 31 grudnia 2021:
Gospodarka.
Przez większość historii miasta dużymi zakładami pracy były Huta Stalowa Wola S.A. oraz Elektrownia Stalowa Wola S.A. Obie spółki były jednymi z największych obiektów przemysłowych w Polsce. Po trudnym okresie transformacji ustrojowej po roku 1989 powstały nowe zakłady. Jest to np. powstały w 1998 r. ATS Stahlschmidt &amp; Maiworm zatrudniający w 2005 r. prawie 800 pracowników i plasujący się na 403 miejscu Listy 500 gazety „Rzeczpospolita” wobec zatrudniającej podobną liczbę pracowników HSW Huty Stali Jakościowych, plasującej się na pozycji 483. HSW w 2012 roku sprzedała firmie LiuGong część cywilną produkującą maszyny budowlane i obecnie produkcją i sprzedaż maszyn budowlanych odbywa się w spółce LiuGong Dressta Machinery, która zatrudnia około 1500 pracowników. Jedną z ważniejszych firm od 2006 roku stało się Tesco, które na początku roku przejęło sklep sieci Julius Meinl, w maju otworzyło hipermarket o pow. 5 tys. m², zatrudniając w nim około 300 osób, a w lipcu kupiło sieć sklepów Leader Price posiadającą w Stalowej Woli swój sklep. Firmy związane z budownictwem, takie jak Mostostal SA, Prefabet, są drugim ważnym elementem gospodarczego pejzażu miasta. 9 września 1997 roku otwarto Tarnobrzeską Specjalną Strefę Ekonomiczną „Euro-Park Wisłosan”. Tereny, jakie obejmuje obszar Podstrefy Stalowa Wola, należą do Huty Stalowa Wola S.A., która w wyniku restrukturyzacji dysponowała niewykorzystywanym majątkiem w postaci budynków produkcyjnych, niewykończonych w pełni hal, pomieszczeń magazynowych oraz uzbrojonych działek pod zabudowę przemysłową. Teren TSSE w momencie ustanawiania obejmował obszar 215,7 ha. Strefa oferuje udogodnienia podatkowo-finansowe, wysoko wykwalifikowaną kadrę inżynieryjno-techniczną, zaplecze badawczo-naukowe oraz możliwość kooperacji ze spółkami powstałymi w wyniku restrukturyzacji HSW S.A. Tarnobrzeską Specjalną Strefą Ekonomiczną zarządza Agencja Rozwoju Przemysłu SA, która uczestniczy w transformacji państwowych podmiotów gospodarczych. Na terenie HSW został utworzony Inkubator Przedsiębiorczości i Park Technologiczny. Pod tę inwestycję tworzona jest obecnie infrastruktura drogowa.
Budżet miasta.
Projekt uchwały budżetowej na rok 2017 rok przewidywał dochody miasta w wysokości 314,5 mln zł i wydatki 339,5 mln zł. Różnicę stanowił deficyt budżetowy nie przekraczający 25 mln zł.
Infrastruktura techniczna.
Mieszkańcy Stalowej Woli korzystają z następujących nadajników radiowo-telewizyjnych:
Transport.
Przez miasto przebiegają szlaki komunikacyjne:
Głównymi arteriami miasta są aleje Jana Pawła II i ulica Podskarpowa. Ważną funkcję spełniają także ulice Komisji Edukacji Narodowej, Poniatowskiego, Brandwicka, Sandomierska, Ofiar Katynia, Solidarności, Hutnicza i Energetyków.
Stalowa Wola jest punktem początkowym dwóch krajowych szlaków rowerowych:
Przez miasto przebiegają również trasa nr IX (tarnobrzesko-niżańska) szlaku architektury drewnianej obejmująca kościół pw. św. Floriana, oraz żółty szlak turystyczny z Sandomierza do Leżajska.
Kultura.
W Stalowej Woli funkcjonują następujące instytucje kultury:
Oświata.
W mieście działalność dydaktyczną prowadzą lub prowadziły następujące uczelnie:
Ponadto w mieście znajduje się:
oraz:
Media.
Telewizja.
TVK Diana została w 2012 roku wykupiona przez Multimedia Polska.
Sport i rekreacja.
Lista klubów sportowych biorących udział w rozgrywkach ogólnopolskich:
Wspólnoty wyznaniowe.
Stalowa Wola ma 8 parafii, należących do dekanatu Stalowa Wola:
Sąsiednie gminy.
Bojanów, Grębów, Nisko, Pysznica, Radomyśl nad Sanem, Zaleszany

</doc>
<doc id="70699" url="https://pl.wikipedia.org/wiki?curid=70699" title="Świecie">
Świecie

Świecie (niem. "Schwetz") – miasto w Polsce położone w woj. kujawsko-pomorskim, w powiecie świeckim, siedziba powiatu świeckiego oraz gminy miejsko-wiejskiej Świecie.
Według danych GUS z 1 stycznia 2022 r. Świecie liczyło 25 296 mieszkańców.
Świecie uzyskało lokację miejską w 1338 roku.
Położenie.
Świecie położone jest na Pojezierzu Pomorskim, w regionie etno-kulturowym Kociewia, u ujścia rzeki Wdy do Wisły, w miejscu, gdzie wysoczyzna morenowa stromo opada w kierunku rzeki. Taka lokalizacja przywodzi na myśl miasto położone na terenach górskich.
Zbiegają się tutaj drogi: krajowa 91 (Gdańsk–Toruń) oraz krajowa 5 (E261, Świecie–Wrocław–Kudowa-Zdrój). W odległości 12 km od granic miasta przebiega autostrada A1 (E75). Miasto znajduje się w odległości 4 km od ważnej dwutorowej magistrali kolejowej Gdynia-Śląsk.
Miasto jest położone na wysokości od 19 do 86 m n.p.m.
Według danych z 1 stycznia 2022 r. powierzchnia miasta wynosiła 16,5km².
W latach 1975–1998 miasto administracyjnie należało do woj. bydgoskiego.
Nazwa.
Miejscowość pod zlatynizowaną nazwą "Swencza" wymieniona jest w łacińskim dokumencie wydanym w Lubinie w 1281 roku sygnowanym przez księcia pomorskiego Mściwoja II. Wymieniona została pod zlatynizowaną nazwą "„Suece”" w łacińskim dokumencie z 1282 roku sygnowanym przez króla polskiego Przemysła II. Miejscowość pod zlatynizowaną nazwą "Svecze" wymieniona jest w łacińskim dokumencie wydanym w Świeciu w 1283 roku sygnowanym przez księcia pomorskiego Mściwoja II.
Nazwę miejscowości w zlatynizowanej formie "„Swete”" przy okazji notki o zamku "castro Swetensi", a także "„Swece”" oraz "„Swecz”" wymienia spisany ok. 1300 roku średniowieczny łaciński utwór opisujący żywot świętej Jadwigi "Vita Sanctae Hedwigis".
Historia.
Jedno z najstarszych miast polskich; pierwsza wzmianka z 1198 r., kiedy to było stolicą samodzielnego księstwa pomorskiego, władanego przez Grzymisława; w następnym stuleciu Świecie było rządzone między innymi przez Świętopełka i Mściwoja. Po sprowadzeniu na niedaleką ziemię chełmińską Krzyżaków w roku 1226, było ważnym polskim grodem obronnym Pomorza. W 1309 roku po długotrwałej obronie, zostało według Jana Długosza podstępnie zdobyte przez zakon krzyżacki jako ostatni punkt obrony. Gdańsk po wymordowaniu polskiej załogi przejęli Krzyżacy już rok wcześniej.
Krzyżacy w Świeciu utworzyli komturię (pierwsza wzmianka o niej pochodzi z 19 lutego 1330) i rozpoczęli budowę zamku, ukończonego do roku 1350. Prawa miejskie chełmińskie Świecie otrzymało w roku 1338. Pod Grunwaldem oddziały ze Świecia były nieobecne, ale po porażce Krzyżaków to właśnie świecki komtur, Henryk von Plauen, ruszył do Malborka i ze świeckimi rycerzami objął komturstwo malborskie, przez co zamek nie wpadł w ręce Polaków. Podczas wojny trzynastoletniej zamek kilkakrotnie zmieniał właścicieli, ostatecznie zajęli go Polacy. Aż do „potopu” szwedzkiego miasto bogaciło się na handlu wiślanym, jednak Szwedzi zupełnie zniszczyli Świecie i doszczętnie spalili zamek. Miasto ze zniszczeń odbudowywało się przez około 100 lat.
Położone nad samą Wisłą, było często narażone na niszczycielskie powodzie. Dopiero w połowie XIX wieku nastąpiły przenosiny miasta na wysoki lewy brzeg Wdy. Liczba ludności wzrosła wtedy z 3166 w 1849 r. do około 6000, a w przeddzień wybuchu II wojny światowej Świecie liczyło już około 10 000 mieszkańców.
Powiat świecki, będący od 1772 r. pod zaborem pruskim, powrócił do Polski 25 stycznia 1920 roku. Powierzchnia powiatu zajmowała drugie miejsce po powiecie chojnickim w województwie pomorskim. W okresie dwudziestolecia nie zaszły poważniejsze zmiany granic na terenie powiatu świeckiego. Jedyne znaczące przekształcenie nastąpiło w 1931 r. Wówczas to oddzielono jedenaście gmin wiejskich oraz trzy obszary dworskie i przyłączono je do powiatu tucholskiego. Jednocześnie ze zlikwidowanego powiatu gniewskiego włączono do powiatu świeckiego jedenaście gmin wiejskich.
W grudniu 1934 r. zgodnie z nową ustawą samorządową w powiecie świeckim były dwie gminy miejskie i czternaście gmin zbiorowych, dzielących się na sto trzydzieści siedem gromad, których powierzchnia wynosiła 1600 km². Przeobrażenia te miały wpływ na liczbę ludności na tym obszarze. W pierwszych latach po odzyskaniu niepodległości nastąpił znaczny odpływ miejscowej ludności niemieckiej do Niemiec. Jednak pod koniec lat dwudziestych liczba ta zaczęła systematycznie rosnąć, by ponownie spaść po odłączeniu kilku bardziej zaludnionych gmin wiejskich w 1931 r.
Charakterystycznie kształtowały się w powiecie stosunki narodowościowe, gdzie dużą liczbę stanowili Niemcy. Ludność żydowska była nieliczna, a liczba Żydów systematycznie spadała przez całe dwudziestolecie. Natomiast pozostałe narodowości występowały w znikomej postaci.
W diecezji chełmińskiej już przed pierwszą wojną światową działały różne katolickie organizacje młodzieżowe. Jednak dopiero od 1921 r. zaczęła tworzyć się jednolita struktura, obejmująca siecią organizacyjną całą diecezję. Od początku istnienia Stowarzyszenie wyznaczyło sobie za cel wychowanie młodzieży w duchu katolickim i narodowym, pomijając w swej działalności wszelkie sprawy polityczne i wpływy partyjne. W 1934 r. funkcję Okręgowego Prezesa Katolickiego Związku Polskiej Młodzieży Męskiej w powiecie świeckim pełnił ksiądz Bernard Sychta. W 1934 r. Katolickie Stowarzyszenie Młodzieży Męskiej w powiecie świeckim liczyło 30 oddziałów i 997 członków, natomiast Katolickie Stowarzyszenie Młodzieży Żeńskiej liczyło 25 oddziałów i 783 członkiń.
Szkolnictwo w powiecie świeckim w okresie dwudziestolecia międzywojennego obejmowało trzy typy szkół: powszechne (podstawowe), średnie (gimnazja) oraz zawodowe. Spośród szkół ogólnokształcących, czyli stopnia podstawowego oraz średniego, szczególne miejsce zajmowało Gimnazjum Państwowe w Świeciu, będące jedyną tego rodzaju placówką na obszarze powiatu. Gimnazjum w Świeciu było typową szkołą średnią, składającą się z niewielkiej liczby kadry nauczycielskiej, co uwarunkowane było niezbyt dużą liczbą uczniów. Szkołę w Świeciu utworzono w 1920 r. w miejsce niemieckiego Gimnazjum. Organizatorem szkoły i jej pierwszym dyrektorem był Jan Augustak, zastąpiony 20 sierpnia 1920 r. przez legionistę Józefa Pietrzaka, który pełnił tę funkcję do śmierci 11 stycznia 1922 r. Następcą jego był Leon Kuchanny, który pełnił stanowisko dyrektora do 1939 r.
Ze Świeciem związany jest Stanisław Kostka, s. Jana Jakuba i Apolonii Pałubickiej – członek zarządu Banku Ludowego w Rehden, w latach 1907 i 1912 delegat Prus Królewskich do parlamentu w Berlinie, w 1920 roku komisaryczny burmistrz Radzynia Chełmińskiego. Rok później 23 listopada został wybranym pierwszym burmistrzem Świecia i był nim do 19 stycznia 1935 roku.
Liczne pisma wydawane przez młodzież szkolną na Pomorzu, stanowiły jeden z elementów procesu wychowawczego. Również w Świeciu nad Wisłą uczniowie gimnazjum zaczęli wydawać od 13 stycznia 1931 r. miesięcznik „Gregorianum”, który ukazywał się nieprzerwanie do 1939 r. Po wznowieniu w 1945 r. działalności Liceum Ogólnokształcącego w Świeciu ukazał się tylko jeden numer pod zmienionym tytułem „Z wiary naszej”. Wydawcą był Komitet Redakcyjny Koła Literackiego, a redaktorem naczelnym Aleksander Ścibor-Rylski.
Na podstawie dekretu kanclerza Adolfa Hitlera z 8 października 1939 r. O organizacji administracji wschodnich terytoriów włączonych do Rzeszy na okupowanych terenach Polski ustanowiono nowe jednostki administracyjne: Okręg Rzeszy Gdańsk – Prusy Zachodnie (Gau Danzig – Westpreussen) i Okręg Rzeszy – Poznań (Reischsgau Posen). Namiestnikiem okręgu Gdańsk – Prusy Zachodnie został Albert Forster.
Jesienią 1939 roku niemieckie władze okupacyjne dokonywały eksterminacji miejscowej ludności polskiej. W lasach mniszkowskich wymordowano 1350 pacjentów szpitala psychiatrycznego, a na ul. Polnej rozstrzelano około 40 Żydów.
W 1945 wycofujące się wojska niemieckie ze zgrupowania toruńskiego wzmocniły świecki garnizon i dołączyły do 2 Armii. Czołowe oddziały 2 Frontu Białoruskiego zostały dopuszczone pod kościół farny w Świeciu na starym mieście, gdzie znienacka otworzono do nich ogień z dział (kalibru najprawdopodobniej 88 mm), znajdującej się przy ulicy Polnej, gdyż tam była linia oporu Niemców. Rosjanie próbowali 9 razy przejść przez Wisłę, nadaremnie; ponieśli ciężkie straty. Na skutek ostrzału został zniszczony kościół farny w Świeciu, gdyż Rosjanie ulokowali tam punkt medyczny, Niemcy widząc palące się światło otworzyli ogień artyleryjski na kościół. Mroźną zimą 1945 roku Niemcy opuścili pozycje w Świeciu po przerwaniu przez Rosjan pozycji obronnych na wysokości wsi Gruczno. Gdy pierwsze jednostki radzieckie wkraczały do Świecia, Niemców już tam nie było. Cały sprzęt, który nie był im potrzebny, zrzucili do parowu za szpitalem w Świeciu (Diabelce). W jednostce wojskowej w Świeciu (podczas okupacji szkółka łączności) pozostawiono duże ilości papierów, mundurów, a nawet nart. Niemcy uciekali w kierunku Laskowic i Czerska.
Po wkroczeniu wojsk 2 Frontu Białoruskiego Rosjanie wysadzili w powietrze kościół w Przechowie w celu wydłużenia lądowiska dla samolotów.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 173 Ministerstwo Bezpieczeństwa Publicznego utworzyło w Świeciu.
Po wojnie nastąpił rozwój miasta, liczba mieszkańców wzrosła z 8300 w 1945 do ponad 13 500 w 1961 roku. Rozbudowano cukrownię (istniejącą od 1883 roku), zakłady mięsne, młyny oraz zbudowano nowoczesną wytwórnię pasz treściwych (obecnie PROVIMI). Jednak najważniejszym wydarzeniem w powojennej historii Świecia była decyzja o budowie w pobliskim Przechowie zakładów celulozy i papieru, które zdynamizowały jego rozwój i wpłynęły na strukturę gospodarczą regionu. Uruchomione w 1968 roku, w kilka lat później zatrudniały ponad 4600 osób.
W 1988 miasto zostało odznaczone Krzyżem Oficerskim Orderu Odrodzenia Polski.
1 stycznia 2022 roku poszerzono granice miasta.
Dzielnice Świecia.
Teren ten z powodu położenia w widłach Wdy i Wisły narażony był na częste zalewanie przez wody tych rzek. Dlatego już w XIV wieku niektórzy rzemieślnicy i kupcy osiedlali się w rejonie obecnego Śródmieścia, które było położone znacznie wyżej.
Populacja Starego Miasta w Świeciu nigdy nie osiągnęła imponujących rozmiarów. Najwięcej świecian mieszkało tu bezpośrednio przed przeprowadzką miasta na drugi brzeg Wdy (3166 mieszkańców). Później liczba mieszkańców systematycznie spadała. Obecnie na terenie dzielnicy mieszka ok. 100 osób. Poza tym, jej teren zajmują ogródki działkowe oraz pola uprawne.
Rozwój i ludność miasta.
Liczba ludności w 1988 roku osiągnęła poziom 25 000, podnosząc Świecie do rangi miasta średniego. Powstały nowe osiedla mieszkaniowe: Kościuszki (4000 mieszkańców) oraz Marianki (ponad 10 tys. mieszkańców). Obecnie Świecie jest ważnym ośrodkiem gospodarczym, mieszkaniowym i handlowym województwa kujawsko-pomorskiego. Dawne zakłady celulozy to obecnie nowoczesne i o wiele zdrowsze dla środowiska naturalnego (ISO 14000) zakłady MONDI ŚWIECIE S.A. oraz kooperujące z nimi firmy, charakteryzujące się dynamicznym rozwojem. Ponadto Świecie to duży węzeł drogowy na skrzyżowaniu tras nr 91 i 5.
Demografia.
Zmiany w liczbie ludności Świecia w historii:(dane od 1998 r. – Bank Danych Regionalnych – www.stat.gov.pl)
31 grudnia 2011 r. miasto liczyło 26 574 mieszkańców.
Świecie znajduje się na siódmym miejscu w województwie kujawsko-pomorskim pod względem liczby ludności. W rankingu znajduje się między Brodnicą (27588 mieszkańców), a Chełmnem (20428 mieszkańców). W dawnym województwie bydgoskim plasowało się na czwartej pozycji, po Bydgoszczy, Inowrocławiu i Chojnicach.
Gospodarka.
Pod względem przychodów podatkowych przypadających na jednego mieszkańca Świecie jest najbogatszym miastem powiatowym w województwie kujawsko-pomorskim i 12 miastem w Polsce pod tym względem.
Świecie jest także jednym z większych ośrodków gospodarczych na Pomorzu, tu zlokalizowane są największe zakłady branży papierniczej w Polsce i jedne z największych w Europie.
Ponadto w mieście silną pozycję ma przemysł spożywczy, chemiczny oraz materiałów budowlanych. Kształtują ją takie firmy jak:
Od 2010 trwa budowa parku technologicznego „Vistula II”, w odległości kilku kilometrów od centrum miasta. Teren ten jest kolejnym etapem stworzenia w okolicach Świecia terenów atrakcyjnych dla inwestorów. Obszar Vistula I, położony w widłach dróg krajowych 91 i 5, jest już w całości zajęty przez przedsiębiorstwa.
Transport.
Świecie, miasto w Dolinie Dolnej Wisły, już od początku swojego istnienia czerpało istotne zyski z tego korzystnego dla rozwoju transportu położenia. Więcej niż prawdopodobne jest też to, że gdyby nie krzyżujące się w mieście szlaki handlowe, w tym bursztynowy, gród warowny i siedziba książąt pomorskich nie wykształciłaby w swoim bezpośrednim sąsiedztwie osady handlowej będącej właściwym zaczątkiem miasta.
W okresie średniowiecza dominującą rolę dla rozwoju Świecia miała Wisła i odbywający się na niej handel. Rzeką spławiano wtedy tratwami większość towarów z południa Polski do Gdańska. W świeckim zamku działały między innymi magazyny soli, a w późniejszych czasach zbudowano nad rzeką kilka spichlerzy.
W XIX wieku znaczenie Wisły dla handlu zaczęło się bardzo szybko zmniejszać. Jej dotychczasową funkcję zaczęły przejmować utwardzone drogi, a po 1850 również kolej, której pierwszą nitkę prowadzącą przez Pomorze zbudowano po 1850 (Berlin-Królewiec z odgałęzieniem do Gdańska). Pierwotnie zakładano, że linia kolejowa biec będzie przy samym Świeciu, ostatecznie jednak ominęła ona miasto. Z kolei zamulające się koryto Wisły coraz bardziej utrudniało handel. Miasto pozostało bez głównego źródła własnych dochodów.
Odcięte od Wisły, już w latach 60. XIX wieku Świecie zaczęło starać się o budowę kolejowej bocznicy, początkowo od strony Laskowic, z którymi miasto posiadało dogodne połączenie drogowe. Projektu tego nie udało się zrealizować, a Świecie uzyskało połączenie kolejowe z pobliskim Terespolem dopiero w 1888 r.
Była to linia jednotorowa, która nabrała dużego znaczenia w ruchu towarowym. Wybudowano na niej kilka bocznic, w tym dwie najważniejsze, prowadzące do cukrowni i młynów, których produkty we wcześniejszych latach były spławiane Wisłą. Natomiast w ruchu pasażerskim linia ta od samego początku istnienia miała niewielkie znaczenie; w latach 80. XX wieku kursowały nią jedynie 4 pary pociągów spalinowych do Terespola Pomorskiego. Ostatecznie połączenie to zlikwidowano w 1996 roku. Od tej pory tory były wykorzystywane jedynie na potrzeby miejskiej ciepłowni i cukrowni. Po likwidacji tej ostatniej połączenie towarowe do samego centrum Świecia straciło rację bytu. Jakkolwiek tory w Przechowie są wciąż wykorzystywane na potrzeby tamtejszego przemysłu, to Rada Miejska w Świeciu podjęła decyzję o rozbiórce linii kolejowej od stacji Świecie Przechowo do stacji Świecie nad Wisłą. W przyszłości w śladzie rozebranego toru ma biec nowa ulica, która docelowo odciąży obecnie zatłoczoną ulicę Wojska Polskiego.
Na początku lat 90. planowano budowę zachodniej obwodnicy Świecia w ciągu ówczesnych dróg nr 1 (E75) i nr 5 (E261), którą oddano do użytku w II połowie dekady.
Obecnie Świecie posiada dobrze rozwiniętą komunikację autobusową. Głównym przewoźnikiem jest PKS Bydgoszcz, można tu spotkać także autobusy Arriva Toruń, PKS Grudziądz, PKS Iława, PKS Chojnice i PKS Łódź. Miasto posiada bezpośrednie połączenia autobusowe z Bydgoszczą, Toruniem, Gdańskiem, Łodzią, Poznaniem, Grudziądzem, Koronowem, Chełmnem i in.
W 2014 przy ul. Wojska Polskiego oddano do użytku sanitarne lądowisko Świecie-Szpital dla helikopterów.
W 2016 w miejscu starej pływalni w Przechowie oddano do użytku kompleks basenów (basen sportowy, basen rekreacyjny, brodzik, dwie zjeżdżalnie długości 42 i 72 m, jacuzzi, dwie sauny, sala masażu i sala fitness), którego realizacja pochłonęła 15 mln zł
Kultura.
Świecie jest organizatorem Kongresów Kociewskich. Najpopularniejsze świeckie imprezy kulturalne to:
Wspólnoty wyznaniowe.
Na terenie miasta działalność religijną prowadzą następujące związki wyznaniowe:
Sport.
Infrastruktura.
Miasto posiada halę widowiskowo-sportową, otwartą w 2007 roku. Arena główna "Hali Widowiskowo-Sportowej w Świeciu" pozwala na rozgrywanie wszystkich drużynowych dyscyplin zespołowych, a więc: piłki nożnej halowej, siatkówki, koszykówki oraz piłki ręcznej. Specjalne kotary pozwalają na podział parkietu na trzy równe, niezależnie od siebie działające części. Wymiar areny głównej wynosi: 44 × 25 m.
Wysokość: 12,5 metra. Sala rozgrzewkowa o powierzchni 228,7 m² i wysokości 5 metrów pozwala na przeprowadzanie treningów dyscyplin związanych ze sportami walkami i gimnastyką. Służy również do organizowania spotkań firmowych, bankietów i pokazów. Obiekt Hali Widowiskowo-Sportowej posiada kompleks 6 szatni dzielonych nowoczesnymi prysznicami czasowymi. Pod płytą boiska znajduje się kręgielnia z czterema torami do gry.
Kluby Sportowe.
Siatkówka.
MUKS Joker Mekro Świecie - żeński zespół siatkarski występujący od sezonu 2019/2020 w ekstralidze kobiet. Już w sezonie 2018/2019 Joker Świecie wygrał I ligę (drugą w hierarchii rozgrywek), ale zarząd klubu zdecydował wówczas o wycofaniu kubu z walki w barażach o awans. Powodem decyzji był brak możliwości zapewnienia środków finansowych niezbędnych do grania w najwyższej klasie rozgrywkowej.
Koszykówka.
Polpak Świecie - zespół występujący w męskiej ekstralidze koszykówki mężczyzn 3 sezony (od 2005/2006 do 2007/2008). Ostatni mecz w ekstralidze Polpak rozegrał 23 maja 2008 roku, po czym zespół nie został zgłoszony do ekstraligi ze względów finansowych. Po latach seniorska koszykówka w Świeciu została reaktywowana, w sezonie 2021/2022 do rozgrywek III ligi łódzko-kujawsko-pomorskiej został zgłoszony Świecki Klub Koszykówki.
Turystyka.
W Świeciu znajduje się pole namiotowe i kemping „Camping-Zamek Świecie” ul. Zamkowa 10 położony na prawym brzegu rzeki Wdy, tuż przy zamku krzyżackim.
Świecie posiada kilka atrakcji turystycznych, którymi są zabytki miasta, ekspozycje muzealne oraz punkty widokowe na Dolinę Dolnej Wisły z Czarcich Gór. Miasto jest również ostatnim punktem spływów kajakowych rzeką Wdą.
Przez Świecie prowadzą lub się w nim zaczynają następujące piesze szlaki turystyczne:
Przez Świecie prowadzi również kilka szlaków rowerowych:
Ochrona przyrody.
Parki krajobrazowe.
Wschodnią część miasta zajmuje Nadwiślański Park Krajobrazowy. W mieście przy ul. Sądowej 5 swoją siedzibę ma dyrekcja Zespołu Parków Krajobrazowych Chełmińskiego i Nadwiślańskiego.
Natura 2000.
Na obszarze miasta znajduje się obszar natura 2000 SOO Zamek w Świeciu PLH040025 o powierzchni 15,8 ha.
Pomniki przyrody.
Na terenie miasta znajdują się następujące pomniki przyrody (stan na grudzień 2011):

</doc>
<doc id="70701" url="https://pl.wikipedia.org/wiki?curid=70701" title="Tyczyn">
Tyczyn

Tyczyn – miasto w województwie podkarpackim, w powiecie rzeszowskim, graniczące bezpośrednio z Rzeszowem. Siedziba gminy miejsko-wiejskiej Tyczyn.
Prywatne miasto szlacheckie lokowane w 1368 roku położone było w XVI wieku w województwie ruskim. W latach 1920–1945 miasto administracyjnie należało do woj. lwowskiego, a w okresie 1945–1975 i 1975–1998 do woj. rzeszowskiego.
Przez miasto przepływa Strug, niewielka rzeka dorzecza Sanu.
Według danych z 1 stycznia 2018 Tyczyn liczył 3805 mieszkańców.
Miasto zabudowane jest głównie na terenie zwartym, szeregowym budownictwem mieszkaniowym, znajduje się w nim kilka niskich bloków.
Dodatkowo można wyróżnić następujące części miasta: Księży Lasek, Lasek, Łany, Łany Tyczyńskie, Mokra Strona, Potoki, Pułanek, Tyczyńskie Potoki, Zagrody.
Historia.
Pierwsze dokumenty dotyczące osadnictwa na tym terenie pochodzą już z 1340.
Tyczyn założony został na prawie magdeburskim na mocy dokumentu króla Kazimierza Wielkiego, wystawionego w Niepołomicach 14 marca 1368 i spisanego przez podkanclerzego Janka z Czarnkowa. Król zezwolił Bartoldowi Tycznerowi na lokację nowego miasta w ziemi sanockiej w lasach królewskich nad rzeką Białą (obecnie Strug), w pobliżu wsi o tej samej nazwie celem „powiększenia pożytków króla”. Pod lokację miasta Kazimierz przeznaczył znaczny obszar, bo 112 łanów frankońskich, czyli 2464–2912 ha. Zamysłem króla mogło być utworzenie ośrodka, który przejąłby rolę przekazanego w ręce prywatne Rzeszowa, ale już w 1369 miasto wykupił za 500 grzywien Otto z Pilczy, potwierdzony jako właściciel w 1395. W 1404 król Władysław Jagiełło przejął na drodze sądowej „miasto Tyczyn z przyległymi do niego wsiami i całym okręgiem Zalesie w ziemi sanockiej” ("opidum Tyczin cum villis ad ipsum spectantibus et toto districtu Zalesse in territorio Sanocensi") z rąk Jadwigi Melsztyńskiej i jej córki, a swej późniejszej żony, Elżbiety z Pilczy, zwracając 500 grzywien rodzinie Ottona. Zapis ten wskazuje, że Tyczyn stając się ośrodkiem zespołu dóbr przejął rolę ruskiej wsi Zalesie jako dawniejszego centrum wołości o podobnym zasięgu. Wsie okręgu tyczyńskiego wylicza dokument z 1423, w którym Jagiełło nadał Tyczyn dożywotnio zięciowi i pasierbowi swej zmarłej już wówczas żony Elżbiety Granowskiej, mistrzowi husyckiemu Janowi z Jičína - składały się nań Biała, Borek, Budziwój, Chmielnik, Drabinianka, Lubenia, Lutoryż, Matysówka, Siedliska, Słocina, Straszydle, Zalesie i Zarzecze. W 1450 do okręgu tyczyńskiego należały także Nowy Borek, Błędowa i Brzezówka. W 1427–1428 starosta tyczyński Jerzy Beberstyn został skazany przed sądem sanockim z pozwu Piotra Lunaka Kmity z Sobnia za bezprawne zatrzymanie ludzi Kmity na gościńcu królewskim i odmowę ich wydania za poręką. W drugiej połowie XV w. na skutek dążeń właścicieli Tyczyna miasto zmieniło przynależność administracyjną trafiając do ziemi przemyskiej województwa ruskiego. Zgodnie z królewskim zobowiązaniem z 1423 klucz tyczyński najpewniej powrócił po śmierci Jagiełły w 1434 do Pileckich jako spadkobierców królowej Elżbiety. Należał kolejno w latach 1450–1478 (być może już od 1434) do kasztelana krakowskiego Jana Pileckiego, syna Elżbiety Granowskiej i pasierba Jagiełły; w 1478–1496 do jego syna, wojewody ruskiego Jana; w 1496–1505 do synów wojewody ruskiego: Mikołaja, Stanisława i Jana; i w 1505–1527 do średniego z nich, starosty gródeckiego Stanisława, przy czym między 1519 a 1521 zarząd przejął czasowo starosta sanocki Stanisław Ocic Pilecki, kuzyn starosty gródeckiego (zm. 1523). Pileccy jeszcze przed 1500 wykupili sołectwo tyczyńskie zgodnie z ówczesną praktyką szlachecką, usankcjonowaną przez statut warcki. Za starosty gródeckiego ruch egzekucyjny domagał się zwrotu dóbr tyczyńskich do skarbu królewskiego. Ok. 1585 Tyczyn przeszedł poprzez małżeństwo Anny Pileckiej do rodu Kostków.
W październiku 1672 Tyczyn został "całkiem spalony" przez najazd tatarski w ramach wojny polsko-tureckiej. Zeznania na temat zniszczeń złożone w Przemyślu w 1673 wymieniają liczne gałęzie rzemiosła obecne w mieście.
18 czerwca 1943 Gestapo wraz z wojskiem i żandarmerią niemiecką przeprowadziło pacyfikację miasta. Po przesłuchaniach Niemcy zamordowali kilka osób. Trzy ofiary zostały zidentyfikowane. 12 mieszkańców wywieziono do obozu w Pustkowiu. 26 lipca 1944 miała miejsce druga pacyfikacja miasta, w trakcie której śmierć poniosło 16 mieszkańców.
Sport.
W mieście działa klub sportowy MKS „Strug” Tyczyn, rozgrywający mecze na stadionie miejskim. Największym sukcesem klubu jest zdobycie w sezonie 2002/2003 Pucharu Polski na szczeblu wojewódzkim. W mieście znajduje się hala sportowa.

</doc>
<doc id="70703" url="https://pl.wikipedia.org/wiki?curid=70703" title="Warcino">
Warcino

Warcino (kaszb. "Warcëno", niem. "Varzin") – wieś w Polsce położona w województwie pomorskim, w powiecie słupskim, w gminie Kępice przy drodze wojewódzkiej nr 208. W kierunku północno-zachodnim, przy granicy z województwem zachodniopomorskim znajduje się jezioro Lewarowe.
Historia.
W latach 1945–1954 siedziba gminy Warcino. W latach 1975–1998 miejscowość leżała w województwie słupskim.
W latach 1867–1945 dobra warcińskie należały do rodziny Bismarcków. Kanclerz Otto von Bismarck nabył XVII-wieczny dwór w 1867 roku. 16 września 1894 przybyła tu do Bismarcka delegacja Niemców z Poznańskiego, a kanclerz wygłosił do niej przemówienie, w którym wskazał polską szlachtę i duchowieństwo jako głównych antyrządowych przywódców ludu polskiego, podżegających do wystąpień przeciw Prusakom. Sam lud polski traktował natomiast jako element bierny i lojalny wobec zaborcy.
Zachował się zespół pałacowy i zespół dworski położone w parku krajobrazowym o pięknym drzewostanie m.in. 100 drzew pomnikowych. Pałac powstał w XVII wieku i był wielokrotnie rozbudowywany, najstarsze jest późnorenesansowe skrzydło z 1664, które pierwotnie było dworem myśliwskim. W 1874 dobudowano neobarokowe, piętrowe, a pod koniec XIX wieku powstało neoklasycystyczne skrzydło południowe i neorenesansowa wieża. Przed pałacem pomnik Marii Konopnickiej. W pałacu przekształconym w szkołę leśną na uwagę zasługują sala kominkowa z masywnym biurkiem Bismarcka i zielonym kominkiem oraz hall główny z licznymi trofeami myśliwskimi. W elewacji północnej epitafium poświęcone Motylkowi, ulubionemu koniowi kanclerza. Obecnie w kompleksie pałacowym mieści się Technikum Leśne im. prof. Stanisława Sokołowskiego.
Szachulcowy zespół dworski z I poł. XIX w. złożony z dworu, stajni, spichlerza, stajni, wozowni i obory.
Do atrakcji Warcina należy również ogród botaniczny i bukowy park leśny z kaplicą rodzinną Bismarcków z 1860. Doskonale utrzymany park charakteryzuje się dużą liczbą drzew i krzewów, w tym wielu egzotycznych. Jednym z najokazalszych drzew jest pomnikowy świerk pospolity. To około 200-letnie drzewo o obwodzie pnia 386 cm i wysokości 34,5 m (w 2013). W sąsiadującej z pałacem wozowni znajdowało się Centrum Edukacji Regionalnej, obecnie budynek należy do szkoły.
W Warcinie znajduje się leśna ścieżka edukacyjna.
W Warcinie została pochowana żona Ottona von Bismarcka – Johanna von Puttkamer. Przebywał tu z wizytą Heinrich Tiedemann.
Kościół.
W 2012 został otwarty szesnastowieczny poewangelicki, szachulcowy kościół, który przeniesiono z pobliskiego Ciecholubia. W dużo mniejszym Ciecholubiu kościół popadł w ruinę. Został rozebrany i odbudowany, by uchronić go przed zawaleniem.

</doc>
<doc id="70704" url="https://pl.wikipedia.org/wiki?curid=70704" title="Kępno">
Kępno

Kępno () – miasto w województwie wielkopolskim, w Kaliskiem, na ziemi wieluńskiej, na Wysoczyźnie Wieruszowskiej, nad Niesobem, siedziba powiatu kępińskiego i gminy Kępno.
Kępno uzyskało lokację miejską przed 1283 rokiem, zdegradowane przed 1500 rokiem, ponowne nadanie praw miejskich w 1661 roku. W latach 1975–1998 miasto administracyjnie należało do województwa kaliskiego.
31 grudnia 2021 miasto liczyło 13 857 mieszkańców.
Położenie.
Kępno leży na Wysoczyźnie Wieruszowskiej, nad Niesobem, w zachodniej części ziemi wieluńskiej, w województwie wielkopolskim i jest najdalej na południe położonym miastem w województwie. Leży 63 km od Kalisza, 76 km od Wrocławia, 88 km od Opola, 128 km od Łodzi, 145 km od Katowic i 170 km od Poznania.
Historia.
Ślady osadnictwa na obecnych terenach Kępna sięgają epoki brązu. Świadczą o tym liczne wykopaliska archeologiczne. Najwięcej starych przedmiotów odkryto na terenie prasłowiańskiego cmentarzyska na Górce Wiatrakowej (obecnie Osiedle 700-lecia). Innym dowodem dawnego osadnictwa jest pradawne grodzisko, tzw. Kopiec. Znaleziono tu fragmenty naczyń oraz pozostałości drewnianych domów. Znaleziska pochodzą z okresu średniowiecza.
Miejscowość pod zlatynizowaną nazwą "Campno" wymieniona jest w łacińskim dokumencie wydanym w Kępnie w 1282 roku sygnowanym przez króla polskiego Przemysła II. Pierwsza pisana informacja o Kępnie to dokument dotyczący spotkania jakie miało miejsce 15 lutego tego roku. Doszło wówczas do zjazdu dwóch książąt, w czasie którego książę pomorski Mściwoj II zapisał swoje ziemie jako darowiznę księciu wielkopolskiemu Przemysłowi II, późniejszemu królowi Polski. Na pamiątkę tego wydarzenia w czasach współczesnych u podnóża Kopca ustawiono pamiątkowy głaz.
W 1283 Kępno wymieniane jest już jako miasto. Prawdopodobnie, co typowe dla tamtego okresu, jego lokacja została przeprowadzona za pomocą niemieckich kolonistów. Stąd obok nazwy polskiej "Campno" równolegle występowała w XIII i XIV wieku nazwa niemiecka "Langenfurt". Wskutek procesu polonizacji mieszkańców miasta wyszła ona jednak wkrótce z użytku.
Kępno było początkowo miastem królewskim. Własnością prywatną stało się w 1365, kiedy to król Kazimierz Wielki przekazał je w ręce Wierzbięty z Paniewic. Była to nagroda za pomoc udzieloną królowi w tłumieniu buntu Maćka Borkowica. Wraz z kolejnymi zmianami właścicieli Kępno stopniowo podupadało. Wiązało się to z rozwojem pobliskiej osady – Baranowa oraz licznymi walkami toczonymi w okolicy. W wyniku utraty rangi, Kępno straciło prawa miejskie.
Kępno rozkwitło ponownie w XVII w. Na przełomie lat 1660/1661 znów otrzymało prawa miejskie. Wraz z nimi nadano także herb. W herbie Kępna na niebieskim tle widnieje biały łabędź stojący na zielonej kępie. W 1661 roku założono tu polski i niemiecki zbór luterański, zamknięty w 1686 roku. Kościół ewangelicki na nowo zbudowany w 1779 roku. 
Zabory Polski.
Do 1793 Kępno leżało w województwie sieradzkim. W wyniku II rozbioru Polski znalazło się na obszarze zaboru pruskiego (od 1795 jako część departamentu kaliskiego Prus Południowych). W 1807 miasto weszło w skład departamentu kaliskiego Księstwa Warszawskiego, by po kongresie wiedeńskim w 1815 powrócić w granice Prus.
Panowanie pruskie, a od 1871 niemieckie, przyniosło oprócz zaostrzającej się polityki germanizacyjnej także dynamiczny rozwój gospodarczy, przestrzenny i architektoniczny. W drugiej połowie XIX w. w mieście powstały liczne budynki użyteczności publicznej oraz nowoczesna infrastruktura techniczna. Po I wojnie światowej Kępno wróciło w granice państwa polskiego 17 stycznia 1920, na mocy postanowień traktatu wersalskiego.
II wojna światowa.
Niemcy wkroczyli do Kępna 1 września 1939. Z relacji świadków wiadomo, że pierwszy samochód zwiadowczy wjechał na rynek około godziny 12.30. Kilka minut później pojawiły się oddziały wojskowe. W czasie II wojny światowej z miasta wysiedlono większość Polaków do Generalnego Gubernatorstwa, a w zamian sprowadzono Niemców w ramach akcji kolonizacyjnej Heim ins Reich.
Okupanci zrabowali między innymi dzwony kościelne. W styczniu 1945 do Kępna od strony Wieruszowa zbliżyły się wojska radzieckie, wypierając stopniowo oddziały niemieckie. Niemcy stawili niewielki opór w okolicy wsi Olszowa, jednak został on szybko przełamany i 21 stycznia 1945 miasto zostało zajęte przez Armię Czerwoną.
Okres powojenny.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 113 Ministerstwo Bezpieczeństwa Publicznego utworzyło w Kępnie.
Od 1945 następuje dalszy rozwój Kępna. Powstają nowe budowle, szkoły i zakłady przemysłowe. Wokół „starego miasta”, stanowiącego centrum, powstają nowe osiedla. W latach 1975–1998 miasto administracyjnie należy do woj. kaliskiego. Powiat kępiński przywrócono 1 stycznia 1999.
Narodowości.
O wielonarodowej historii miasta świadczą trzy świątynie: kościół rzymskokatolicki pw. św. Marcina, kościół ewangelicko-augsburski i neoklasycystyczna synagoga. Mieszkańcami byli głównie Polacy, Żydzi i Niemcy. Z biegiem czasu przybywało Polaków i Niemców. Ludność żydowska emigrowała w kierunku zachodnich prowincji niemieckich oraz do Ameryki. Jej populacja zmniejszyła się do tego stopnia, że przestała odgrywać rolę w życiu miasta. Obywatele niemieccy to głównie urzędnicy przybywający z głębi Niemiec, kolonizatorzy.
Mieszkańcy Kępna według wyznania w latach 1820-1910
Administracja i samorząd.
Urzędy i instytucje.
Kępno jest siedzibą władz samorządowych: Gminy Kępno (Urząd Miasta i Gminy w Kępnie) oraz Starostwa Powiatowego.
Ponadto w Kępnie funkcjonuje wiele instytucji lokalnych: Sąd Rejonowy, Powiatowy Urząd Pracy, Zakład Ubezpieczeń Społecznych, Kasa Rolniczego Ubezpieczenia Społecznego, Powiatowa Stacja Sanitarno-Epidemiologiczna, Urząd Skarbowy, Samodzielny Publiczny Zakład Opieki Zdrowotnej w Kępnie, Wodociągi Kępińskie. 
Organem wykonawczym w Kępnie jest burmistrz miasta.
Transport.
Północną obwodnicę miasta stanowi droga ekspresowa S8. Przez miasto przebiega nadto DK11 Kołobrzeg – Poznań – Ostrów Wielkopolski – Kępno – Lubliniec – Bytom. Obecnie trwa budowa wschodniej obwodnicy miasta po śladzie drogi ekspresowej S11.
Kępno to węzeł kolejowy, krzyżują się tu linie kolejowe Poznań – Kępno – Lubliniec – Częstochowa/Katowice, Kępno – Wieluń – Herby Nowe, Kępno – Oleśnica (nieczynna) i Kępno – Namysłów (nieczynna).
W mieście znajduje czynny dworzec kolejowy, oraz zamknięty Kępno Zachodnie, leżący przy linii nr 307.
Komunikację autobusową z innymi miastami zapewnia placówka terenowa PPKS Ostrów Wielkopolski.
Potencjał gospodarczy.
Stan gospodarki na obszarze gminy obrazuje wskaźnik przedsiębiorczości - przedstawiający ilość podmiotów gospodarczych w systemie REGON na 1000 mieszkańców- wskaźnik przedsiębiorczości dla gminy Kępno wynosi 119 i jest to wartość najwyższa w odniesieniu do średniej dla kraju, województwa i powiatu, co świadczy o dobrze rozwiniętej przedsiębiorczości. Dominującymi sektorami w gospodarce gminy Kępno są: handel hurtowy i detaliczny, naprawa pojazdów samochodowych, włączając motocykle (31%), przetwórstwo przemysłowe (15,2%) oraz budownictwo (12,6%). Te trzy sektory stanowią łącznie niemalże 60% wszystkich przedsiębiorstw na terenie gminy Kępno. Powiat kępiński (więc także Kępno) ma zasadniczo charakter rolniczy z przetwórstwem rolno-spożywczy, z dobrze rozwiniętym rzemiosłem i handlem. Szczególną rolę w tym regionie odgrywa przemysł meblarski. Potocznie mówi się nawet o tzw. kępińskim zagłębiu meblowym. Przedsiębiorstwa z powiatu kępińskiego są promowane wśród partnerów zagranicznych. Szacuje się, że wokół Kępna zlokalizowanych jest ponad 600 firm z branży meblarskiej.
Wspólnoty wyznaniowe.
Na terenie Kępna działalność religijną prowadzą następujące Kościoły i związki wyznaniowe:
Kultura i sport.
Sport.
W Kępnie funkcjonuje hala sportowa KOSiR (Kępiński Ośrodek Sportu i Rekreacji), w której oprócz turniejów sportowych odbywają się koncerty oraz inne imprezy kulturalne. 
W mieście działają kluby:
W 2008 roku powstało duże, pełnowymiarowe piłkarskie boisko, ze sztuczną nawierzchnią. Znajduje się ono w pobliżu hali sportowej. Istnieją również dwa sztuczne boiska o wymiarach piłki ręcznej – w pobliżu stadionu „Polonii” oraz przy Gimnazjum nr 2. 
Kultura.
W Kępnie od 1 stycznia 2009 roku funkcjonuje Kępiński Ośrodek Kultury (KOK), który prowadzi wszechstronną działalność, aktywizującą różne środowiska i grupy wiekowe, wspomaga rozwój ruchu artystycznego oraz promuje kulturę. Przy KOK działają: modelarnia, Studio Tańca "Retro", Studio Piosenki, chór mieszany, zespoły muzyczne, Stowarzyszenie Plastyków Amatorów Powiatu Kępińskiego, odbywają się zajęcia plastyczne oraz warsztaty techniki śpiewu. Ośrodek organizuje również imprezy kulturalne i uroczystości, np. przeglądy teatralne, koncerty kolęd, muzyki młodzieżowej itd. 
W Kępnie funkcjonuje zmodernizowane Kino "Sokolnia", wyposażone w nowoczesny projektor 4K wyposażony w układ do projekcji 3D, nowoczesny system rezerwacji, dźwiękochłonne ściany, czy system nagłośnienia pracujący w technologii Dolby Surround 7.1. 
Czynne jest Muzeum Ziemi Kępińskiej.
Na terenie Kępna funkcjonują biblioteki:
Współpraca międzynarodowa.
Miasta partnerskie:

</doc>
<doc id="70705" url="https://pl.wikipedia.org/wiki?curid=70705" title="Żary">
Żary

Żary (, ; ; ) – miasto, będące jednocześnie gminą miejską i siedzibą gminy wiejskiej Żary, zlokalizowane w zachodniej Polsce, w województwie lubuskim, na południowym skraju Wału Trzebnickiego; siedziba powiatu żarskiego.
Według danych GUS na 2021 r. Żary liczyły 36 004 mieszkańców (największe miasto w polskiej części Łużyc - czasami zwane „stolicą Wschodnich Łużyc” - i 4. pod względem ludności w województwie).
Położenie.
Żary znajdują się we wschodniej części regionu Wzniesienia Żarskie, a południowo-wschodnia część już na terenach regionu Bory Dolnośląskie. Miasto leży między dwoma dopływami Odry: Bobrem i Nysą Łużycką.
Historycznie teren ten należy do Dolnych Łużyc. Urbanistycznie miasto rozwinęło się w kierunku północnym, gdyż Wzniesienia Żarskie, dość strome utrudniały kolonizację na południe.
Według danych z 1 stycznia 2013 r. powierzchnia miasta wynosiła 33,49 km². Miasto stanowi 2,39% powierzchni powiatu.
Według danych z roku 2000 Żary miały obszar 33,24 km², w tym: użytki rolne 39%, użytki leśne 20%.
W latach 1950–1998 miasto należało do województwa zielonogórskiego.
Nazwa.
Pierwotną nazwą miejscowości była łużycka nazwa "Zarow", która wywodzi się prawdopodobnie od wypalania lasów w procesie wylesiania i oznacza "wypalone, wyżarzone miejsce". Po podbiciu w średniowieczu Słowian połabskich z plemion Serbów łużyckich mieszkających na Łużycach nazwa została później zgermanizowana na "Sorau". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Soravia", "Sora". .
Krótko po 1945 r. miasto miało nazwy "Żuraw", "Żóraw", "Żarów" W maju 1946 r. wprowadzono urzędowo nazwę "Żary".
Historia miasta.
Nazwa Zara pojawia się pierwszy raz w roku 1007 w kronice Thietmara. Około roku 1030 osada zostaje przyłączona przez Mieszka II do Polski. Przez terytorium plemienne Żarowian przebiegała droga handlowa zwana Traktem Niskim bądź Traktem Solnym. Miał istotne znaczenie dla rozwoju Żar i regionu w średniowieczu i nowszych dziejach. W roku 1207 miasto otoczone zostało murami.
. Burzliwa historia sprawiła, że miasto często zmieniało przynależność państwową. Do 1364 obejmowali nad miastem zwierzchnictwo Piastowie śląscy, do 1469 królowie Czech, do 1490 król Węgier, do 1512 elektorowie sascy, do 1635 ponownie królowie Czech, a do 1806 ponownie elektorowie sascy, będący w latach 1697–1706 i 1709-1763 zarazem królami Polski, a do 1815 książę warszawski i król saski. Miasto trawiły pożary w latach 1424, 1619, 1684 oraz 1701. W mieście gościli królowie Polski August II Mocny (w 1705, 1718 i 1730) i August III Sas (w 1748). Na początku III wojny północnej w 1700 zarządzeniem Augusta II w Żarach założono magazyn zbożowy na potrzeby armii saskiej. Za jego panowania przez Żary poprowadzono trakt pocztowy łączący Toruń i Drezno. Na mocy postanowień kongresu wiedeńskiego w 1815 Żary wraz z całymi Dolnymi Łużycami stały się częścią Królestwa Prus, a w 1871 Cesarstwa Niemieckiego. Po II wojnie światowej, postanowieniem konferencji poczdamskiej, od 1945 roku są miastem Polski.
Właścicielami Żar byli: Dewinowie, Packowie, Bibersteinowie oraz Promnitzowie, których okazałe rezydencje przetrwały do dziś w różnym stanie. Przez setki lat miasto było ośrodkiem "Wolnego Państwa Stanowego Żary-Trzebiel". W XIV wieku zaczynały powstawać cechy sukienników, płócienników, piwowarów, szewców i farbiarzy. W XIX w. miasto stało się prężnym ośrodkiem przemysłowym, w którym głównie dominowały zakłady włókiennicze, zatrudniające 50% wszystkich pracujących w przemyśle. W latach 1888–1945 istniała tu fabryka porcelany.
Podczas II wojny światowej, od 1942 w Żarach znajdował się oddział zakładów lotniczych Focke-Wulf przeniesiony tutaj z Bremy. Po nalocie alianckim 11 kwietnia 1944 ok. 12:10 spłonęła bądź legła w gruzach duża część zabudowy starego miasta. W 1945 w ramach prowadzonej ofensywy wojska Armii Czerwonej dotarły do miasta. Po walkach z oddziałami niemieckimi miasto zdobył 16 lutego 1945 10 Gwardyjski Korpus Pancerny z 4 Gwardyjskiej Armii Pancernej oraz wojska 13 Armii należące do 1 Frontu Ukraińskiego.
Zabytki.
Pomimo poważnych zniszczeń wojennych, w Żarach zachowało się wiele ciekawych zabytków architektury i pozostał średniowieczny układ urbanistyczny. Do wojewódzkiego rejestru zabytków wpisane są:
Żary – Kunice
inne zabytki:
Dzielnice i osiedla Żar.
Miasto jest jednolitą gminą o statusie miejskim, bez prawnego podziału jej terytorium na dzielnice i osiedla, czyli na jednostki pomocnicze gminy. Jednakże w mieście istnieje zwyczajowy podział poszczególnych jego części wynikający ze względu na położenie tych terenów oraz z pewnych uwarunkowań historycznych i urbanistycznych. Dzielnice i osiedla mieszkaniowe nie stanowią oficjalnego podziału administracyjnego miasta. Są to nazwy zwyczajowe, które są powszechnie używane przez mieszkańców.
Dzielnice:
Osiedla mieszkaniowe:
Demografia.
Dane z 30 czerwca 2004:
Według danych z 31 grudnia 2014 r. liczyło 38 527 mieszkańców.
Piramida wieku mieszkańców Żar w 2014 roku.
Według danych z roku 2000 średni dochód na mieszkańca wynosił 1258,39 zł.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Gospodarka.
Położenie w pasie przygranicznym ma duży wpływ na rozwój gospodarczy miasta. 
Media w Żarach.
Gazety w regionie:
Sport.
W mieście swoją siedzibę ma powstały 1 marca 1946 roku Klub Sportowy „Promień” Żary, którego sukcesami są m.in. występy w III poziomie rozgrywek oraz 1/16 finału Pucharu Polski. Klub rozgrywa mecze na Stadionie KS Promień przy ul. Zwycięzców 38 w Żarach. Na terenie dzielnicy Kunice istnieje drugi żarski klub piłkarski – „Unia” Kunice-Żary, którego najlepszym sukcesem są występy w III poziomie rozgrywek. Mecze domowe rozgrywane są na stadionie w Kunicach.
Miejski Ludowy Klub Sportowy Agros Żary (założony w 1978 roku) prowadzi sekcje zapaśnicze (męską i żeńską) oraz lekkoatletyczną.
BC Swiss Krono Żary, który występuje w II lidze koszykówki.
Żarski Klub Sportów Walki, prowadzący sekcje Boksu Tajskiego, boksu olimpijskiego oraz mieszanych sztuk walk.

</doc>
<doc id="70706" url="https://pl.wikipedia.org/wiki?curid=70706" title="Show No Mercy">
Show No Mercy

Show No Mercy – pierwszy album studyjny amerykańskiej grupy muzycznej Slayer. Został wydany 3 grudnia 1983 roku przez wytwórnię płytową Metal Blade Records. Brian Slagel podpisał umowę z kwartetem po tym, jak zobaczył grupę wykonującą utwór „Phantom of the Opera” zespołu Iron Maiden. Członkowie grupy byli zmuszeni sfinansować koszt produkcji płyty. Tom Araya wykorzystał swoje oszczędności uzyskane z pracy jako terapeuta oddechowy. Reszta pieniędzy została pożyczona od ojca Kerry’ego Kinga.
Podczas promowania materiału grupa intensywnie koncertowała. Muzycy uzyskiwali pomoc od przyjaciół oraz rodziny przy nagłośnieniu oraz oświetleniu sceny. Album, mimo iż był krytykowany za słabą produkcję, stał się najlepiej sprzedającą płytą w dorobku wytwórni Metal Blade Records. Utwory takie jak „Die by the Sword”, „The Antichrist” oraz „Black Magic” są do tej pory regularnie wykonywane przez grupę podczas koncertów.
Realizacja.
Slayer występował jako support dla grupy Bitch w Woodstock Club w Los Angeles. Zespół wykonał osiem utworów, z czego sześć coverów. Podczas wykonywania kompozycji „Phantom of the Opera” (Iron Maiden) grupa została dostrzeżona przez Briana Slagela – byłego dziennikarza muzycznego, który jakiś czas wcześniej założył wytwórnię płytową Metal Blade Records. Slagel spotkał się z członkami zespołu poza sceną i zaproponował im udział w kompilacji "Metal Massacre III". Muzycy zgodzili się na współpracę.
Pojawienie się Slayera na kompilacji przyczyniło się do zainteresowania metalowej sceny undergroundowej, co zachęciło Slagela do podpisania umowy z grupą. Płyta "Show No Mercy" została nagrana w Los Angeles w Kalifornii. Koszt produkcji albumu sfinansował Tom Araya, który wykorzystał swoje zarobki z pracy oddechowego terapeuty. Reszta potrzebnych pieniędzy została pożyczona od ojca gitarzysty Kerry’ego Kinga.
Araya stwierdził, że zespoły takie jak Venom, Judas Priest, Iron Maiden i Mercyful Fate miały duży wpływ na materiał zawarty na płycie.
Gene Hoglan z grupy Dark Angel udzielił się wokalnie w utworze "Evil Has No Boundaries". Podczas nagrywania partii perkusji Slagel życzył sobie, by Dave Lombardo grał bez użycia talerzy perkusyjnych. Powodem tej decyzji był wysoki poziom hałasu. Nie był przekonany, czy będzie w stanie w trakcie procesu produkcji usunąć przeszkadzające dźwięki. Ostatecznie się to jednak powiodło.
Grupa poruszała się w satanistycznej stylistyce zarówno w tekstach utworów jak i w oprawie koncertów aby zyskać rozgłos wśród fanów muzyki metalowej. Na tylnej stronie okładki zawarto liczbę 666. Jeff Hanneman został uwieczniony na zdjęciu trzymając w dłoni odwrócony krzyż podczas grania na gitarze. Parents Music Resource Center zażądał, by Slayer zrezygnował z wydawania albumów. Na albumie znalazły się utwory takie jak „Die by the Sword”, „The Antichrist” oraz „Black Magic”, które są do tej pory często wykonywane przez zespół podczas koncertów.

</doc>
<doc id="70707" url="https://pl.wikipedia.org/wiki?curid=70707" title="Abbazia">
Abbazia



</doc>
<doc id="70708" url="https://pl.wikipedia.org/wiki?curid=70708" title="Szczepienie (ogrodnictwo)">
Szczepienie (ogrodnictwo)

Szczepienie – metoda uszlachetniania drzew owocowych i roślin ozdobnych polegająca na wszczepieniu zraza odmiany szlachetnej w nieszlachetną (dziczka) podkładkę. Drogą szczepienia można również rozmnażać szlachetne rośliny. Szczepienie można także wykonać na pojedynczych gałęziach, możliwe jest wówczas uzyskanie na jednym pniu dwóch lub więcej odmian szlachetnych.
Szczepienie przeprowadza się wiosną (marzec, kwiecień), zrazami wyciętymi po opadnięciu liści, jesienią lub w zimie i przechowywanymi w specjalnych warunkach. Świeżo zaszczepione drzewa nie powinny być narażone na długotrwałe mrozy. Kilkustopniowe przymrozki nie są szkodliwe. Latem można szczepić oczkami (okulizacja), wyciętymi z pędów odmian szlachetnych w pełnym wzroście.
Szczepienie to zabieg polegający na połączeniu zrazu z podkładką, obwiązaniu obu elementów i zabezpieczeniu miejsca szczepienia maścią ogrodniczą. Podczas ścinania podkładki i zrazka należy zwracać uwagę na to, by powierzchnie obu tych elementów były podobne i przylegały do siebie dość ściśle. Warunkiem powodzenia tego zabiegu jest jak najdokładniejsze dopasowanie ścięć zraza i podkładki oraz duża powierzchnia przylegania drewna, miazgi i kory do siebie.
Podstawowe narzędzie potrzebne do szczepienia to specjalny, bardzo ostry nóż zwany okulizakiem. Najczęściej taki nóż posiada również końcówkę do podnoszenia i odchylania naciętej kory. Ponadto przydatny jest sekator i mała piłka ogrodnicza, tzw. "lisi ogon", do przycinania grubszych podkładek. Potrzebne są jeszcze: zamykana puszka do przechowywania zrazków, lniany lub konopny sznurek i maść ogrodnicza. Obecnie sznurek zastępuje się folią ogrodniczą lub paskami folii polietylenowej, która jest korzystna ze względu na to, że nie chłonie i nie zatrzymuje wilgoci w pobliżu rany, a jednocześnie nie pozwala na jej zasychanie. W ogrodach działkowych maść ogrodnicza jest z bardzo dobrym skutkiem zastępowana białą farbą emulsyjną z dodatkiem 2% preparatu o nazwie Topsin.
Najczęściej stosuje się szczepienie przez:
Istnieją jeszcze różne odmiany opisanych sposobów, polegające na modyfikacjach zwiększających powierzchnię przylegania obu części. Ogólnie przyjmuje się zasadę, by uzyskać jak największą powierzchnię styku drewna, miazgi i kory, oraz szczelne ich przyleganie. Szczepienie powinno być wykonywane przy odpowiedniej pogodzie. Nie powinien to być okres deszczowy, ponieważ duża wilgotność zwiększa podatność na choroby. Zaś zbyt suche i gorące powietrze powoduje zasychanie ran, co utrudnia połączenie i zrastanie się gałązek. Wszystkie cięcia powinny być bardzo równe, wykonane bardzo ostrym i czystym nożem.

</doc>
<doc id="70711" url="https://pl.wikipedia.org/wiki?curid=70711" title="Sterownik PDF">
Sterownik PDF

Sterownik PDF – program komputerowy służący do przetwarzania dokumentów do formatu PDF, działający jak wirtualna drukarka. Utworzenie dokumentu PDF wymaga uruchomienia funkcji drukowania i wybrania sterownika na liście drukarek zainstalowanych w systemie użytkownika.
Podstawowe kwestie związane z pracą sterownika:

</doc>
<doc id="70712" url="https://pl.wikipedia.org/wiki?curid=70712" title="Envoy">
Envoy

Envoy – program opracowany w pierwszej połowie lat 90. przez firmę Tumbleweed Software, służący do generowania publikacji elektronicznych. Działał jak wirtualna drukarka, podobnie jak konkurencyjne do niego sterowniki PDF i „Replica”.
„Envoy” został spopularyzowany przede wszystkim przez edytor „WordPerfect” dla Windows, razem z którym był przez pewien czas dostarczany. Był to uniwersalny sterownik, ale szczególnie efektywnie działał w „WordPerfekcie”, którego dokumenty można było przetwarzać z zachowaniem wszystkich zakodowanych w dokumencie spisów, skorowidzów, wykazów, zakładek, odsyłaczy itd., dzięki czemu można było utworzyć publikację opatrzoną precyzyjnym systemem nawigacyjnym. Produkcja programu „Envoy” została wstrzymana, a firma Corel Corporation – która została właścicielem „WordPerfecta” – przyjęła za standard format PDF i dostarcza swój pakiet biurowy razem z własną wersją sterownika PDF.

</doc>
<doc id="70713" url="https://pl.wikipedia.org/wiki?curid=70713" title="Józefów (powiat otwocki)">
Józefów (powiat otwocki)

Józefów – miasto w województwie mazowieckim, w powiecie otwockim, w aglomeracji warszawskiej, położone przy ujściu Świdra do Wisły.
Sąsiaduje na północy z Warszawą, zaś na południu z Otwockiem. Na terenie Józefowa położona jest część Mazowieckiego Parku Krajobrazowego oraz fragment mikroregionu etnograficznego Urzecze. Ponadto znajdują się tu trzy rezerwaty przyrody: Wyspy Świderskie, Wyspy Zawadowskie oraz Świder. Według danych z 31 grudnia 2021 r. miasto miało 21 000 mieszkańców.
Położenie.
Józefów położony jest w Polsce Środkowej, w centralnym rejonie województwa mazowieckiego, na północno-zachodnim krańcu powiatu otwockiego. Na południu miasto graniczy z Otwockiem, granica przebiega w większości na rzece Świder, na wschodzie sąsiaduje z gminą Wiązowna i częściowo z warszawską dzielnicą Wawer. Odległość między centrum Józefowa i Śródmieściem wynosi około 18 km. Na północy Józefów graniczy z Warszawą, ze wspomnianą dzielnicą Wawer. Przez Wisłę, na zachodzie, sąsiaduje z Konstancinem-Jeziorną.
Józefów leży na Nizinie Środkowomazowieckiej, w Dolinie Środkowej Wisły, u zbiegu rzek Wisły, Świdra i Mieni.
Historycznie Józefów leży na Mazowszu, w ziemi warszawskiej.
Do 1925 roku tereny miasta podzielone były między gminy Zagóźdź, do której należały Józefów, Emilianów, Dębinka, Nowa Wieś i Świdry Małe oraz Wiązownę, do której należały Michalin i Jarosław.
W 1925 roku z części gminy Zagóźdź wydzielono gminę Falenica Letnisko. W jej skład spośród dzielnic dzisiejszego Józefowa weszły Michalin i Emilianów. W 1939 roku zniesiono gminę Zagóźdź. Należące do niej miejscowości takie jak Nowa Wieś, Świdry Małe, czy Dębinka włączono do Gminy Falenica Letnisko. Powiększyła się ona także m.in. o Rycice, należące wcześniej do Gminy Wiązowna.
15 maja 1951 roku większość miejscowości gminy Falenica Letnisko włączono do Warszawy, Zbójną Górę do gminy Sulejówek, równocześnie zmieniając nazwę gminy na Józefów i przenosząc siedzibę do Józefowa. Utworzona gmina obejmowała Józefów, Emilianów, Jarosław, Świder, część Falenicy i Michalina, Rycice, Debinkę, Świdry Małe, Nową Wieś oraz część Błot, Aleksandrowa i Emowa.
Współrzędne geograficzne skrajnych punktów Józefowa:
Według danych z roku 2006 Józefów ma obszar 24 km², w tym: użytki rolne: 15%, użytki leśne: 24%
Według danych z 1 stycznia 2019 r. powierzchnia miasta wynosiła 24 km². Miasto stanowi 4% powierzchni powiatu.
W latach 1975–1998 miasto administracyjnie należało do województwa warszawskiego.
Podział.
Józefów dzieli się umownie na części:
Demografia.
Dane z 31 grudnia 2011:
Przyroda.
Rezerwat Świder.
Rezerwat Świder – rezerwat częściowo obejmujący doliny rzek Świder i Mienia. Jego powierzchnia wynosi 238 hektarów. Ochroną objęto 41 kilometrów rzeki. Począwszy od Dłużewa, w gminie Siennica, a na moście w Świdrach Wielkich kończąc. Rezerwat powołano w 1978 roku, a głównym celem ochrony był unikalny krajobraz doliny Świdra.
Na chronionym odcinku rzeka zachowała naturalny charakter. Jedynie w niektórych miejscach powstały budowle zmieniające krajobraz i znaczenie rzeki.
Rezerwat „Świder” chroni 41 kilometrów rzeki, czyli blisko połowę jej biegu. Łącznie zajmuje powierzchnię 238 ha i jest jednym z większych rezerwatów w województwie mazowieckim.
Rezerwat Wyspy Zawadowskie.
Rezerwat przyrody pod nazwą „Wyspy Zawadowskie” obejmuje wyspy, piaszczyste łachy oraz wody płynące rzeki Wisły – o łącznej powierzchni 530,28 ha. Ten faunistyczny rezerwat został utworzony w 1999 roku.
Celem ochrony są miejsca gniazdowania ptactwa.
Rezerwat Wyspy Świderskie.
Rezerwat faunistyczny Wyspy Świderskie, utworzony w 1998 r., obejmuje liczne wyspy, mielizny i piaszczyste łachy przy ujściu rzeki Świder oraz wody płynące Wisły. Chroniony obszar zajmuje 572,28 ha i jest położony w gminie Konstancin-Jeziorna oraz na terenach miast Karczew, Otwock i Józefów. W granicach administracyjnych miasta Józefów leży obszar o powierzchni 180,23 ha.
Pomniki przyrody.
Na terenie Józefowa znajduje się 12 drzew będących pomnikami przyrody:
Jeziorko Łacha.
Starorzecze Wisły (łacha wiślana) znajdujące się na osiedlu Nowa Wieś.
Historia.
Początki współczesnego osadnictwa.
Historycznie Józefów dzieli się na kilkanaście części, które są dawnymi letniskami lub wsiami. Józef Mart w książce „Józefów nad Świdrem” wymienia Anielin, Dębinkę, Dębinkę-Osadę, Dzieciakowo, Emilianów, Górki, Jarosław Południowy, Jarosław Północny, Kolonię Błota, Michalin, Michalin Skarb, Nowa Wieś, Rycice, Świdry Małe.
Najstarsze spośród nich są Rycice, Świdry Małe, Górki, także Nowa Wieś. Rycice, zwane pierwotnie Ryczycą, powstały prawdopodobnie w okresie pomiędzy II połową XVI w. a II połową XVII w. Tereny współczesnego Józefowa w 1825 roku ukazuje Topograficzna karta Królestwa Polskiego. Na mapie zaznaczono trzy miejscowości: Małe Świdry, Ryczycę i Górki. Tereny przyszłego miasta są w większości zalesione, przebiega przez nie kilkanaście leśnych dróg, wzdłuż Wisły biegnie natomiast tzw. trakt wołowy, późniejsza Al. Nadwiślańska. W Świdrach Małych, według mapy, znajdowała się drewniana karczma.
W okresie przedwojennym przebywało tu w sezonie do 3 tys. kuracjuszy i letników, a stałych mieszkańców było ok. 1 500. W latach 1914–1952 miejscowość była połączona komunikacyjnie z Warszawą za pośrednictwem kolejki wąskotorowej.
Po II wojnie światowej nastąpił szybki rozwój miejscowości, napłynęło dużo ludności ze zniszczonej Warszawy. W okresie powojennym rozwinięto tu lecznictwo sanatoryjne dla dzieci. Na początku lat 60. mieszkało na stałe w Józefowie około 15 000 osób. Znaczny odsetek mieszkańców trudnił się rzemiosłem, co spowodowało, że charakter miejscowości zmienił się z letniskowego na rzemieślniczo-usługowy w latach 80.
Decyzją Rady Państwa z 1962 roku Józefów został podniesiony do rangi miasta. W jego skład weszły następujące miejscowości: Józefów, Emilianów, Dębinka, Górki, Nowa Wieś, Kolonia Błota, Michalin oraz Rycice, które to od tego momentu stały się zarazem dzielnicami miasta.
Budowa Kolei Nadwiślańskiej.
W drugiej połowie XIX wieku zaczęły następować zmiany w zagospodarowaniu Kraju Nadwiślańskiego. Wybudowano kolej szerokotorową łączącą Warszawę z Kowlem przez Lublin. Już w 1834 roku hrabia Tomasz Łubiniewski wystąpił z projektem budowy linii kolejowej, a dnia 1 stycznia 1835 przedstawił Bankowi Polskiemu projekt połączenia Warszawy z południową częścią kraju.
W 1877 roku oddano do użytku linię kolejową łączącą Warszawę z Lublinem przez Otwock – Drogę Żelazną Nadwiślańską. W rejonie dzisiejszego miasta wybudowano początkowo tylko dwie stacje: Wawer i Otwock. Nie ma dokładnych informacji odnośnie do uruchomienia i budowy kolei na terenie linii otwockiej, choć była ona zapowiedzią szybkich zmian w całym regionie. Oprócz podstawowych zalet takich jak: skrócenie czasu przejazdu, zwiększenie zatrudnienia, czyniła ona atrakcyjniejszymi tereny pokryte lasami, leżące w pobliżu Warszawy. Atrakcyjność środowiska naturalnego miała doprowadzić w niedalekiej przyszłości do rozwoju i eksploracji terenów pod przyszłym miastem.
Działalność Michała Elwiro Andriollego.
Od 1880 roku Michał Elwiro Andriolli związany był z ziemią leżącą w granicach dzisiejszego miasta. W tym roku nabył on bowiem od Zygmunta Kurtza za 18 tysięcy rubli część folwarku „Anielin”, należącego do dóbr Otwock Wielki. Po zakupieniu tego prawie nie zaludnionego terenu po obu stronach rzeki Świder, rozpoczął jego zagospodarowywanie pod kątem letniskowym i wypoczynkowym. Ogromny teren, obejmujący 12 włók ziemi (202 hektary), stał się jego ulubionym miejscem wypoczynku i rekreacji. Na tym terenie założył folwark „Brzegi”.
Fragment listu samego Andriollego:
Będąc właścicielem ziemi Andriolli przystąpił do jej zagospodarowywania. Pierwszy dom wzniósł według własnego projektu i prawie sam. Opracował nowy rodzaj konstrukcji ścian. Z belek tworzył główne elementy wiązania domu, a ściany zewnętrzne i wewnętrzne obijał łatami. Przestrzeń między nimi wypełniał mieszanką gliny, wiórów i pociętych gałęzi. Własnoręcznie rysował na deskach ozdoby i ornamenty, po czym wycinał je i stosował je jako element zdobniczy stawianych domów.
Tak domy zbudowane przez Andriollego opisywał jego przyjaciel Bolesław Prus w swych „Kronikach”:
Andriolli wybudował na tym terenie domki letniskowe, w których przebywało jednorazowo około 120 osób. W swej posiadłości urządzał on coroczną kąpiel z prysznicem dla dorosłych, liczne pikniki i festyny połączone z żywymi obrazami i występami teatru amatorskiego oraz założył rozległy ogród owocowy.
Poza tymi działaniami Andriolli na swojej ziemi założył piękny park, sadząc w nim ogromne ilości brzóz, leszczyn, jarzębów, berberysów i kalin. Chcąc zabezpieczyć swą posiadłość przed kapryśnym Świdrem, wybudował liczne tamy i obsadził teren wierzbiną i łoziną. Mimo to nie zabezpieczył kilku zbudowanych domków przed powodzią w 1887 roku. Wody rzeki zniszczyły wszystkie tamy i około sześciu tysięcy krzewów morwowych. Rzeka zmieniła nawet koryto, niszcząc zbudowany most.
Początek XX wieku.
Lata pierwszej dekady XX wieku na terenie Józefowa i okolic są silnie związane z wydarzeniami politycznymi Królestwa Polskiego. Tutejsza ludność żywo interesowała się tym wszystkim czym żył naród. Walka o język polski w urzędach gminnych oraz w szkołach była treścią zmagań mieszkańców tego regionu. Na terenie linii otwockiej stosunkowo silne wpływy miały dwa ugrupowania polityczne: Socjaldemokracja Królestwa Polskiego i Litwy oraz Polska Partia Socjalistyczna.
Stąd też nie dziwi fakt wybrania Józefowa na miejsce konferencji PPS. W dniach 15–18 czerwca 1905 roku uczestniczyło w niej 44 działaczy partii. Podczas tej narady po raz kolejny doszło do starcia wewnątrz ugrupowania między zwolennikami powstania narodowego i ogólnorosyjskiej rewolucji. Wtedy Józef Piłsudski po raz pierwszy użył określeń: „starzy” i „młodzi”. „Młodzi” twardo bronili tezy, że ruch w Polsce może być „tylko częścią składową ogólnej rosyjskiej rewolucji i niczym więcej”. Ich zdaniem powstanie narodowe nie miało najmniejszego sensu. Przeciwko takim poglądom protestowali „starzy”. Przestrzegali, żeby nie liczyć na zwycięstwo sił rewolucji w Rosji, ponieważ są one zbyt słabe. Postulowali, by wykorzystać osłabienie caratu do wzniecenia ogólnonarodowego powstania i wypędzenia zaborcy.
W 1921 roku powstał komitet na rzecz połączenia miejscowości letniskowych w pasie otwockim, które dotychczas należały do gminy Zagóźdź. Chciano w ten sposób utworzyć jedną gminę letniskową. Zarząd gminy został wybrany 12 grudnia 1925. Nowa gmina zaczęła działać od 1 stycznia 1925 roku. Gmina Falenica Letnisko składała się z 12 miejscowości: Radość, Zbójna Góra, Międzylesie, Miedzeszyn Stary, Miedzeszyn Nowy, Falenica, Michalin, Józefów i Świder. W późniejszym okresie dołączono jeszcze osady: Anin, Daków, Jarosław.
15 maja 1951 roku siedzibę "gminy Falenica Letnisko" przeniesiono z Falenicy do Józefowa, a nazwę gminy zmieniono na gmina Józefów.
Budowa kolejki wąskotorowej.
Kolejki wąskotorowe stały się popularnym środkiem komunikacji lokalnej w całym Imperium Rosyjskim na początku XX wieku. Do władz carskich napływały liczne podania o przyznanie koncesji na uruchomienie lokalnych kolejek dojazdowych. Większość z nich była rozpatrywana odmownie ze względu na „militarny” charakter rejonu oraz niechęć urzędników rosyjskich do rodzimych przejawów rozwoju gospodarczego Kraju Nadwiślańskiego (kolejka była jedną z niewielu instytucji publicznych niezależnych od Rosjan).
Pomimo piętrzenia trudności na przełomie XIX i XX wieku wokół Warszawy powstaje jednak sieć wąskotorowych kolejek dojazdowych: do Konstancina (przez Wilanów), do Grójca (z odgałęzieniem na Górę Kalwarię), do Radzymina (przez Marki), do Jabłonny (z Wawra). W tym samym okresie powstała również kolejka sochaczewska, myszyniecka, mławska.
Datą, której pominąć nie można jest 4 stycznia 1901. Wtedy uruchomiono trasę kolejki wąskotorowej łączącej Warszawę z Jabłonną i Wawrem. Linia odpowiadała na zapotrzebowanie ludności Warszawy. Cieszyła ich możliwość coraz łatwiejszego dojazdu na letniska. Właścicieli natomiast cieszyły zyski, jakich kolejka im dostarczała. Powodzenie spowodowało, że już w 1903 roku mieszkańcy wielu miejscowości znajdujących się na odcinku Karczew – Wawer zwrócili się z prośbą o wytyczenie linii tak, by przebiegała przez ich tereny.
W drugiej połowie lipca 1910 roku wykonano nasyp do Otwocka i ułożono pierwsze tory. Dzięki pozyskaniu belgijskiego udziałowca, którego kapitał umożliwił rozwój kolejki, prace ruszyły pełną parą. Dużym osiągnięciem ówczesnej myśli technicznej było zbudowanie na rzece Świder w 1912 roku sześcioprzęsłowego mostu o konstrukcji żelbetowej. Przedłużenie trasy kolejki do Karczewa uruchomiono 16 kwietnia 1914. Na terenie Józefowa pokrywała się na całej długości z obecną ulicą Wawerską.
Nowa trasa, wiodąca przez popularne osiedla wypoczynkowe, od początku cieszyła się wyjątkowym powodzeniem wśród Warszawiaków, wśród których zapanowała moda na spędzanie okresu letniego oraz wolnych dni poza miastem. Pensjonaty i wille wypoczynkowe położone na „linii otwockiej” przeżywały swoje najlepsze czasy.
Zabytki.
W Józefowie znajdują się trzy obiekty wpisane do rejestru zabytków:
Oprócz tego, 30 obiektów znajduje się w ewidencji wojewódzkiego konserwatora zabytków:
Kościoły i związki wyznaniowe.
Kościół rzymskokatolicki.
Kościół pw. Matki Bożej Częstochowskiej.
Pierwsze kroki mające na celu wzniesienie na ziemiach dzisiejszego Józefowa podjęto już w 1901 roku, kiedy to zawiązano Komitet Budowy Kościoła, którego prezesem został Wacław Wicherkiewicz. Pozostałymi członkami byli (?) Bauer, Marcin Krieger, Andrzej i Jan Kijewscy, Aleksander Chlipabsski, Michał Kronkowski, Jan Gertz, Feliks Kuźmiński i (?) Lewandowski. Wkrótce Andrzej Przybyłko i Wojciech Lach ofiarowali około dwie morgi na plac pod budowę kościoła. Plan budynku kościoła stworzył kierujący przebiegiem prac inż. architekt Jan Biały, fundusze i materiały na budowę przekazywali zaś okoliczni ludzie. Kamień węgielny położono 12 listopada 1902 roku. Dokonał tego Wacław Wicherkiewicz, prezes Komitetu Budowy Kościoła. Budowa trwała trzy lata i ostatecznie świątynię oddano do użytku 27 sierpnia 1905 roku.
Żydowskie domy modlitwy.
Miejscowości położone wzdłuż linii Warszawa – Otwock zamieszkiwała do drugiej wojny światowej duża populacja żydowska. W przededniu wojny w Falenicy Żydzi stanowili 66% mieszkańców, zaś w Otwocku 75%.
Społeczność żydowska miała własne szkoły, lecznictwo i system opieki społecznej. Zamożni Żydzi prowadzili pensjonaty, kawiarnie, apteki, zakłady handlowe i przetwórcze. Biedota trudniła się handlem obwoźnym, krawiectwem, szewstwem i innymi zajęciami.
W okresie międzywojennym, wśród Żydów, nawet niezamożnych, linia otwocka cieszyła się dużą popularnością. Z informatora "Letniska Falenickie" wynikało, że na terenie Michalina w roku 1938 znajdowało się przynajmniej dziesięć pensjonatów, których właścicielami byli Żydzi, co potwierdza fakt, że społeczność ta była dość liczna i stanowili ją stali mieszkańcy oraz letnicy.
W Józefowie były dwa domy modlitwy. Nie zachował się dom przy ul. Uroczej 6, został on rozebrany po wojnie. Istnieje natomiast budynek przy ul. Wiślanej 5. Willa Jakubówka była uważana za synagogę, jednak ekspertyzy historyczne wykluczyły taką rolę tego budynku.
Oświata.
Szkoły ponadgimnazjalne.
Od roku 1995 uczniowie wydają własną gazetę „Centurion”. Działa teatr szkolny, który wystawił szereg nagrodzonych przedstawień takich jak m.in. „Joanna d’Arc” Claudela, „Wyzwolenie” Wyspiańskiego, „Hamleta” Szekspira czy „Antygonę” Anouilha. Teatr wielokrotnie występował gościnnie w różnych ośrodkach. Szkoła od 1996 r. jest organizatorem Ogólnopolskiego Przeglądu Teatrów Szkół Średnich, który każdego roku odbywał się w czerwcu w Józefowie.
Od 1998 r. szkoła współpracuje ze szkołą niemiecką Peter–Breuer Gymnasium w Zwickau. Co roku odbywają się wymiany uczniów z Polski i Niemiec. W 1999 r. przy Liceum powstaje Gimnazjum. W roku 2000 szkoła otrzymała ufundowany przez rodziców sztandar przyjmując imię świętego Pawła z Tarsu. W 2001 r. rozpoczęto budowę nowego budynku dydaktycznego. Budowa finansowana była ze składek i darowizn, a w jej budowę zaangażowany został m.in. Stefan Friedmann. W 2009 roku szkoła została przeniesiona do Falenicy.
Transport.
Transport kolejowy.
Przez miasto przebiega linia kolejowa nr 7 Warszawa – Lublin – Dorohusk.
Stacje kolejowe:
Publiczny transport zbiorowy.
Komunikacja miejska ZTM Warszawa:
- linia N72
Wydłużone trzy kursy z Falenicy. Odjazdy z Dw. Centralnego w kierunku Józefowa:
0:15
1:15
2:15
początek trasy: Dw. Centralny – Warszawa
Koniec trasy: Jarosławska – Józefów
Na terenie Józefowa obowiązują przystanki:
– linia 702
początek trasy: Wiatraczna (ul. Grochowska) – Warszawa
koniec trasy: Otwock – Ratusz
Na terenie Józefowa linia przebiega Aleją Nadwiślańską – droga wojewódzka nr 801
– linia S1 (SKM)
początek trasy: Pruszków
koniec trasy: Otwock
Historyczne linie autobusowe.
W roku 1956 pojawiła się pierwsza linia komunikacji miejskiej na terenie obecnego Józefowa o numerze 132.
Potem zamieniono jej numer na „S”, a następnie „202”.
W 1985 roku nastąpiła ogólna zmiana numeracji ówczesnego MZK.
Linia „202” otrzymała nowy numer „702” i nadal kursuje.
Sport i rekreacja.
Integracyjne Centrum Sportu i Rekreacji.
Integracyjne Centrum Sportu i Rekreacji to nowoczesny kompleks sportowo-rekreacyjny. Wybudowany w 2002 roku. Centrum jest czynne codziennie w godzinach 6.00–22.00. Obiekt jest w pełni przystosowany do korzystania przez osoby niepełnosprawne. Wyposażony jest w specjalne podjazdy, dwie szatnie z pełnym węzłem sanitarnym i uchwytami dla niepełnosprawnych. W wodzie odbywają się zajęcia rehabilitacyjne.
Kluby sportowe.
Klub jest Stowarzyszeniem Kultury Fizycznej działającym na terenie Józefowa i okolic. Założony został w 1951 roku. Aktualnie prowadzone są sekcje piłki nożnej, tenisa stołowego, cheerleaders, aerobiku oraz biegów przełajowych. W związku ze zmianą siedziby, Klub przy wsparciu finansowym Urzędu Miasta zbudował nowy obiekt sportowy składający się z dwóch boisk piłkarskich i budynku zaplecza klubowego nad rzeką Świder pomiędzy ulicami: Dolną i Żabią. W 2002 roku zostało wybudowane boisko ziemne o wymiarach 58 × 96 m. W 2004 roku zostało zweryfikowane przez MZPN, odbywają się na nim treningi i rozgrywane są mecze w tym drużyn Ligi Okręgowej. W 2006 roku zostało wybudowane pełnowymiarowe boisko trawiaste.
Co roku organizowane są mecze międzyszkolne o puchar Prezesa MLKS „Józefovia”.
Po spadku w sezonie 2005/2006 z mazowieckiej Ligi Okręgowej (grupa: Warszawa II) klub w nowym sezonie 2006/2007 występuje w niższej klasie rozgrywek (Klasa A, grupa: Warszawa III).
W dniu 29 maja 2006 roku odbyło się zebranie założycielskie nowego klubu sportowego. Ze wspólnej inicjatywy dyrekcji Integracyjnego Centrum Sportu i Rekreacji w Józefowie oraz grupy rodziców powstał czterosekcyjny Uczniowski Klub Sportowy "Victoria Józefów". Młodzież z terenu powiatu otwockiego może rozpocząć zajęcia w sekcjach: pływackiej, judo, koszykówki, siatkówki.
Klub powstał na bazie dwóch sekcji ICSiR: pływackiej prowadzonej przez Bogdana Wierzbickiego oraz sekcji judo Piotra Głuszyka. Do współpracy zostali zaproszeni jeszcze inni trenerzy. Siedzibą Klubu jest siedziba ICSiR – ul. Długa 44, 05-420 Józefów.
Prasa i media.
W 1987 roku w ramach obchodów 25. rocznicy nadania praw miejskich postanowiono rozpocząć wydawanie lokalnego pisma „Życie Józefowa”. Wydano tylko trzy numery pisma, lecz wydawanie lokalnej gazety było w tym czasie pewnym ewenementem, ponieważ skupiano się przede wszystkim na wydawaniu pism centralnych i wojewódzkich.
W pierwszej połowie roku 1990 rozpoczęto wydawanie dwóch pism. Były to: „Gazeta Józefowska” i „Głos Józefowa”. Pierwsze z nich było wydawane przez Komitet Obywatelski „Solidarność”, drugie – przez Stowarzyszenie Forum Obywatelskie (obecnie Stowarzyszenie Forum Chrześcijańskie). Obydwa pisma zakończyły swoją działalność po pierwszych wyborach samorządowych w 1990 roku.
W 1992 roku zaczęło wychodzić pismo Porozumienia Centrum pt. „Nad Świdrem”. Miało bogatą szatę graficzną, a związane z tym wysokie koszty edycji przyczyniły się do jej rychłego upadku.
W tym samym roku, z inicjatywy ówczesnego Zarządu Miasta, podjęto wydawanie pisma pt. „Józefów 92”. Początkowo redagowały je dwie osoby: Maria Aulich i Krzysztof Kasprzak.
W latach 1992–1999 wydawcą pisma był Zarząd Miasta. W 1999 roku obowiązki wydawcy przejęła Rada Miejska, równocześnie została powołana została Rada Programowa.
Od 1996 roku nosi nazwę „Józefów nad Świdrem” i jest wydawana do dnia dzisiejszego.
Miasto bliźniacze.
9 czerwca 2004 roku w siedzibie Rady Miasta Józefowa odbyło się spotkanie podczas którego burmistrzowie Józefowa i Bitetto podpisali umowę o współpracy partnerskiej. Uzgodniono, że współpraca zostanie podjęta w zakresie:

</doc>
<doc id="70714" url="https://pl.wikipedia.org/wiki?curid=70714" title="Sterownik">
Sterownik



</doc>
<doc id="70715" url="https://pl.wikipedia.org/wiki?curid=70715" title="Hiperboloida">
Hiperboloida

Hiperboloida – nieograniczona, nierozwijalna powierzchnia drugiego stopnia (kwadryka), powstała przez obrót hiperboli wokół osi symetrii hiperboli rozłącznej z nią (hiperboloida jednopowłokowa) lub osi prostopadłej do poprzedniej, przechodzącej przez oba wierzchołki hiperboli (hiperboloida dwupowłokowa), a także każda otrzymana z takiej przez przekształcenie afiniczne przestrzeni. Każda hiperboloida ma środek symetrii oraz co najmniej trzy osie i trzy płaszczyzny symetrii.
Równania hiperboloidy.
Można ją opisać wzorem
lub
Równanie hiperboloidy można sparametryzować poprzez funkcję formula_3 daną wzorem:
lub
Obie hiperboloidy są asymptotyczne do powierzchni stożka o równaniu
Szczególne przypadki.
Hiperboloidę obrotową otrzymuje się tylko gdy formula_7 W przeciwnym razie osie symetrii są jednoznacznie określone (z dokładnością do zamiany osi x z osią y).
Hiperboloida jednopowłokowa zwana też hiperboloidą hiperboliczną ma ujemną krzywiznę Gaussa w każdym punkcie. Implikuje to, że każda powierzchnia styczna do niej zawiera dwie proste, leżące w hiperboloidzie – hiperboloida ta jest więc powierzchnią prostokreślną.
Hiperboloida dwupowłokowa zwana hiperboloidą eliptyczną ma dodatnią krzywiznę Gaussa w każdym punkcie. Dlatego jest powierzchnią wypukłą w tym sensie, że powierzchnia styczna w każdym punkcie przecina tę powierzchnię tylko w punkcie styczności.
Zastosowanie kształtu.
W XIX wieku kształt hiperboloidy obrotowej nadawano panoramom malarskim dla spotęgowania efektu zacierania się granicy między powierzchnią płótna a przestrzenią przed nim. Jednym z przykładów takiego zastosowania jest Panorama Racławicka. Także koła zębate przekładni hipoidalnych mają kształt hiperboloidy dwupowłokowej, a jej nazwa prawdopodobnie powstała ze skrótu: hiperboloidalna &gt; hipoidalna.

</doc>
<doc id="70716" url="https://pl.wikipedia.org/wiki?curid=70716" title="Aequitas">
Aequitas

Aequitas (łac. "aequĭtās" – równość wobec prawa, słuszność, bezstronność) – rzymskie uosobienie równości, równej społecznie sprawiedliwości.
U Rzymian oznaczało nie pojmowaną współcześnie równość społeczną, tylko wobec litery prawa. W ustawodawstwie rozumiano ją jako bezstronną słuszność łagodzącą wpływ zbyt surowego prawa pierwotnego, zwłaszcza od czasów wydawania edyktów pretorskich.
Występuje na rewersach rzymskich monet od czasów Galby i Witeliusza aż do końca III wieku (do rządów Dioklecjana); zanika w okresie tetrarchii. Przedstawiana jako stojąca lub siedząca postać kobiecą w stoli, z dwuszalkową wagą (rzadko paterą) i z rogiem obfitości bądź długim berłem. Waga stanowiła symbol wyważania dobra i zła; róg obfitości miał symbolizować owoce słusznych decyzji. Najczęściej towarzyszyła jej inskrypcja "Aequitas Aug[usti]" albo "Aequitati Aug" (bądź "Augg[ustorum]"). Tylko na medalionach rzadko jako "Aequitas Publica" (względnie "Aequitati Publicae") – np. Septymiusza Sewera i Julii Domny, Karakalli i Gety, aż do Galiena. Na monetach aleksandryjskich cesarstwa (tetradrachmach) przedstawiana odpowiednio jako Dikaiosyne.

</doc>
<doc id="70717" url="https://pl.wikipedia.org/wiki?curid=70717" title="Hiperboloida obrotowa">
Hiperboloida obrotowa



</doc>
<doc id="70718" url="https://pl.wikipedia.org/wiki?curid=70718" title="Personifikacje rzymskie">
Personifikacje rzymskie



</doc>
<doc id="70721" url="https://pl.wikipedia.org/wiki?curid=70721" title="List kredytowy">
List kredytowy



</doc>
<doc id="70722" url="https://pl.wikipedia.org/wiki?curid=70722" title="Obraz (ujednoznacznienie)">
Obraz (ujednoznacznienie)



</doc>
<doc id="70724" url="https://pl.wikipedia.org/wiki?curid=70724" title="Przekształcenie afiniczne">
Przekształcenie afiniczne

Przekształcenie afiniczne (z łaciny, "affinis", „powiązany z”), powinowactwo lub pokrewieństwo – przekształcenie geometryczne przestrzeni euklidesowych, odwzorowujące odcinki na odcinki, proste w proste, płaszczyzny w płaszczyzny, linie równoległe w linie równoległe. Jednak w ogólności transformacja afiniczna nie zachowuje kątów między prostymi ani odległości między punktami, jednak zachowuje stosunki odległości między punktami na tej samej linii. Także transformacja afiniczna niekoniecznie zachowuje punkt początkowy przestrzeni wektorowej – w odróżnieniu od transformacji liniowej – dlatego każda transformacja liniowa jest afiniczna, ale nie odwrotnie.
Do transformacji afinicznych należą: translacja, skalowanie, odbicie, obrót, pochylenie (por animacja niżej), jednokładność oraz złożenie tych transformacji w dowolny sposób.
Jeżeli formula_1 oraz formula_2 są przestrzeniami afinicznymi, to każda transformacja afiniczna formula_3 jest postaci
gdzie:
Transformacje afiniczne są homomorfizmami przestrzeni afinicznych, będących uogólnieniem przestrzeni euklidesowych, czyli spełniają one analogiczną rolę, co przekształcenia liniowe względem przestrzeni liniowych (również będących uogólnieniem przestrzeni euklidesowych).
W poniższym artykule "powinowactwo" będzie oznaczać przekształcenie przestrzeni euklidesowych, zaś "przekształcenie afiniczne" będzie odnosiło się do odwzorowania przestrzeni afinicznych; "pokrewieństwa" będą oznaczać dowolne z tych przekształceń.
Definicja geometryczna.
Powinowactwem lub pokrewieństwem nazywamy różnowartościowe przekształcenie przestrzeni euklidesowych, które odwzorowuje proste na proste (tzw. "kolineacja"), tj.
Powinowactwo zachowuje relację leżenia między, więc obrazem odcinka jest odcinek. W szczególności oznacza, że obrazem punktu wewnętrznego dowolnego odcinka jest punkt wewnętrzny obrazu odcinka.
Ostatnia własność ma ciekawe i ważne wzmocnienie: powinowactwo zachowuje stosunek podziału odcinka dowolnym punktem wewnętrznym. Jeśli więc formula_14 jest punktem wewnętrznym odcinka formula_15 to
gdzie:
Definicja algebraiczna.
Przekształcenie nazywa się afinicznym, jeżeli jest postaci
gdzie:
Dla przestrzeni skończonego wymiaru prawdziwy jest wzór
gdzie:
Inaczej definicję tę można wysłowić następująco: niech formula_24 będą przestrzeniami afinicznymi stowarzyszonymi odpowiednio z przestrzeniami liniowymi formula_25 Odwzorowanie formula_26 nazywa się afinicznym, jeżeli istnieje punkt formula_27 że przekształcenie formula_28 nazywane "częścią liniową formula_20", dane wzorem formula_30 jest liniowe.
Reprezentacja.
Standardowa algebra wektorowa wykorzystuje macierze do reprezentowania przekształceń liniowych (przestrzeni skończeniewymiarowych) oraz dodawanie wektorów do reprezentowania przesunięć. Wykorzystując pojęcie macierzy rozszerzonej można reprezentować oba te rodzaje przekształceń za pomocą mnożenia macierzy. Metoda ta wymaga powiększenia wektorów tak, by na ostatniej ich współrzędnej znalazła się jedynka i wszystkich macierzy o dodatkowy wiersz zerowy na jej dole, dodatkową kolumnę – wektor przesunięcia – po jej prawej stronie, przy czym prawy dolny element (leżący na przecięciu dodatkowych kolumny i wiersza) był równy jedności. Zatem w zapisie klatkowym, jeśli formula_31 jest macierzą, to
jest równoważne zapisowi
Zwykłe mnożenie macierzy przez wektor zawsze przekształca początek na początek, zatem nigdy nie może reprezentować przesunięcia, w którym początek musi być przekształcony na pewien inny punkt. Dodanie jedynki na końcu każdego wektora powoduje w istocie rozpatrywanie danej przestrzeni jako podzbioru przestrzeni o wymiar większej. Początek oryginalnej przestrzeni znajduje się w punkcie formula_34 Przesunięcie oryginalnej przestrzeni w przestrzeni wyższego wymiaru jest wówczas możliwe (możliwe jest w szczególności powinowactwo osiowe). Metoda ta jest przykładem zastosowania współrzędnych jednorodnych.
Zaletą korzystania ze współrzędnych jednorodnych jest możliwość złożenia dowolnej liczby przekształceń afinicznych poprzez mnożenie macierzy (zob. niżej). Znajduje to zastosowanie w grafice komputerowej.
Własności.
Przekształcenia afiniczne płaszczyzny (przestrzeni) w siebie obejmują m.in.:
Wszystkie powyższe przekształcenia są liniowe, przy czym w szczególności przekształcenie afiniczne może być złożeniem dowolnej liczby powyższych odwzorowań. Ponieważ złożenie przekształceń afinicznych jest afiniczne, a jako bijekcje (wzajemnie jednoznaczne) są one odwracalne, to zbiór wszystkich przekształceń wraz ze składaniem przekształceń jest grupą.
Dowolne przekształcenie afiniczne płaszczyzny jest powinowactwem osiowym lub złożeniem co najwyżej 3 powinowactw osiowych.
Dowolne przekształcenie afiniczne przestrzeni jest powinowactwem płaszczyznowym lub złożeniem co najwyżej 4 powinowactw płaszczyznowych.
Zachowywane przy pokrewieństwach własności figur geometrycznych nazywa się niezmiennikami afinicznymi; przykładami mogą być równoległość prostych, zachowywanie stosunku długości równoległych odcinków oraz pól figur (w przestrzeni również na płaszczyznach leżących na równoległych płaszczyznach).
Niezmienniki określające jednoznacznie grupę przekształceń afinicznych:
Każde przekształcenie afiniczne na płaszczyźnie można przedstawić jako złożenie:
Uwaga: Z definicji powinowactwa osiowego, prostokątnego lub ścinającego wynika, że może być także tożsamością, zaś szczególnym przypadkiem symetrii skośnej jest symetria osiowa.

</doc>
<doc id="70725" url="https://pl.wikipedia.org/wiki?curid=70725" title="Powinowactwo">
Powinowactwo

powinowactwo, afiniczność ( „powinowaty”)

</doc>
<doc id="70726" url="https://pl.wikipedia.org/wiki?curid=70726" title="Semiramida">
Semiramida

Semiramida – znana z tradycji antycznej legendarna królowa babilońska, bohaterka licznych podań i legendarnych opowieści bliskowschodnich. 
Przez Herodota wymieniana ("Dzieje" I, 184) jako ta, która wzniosła nabrzeża portowe w Babilonie. Według Diodora Sycylijskiego ("Biblioteka historyczna" II, 4-20) miała być półboginią, wykarmioną w dzieciństwie przez gołębice, kobietą wielkiej urody, małżonką króla asyryjskiego Ninusa. Miała być fundatorką miasta Babilon i twórczynią imperium rozciągającego się od Egiptu po Indie. Przed śmiercią przekazać miała władzę synowi Ninjasowi, a sama zamienić się w gołębicę. W tradycji armeńskiej zachowała się opowieść o wielkiej wyprawie Semiramidy do Armenii i założeniu przez nią miasta Wan.
Zdaniem wielu badaczy pierwowzorem postaci Semiramidy mogła być Sammu-ramat – asyryjska królowa i małżonka Szamszi-Adada V (823-811 p.n.e.).
Imię Semiramida nadal jest popularne na obszarze Bliskiego Wschodu.

</doc>
<doc id="70727" url="https://pl.wikipedia.org/wiki?curid=70727" title="Personifikacja rzymska">
Personifikacja rzymska

Personifikacja rzymska – przypisanie postaci ludzkich czemuś, co człowiekiem nie jest, szczególnie często występujące na rewersach monet rzymskich. Wykorzystywano tu często postaci z panteonu bóstw mitologii rzymskiej.
Przykłady:

</doc>
<doc id="70730" url="https://pl.wikipedia.org/wiki?curid=70730" title="Felicitas">
Felicitas

Felicitas (Felicyta) – rzymskie uosobienie (personifikacja) szczęścia, pomyślności. Przedstawiana na rewersach monet rzymskich z kaduceuszem, rogiem obfitości lub berłem, czasem wsparta o rzymską kolumnę.

</doc>
<doc id="70731" url="https://pl.wikipedia.org/wiki?curid=70731" title="Fecunditas">
Fecunditas

Fecunditas (łac. "fēcundǐtās" – urodzajność, płodność, żyzność) – u starożytnych Rzymian uosobienie (personifikacja) płodności. 
Na rewersach monet rzymskich przedstawiana w postaci stojącej lub siedzącej wraz z dzieckiem (dziećmi) i z rogiem obfitości ("cornucopia"); niekiedy też z długim berłem, gałęzią, kaduceuszem (laską Merkurego), a nawet ze sterem okrętu. Na aureusie Julii Domny ukazana z kiścią winogron i globem w otoczeniu dzieci. 
W propagandzie imperium symbolizowała ciągłość rodziny cesarskiej oraz protekcję roztaczaną nad potomstwem cesarzowej. Stąd wyobrażenie jej umieszczano z reguły na monetach emitowanych w imieniu cesarzowych. Pojawia się ono w czasach Antoninów, na monetach bitych dla Faustyny Starszej oraz jej następczyń w II i III stuleciu – aż do Saloniny. Często występuje również z legendą "Fecunditas Augustae" (rzadziej "Fecunditas Temporum"). 
Z przekazów wiadomo, że Neron wybudował jej świątynię po narodzinach córki, którą miał z Poppeą. Wydaje się jednak, że pod tym mianem przez Rzymian czczona była w jednej ze swych postaci Junona jako opiekunka rodzących matek.

</doc>
<doc id="70732" url="https://pl.wikipedia.org/wiki?curid=70732" title="Fides">
Fides

Fides – w mitologii rzymskiej uosobienie (personifikacja) przyrzeczenia i wierności.
Przedstawiano ją jako starszą od Jowisza siwowłosą kobietę, co miało symbolizować prymat łączonego z nią ładu społecznego i politycznego w życiu publicznym. Świątynię na Palatynie miała wznieść ku jej czci już wnuczka Eneasza – Rome. Ofiary składano jej prawą ręką owiniętą białym płótnem. 
Na rewersach monet rzymskich była wyobrażana z kłosami zboża i paterą pełną owoców, często także (jako "Fides Militum", "Fides Exercitus" – wierność wojska) dzierżąca dwa znaki wojskowe (legionowe).

</doc>
<doc id="70733" url="https://pl.wikipedia.org/wiki?curid=70733" title="Laetitia">
Laetitia

Laetitia (Letycja) – w mitologii rzymskiej uosobienie (personifikacja) wesołości, piękna i wdzięku.
Na rewersach monet rzymskich przedstawiana z wieńcem (koroną) i sterem (albo kotwicą) lub długim berłem; czasem z rogiem obfitości.

</doc>
<doc id="70734" url="https://pl.wikipedia.org/wiki?curid=70734" title="Środek symetrii">
Środek symetrii



</doc>
<doc id="70736" url="https://pl.wikipedia.org/wiki?curid=70736" title="Magnia Urbica">
Magnia Urbica

Magnia Urbica (kon. III w. n.e.) – cesarzowa rzymska, małżonka Karynusa.
Prawdopodobnie matka Nigryniana. Znana jedynie ze świadectw numizmatycznych – wizerunków z tytułem "augusta" umieszczanych na monetach rzymskich z lat 283-285.

</doc>
<doc id="70737" url="https://pl.wikipedia.org/wiki?curid=70737" title="Henri Poincaré">
Henri Poincaré

Jules Henri Poincaré (ur. 29 kwietnia 1854 w Cité Ducale niedaleko Nancy, Francja, zm. 17 lipca 1912 w Paryżu) (wym. []) – francuski uczony: matematyk, fizyk teoretyczny i matematyczny, astronom teoretyczny i filozof nauki, w tym matematyki, a z wykształcenia również inżynier górnictwa. Profesor fizyki matematycznej na Sorbonie, członek Francuskiej Akademii Nauki, Towarzystwa Królewskiego w Londynie (ang. "Royal Society") i innych zrzeszeń, doktor honorowy kilku uczelni oraz laureat wiodących nagród naukowych jego czasów jak Złoty Medal Królewskiego Towarzystwa Astronomicznego (ang. "Royal Astronomical Society", 1900) i Medal Sylvestera (1901).
Jako matematyk zajmował się m.in. topologią, w której był pionierem topologii algebraicznej i autorem hipotezy, która czekała na rozstrzygnięcie przez prawie stulecie, aż do XXI wieku. Miał też wkład do analizy, formułując tzw. lemat Poincarégo w teorii form różniczkowych. W fizyce teoretycznej i matematycznej zajmował się m.in. mechaniką nieba. Badał mechaniczno-grawitacyjny problem trzech ciał, co kontynuowało wcześniejsze badania Laplace’a na ten temat i otworzyło teorię chaosu deterministycznego. Poincaré rozwijał też elektrodynamikę Maxwella i teorię eteru Lorentza, antycypując elementy szczególnej teorii względności Einsteina.
W filozofii nauki i epistemologii reprezentował konwencjonalizm, podobnie jak Pierre Duhem, przyczyniając się do rozwoju pozytywizmu, zwłaszcza jego trzeciej i finalnej fali – pozytywizmu logicznego. W filozofii matematyki Poincaré był intuicjonistą, wojującym z teorią mnogości Cantora i z formalizmem Hilberta.
Życiorys.
Został profesorem Uniwersytetu Paryskiego w 1881 roku. Od 1886 profesor fizyki matematycznej na Sorbonie. Od 1887 członek Francuskiej Akademii Nauk i 22 innych akademii nauk (w tym Royal Society) oraz doktor honorowy 8 uniwersytetów. Z zawodu był inżynierem górnictwa.
Dorobek naukowy.
Fizyka z astronomią.
Był prekursorem teorii względności i miał nawet do Einsteina żal o zawłaszczenie swego intelektualnego dorobku w tej sferze. W świecie nauki przyjęta jest zasada powoływania się na badania poprzednika, czego Einstein nie robił. Swoje badania Poincaré zaczął od studiowania praw Izaaka Newtona, stwierdzając, że są one wyjątkiem od innych przyjętych zasad. Obliczenia, którymi się zajmował, nigdy nie zostały ukończone, a teorię względności upowszechnił Einstein.
Autor wielu prac z fizyki matematycznej, termodynamiki, elektromagnetyzmu i teorii potencjału; zajmował się również mechaniką nieba.
Matematyka.
Poincaré zajmował się niemal wszystkimi ówcześnie znanymi dziedzinami matematyki, w wielu osiągając znaczące wyniki, m.in. w równaniach różniczkowych. Jest również współtwórcą współczesnej topologii kombinatorycznej. Jako pierwszy opublikował pracę z topologii kombinatorycznej.
Jest też prawdopodobnym twórcą nazwy homeomorfizmu – podstawowego pojęcia topologii. Użył tego terminu w dziele "Analysis Situs" z 1892 roku, choć w węższym znaczeniu niż to późniejsze, ugruntowane w XX wieku.
Autor hipotezy Poincarégo – problemu topologicznego sformułowanego w roku 1904. Rozwiązanie problemu ukończono w roku 2003, do 2006 trwało porządkowanie związanych z nim prac. Głównym autorem dowodu jest matematyk rosyjski, Grigorij Perelman, który udowodnił prawdziwość hipotezy geometryzacyjnej Thurstona, której hipoteza Poincarégo jest szczególnym przypadkiem.
Poglądy filozoficzne.
Poglądy Poincarégo z zakresu filozofii nauki cechuje konwencjonalizm (którego był twórcą) wyrażający się przede wszystkim w ujęciu języka nauki jako zespołu umownych znaków, których zadaniem jest interpretacja danych doświadczenia (empiryzm). W okresie odkrycia radioaktywności Poincaré głosił, że podstawowe prawo przyrodoznawstwa — zasada zachowania energii — zostało rzekomo całkowicie obalone. Włodzimierz Lenin charakteryzował Poincarégo w sposób następujący:
Prace.
Jego prace z fizyki dotyczyły między innymi zagadnienia równowagi obracającego się ciała płynnego (1885), a także zagadnienia trzech ciał (1889). Prace z dziedziny astronomii:
Wydał szereg dzieł, m.in.:
W przekładzie polskim wyszły:
Linki zewnętrzne.
Polskojęzyczne
Anglojęzyczne

</doc>
<doc id="70738" url="https://pl.wikipedia.org/wiki?curid=70738" title="Billie Holiday">
Billie Holiday

Billie Holiday, właściwie Eleanora Fagan (ur. 7 kwietnia 1915 w Filadelfii, zm. 17 lipca 1959 w Nowym Jorku) – amerykańska piosenkarka jazzowa i swingowa. Obdarzona, przez swojego partnera muzycznego Lestera Younga, pseudonimem artystycznym „Lady Day”, miała innowacyjny wpływ na muzykę jazzową i wokalistykę popową. Jej styl śpiewania inspirowany silnie instrumentalistami jazzowymi zapoczątkował nowe sposoby manipulowania frazą i tempem. Uznawana za najbardziej charyzmatyczną wokalistkę swojego pokolenia, znana także ze zdolności improwizacyjnych.
Śpiewana przez nią piosenka „What a Little Moonlight Can Do” stała się standardem jazzowym, klasykami stały się też utwory, do których napisała teksty takie jak „God Bless the Child”, „Don’t Explain” czy „Lady Sings the Blues”. Za piosenkę XX wieku magazyn "Time" uznał spopularyzowany przez nią utwór „Strange Fruit”, będący protest songiem przeciw dyskryminacji rasowej.
Życiorys.
Eleanora Fagan urodziła się jako córka afroamerykańskiej pary, nastoletniej Sarah Julii „Sadie” Fagan oraz prawdopodobnie Clarence’a Hallidaya, który jednak opuścił wkrótce rodzinę by kontynuować karierę jako muzyk. Miała bardzo trudne dzieciństwo, wychowywała się na biednych wtedy przedmieściach Baltimore, a wobec prac, które jej matka brała na kolei opiekowały się nią różne osoby. W 1925, gdy miała 9 lat, sąd skierował ją do katolickiej szkoły korekcyjnej za opuszczanie lekcji, zwolniono ją po dziewięciu miesiącach; opuściła jednak szkołę w wieku 11 lat. Była w tym samym wieku, gdy usiłował ją zgwałcić sąsiad, za co skazano go na 3 miesiące pozbawienia wolności. Na dwa miesiące umieszczono ją wtedy ponownie, jako świadka w procesie, w tej samej instytucji korekcyjnej. W 1929, dołączyła do matki w Harlemie w Nowym Jorku, która przeprowadziła się tam niewiele wcześniej, i wkrótce zaczęła śpiewać w tamtejszych klubach, gdzie stała się znana z charakterystycznego stylu wokalnego. Swój artystyczny pseudonim zapożyczyła od aktorki Billie Dove oraz nazwiska swojego ojca w wersji, której używał zawodowo. Przez całe życie wchodzić będzie w toksyczne związki, będąc też ofiarą przemocy.
W 1933 Holiday została dostrzeżona przez odkrywcę wielu talentów, Johna Hammonda, który pomógł jej w nagraniu pierwszych utworów. W 1935 podpisała swój pierwszy kontrakt płytowy i następnie współpracowała z grupą Teddy’ego Wilsona, w 1937 została wokalistką big bandu Counta Basiego, a w 1938 dołączyła do grupy Artiego Shawa. W międzyczasie śpiewała też u boku takich artystów jak Ben Webster, Johnny Hodges, Bunny Berigan, Roy Eldridge i Lester Young.
W roku 1936 jej nagranie popularnego jazzowego standardu „Summertime” osiągnęło 12 miejsce na liście przebojów pop, był to pierwszy raz, gdy notowany na niej był utwór jazzowy. Rok 1937 był najbardziej owocny komercyjnie w jej karierze, miała wtedy 16 swoich najlepiej sprzedających się piosenek oraz swój jedyny numer 1 na liście Bilboard pt. „Carelessly”. Pod koniec lat 30. Holiday spopularyzowała protest song przeciw dyskryminacji rasowej: piosenkę „Strange Fruit”, traktującą o linczu i egzekucji Afroamerykanina przez powieszenie. Wykonała ją po raz pierwszy w 1939 w Café Society w Greenwich Village, pierwszym popularnym klubie wielorasowym. Piosenki bała się wytwórnia Columbia, ale Holliday nagrała ją dla Commodore Records. Mimo że nie grały jej stacje radiowe, to – m.in. dzięki coraz popularniejszym szafom grającym – stała się dużym, choć kontrowersyjnym hitem. Już wtedy uznano ją za przełomową w walce z rasizmem. W 1999 magazyn "Time" uznał ją za piosenkę XX wieku.
Jej pierwszy mąż i następny partner, puzonista Jimmy Monroe i trębacz Joe Guy, korzystali z narkotyków, co stało się przyczyną narastających z czasem kłopotów zdrowotnych oraz problemów z prawem. Jak napisał Randall Roberts z "LA Times", „następne jej lata będą [częściowo] walką z anty-narkotykowymi agentami federalnymi” („w związku z ówczesnym instytucjonalnym rasizmem”), „mającymi obsesję zarówno na punkcie jej uzależnienia od heroiny jak i jej wykonania wstrząsającej ballady „Strange Fruit”, dzięki której stała się gwiazdą”. Rządowa walka z muzykami korzystającymi z narkotyków nie obejmowała bowiem wszystkich. Według książki „Chasing the Scream: The First and Last Days of the War on Drugs” (2015), pierwszy i wieloletni Komisarz Federalnego Biura ds. Narkotyków, Harry Anslinger, zapewnił w trakcie przesłuchania przed Kongresem, że „represje nie będą dotyczyć dobrych muzyków, lecz tych jazzowych”.
W 1941, po kłótni z matką, Holiday wspólnie z Arthurem Herzogiem napisała piosenkę „God Bless the Child”, która stała się jej najpopularniejszym i najczęściej interpretowanym przebojem. Nagranie sprzedało się w liczbie ponad miliona sztuk, a w 1976 utwór wprowadzony został do Grammy Hall of Fame. W 1942 nagrała „Trav'lin Light”, a w 1944 specjalnie dla niej napisaną piosenkę „Lover Man (Oh, Where Can You Be?)”, jeden z jej największych przebojów. W 1943 roku została wybrana w ankiecie magazynu "Esquire" „najlepszą wokalistką”, wygrywając z Mildred Bailey i Ellą Fitzgerald.
Na 1947 przypadł szczyt jej komercyjnej kariery. W tym samym roku, w maju, aresztowano ją za posiadanie narkotyków. Skazana na więzienie, opuściła je 16 marca 1948 za dobre sprawowanie, ale do 1967 odebrano jej pozwolenie New York City Cabaret Card, wymagane do występów w nowojorskich klubach nocnych. Niepewna jak przyjmie ją publiczność, Holiday dała kilkanaście dni później koncert w prestiżowej Carnegie Hall. 2700 biletów rozeszło się w przedsprzedaży, co było ówczesnym rekordem. Popularność piosenkarki była tym bardziej niezwykła, że Holliday nie miała wtedy żadnego aktualnego hitu.
W styczniu 1949 została ponownie aresztowana, ale ją uniewinniono. W październiku tego samego roku nagrała „Crazy He Calls Me”, wprowadzoną do Grammy Hall of Fame w 2010. W późnych latach 40. single Holiday były jednak mało grane w radio pomimo popularności i uznania koncertowego, być może z powodu reputacji, stąd jej zarobki były niewielkie.
Billie Holiday nagrała ponad 350 utworów, w tym około 70 z Teddym Wilsonem i Lesterem Youngiem. Nagrała 12 albumów studyjnych, wszystkie w ostatnich latach życia (1952-59). Jedynym znaczącym filmem, w którym wystąpiła m.in. razem z Louisem Armstrongiem i Woodym Hermanem, był "New Orleans" (1947), gdzie jednak w atmosferze rasizmu i makkartyzmu role ciemnoskórych członków obsady były pomniejszane, by nie stwarzać wrażenia, że to oni stworzyli jazz.
W wieku 44 lat, trafiła 31 maja 1959 do szpitala z powodu marskości wątroby. Została aresztowana i skuta, a następnie, gdy leżała umierając, jej szpitalne pomieszczenie objęto ochroną policyjną. Zmarła półtora miesiąca później, 17 lipca, z powodu obrzęku płuc i niewydolności serca, spowodowanych chorobą pierwotną. W ostatnich latach życia wyłudzano jej zarobki, w momencie śmierci na jej koncie w banku było 0,7 dolara, a pozostawiła po sobie 750 dolarów w banknotach przywiązanych podobno do jej nogi.
W 2000 roku wprowadzona została do "Rock and Roll Hall of Fame".
Autobiografia piosenkarki "Lady Sings the Blues" wydana została w 1956 i towarzyszył jej album o tym samym tytule. Traktuje ona jednak pobieżnie o dzieciństwie i pomija część innych faktów. Więcej informacji przyniosła biografia artystki autorstwa Stuarta Nicholsona z 1995. Nakręcono o niej trzy filmy biograficzne; obydwa fabularne spotkały się z mieszanymi recenzjami, jednak za każdym razem doceniano odtwarzające postać Holiday aktorki. W 1973 roku 5-krotnie nominowana była do Oskara biografia "Lady śpiewa bluesa" (1972), w której w rolę Holliday wcieliła się Diana Ross, nominowana do Oscara dla najlepszej aktorki i nagrodzona m.in. Złotym Globem dla najbardziej obiecującej aktorki. W 2021 miał premierę film "", z Andrą Day w roli głównej, który właściwiej przedstawił jej działalność jako orędowniczki praw obywatelskich. Ponownie odtwórczynię Holiday nominowano do Oscara oraz nagrodzono Złotym Globem.

</doc>
<doc id="70739" url="https://pl.wikipedia.org/wiki?curid=70739" title="Genius">
Genius

Genius – przedsiębiorstwo elektroniczne produkujące urządzenia peryferyjne do komputerów (myszki, klawiatury, tablety), założone w 1983 roku na Tajwanie. Genius zatrudnia około czterech tysięcy pracowników na całym świecie. Dochód ze sprzedaży wyniósł 353 miliony USD w roku 2005, 424 miliony w roku 2006.

</doc>
<doc id="70740" url="https://pl.wikipedia.org/wiki?curid=70740" title="Juan Antonio Samaranch">
Juan Antonio Samaranch

Juan Antonio Samaranch, Marqués de Samaranch (ur. 17 lipca 1920 w Barcelonie, zm. 21 kwietnia 2010 tamże) – hiszpański działacz sportowy i dyplomata. Przewodniczący Międzynarodowego Komitetu Olimpijskiego, wybrany na to stanowisko w 1980 (jako 7. kolejny przewodniczący od czasu założenia Komitetu w 1894). 
Życiorys.
Juan Antonio Samaranch urodził się w bogatej rodzinie w Barcelonie. Jego ojciec trudnił się handlem tekstyliami na dużą skalę.
Już od młodych lat wykazywał duże zainteresowanie sportem – na pewnym etapie życia zajmował się dziennikarstwem sportowym. Służył także jako sekretarz miasta. Później, jako dyrektor konglomeratu przemysłowego, część swojego majątku przeznaczał na promocję sportu, szczególnie drużyny hokeja na wrotkach. W 1966 przywódca Hiszpanii generał Francisco Franco wyznaczył go na stanowisko Ministra Sportu. W tym samym roku wybrany na wiceprezydenta Międzynarodowego Komitetu Olimpijskiego.
W 1955 Samaranch poślubił Marię Teresę Salisachs Rowe, której matka była Brytyjką. Mieli jednego syna.
W czasie zmierzchu rządów Franco został wyznaczony na stanowisko szefa prowincji Barcelona. Po śmierci generała został wysłany na placówkę jako pierwszy ambasador Hiszpanii w Moskwie (1977-1981). Nawiązane w tym okresie kontakty w radzieckich sferach rządowych pomogły mu wygrać konkurs na najwyższe stanowisko w Międzynarodowym Komitecie Olimpijskim.
Podczas jego prezydentury Międzynarodowy Komitet Olimpijski musiał poradzić sobie z bojkotem Olimpiady w 1984 w Los Angeles przez państwa Bloku Wschodniego, kontrowersją związaną z używaniem dopingu przez atletów, a także z problemem korumpowania członków Komitetu Olimpijskiego przez miasta kandydujące do objęcia Igrzysk. Uznaje się, że w efekcie prowadzonej przez niego polityki MKOl omal nie stanął na skraju bankructwa, a dodatkowo na długie lata pogrążył się w aferze korupcyjnej.
W 1999 dziesięciu członków Międzynarodowego Komitetu Olimpijskiego zostało zmuszonych do odejścia z powodu skandali dotyczących organizacji igrzysk w Salt Lake City.
Jego imieniem nazwano stadion w Lozannie.

</doc>
<doc id="70741" url="https://pl.wikipedia.org/wiki?curid=70741" title="XIII. století">
XIII. století

XIII. století (z cz. „XIII wiek”) – czeski zespół rocka gotyckiego, który zadebiutował w roku 1992 płytą "Amulet". Wcześniej lider zespołu Petr Štěpán z bratem tworzyli punkrockową grupę Hrdinové nové fronty.
W swoich utworach często odwołują się do postaci historycznych – Elżbiety Batory, Béli Lugosiego, Andy’ego Warhola, Tomása de Torquemady, będących ekscentrykami odrzuconymi przez społeczeństwo. Na większości płyt, oprócz Metropolis, przeważa muzyka gitarowa. Charakterystyczny jest też silny, matowy głos lidera grupy Petra Štěpána.
XIII. století jest często występującą gwiazdą na festiwalach rocka gotyckiego. W roku 2000 był główną gwiazdą na organizowanym w Polsce Castle Party. Zespół ten został wypromowany w Polsce dzięki radiowym audycjom Tomasza Beksińskiego.
Działalność zespołu została zawieszona w 2004 roku. W 2008 roku muzycy wznowili działalność.

</doc>
<doc id="70742" url="https://pl.wikipedia.org/wiki?curid=70742" title="Klon (genetyka)">
Klon (genetyka)

Klony – zbiór komórek lub organizmów będących swoimi wiernymi kopiami genetycznymi (innymi słowy: mającymi identyczny genotyp). Klony komórek powstają przez podział mitotyczny lub podział prosty (bakterie) jednej komórki (zobacz szczep monokloniczny), a organizmu w wyniku rozmnażania bezpłciowego z jednego organizmu macierzystego.
Wyrazem „klon” określa się także organizm powstały przez klonowanie oraz identyczne fragmenty DNA skopiowane z jednej cząsteczki DNA (powstałe przy metodzie PCR).

</doc>
<doc id="70743" url="https://pl.wikipedia.org/wiki?curid=70743" title="Kortezy">
Kortezy

Kortezy (hiszp. "Cortes", katal. "Corts" l.mn. od "corte" 'dwór' z łac. "cohors" dpn. "cohortis" 'pole ogrodzone; część obozu wojsk.; kohorta') – stanowe zgromadzenia przedstawicielskie w średniowiecznych państwach Półwyspu Iberyjskiego. Wyłoniły się z rady królewskiej ("curia regis"), do której, oprócz przedstawicieli rycerstwa i duchowieństwa, od XII-XIII w. powoływano także delegatów miast. W Katalonii-Aragonie zebrały się po raz pierwszy w Lleidzie w roku 1214. W Kastylii XIV-XVI w. przekształciły się stopniowo w reprezentację 18 miast; od końca XV w. ich rola była ograniczana; w XVII w. zwoływane sporadycznie, w Portugalii po raz ostatni w 1698; w Hiszpanii od 1724 Kortezy wszystkich części państwa obradowały wspólnie, faktycznie pozbawione uprawnień.
Nazwą tą określano także:

</doc>
<doc id="70744" url="https://pl.wikipedia.org/wiki?curid=70744" title="Klon (roślina)">
Klon (roślina)

Klon ("Acer" L.) – rodzaj roślin z rodziny mydleńcowatych ("Sapindaceae") (czasem, zwłaszcza dawniej z wyodrębnianej osobno rodziny klonowatych "Aceraceae"). Do rodzaju należy około 150 gatunków drzew i krzewów. Występują one w strefie umiarkowanej półkuli północnej, w ogromnej większości w Azji, z nielicznymi gatunkami rosnącymi w górach strefy równikowej. W Polsce trzy gatunki rosną jako rodzime, trzy introdukowane są już zadomowione. Bardzo liczne gatunki są uprawiane jako ozdobne, w parkach, ogrodach, ale też jako drzewa uliczne. Część dostarcza drewna, wykorzystywane są jako miododajne i dostarczają syropu klonowego.
Rozmieszczenie geograficzne.
Zasięg rodzaju obejmuje niemal całą Europę (bez Islandii i północnej Rosji), w której rośnie w zależności od ujęcia 12–14 gatunków, północno-zachodnią Afrykę, Azję bez północnej części kontynentu, Półwyspu Arabskiego i Indyjskiego. Największe zróżnicowanie znajduje się w Chinach, gdzie rośnie co najmniej 101 gatunków, z czego 61 to endemity. Pojedyncze gatunki schodzą w Azji Południowo-Wschodniej do strefy równikowej (Półwysep Indochiński, Filipiny, Indonezja), gdzie rosną na obszarach górskich. Także w Ameryce Północnej, gdzie występuje 10 gatunków, klony schodzą na południu do strefy międzyzwrotnikowej sięgając na południu do Gwatemali.
W Polsce rosną jako gatunki rodzime trzy klony:
Gatunków obcych i zadomowionych jest pięć:
Systematyka.
Rodzaj "Acer" tradycyjnie klasyfikowany był zwykle do rodziny klonowatych "Aceraceae", wspólnie z rodzajem dwuskrzydlak "Dipteronia". Analizy filogenetyczne, zwłaszcza od lat 90. XX wieku wskazały jednak na zagnieżdżenie tych rodzajów w obrębie mydleńcowatych "Sapindaceae". W nowszych systemach klasyfikacyjnych (APG II i późniejsze wersje, APweb, system Reveala z 2007) klonowate włączone są do tej rodziny w randze podrodziny lub plemienia. Pierwszymi, którzy włączyli klony do mydleńcowatych byli w 1862 George Bentham i Joseph Dalton Hooker.
Ostatni wspólny przodek klonów i dwuskrzydlaków żył w paleocenie.
Klasyfikację w obrębie rodzaju dzielącą gatunki na sekcje i serie na podstawie nie tylko cech morfologicznych, ale też danych molekularnych opracował w 2004 P.C. de Jong. Dalsze analizy molekularne zasadniczo potwierdziły jego klasyfikację. Drzewo filogenetyczne gatunków klonów obejmuje 6 głównych grup. Klad bazalny tworzą serie: "Palmata" (najliczniejsza, obejmująca 41 gatunków), "Negundo" ("A. negundo", "A. cissifolium" i "A. henryi"), "Arguta" i "Spicata". Drugą grupę tworzą serie "Parviflora" i "Glabra"; trzecią jedna seria "Macrantha"; czwartą serie: "Ginnala", "Lithocarpa" i "Indivisia"; piątą serie: "Trifoliata", "Pentaphylla", "Acer" i "Rubra"; szóstą serie: "Platanoidea" i "Macrophylla".

</doc>
<doc id="70745" url="https://pl.wikipedia.org/wiki?curid=70745" title="Roald Hoffmann">
Roald Hoffmann

Roald Hoffmann (ur. 18 lipca 1937 w Złoczowie) – polsko-amerykański chemik żydowskiego pochodzenia, laureat Nagrody Nobla w dziedzinie chemii (1981).
Urodził się w żydowskiej rodzinie inż. Hillela Safrana i Clary z d. Rosen w Złoczowie w Polsce (obecnie Ukraina). Otrzymał imię na cześć norweskiego badacza Roalda Amundsena.
W czasie II wojny światowej w 1941 r. Złoczów znalazł się pod okupacją niemiecką. Ponieważ sytuacja stawała się coraz bardziej niebezpieczna, a więźniowie byli przenoszeni do obozów zagłady, rodzina przekupiła strażników, aby umożliwić ucieczkę. Roalda wraz z matką i wujostwem uratowali przed Zagładą sąsiedzi Mykoła i Maria Diuk, ukrywając ich przez kilkanaście miesięcy (w 2007 r. zostali za to odznaczeni pośmiertnie jako Sprawiedliwi wśród Narodów Świata). Jego ojciec przebywał w obozie pracy przymusowej i został zamordowany przez Niemców w 1943 r. jako współorganizator próby ucieczki. Po wojnie w Krakowie matka Roalda związała się z Naftalim Marguliesem (także ocalałym z Zagłady), a później rodzina kupiła w Niemczech papiery na nazwisko Hoffmann. W 1949 roku rodzina Hoffmanów wyemigrowała do Stanów Zjednoczonych.
W 1955 roku ukończył Stuyvesant High School, a w 1958 roku Uniwersytet Columbia. W 1962 roku uzyskał stopień naukowy doktora chemii, pracując pod kierunkiem laureata Nagrody Nobla, Williama Lipscomba.
Zajmował się chemią teoretyczną. W 1968 został profesorem Uniwersytetu Cornella w Ithaca w USA. Jest członkiem m.in. National Academy of Sciences i American Academy of Arts and Sciences. Prowadził prace w zakresie teorii reakcji chemicznych – wraz z R.B. Woodwardem (laureatem Nagrody Nobla w dziedzinie chemii w 1965 r.) opracował reguły dotyczące reakcji pericyklicznych (tzw. reguły Woodwarda-Hoffmanna) i rozszerzył je na reakcje jonowe.
W 1981 roku otrzymał (niezależnie od Ken’ichiego Fukuia) Nagrodę Nobla w dziedzinie chemii. W 1998 r. został pierwszym laureatem Medalu im. Włodzimierza Kołosa. W 2017 r. został wybrany na członka zagranicznego PAN (Wydział III Nauk Ścisłych i Nauk o Ziemi).
Hoffmann jest też pisarzem i poetą, autorem zbiorów poezji "The Metamict State" (1987) i "Gaps and Verges" (1990) oraz książek popularnonaukowych z dziedziny chemii. Współprowadził program The World of Chemistry prod. PBS.
Żonaty z Evą Börjesson. Ma z nią syna Hillela Jana i córkę Ingrid Helen.

</doc>
<doc id="70746" url="https://pl.wikipedia.org/wiki?curid=70746" title="Iustitia">
Iustitia

Iustitia – rzymskie bóstwo, personifikacja sprawiedliwości. Utożsamiana z grecką Dike lub Temidą. Przedstawiana pod postacią kobiety, w długiej szacie (w przeciwieństwie do Temidy bez opaski na oczach), oparta na włóczni lub mieczu, trzymająca w ręku wagę, względnie szalki wagi w dłoniach.
Wierzono, że w złotym wieku żyła na ziemi, a potem razem ze wzrostem ludzkiej niegodziwości udała się na nieboskłon, stając się konstelacją Panny.

</doc>
<doc id="70747" url="https://pl.wikipedia.org/wiki?curid=70747" title="Providentia">
Providentia

Providentia – rzymskie uosobienie (personifikacja) roztropności, rozwagi i przewidywania. Na rewersach monet rzymskich przedstawiana z berłem i pałeczką. Często u jej stóp umieszczano kulę (glob), którą czasem trzyma w dłoni.

</doc>
<doc id="70749" url="https://pl.wikipedia.org/wiki?curid=70749" title="Imprinting">
Imprinting



</doc>
<doc id="70751" url="https://pl.wikipedia.org/wiki?curid=70751" title="Valerian II">
Valerian II



</doc>
<doc id="70752" url="https://pl.wikipedia.org/wiki?curid=70752" title="Spiderman">
Spiderman



</doc>
<doc id="70754" url="https://pl.wikipedia.org/wiki?curid=70754" title="Żeńskie imiona greckie">
Żeńskie imiona greckie



</doc>
<doc id="70755" url="https://pl.wikipedia.org/wiki?curid=70755" title="Męskie imiona greckie">
Męskie imiona greckie



</doc>
<doc id="70758" url="https://pl.wikipedia.org/wiki?curid=70758" title="Socjotyp">
Socjotyp

Socjotyp lub femotyp w memetyce jest to wynik ekspresji memów np. utwór muzyczny, styl ubierania się, wzorzec zachowania. Socjotyp jest pojęciem analogicznym do fenotypu w biologii. Podobnie jak w biologii cecha fenotypowa jest wynikiem ekspresji genu czy genów, tak w kulturze cecha socjotypowa jest wynikiem ekspresji memu. W etologii pojęciem zbliżonym do socjotypu jest zaproponowana przez Edwarda Halla ekstensja. 

</doc>
<doc id="70759" url="https://pl.wikipedia.org/wiki?curid=70759" title="Apolloniusz">
Apolloniusz



</doc>
<doc id="70760" url="https://pl.wikipedia.org/wiki?curid=70760" title="Apollonia">
Apollonia



</doc>
<doc id="70761" url="https://pl.wikipedia.org/wiki?curid=70761" title="Spider-Man">
Spider-Man

Spider-Man (z ang. „człowiek pająk”), pełne imię i nazwisko: Peter Benjamin Parker – fikcyjna postać (superbohater) znany z komiksów wydawanych przez Marvel Comics. Została stworzona przez scenarzystę Stana Lee, rysownika Steve’a Ditko, a także Jacka Kirby’ego. Postać ta po raz pierwszy pojawiła się w "Amazing Fantasy" (vol. 1) #15 z sierpnia 1962. Inspirowany był m.in. występującą w pulp magazine’ach postacią pogromcy zbrodni o pseudonimie Spider, bohatera z komiksów Archie Comics o pseudonimie Fly, postacią Silver Spidera z lat pięćdziesiątych, a także złoczyńcą znanym jako Spider-Man, która pojawiła się jednorazowo w komiksie "Whiz Comics" (vol. 1) #89 o przygodach Kapitana Marvela (wydawanych wówczas przez wydawnictwo Fawcett Comics).
Spider-Man (pisownia z dywizem jest preferowana przez Stana Lee, jako odróżniającą od Supermana z wydawnictwa DC Comics) to, według jego twórców, bohater, z którym czytelnik może się utożsamiać. Mimo posiadania fantastycznych mocy Peter Parker musi się zmagać z codziennością: opiekuje się samotną ciotką, ma nieprzyjemnego szefa, choruje, nie dosypia. Jego postać różniła się znacznie od dotychczasowych komiksowych superbohaterów, albowiem z początku jego alter ego – Peter Parker był w wieku nastoletnim, co tradycyjnie było zarezerwowane dla pomagierów superbohaterów, takich jak Robin (pomocnik Batmana), czy też Bucky (pomocnik Kapitana Ameryki). Walka z przestępczością na ulicach Nowego Jorku nie jest dla niego odpowiedzią na wezwanie czy dumnym przywilejem, ale codziennym obowiązkiem, którego się podjął. Po walkach długo leczy rany i połamane żebra. Jednocześnie musi znosić podejrzenia, że wcale nie jest superbohaterem, a superzłoczyńcą.
Tożsamość Spider-Mana przez lata pozostawała tajemnicą dla mieszkańców Uniwersum Marvela, jednak po wydarzeniach w miniserii "Wojna Domowa", Spider-Man ujawnił swoją tożsamość w związku z Ustawą Rejestracji. Sekretna tożsamość została mu jednak przywrócona przez Mephisto, w kontrowersyjnej historii "One More Day". Ostatecznie poniósł śmierć w historii "Ostatnie Życzenie" (wydawanej od listopada do grudnia 2012 w ramach historii "Amazing Spider-Man" (vol. 1) #698-700). Powrót Petera Parkera/Spider-Mana zapowiedziano na kwiecień 2014 wraz z numerem "Amazing Spider-Man" (vol. 3) #1.
Marvel wprowadził również nowego Spider-Mana o nazwisku Miles Morales w serii "Ultimate Spider-Man".
Od swojego debiutu w 1962 roku Spider-Man pojawiał się między innymi w seriach: "The Amazing Spider-Man", "Marvel Team-Up", "The Spectacular Spider-Man", "Web of Spider-Man", "", "Ultimate Spider-Man" i "The Superior Spider-Man". Podobnie jak postacie Batmana i Supermana, także postać Spider-Mana stała się ikoną kultury popularnej, rozpoznawaną na całym świecie (przez jakiś czas był elementem logo Marvel Comics).
Przygody Spider-Mana opisywane były także w serialach animowanych lub telewizyjnych i pełnometrażowych filmach kinowych. W emitowanym w latach 1977–1979 serialu telewizyjnym "The Amazing Spider-Man" w rolę tytułową wcielił się aktor Nicholas Hammond. W wyprodukowanym przez japońskie studio Toei Company serialu , w role Takuya Yamashiro/Spider-Mana wcielił się japoński aktor Shinji Todō. W wyreżyserowanej przez Sama Raimiego trylogii z lat 2002–2007, zapoczątkowanej filmem "Spider-Man" tytułową rolę zagrał Tobey Maguire. W 2012 powstał reboot serii, w ramach, którego zostały stworzone filmy: "Niesamowity Spider-Man" i "Niesamowity Spider-Man 2" (oba w reżyserii Marca Webba), w rolę Petera Parkera/Spider-Mana wcielił się aktor Andrew Garfield. W 2015 ogłoszono włączenie postaci Spider-Mana do filmowej franczyzy Filmowego Uniwersum Marvela, a jego odtwórcą został Tom Holland, który zadebiutował w filmie "".
W zestawieniu 50 najlepszych postaci komiksowych magazynu filmowego "Empire" Spider-Man zajął piąte miejsce, a w zestawieniu 100 największych komiksowych bohaterów serwisu internetowego IGN zajął on miejsce trzecie.
Historia.
W komiksie "Amazing Fantasy" (vol. 1) #15 pierwszy raz ukazano genezę superbohatera. Peter Parker był sierotą, którym opiekowało się kochające stryjostwo May i Bena Parkerów. Nieśmiałość Petera i jego zainteresowanie nauką uczyniły z niego samotnika. Podczas pokazu naukowego, na którym przebywał Peter, przypadkowy pająk został poddany ogromnej dawce promieniowania. Następnie ukąsił Petera w rękę i zginął. Po jakimś czasie chłopak odkrył, że w wyniku tego zdarzenia nabył pajęcze zdolności m.in. chodzenie po ścianach, nadludzką siłę i zręczność, zmysł przewidywania zagrożenia. Własnoręcznie uszył kostium zawierający motywy pająka, a także skonstruował urządzenie do wystrzeliwania sztucznej pajęczyny (web-shooters). Początkowo używał swoich nowo nabytych zdolności dla zarabiania pieniędzy, walcząc w zawodach wrestlingu, lub udzielając wywiadów dla telewizji w przebraniu pod pseudonimem „The Amazing Spider-Man” (ang. "niesamowity człowiek pająk"). Zmęczony po jednym ze spotkań z prasą, chciał wrócić do domu. Kiedy udawał się do windy, pozwolił uciec rabusiowi, tłumacząc ścigającemu go strażnikowi, że to nie jego sprawa. Kilka dni później, gdy wrócił do domu, odkrył, że ten sam przestępca zamordował jego wujka Bena podczas próby napadu rabunkowego. Rozwścieczony zaczął ścigać mordercę swojego wujka, aż w końcu go dopadł. Wtedy zrozumiał, że wielka moc niesie ze sobą wielką odpowiedzialność i przysiągł sobie od tej pory walczyć w obronie sprawiedliwości.
Wyposażenie.
Na obu przegubach Spider-Man nosi urządzenia zwane sieciowodami. Służą one do wystrzeliwania sieci (sieciosplotu). Mogą tworzyć trzy rodzaje sieci: pojedynczą nić, grubsze mocne włókno oraz skomplikowaną sieć. Powstaje ona z szybko schnącej (ok. 1/10 s) cieczy, która jest przechowywana w pojemnikach pod ciśnieniem. Właściwości sieci: mocna, elastyczna oraz kleista, po upływie około jednej godziny wysycha i zmienia się w proszek.
Strzał następuje poprzez naciśnięcie przycisku znajdującego się w śródręczu, środkowym i serdecznym palcem i jednoczesnym wygięciu dłoni. Zasięg strzału wynosi ok. 70 m. Spider-Man posiada także pas na zapasowe pojemniki z siecią oraz na aparat fotograficzny, którym robi zdjęcia do gazety Daily Bugle, a także „pajęcze pluskwy” – nadajniki wyczuwane przez jego pajęczy zmysł.
Całe wyposażenie zaprojektował sam Peter Parker, wykorzystując do tego szkolne laboratorium. Po crossoverze „Avengers: Upadek Avengers” ciało Spider-Mana samo zaczęło produkować sieć, podobnie, jak ma to miejsce w filmach z jego udziałem (trylogia Sama Raimiego). Ta moc została jednak mu odebrana w wyniku wydarzeń z komiksowej historii „One More Day”.
W "The Amazing Spider-Man" (vol. 1) #529 Spider-Man otrzymuje od Iron Mana specjalny uniform wykonany z żaroodpornych mikrowłókien z Kevlaru, posiadający specjalne wyposażenie pomagające Peterowi w walce. Tony Stark podczas budowy swojej zbroi uzyskał odpowiednie umiejętności oraz doświadczenie niezbędne do wykonywania tego typu strojów. W nowym kombinezonie Człowiek-pająk ma zainstalowaną specjalną pajęczą siatkę dzięki której może szybować na krótkie dystanse, wbudowany skaner radia straży pożarnej, policji i pogotowia oraz wzmocniony dźwięk, obraz, ultrafiolet, podczerwień oraz GPS. Oprócz drobnych gadżetów uniform posiada w okolicach ust filtry karbonowe chroniące przed toksynami i specjalne pajęcze odnóża do ataku na niewielkie odległości, a wszystko to obsługiwane jest przez skomputeryzowany system umieszczony w tytanowym napierśniku.
Antagoniści.
Na łamach komiksów opisujących przygody Spider-Mana przez lata pojawiła się ogromna liczba superzłoczyńców, którzy w większości, podobnie jak człowiek pająk, uzyskali swoje niezwykłe zdolności w wyniku wypadków przy różnego rodzaju eksperymentach naukowych. W galerii jego przeciwników pojawiali się także zwykli bandyci, szaleni naukowcy, szefowie świata przestępczego, a nawet stworzenia pochodzenia pozaziemskiego, a także, z uwagi na przenikanie się światów bohaterów komiksów firmy Marvel, negatywne postacie kojarzone z innymi superbohaterami "uniwersum Marvela".
Grupy.
Niektórzy z przeciwników tworzą grupy celem większej szansy pokonania Spider-Mana lub chęci zemsty na nim:
Adaptacje.
Na podstawie komiksów powstały dwa seriale fabularne i kilka seriali animowanych, jak też pełnometrażowe filmy telewizyjne i kinowe. W roku 2002 film wytwórni Sony Pictures – "Spider-Man", który wyreżyserował Sam Raimi. Film doczekał się dwóch kontynuacji, które odniosły nie mniejszy sukces niż pierwsza część. W roku 2012 ukazał się czwarty film, który jest rebootem historii człowieka pająka, a dwa lata później – jego sequel. W 2017 roku premierę miał kolejny reboot serii, tym razem przy współpracy Marvel Studios z Sony Pictures. Postać została włączona do Filmowego Uniwersum Marvela.

</doc>
<doc id="70762" url="https://pl.wikipedia.org/wiki?curid=70762" title="Leon">
Leon

Papieże o imieniu Leon:
W Hiszpanii:
Miejscowości w USA:
Gminy w USA:
Hrabstwa w USA:

</doc>
<doc id="70764" url="https://pl.wikipedia.org/wiki?curid=70764" title="Jedwabne">
Jedwabne

Jedwabne – miasto w województwie podlaskim, w powiecie łomżyńskim, siedziba gminy miejsko-wiejskiej Jedwabne.
Prywatna wieś szlachecka położona była w drugiej połowie XVI wieku w powiecie wiskim ziemi wiskiej województwa mazowieckiego. Jedwabne uzyskało lokację miejską w 1736 roku, zdegradowane po 1827 roku, ponowne nadanie praw miejskich w 1927 roku. W latach 1960–1972 miasto było siedzibą władz gromady Jedwabne. W latach 1975–1998 miasto administracyjnie należało do woj. łomżyńskiego.
Według danych z 2017 r. miasto zamieszkiwało 1638 mieszkańców, w tym 814 mężczyzn.
Miejscowość jest położona na Wysoczyźnie Kolneńskiej. W miasteczku swój początek ma struga Jedwabianka mająca swoje ujście w Narwi (okolice Wizny).
W miejscowości znajduje się kościół, który jest siedzibą parafii pw. św. Jakuba Apostoła. W strukturze Kościoła rzymskokatolickiego parafia należy do metropolii białostockiej, diecezji łomżyńskiej i dekanatu Jedwabne.
Historia.
Pierwsza wzmianka o Jedwabnem pojawiła się w roku 1455. Wieś Jedwabne powstała w wyniku akcji osadniczej prowadzonej przez księcia mazowieckiego Janusza I Starszego. Wieś powstała na terenie niestałej osady, Jedwabne siedliska, nad rzeczką Wiźnicą, na szlaku Wizna – Kubra. Założycielem wsi był najprawdopodobniej podsędek wiski Jan Bylica ze Ślubowa w ziemi zakroczymskiej, który podpisywał się jako „Johannes Bylica de Jedwabne subiudex terrestis Visnensis”. W wyniku starań Jana Bylicy powstał tu w 1417 roku pierwszy drewniany kościół (pod wezwaniem Nawiedzenia Najświętszej Marii Panny, Świętego Jakuba i Wszystkich Świętych), wzmiankowany w dokumentach z roku 1448. Wieś Jedwabne należała do rodziny Jedwabińskich, natomiast w 1680 roku, po śmierci ostatniego z nich, wieś przeszła w ręce Kraszewskich.
W roku 1736 właścicielem wsi został stolnik łomżyński Antoni Rostkowski. Z jego inicjatywy 17 lipca 1736 r. król August III nadał dla Jedwabnego magdeburskie prawa miejskie i prawo na odbywanie cotygodniowych targów w niedzielę oraz pięciu jarmarków w roku. W tym okresie w Jedwabnem znajdowały się, wybudowany w latach 1737–1738, drewniany kościół z dwuwieżową fasadą, oraz synagoga wzniesiona około 1770 roku. W 1777 roku, płacąc 20 000 zł, nowym właścicielem Jedwabnego został Stanisław Rembieliński, sekretarz gabinetowy króla Stanisława Augusta, chorąży i poseł ziemi wiskiej (w tym samym roku w mieście było 51 domów, zamieszkanych przez 306 mieszkańców, przede wszystkim Żydów). Pod koniec XVIII wieku powstały w Jedwabnem fabryki sukna. Od 1795 roku miasto znajdowało się pod zaborem pruskim, następnie w roku 1807 objęte zostało obszarem Księstwa Warszawskiego, które w 1815 r. przekształcono w Królestwo Polskie. Do roku 1841 właścicielem Jedwabnego był Rajmund Rembieliński. Po jego śmierci, dobra jedwabieńskie odziedziczył jego syn Eugeniusz Rembieliński. W 1851 r. w Jedwabnem pracowało już 17 warsztatów tkackich, zatrudniających 36 robotników. Pod względem wartości produkcji Jedwabne zajmowało wówczas 11. miejsce w Królestwie. W 1862 roku w Jedwabnem zainstalowanych było 11 mechanicznych i 13 ręcznych krosien. Zakłady podupadły po powstaniu styczniowym. W 1866 roku miasto utraciło prawa miejskie. 8 kwietnia 1909 roku Kazimierz Skarżyński sprzedał jedwabieński majątek Aleksandrze Marcinkowskiej. Na początku XX w. w miejscowości znajdowały się zakłady wyrobów włókienniczych.
W okresie I wojny światowej Jedwabne było miejscem bardzo zaciekłych walk pozycyjnych, w czasie których zniszczono zakłady wyrobów włókienniczych. Pozostałością walk jest niemiecki cmentarz wojskowy w Jedwabnem i w Orlikowie.
W maju 1918 roku właścicielami dóbr zostali Helena i Henryk Prusowie. Latem 1920 powstał tutaj tzw. rewkom, w działalność którego zaangażowali się szczególnie Żydzi. W 1927 roku Jedwabne odzyskało prawa miejskie. W kwietniu 1936 roku prawa własności do część nieruchomości majątku Jedwabne przeniesione zostały na córkę i zięcia Heleny Prus, Irenę i Ferdynanda Hartwigów.
Proboszczem Jedwabnego był od 1931 do lipca 1940 roku ks. Ryszard Marian Szumowski, aresztowany przez NKWD i skazany na śmierć w Mińsku w styczniu 1941.
2 września 1939 r. miasto zajęły wojska niemieckie. Ani podczas ich bytności, ani po wycofaniu się i przed przybyciem wojsk radzieckich, nie doszło do żadnych incydentów wymierzonych przeciwko Żydom. 27 września, po wkroczeniu jednostek Armii Czerwonej, Jedwabne zostało zaanektowane przez Związek Radziecki. Działalność rozpoczęły wówczas polskie organizacje podziemne, a oddział partyzancki stacjonujący na uroczysku Kobielne uległ rozbiciu przez Rosjan. 22 czerwca 1941 Jedwabne zostało zajęte przez Niemców. 10 lipca 1941 miasto stało się miejscem mordu co najmniej 340 Żydów przez Polaków z inspiracji Niemców. Po wojnie aresztowano i skazano dziesięciu z uczestników zbrodni. W 2001 na miejscu zbrodni odsłonięto pomnik, który zastąpił wcześniejsze upamiętnienie z błędnym napisem o sprawcach pogromu oraz liczbie ofiar.
W lipcu 1941, bezpośrednio po pogromie, w Jedwabnem utworzono getto dla ok. 100 ocalałych Żydów. Zostało ono zlikwidowane jesienią 1942, a ludność żydowską wywieziono do getta w Łomży.
W wyniku reformy rolnej z 1944 roku ziemie majątku Jedwabne rozparcelowano, a dworek przejęto na cele kulturalne gminy Jedwabne.
W dniu 29 września 1948 roku, Jedwabne zostało opanowane przez oddział Narodowego Zjednoczenia Wojskowego (NZW) dowodzony przez porucznika Stanisława Franciszka Grabowskiego ps. „Wiarus”. Żołnierze NZW po systematycznym zerwaniu łączności telefonicznej i zablokowaniu posterunku Milicji Obywatelskiej przy użyciu erkaemów, opanowali Urząd Gminy. Z Urzędu Gminy żołnierze NZW zabrali księgi podatkowe i korespondencję, natomiast ze spółdzielni Samopomocy Chłopskiej zarekwirowali różnego rodzaju towary niezbędne do dalszej walki zbrojnej. Na rynku odbył się wiec, na którym porucznik Grabowski wezwał ludność Jedwabnego do konsekwentnego stawiania oporu władzom komunistycznym.
W 2012 r. z granic miasta wyłączono łącznie obszar 692,847 ha (miejscowości Kajetanowo, Biczki, Kosaki-Turki).
Zabytki.
Zabytkami są:
Miasto posiada historyczny układ przestrzenny z prostokątnym układem ulic oraz placem w centralnej części. W głównej części miasta znajduje się kościół parafialny pw. św. Jakuba Apostoła z 1926 r. Za budynkiem kościoła otoczonym wybudowanym w latach 1926–1935 murem, znajduje się plebania z końca XIX w.
Zabytkowy cmentarz wojenny z I wojny światowej żołnierzy niemieckich znajduje się blisko cmentarza rzymskokatolickiego, na którym znajdują się 4 zabytkowe nagrobki z lat 1907–1945. Kolejne miejsce pochówku to cmentarz żydowski z I połowy XIX w. oraz mogiła z II wojny światowej upamiętniona pomnikiem z 1941 r.
Pod ochroną znajduje się również młyn motorowo-elektryczny.
Obok zabytkowego zespołu dworskiego, należącego kiedyś do Rembelińskich, Rozbielińskich i Skarżyńskich, datowanego na II połowę XVIII-XIX w. rośnie park dworski z aleją kasztanową.
Demografia.
Liczba ludności w roku:
Według Powszechnego Spisu Ludności z 1921 roku zamieszkiwało:
W latach 2012–2018 miasto Jedwabne zajmowało miejsca od 24 do 30 w rankingu miast najmniejszych pod względem liczby ludności. Zgodnie ze stanem na 31.12.2018 r. w mieście mieszkały 1632 osoby, w tym 806 mężczyzn i 826 kobiet.
Piramida wieku mieszkańców Jedwabnego w 2014 roku.
Gospodarka.
Na terenie miasta znajduje się zakład produkcji stolarki okiennej, zakład produkcji elementów budowlanych, kopalnie kruszywa oraz tartak.
Transport.
Przez miasto przebiegają drogowe szlaki komunikacyjne:
Miasto skomunikowane jest bezpośrednimi połączeniami autobusowymi z Białymstokiem, Ełkiem, Grajewem, Kolnem, Łomżą, Przytułami, Radziłowem, Stawiskami, Szczuczynem i Wizną.
Kultura.
Na terenie miasta znajdują się:
Oba obiekty znajdują się w zabytkowym dworze.
Oświata.
W mieście znajdują się:
Sport.
Miejsko-Gminny Klub Sportowy Victoria Jedwabne najprawdopodobniej powstał w 1954 r. Początkowo istniały sekcje lekkoatletyczne. W 1962 roku powstała sekcja piłki nożnej. Awans do IV ligi – najwyższego poziomu rozgrywek w historii klubu – wywalczono w 1974 r. Po wieloletniej nieobecności klub sportowy w postaci sekcji piłki nożnej reaktywowano w 2007 r. Od tego czasu drużyna występowała w rozgrywkach ligowych Klasy B, Klasy A oraz Klasy Okręgowej Seniorów (KOS). Zespół brał udział również w rozgrywkach Pucharu Polski (grupie podlaskiego ZPN), gdzie w edycji 2009/2010 odpadł w IV rundzie z ŁKS Łomża po wcześniejszym wyeliminowaniu Wissy Szczuczyn, która w tamtym sezonie awansowała do III ligi. Aktualnie drużyna nie posiada zespołu seniorskiego.
Boisko sportowe znajduje się przy Zespole Szkół Gimnazjalnych i Ponadgimnazjalnych. Boisko ma wymiary 100 × 60 m i otoczone jest bieżnią. Kibice mają do dyspozycji 100 miejsc siedzących.
Pozostałe informacje.
W mieście znajduje się przychodnia rejonowa oraz posterunek policji. Nad bezpieczeństwem czuwa Ochotnicza Straż Pożarna, powstała w 1898 roku, której remiza została zmodernizowana w 2020 roku.

</doc>
<doc id="70765" url="https://pl.wikipedia.org/wiki?curid=70765" title="Akita amerykańska">
Akita amerykańska

Akita amerykańska (dawniej "duży japoński pies") – rasa psa należąca do grupy szpiców i psów pierwotnych, zaklasyfikowana do sekcji szpiców azjatyckich i ras pokrewnych. Nie podlega próbom pracy.
Rys historyczny.
Historia rozwoju akity amerykańskiej (dawniej duży pies japoński) jest początkowo wspólna z dziejami akity japońskiej. Od 1603 r. w regionie Akita używano do walk średniej wielkości psów przeznaczonych do polowania na niedźwiedzie (Akita Matagi). Począwszy od 1868 r. krzyżowano tę rasę z psami tosa oraz z mastiffami. W efekcie zwiększyły się rozmiary akity, ale też zatracone zostały cechy charakterystyczne dla szpiców. W 1908 r. zakazano walk psów, ale mimo to akity przetrwały i były nadal rozwijane jako duża rasa japońska. W 1931 r. wytypowano dziewięć najlepszych psów tej rasy i uznano je za "pomnik przyrody". Podczas II wojny światowej psie skóry były stosowane do produkcji wojskowych mundurów. Policja zarządziła łapanki i konfiskatę wszystkich psów z wyjątkiem owczarków niemieckich, przeznaczanych do celów militarnych. Niektórzy miłośnicy akit próbowali obejść prawo krzyżując swoje psy z owczarkami. Po zakończeniu wojny liczba Akit drastycznie spadła i jako rasa podzielona była na trzy typy:
Podczas odtwarzania rasy po wojnie, Kongo-go z linii DEWA cieszył się krótką, ale spektakularną popularnością. Wiele akit z linii DEWA, których wygląd wskazywał na pokrewieństwo z mastiffami i owczarkami niemieckimi, zostało zabranych do Stanów Zjednoczonych przez personel wojskowy. Akity z linii DEWA, inteligentne i łatwo dostosowujące się do różnych warunków, fascynowały amerykańskich hodowców. Liczba psów z tej linii zwiększała się wraz z rosnącym nią zainteresowaniem. W 1956 r. założono Amerykański Klub Akity (Akita Club of America – ACA), zaś AKC (American Kennel Club) uznał rasę (wpis do księgi hodowlanej i normalny status na wystawach) w październiku 1972 r. Japoński Kennel Club (JKC) i AKC nie przeprowadziły wtedy żadnych uzgodnień dotyczących wzajemnego uznawania pochodzenia i rodowodów akit, co spowodowało zakaz sprowadzania nowych psów z Japonii. Dlatego też akity w USA stały się zupełnie inne niż w Japonii – kraju pochodzenia rasy. W ten sposób w USA rozwinęła się własna odmiana akity, której cechy charakterystyczne i typ pozostają nie zmienione od 1955 r. To silnie kontrastuje z sytuacją akity w Japonii, gdzie krzyżowano je z akitami matagi celem odtworzenia oryginalnego typu rasy.
Wygląd.
Szata i umaszczenie.
Dopuszczalne są wszystkie typy umaszczenia.
Zachowanie i charakter.
Są to psy z natury ciche i czujne. Nieufne wobec obcych. Dość niezależne, wymagają doświadczonego opiekuna. Mogą być agresywne wobec innych psów.
Użytkowość.
Przodkowie akity służyli do polowań na grubą zwierzynę, a udokumentowana historia rasy rozpoczyna się w wieku VII. Wtedy zmuszony do banicji przed cesarzem Japonii jeden z jego rycerzy znalazł schronienie w prowincji Akita. Postanowił tam stworzyć najsilniejsze i najwaleczniejsze psy.
Popularność.
Cieszy się coraz większym zainteresowaniem w Polsce. Popularny jest w Stanach Zjednoczonych i Japonii.

</doc>
<doc id="70767" url="https://pl.wikipedia.org/wiki?curid=70767" title="Cracovia">
Cracovia



</doc>
<doc id="70770" url="https://pl.wikipedia.org/wiki?curid=70770" title="KS Cracovia">
KS Cracovia



</doc>
<doc id="70773" url="https://pl.wikipedia.org/wiki?curid=70773" title="Schwarzwald">
Schwarzwald

Schwarzwald („czarny las”, Szwarcwald, „Selva Negra”) – zrębowe pasmo górskie w południowo-zachodnich Niemczech rozciągające się od południowego krańca do środka Badenii-Wirtembergii na długości około 160 km – od Waldshut-Tiengen na samym południu do Pforzheim na północy.
Charakterystyka.
Schwarzwald powstał w okresie ruchów hercyńskich. W czasie orogenezy alpejskiej został blokowo wypiętrzony, silniej na południu niż na północy. Masyw zbudowany jest głównie z granitów i skał metamorficznych, wschodnia i północna część z piaskowców triasowych. Zachowały się ślady zlodowacenia plejstoceńskiego w postaci jezior w kotłach polodowcowych i moren. Najwyższe szczyty Schwarzwaldu osiągają wysokość od 1164 m (Hornisgrinde) w północnej części do 1493 m (Feldberg) w części południowej.
Pasmo jest silnie porozcinane licznymi dolinami rzek. We wschodniej części Schwarzwaldu ma swoje źródła Dunaj. Klimat umiarkowany ciepły. Średnia temperatura w styczniu wynosi od 0 °C do –5 °C. Roczne opady do 1800–2100 mm na zachodnich stokach. Występuje wyraźna piętrowość klimatyczno-roślinna: dolne piętro stanowią lasy dębowo-brzozowe, na wysokości 600–900 m rozciąga się piętro lasów bukowo-jodłowych, powyżej (zwłaszcza w północnej części masywu) panują bory świerkowe. Ponad górną granicą lasu (1200–1400 m) występują zarośla kosodrzewiny, łąki górskie i torfowiska.
Obszar jest stosunkowo gęsto zaludniony, stałe osady występują do wysokości 1265 m. Popularny region turystyczny z licznymi ośrodkami sportów zimowych. Występują w nim źródła ciepłych wód mineralnych, przy których powstały uzdrowiska, m.in. Badenweiler, Bad Peterstal-Griesbach, Bad Wildbad i najbardziej znane Baden-Baden. W dolnych partiach Schwarzwaldu lasy zostały zastąpione przez uprawy (na nasłonecznionych stokach - uprawy winorośli i drzew owocowych), dochodzące nawet do 1200 m n.p.m.
W Schwarzwaldzie w 1970 po raz pierwszy znaleziono minerał agardyt.
W południowej części w latach 90. utworzono Naturpark Südschwarzwald. Landtag Badenii-Wirtembergii 28 listopada 2013 zadecydował o powstaniu od 1 stycznia 2014 w północnej części masywu Parku Narodowego Schwarzwaldu o powierzchni 10 062 ha.

</doc>
<doc id="70774" url="https://pl.wikipedia.org/wiki?curid=70774" title="PSP Dywizjon 303">
PSP Dywizjon 303



</doc>
<doc id="70778" url="https://pl.wikipedia.org/wiki?curid=70778" title="Erwin Teufel">
Erwin Teufel

Erwin Teufel (ur. 4 września 1939 w Rottweil) – niemiecki polityk i samorządowiec, działacz Unii Chrześcijańsko-Demokratycznej (CDU), w latach 1991–2005 premier Badenii-Wirtembergii.
Życiorys.
W 1956 został członkiem Unii Chrześcijańsko-Demokratycznej i jej organizacji młodzieżowej Junge Union. Uzyskał dyplom z zakresu administracji publicznej, będąc absolwentem Fachhochschule (1961), po czym pracował jako inspektor w administracji powiatu Rottweil oraz miasta Trossingen.
W 1964 został burmistrzem miasta Spaichingen, stanowisko to zajmował do 1972. Od 1965 zasiadał w radzie powiatu Tuttlingen. W 1972 po raz pierwszy uzyskał mandat posła do landtagu Badenii-Wirtembergii, który sprawował nieprzerwanie do 2006. Był sekretarzem stanu w regionalnym resorcie rolnictwa i środowiska (1974–1978), przewodniczącym frakcji poselskiej CDU (1978–1991) i wiceprzewodniczącym regionalnych struktur partii (1979–1991).
W 1991 został nowym liderem CDU w Badenii-Wirtembergii oraz premierem rządu tego kraju związkowego. Obie te funkcje pełnił do 2005. W latach 1992–1998 był równocześnie wiceprzewodniczącym federalnych struktur Unii Chrześcijańsko-Demokratycznej. Wchodził także w skład Bundesratu, reprezentował tę izbę w Konwencie Europejskim, a od 1 listopada 1996 do 31 października 1997 pełnił funkcję jej przewodniczącego.
Po odejściu z urzędu premiera został prezesem organizacji Deutsch-Französisches Institut. Studiował również filozofię w Hochschule für Philosophie München. Od 2008 do 2012 był członkiem Deutscher Ethikrat, niezależnej rady ekspertów zajmującej się kwestiami etyki.
Odznaczenia i wyróżnienia.
Wyróżniany tytułami doktorata honoris causa (przez uniwersytety z USA oraz Rumunii) oraz tytułami honorowego senatora (głównie przez uczelnie niemieckie). Został honorowym obywatelem miejscowości Spaichingen, Zimmern ob Rottweil oraz Villingen-Schwenningen.

</doc>
<doc id="70779" url="https://pl.wikipedia.org/wiki?curid=70779" title="Fabia Orestilla">
Fabia Orestilla



</doc>
<doc id="70780" url="https://pl.wikipedia.org/wiki?curid=70780" title="Abderyta">
Abderyta



</doc>
<doc id="70781" url="https://pl.wikipedia.org/wiki?curid=70781" title="Sabina (cesarzowa)">
Sabina (cesarzowa)

Sabina, "Vibia Sabina" (ur. ok. 85, zm. 136 lub 137) – córka Vibiusa Sabinusa i Matidii, siostrzenicy cesarza Trajana.
Od 100 roku była oficjalną małżonką cesarza rzymskiego Hadriana. Ze względu na seksualne skłonności cesarza ich związek pozostał bezpotomny.
Zmarła przed małżonkiem, prawdopodobnie ok. 135 r. n.e. Pośmiertnie na wniosek Hadriana senat zaliczył ją w poczet bogów, nadając jej tytuł "Diva Augusta" uwidoczniony na późnych monetach z okresu jego panowania.

</doc>
<doc id="70783" url="https://pl.wikipedia.org/wiki?curid=70783" title="Paul Abadie">
Paul Abadie

Paul Abadie (ur. 9 listopada 1812 w Paryżu, zm. 3 sierpnia 1884 w Chatou), francuski architekt i konserwator zabytków.
Studiował w Państwowej Wyższej Szkole Sztuk Pięknych w Paryżu.
Twórca licznych kościołów w stylu łączącym romanizm i styl bizantyjski. Głównym jego dziełem jest Bazylika Sacré-Cœur na wzgórzu Montmartre w Paryżu. Prowadził restauracje licznych zabytków średniowiecznych we Francji, w tym katedry Notre-Dame w Paryżu (we współpracy z Viollet-le-Dukiem), a także m.in. katedry w Angoulême (gdzie zaprojektował również ratusz), kościołów Saint-Front w Périgueux, Saint-Etienne w Cahors, kościoła klasztornego w Brantôme. W 1869 został Oficerem Legii Honorowej.

</doc>
<doc id="70786" url="https://pl.wikipedia.org/wiki?curid=70786" title="Kazimierz (Kraków)">
Kazimierz (Kraków)

Kazimierz ( "Kuzmark") – część Krakowa wchodząca w skład Dzielnicy I Stare Miasto. Od powstania w XIV wieku do przełomu XVIII i XIX wieku był samodzielnym miastem, położonym na południe od Krakowa, oddzielonym od niego nieistniejącą już odnogą Wisły (był miastem królewskim Korony Królestwa Polskiego). Jego północno-wschodnią część zajmowała dzielnica żydowska. Przez wiele wieków Kazimierz był miejscem współistnienia i przenikania się kultury żydowskiej i chrześcijańskiej. Obecnie stanowi jedną z ważniejszych atrakcji turystycznych Krakowa, jest też jednym z ośrodków życia kulturalnego miasta.
Historia.
Wczesne osadnictwo.
Obszar Kazimierza pierwotnie stanowił podmokłą rzeczną wyspę, położoną pomiędzy obecnym korytem Wisły a jej nieistniejącą dziś odnogą, zwaną Starą Wisłą. Przez wyspę tę przebiegał szlak handlowy wiodący z pobliskiego Krakowa na południe. W czasach wczesnego średniowiecza istniały na niej liczne osady, korzystające z bliskości królewskiej stolicy. Najstarsza z nich ukształtowała się wokół romańskiej rotundy na Skałce, wapiennym wzgórzu położonym nad Wisłą, na którym później zbudowano kościół św. Michała. W miejscu tym według Wincentego Kadłubka w roku 1079 męczeńską śmiercią zginął biskup krakowski św. Stanisław.
W południowej części przyszłego Kazimierza była niewielka osada skupiona wokół istniejącego do roku 1787 kościoła św. Jakuba. Na wschodzie, w okolicach dzisiejszej ulicy Szerokiej, istniała od XII wieku wieś Bawół, skupiona wokół kościoła św. Wawrzyńca, który również nie przetrwał do czasów dzisiejszych – rozebrano go pod koniec XVIII wieku.
Miasto Kazimierz.
27 lutego 1335 roku, a więc już dwa lata po koronacji, Kazimierz III Wielki wydał przywilej lokacyjny dla Kazimierza na prawie magdeburskim. Miasto odtąd nosiło imię króla – "Civitas Kazimiriensis". Lokacja Kazimierza była największą fundacją miejską króla i wstępem do jego dalszej inicjatywy lokacyjnej. Miasto było obszarowo niewiele mniejsze od Krakowa ponieważ obejmowało 50 ha, wobec 70 ha Starego Miasta Krakowa. Radę miejską wybierać mieli mieszkańcy, natomiast wójt nominowany był przez króla. Mieszkańcy Kazimierza otrzymali przywilej sprzedaży na terenie całego Królestwa towarów przez siebie wytworzonych, przywilej wzniesienia wagi do ważenia metali, użytkowania rzek otaczających miasto, w odległości jednej mili od jego granicy, a także prawo organizowania cotygodniowych targów w piątek. Zaledwie kilka lat później, w 1340 r. włączono w granice miasta część dawnej wsi Bawół (w rejonie obecnej ulicy Szerokiej). Najpewniej po 1340 roku rozpoczęto budowę murów obronnych.
Celem powstania Kazimierza nie miała być konkurencja handlowa dla Starego Miasta, ale uzupełnienie jego funkcji rzemieślniczych. Kupcy Kazimierza mogli handlować na rynku Krakowa jedynie produktami spożywczymi i tylko w określone dni tygodnia. Prawo składu Kazimierz otrzymał tylko na sól (Kraków też miał ten przywilej). Kazimierz mógł też handlować suknem. Istotna mogła być też ochrona od południa stolicy państwa – Krakowa. Wagę przedsięwzięcia podkreśla szybko podjęta budowa potężnych kościołów: parafialnego Bożego Ciała i augustiańskiego św. Katarzyny. Być może właśnie na Kazimierzu (na terenach dawnego Bawołu) Kazimierz Wielki rozpoczął budowę gmachów dla ufundowanej przez siebie Akademii Krakowskiej, jednak zamiar ten porzucono po zniszczeniu przez powódź nieukończonych budynków. W miejscu tym później Jan Długosz podjął próbę utworzenia klasztoru kartuzów (Długosz przebudował także kościół na Skałce, który oddał sprowadzonym przez siebie na Kazimierz paulinom). Plan miasta odzwierciedlał typowe dla średniowiecza założenia urbanistyczne z regularnie rozplanowanymi ulicami (z pewnymi zaburzeniami tej regularności w rejonie istniejących wcześniej kościołów oraz wykupionej od kapituły i przyłączonej w 1340 roku wsi Bawół), otaczającymi rynek, którego fragmentem jest obecny plac Wolnica. Centralną budowlą placu stał się wybudowany wówczas ratusz, mieszczący obecnie Muzeum Etnograficzne. Głównymi ulicami miasta, wybiegającymi z rynku były w kierunku południowym Wielicka (obecnie Krakowska), na północ Krakowska, na zachód Piekarska i św. Jakuba (obecnie Skawińska), a na wschód św. Wawrzyńca. Jeszcze za życia Kazimierza Wielkiego rozpoczęto wznoszenie murów obronnych z narożnymi basztami i czterema bramami: Krakowską, Skawińską, Solną i św. Stanisława. Plan miasta rozmierzono przy użyciu miary sznura chełmińskiego (47,10 m) i dzielącego się na 10 prętów (4,71 m.) i 150 stóp (0,314 m.). Głównymi ulicami były Królewska i Solna, co podkreślała ich szerokość wynosząca 4 pręty. Dużą ulicą była także ulica Sukiennicza (dzisiejsza Józefa) mająca szerokość 3 prętów. Pozostałe ulice mierzyły 2 pręty.
Poza obrębem miejskich murów obronnych powstały przedmieścia. Największym z nich był Stradom, nazywany również Mostem Królewskim, ulokowany po drugiej stronie Starej Wisły, między Kazimierzem a Wawelem. Pozostałe przedmieścia to "Blechy" (później "Podbrzezie") w okolicach dzisiejszych ulic Miodowej i Podbrzezie oraz "Szewskie", położone pomiędzy dawną Bramą Krakowską a północnym korytem Wisły, obecnie ulicą Dietla.
Kwestia rozpoczęcia budowy przez króla na terenie Kazimierza gmachu uniwersytetu jest niejasna, ale być może miał się on mieścić w kwartale na południe od Starej Synagogi. Zamiar porzucono po zniszczeniu przez powódź nieukończonych budynków. Opuszczony gmach uniwersytecki z fundacji króla istniał jeszcze w 2 połowie XV wieku.
Osiedlenie Żydów.
Istotnym wydarzeniem w dziejach Kazimierza stało się zlokalizowanie na terenach dawnej wsi Bawół w roku 1495 tzw. miasta żydowskiego () decyzją Jana Olbrachta, który z powodów politycznych i ekonomicznych polecił przesiedlić tamże Żydów mieszkających dotychczas w Krakowie. Przyczyną takiej decyzji było nakładanie się interesów polskich i żydowskich. Żydowskim bankierom zarzucano lichwę, przyczyniającą się do ubożenia polskich mieszczan. Do wygnania Żydów z Krakowa namawiał franciszkanin Jan Kapistran, który wcześniej prowadził krucjatę przeciwko starozakonnym we Wrocławiu. W 1485 r. gmina żydowska wyrzekła się uprawiania handlu i pośrednictwa w Krakowie, z wyjątkiem sprzedaży rzeczy zastawionych, jednak to nie pomogło. Bezpośrednim impulsem dekretu Olbrachta był pogrom (utopienie kilkudziesięciu Żydów w Wiśle) w 1494 r., spowodowany konfliktem między kupcami żydowskimi a polskimi o prawo do handlu na rynku krakowskim. W rezultacie powstała dzielnica żydowska, wyraźnie oddzielona od części zamieszkanej przez chrześcijan, która przez wiele wieków rozwijała się autonomicznie. Obejmowała teren obecnych ulic Miodowej, Starowiślnej, św. Wawrzyńca, Wąskiej, Józefa i Nowej. Była wydzielona parkanami i kamiennym murem, który istniał do 1800. Centrum stanowiła ulica Szeroka, tworząca plac. Powstawały liczne synagogi (z których 7 wciąż istnieje), szkoły i uczelnie, cmentarze, a także okazałe domy mieszkalne szczególnie szybko bogacących się kupców i bankierów żydowskich. Kazimierz stał się istotnym ośrodkiem kultury żydowskiej w Polsce i na świecie, którego najistotniejszymi postaciami byli rabin Mojżesz Isserles oraz Natan Spira.
Potop szwedzki.
Jak wiele miast polskich, okres potopu szwedzkiego doprowadził wraz z późniejszą okupacją w czasach II wojny północnej do zrujnowania Kazimierza. Czasy te przetrwała część budynków, głównie ulokowanych wzdłuż głównego traktu komunikacyjnego miasta, obecnej ulicy Krakowskiej, oraz zespoły kościelne. Te, wkrótce po opuszczeniu miasta przez Szwedów, zaczęły się szybko rozwijać, o czym świadczą powstałe w tamtym okresie barokowe zespoły kościoła Paulinów na Skałce, Trynitarzy oraz kościoła Misjonarzy na Stradomiu.
Żydów kazimierskich oskarżono i skazano za wskazanie szwedzkiemu komendantowi Krakowa miejsca ukrycia srebrnego ołtarza Świętego Stanisława, zniszczenie go i przetopienie na srebro.
Król Jan II Kazimierz Waza nadał całe miasto żydowskie na Kazimierzu hetmanowi Jerzemu Lubomirskiemu i kanclerzowi Stefanowi Korycińskiemu. Sprawa o darowiznę "majątku Żydów zdrajców" toczyła się jeszcze przez wiele lat.
Dzielnica Kazimierz.
Z biegiem wieków i stałym rozwojem zarówno Kazimierza, jak i Krakowa dotychczas utrzymywana odrębność miast stała się anachronizmem. W czasie trwania Sejmu Czteroletniego w wyniku prac Komisji Dobrego Porządku podjęto więc decyzję o włączeniu Kazimierza w struktury miejskie Krakowa jako jego nowej dzielnicy. Chociaż decyzja z 1792 nie okazała się trwała, Kazimierz ostatecznie utracił samodzielne prawa miejskie i został przyłączony do Krakowa w 1800.
Lata 1815–1846, okres istnienia Wolnego Miasta Krakowa, umożliwiły dalszy rozwój dzielnicy zgodnie z ówczesnymi koncepcjami urbanistycznymi, nazywanymi wtedy „planami upięknienia”, opracowanymi w latach 40. przez architekta Karola Kremera. Dotychczasowa odrębność „miasta żydowskiego” została zlikwidowana wraz z wyburzeniem jego murów w roku 1822, tym samym umożliwiając ekspansję ludności żydowskiej na teren całego Kazimierza.
Lata późniejszej autonomii galicyjskiej (1866–1918) przyniosły niezwykle istotną dla integracji z dotychczasowymi dzielnicami Krakowa zmianę. Zasypane zostało otaczające Kazimierz od północy koryto Wisły, tworząc na jego miejscu nową ulicę, nazywaną Plantami Dietlowskimi. W 20-leciu międzywojennym dzielnicę zamieszkiwała kilkudziesięciotysięczna mniejszość żydowska, która prowadziła tam działalność handlową, kulturalną i sportową.
Okupacja niemiecka.
Podczas II wojny światowej niemieccy okupanci wysiedlili w Lubelskie większość mieszkańców żydowskiej dzielnicy, a następnie utworzyli getto po południowej stronie Wisły, w obrębie dzielnicy Podgórze, do którego przeniesiona została pozostała, licząca wówczas blisko 17 tysięcy osób społeczność żydowska Krakowa. Likwidacja getta w marcu 1943 doprowadziła do unicestwienia praktycznie całej społeczności, z której nieliczni ocaleni decydowali się raczej na wyjazd z kraju, poszukując nowej nadziei w powstającym Izraelu.
Zabytki kultury żydowskiej, szczególnie miejsca kultu religijnego, były regularnie dewastowane i wykorzystywane np. w charakterze magazynów amunicji.
Obiekty zabytkowe.
Wśród zabytków wyróżniają się kościoły Bożego Ciała i św. Katarzyny, kościół paulinów na Skałce – sanktuarium św. Stanisława, będącego patronem Polski, i Panteon Narodowy, jak również ratusz na placu Wolnica i cały zespół zabytków architektury przemysłowej przy ulicy św. Wawrzyńca, zwany kwartałem św. Wawrzyńca.
Przy samej ulicy Szerokiej znajduje się pięć bożnic. Najstarsza – Stara Bożnica, zniszczona podczas wojny, została odrestaurowana i dziś mieszczą się w niej zbiory judaistyczne Muzeum Historycznego Miasta Krakowa. Jedyną czynną obecnie ortodoksyjną bożnicą jest Bożnica Remu. W pobliżu znajduje się cmentarz Remuh – jeden z najstarszych w Europie i w Polsce cmentarzy żydowskich, na którym grzebano Żydów od połowy XVI do połowy XIX wieku. Jednakże najstarszy cmentarz żydowski mieścił się obok nieistniejącego już stawu poza murami miejskimi od strony północno-wschodniej, w okolicach dzisiejszej ulicy Dajwór. W roku 1800 powstał nowy cmentarz przy ulicy Miodowej. Natomiast w budynku przy ul. Szerokiej 6 mieściła się mykwa – rytualna łaźnia dla mężczyzn i kobiet.
Najważniejsze z zachowanych zabytków krakowskiego Kazimierza:
Współczesność.
Zabytki Kazimierza wraz ze ścisłym Starym Miastem i Wawelem zostały zapisane na liście światowego dziedzictwa UNESCO w 1978 r. W 1994 roku Kazimierz wraz ze Starym Miastem, Wawelem, Stradomiem, Piaskiem, Podgórzem i Nowym Światem został uznany za pomnik historii.
. Dziś na Kazimierzu jest prawie 300 lokali. Znacząco spadła liczba mieszkańców, natomiast bardzo rozwinęła się turystyka, co wpłynęło na charakter samego miejsca.
Na Placu Nowym i przy ulicy Szerokiej latem odbywają się liczne festiwale i imprezy, które przyczyniają się do promowania dzielnicy. Najbardziej popularnym z odbywających się festiwali jest coroczny Festiwal Kultury Żydowskiej, który odbywa się od 1988 r. Swoje siedziby mają tutaj liczne muzea, teatry i galerie.

</doc>
<doc id="70788" url="https://pl.wikipedia.org/wiki?curid=70788" title="Abazyni">
Abazyni

Abazyni, Abazowie, Abazyjczycy, Abazyńczycy (abaz. абаза, "abaza"; ros. абазины, "abaziny") – rdzenna ludność (grupa etniczna) północnego Kaukazu, blisko spokrewniona z Czerkiesami. Zamieszkują północne stoki Kaukazu, głównie w Karaczajo-Czerkiesji (ok. 27,5 tys. osób), a także w niewielkich grupach w Adygei w okolicach Kisłowodzka. Około 60% to ludność wiejska.
Ogólną liczbę Abazynów zamieszkujących Federację Rosyjską ocenia się na ok. 33 tys. osób (dane ze spisu w 1989). Niewielkie grupy zamieszkują także Turcję, Syrię, Jordanię i Liban (w sumie około 11 tysięcy osób), dokąd wyemigrowali w połowie XIX wieku, w okresie wojen kaukaskich (1817–1864).
Abazyni posługują się językiem abazyńskim, należącym do grupy abchasko-adygejskiej języków kaukaskich.
Pod względem etnograficznym Abazyni dzielą się na dwie grupy: "Tapanta" i "Szkaraua". Wyznają przede wszystkim islam sunnicki.

</doc>
<doc id="70789" url="https://pl.wikipedia.org/wiki?curid=70789" title="Aleksander Sever">
Aleksander Sever



</doc>
<doc id="70790" url="https://pl.wikipedia.org/wiki?curid=70790" title="Julia Mammea">
Julia Mammea



</doc>
<doc id="70791" url="https://pl.wikipedia.org/wiki?curid=70791" title="Julia Mammaea">
Julia Mammaea



</doc>
<doc id="70794" url="https://pl.wikipedia.org/wiki?curid=70794" title="Liberalitas">
Liberalitas

Liberalitas – rzymskie uosobienie (personifikacja) łaskawości i hojności. Na rewersach monet rzymskich przedstawiana najczęściej z tesserą i rogiem obfitości ("cornucopia").

</doc>
<doc id="70796" url="https://pl.wikipedia.org/wiki?curid=70796" title="Libertas">
Libertas

Libertas – rzymskie uosobienie (personifikacja) wolności.
Nierzadko uważana za bóstwo, w istocie „abstrakcja polityczna”, która nie miała własnego mitu.
Jej kult popularny był wśród plebsu pozbawionego praw obywatelskich, dlatego w miejscu jego zgromadzeń na Awentynie poświęcono w 238 p.n.e. jej siedzibę. 
Na rewersach monet rzymskich przedstawiana z pileusem i berłem, niekiedy jako tronująca z berłem i gałęzią palmową. 

</doc>
<doc id="70798" url="https://pl.wikipedia.org/wiki?curid=70798" title="Lucius Werus">
Lucius Werus



</doc>
<doc id="70800" url="https://pl.wikipedia.org/wiki?curid=70800" title="Abakan">
Abakan



</doc>
<doc id="70809" url="https://pl.wikipedia.org/wiki?curid=70809" title="Victoria (personifikacja)">
Victoria (personifikacja)



</doc>
<doc id="70810" url="https://pl.wikipedia.org/wiki?curid=70810" title="Abakus (wyposażenie wnętrz)">
Abakus (wyposażenie wnętrz)

Abakus (z "abax") – nazwa stosowana w starożytności na prostokątne płyty i tablice, używane na stoły bufetowe i ozdobne, jako płyty do gier towarzyskich, jako tablice rysunkowe i rachunkowe lub do wykładania ścian.

</doc>
<doc id="70812" url="https://pl.wikipedia.org/wiki?curid=70812" title="Salus">
Salus

Salus – rzymska bogini i personifikacja zdrowia, pomyślności i szeroko pojętego bezpieczeństwa. Utożsamiana z grecką Higieją; z jej postacią nie był związany żaden mit.
Wcześniej, jako bogini zdrowia i dobrobytu, należała do najstarszych bóstw rzymskich. Przed nią w podobnym charakterze czczono sabińską boginię Strenię. Po wprowadzeniu kultu Eskulapa (293 p.n.e.) identyfikowano ją z jego córką (Higieją). W epoce cesarstwa odbierała dodatkowo cześć jako opiekuńcze bóstwo strzegące zdrowia i pomyślności cesarzy.
Na Kwirynale posiadała własną świątynię, oddaną dla kultu w 302 p.n.e., gdzie corocznie 5 sierpnia obchodzono święto ku jej czci. Podczas zarazy, która nawiedziła Rzym w 180 p.n.e., wystawiono jej złoty posąg. W ikonografii przedstawiana jako kobieta, zazwyczaj siedząca, trzymająca w prawej dłoni czarę ofiarną, z której wylewa ofiarę na opleciony przez węża ołtarz. Często wyobrażana na monetach z inskrypcją SALVS AVGVSTI/AVGVSTAE, również w postaci stojącej, jako spełniająca libację lub karmiąca węża z czary. 

</doc>
<doc id="70813" url="https://pl.wikipedia.org/wiki?curid=70813" title="Spes">
Spes

Spes – rzymskie uosobienie (personifikacja) nadziei. Na rewersach monet rzymskich przedstawiana jako postać kobieca z kwiatem w ręku, unosząca skraj szaty.

</doc>
<doc id="70814" url="https://pl.wikipedia.org/wiki?curid=70814" title="Pietas">
Pietas

Pietas – rzymska personifikacja przywiązania, pobożności i sumienności. 
Łączona z hellenistycznym podaniem o Caritas Romana, nie była jednak związana z jakimkolwiek rzymskim mitem. Jej atrybutami były róg obfitości oraz bocian. Na rewersach monet przedstawiano ją zazwyczaj jako stojącą lub siedzącą matronę, podczas spełniania ofiary libacyjnej nad ołtarzem; często również wyobrażana w towarzystwie dziecka lub dzieci. Miała własną świątynię na Forum Holitorium, wzniesioną około 191 p.n.e. Wraz z formułą PIETAS AVGVSTI/AVGVSTAE przedstawienie na pieniądzu obiegowym miało symbolizować moralne cnoty władcy lub jego małżonki.

</doc>
<doc id="70816" url="https://pl.wikipedia.org/wiki?curid=70816" title="X-Men">
X-Men

X-Men – grupa fikcyjnych postaci (superbohaterów) znana z komiksów wydawanych przez Marvel Comics. Zostali stworzeni przez Stana Lee i Jacka Kirby’ego. Zadebiutowali w "X-Men vol. 1 #1" we wrześniu 1963. Z biegiem lat zaczęły pojawiać się komiksy z X w nazwie, seriale animowane oraz filmy fabularne.
O komiksie.
Komiks X-Men został wymyślony przez Stana Lee w roku 1963. Wtedy w składzie X-Men (trenujących i mieszkających w Instytucie Xaviera) mogliśmy zobaczyć takie postacie jak: Cyclops, Bestia, Marvel Girl (później Feniks), Iceman i Anioł. W nr 49 pojawiła się Polaris, a w nr 54 Havoc, brat Cyclopsa. Po numerze 66 seria została zawieszona.
W latach 1970-1975 wskrzeszono ją w postaci przedruków starych zeszytów. Ich popularność była na tyle duża, że zdecydowano się na kontynuację. W Giant-Size X-Men #1 Profesor Xavier rekrutuje grupę nowych mutantów, aby uratowali oryginalnych X-Men uwięzionych przez żyjącą wyspę Krakoę. W jej skład wchodzą: Storm, Wolverine, Colossus, Nightcrawler, Sunfire, Thunderbird i Banshee. W pierwszym numerze nowej serii – #94 grupę opuszczają Sunfire i oryginalni X-Men z wyjątkiem Cyclopsa. W późniejszych przygodach prawdziwa Jean Grey została zastąpiona kosmiczną istotą zwaną Phoenix.
W X-Men wystąpili także: Rogue, Shadowcat, Gambit, Jubilee, Dazzler, Bishop, Cable, Cannonball, Psylocke, Emma Frost, Longshot, X-23, Northstar oraz wielu innych. Komiks współtworzyli: Stan Lee, Chris Claremont, John Byrne, Scott Lobdell, Jim Lee, Fabian Nicieza i inni.
Druga generacja X-Men.
Oryginalna seria odniosła sukces, więc autorzy postanowili nieco zmienić założenia i rozwinąć zespół. Wydanie specjalne „Giant Size X-Men #1” żegnało większość oryginalnego zespołu (oprócz Cyklopa) i wprowadzało nowych bohaterów.
Inni X-Men.
Skład X-Men zmieniał się w czasie, różne postacie pojawiały się na krócej lub dłużej. Wśród najistotniejszych wymienić należy:
Vulcan.
Przez zespół przewijało się też wiele innych postaci, które w różnych adaptacjach odgrywały mniejsze lub większe role. Zdarzało się, że w szeregi X-Men wstępowali dawni wrogowie, jak Magneto, Juggernaut, czy White Queen.
Inni.
Azazel.
Czynnik mutagenny wpłynął także na wygląd fizyczny Azazela – jest wysokim, barczystym mężczyzną o ognistoczerwonej skórze. Czarne włosy, szpiczaste uszy i chwytny ogon nadają mu wygląd typowego „diabła”. Podczas pobytu na Ziemi, ojciec Kurta wykazuje pewne zdolności do zmiany wyglądu, choć ich rzeczywisty zakres nie jest znany.
Jest także biegły w różnych dziedzinach szeroko pojętej magii. Potrafi wpłynąć na myśli innych ludzi, a nawet całkowicie przejąć kontrolę nad ich umysłami. Jest też w stanie wytworzyć strumienie paraliżującej energii. Azazel posiada potężny czynnik regeneracyjny, który potrafi – w ciągu kilku minut – wyleczyć nawet takie obrażenia, które mogłyby być śmiertelne. Przez tę zdolność oraz spowolniony proces starzenia, powszechnie przyjmuje się, że ten mutant jest nieśmiertelny. Jest świetnym szermierzem, który w walce kieruje się swoistym kodeksem honorowym.”
Wrogowie.
Tempest.
Bractwo Mutantów (The Brotherhood of Mutants) formacja założona przez Magneto. Skład zmieniał się w czasie i jest zależny od adaptacji.
Powracającymi wrogami X-Menów są również: Mr. Sinister, Mojo, Hellfire Club, Reavers, The Acolytes i wielu innych.X-Men Ewolucja
Serie komiksowe.
Oryginalna seria "X-Men", która od 142 numeru zmieniła nazwa na "Uncanny X-Men", ukazuje się od 1963 roku do dziś (ponad 500 numerów). Przez lata powstawały nowe serie bezpośrednio związane z "UXM": "New Mutants", "X-Men", "X-Force", "X-Factor" i inne, razem tworząc przebogate uniwersum. W Polsce nakładem wydawnictwa TM-Semic ukazywały się wybrane numery głównie z "Uncanny X-Men" i "X-Men" (opublikowano 53 numery). Wydawnictwo Axel Springer w kolekcji "Dobry Komiks" publikowało "Ultimate X-Men" (8 numerów, alternatywne przygody odmłodzonych i unowocześnionych bohaterów) i "New X-Men" (4 numery, kontynuacja "X-Men vol. 2"). Ponadto po polsku ukazała się seria "Astonishing X-Men", wydawana przez Mucha Comics, oraz zbiorcze wydania starszych przygód X-Men w ramach Wielkiej Kolekcji Komiksów Marvela wydawnictwa Hachette Polska. W latach 2015-2018 wydawnictwo Egmont wydawało następujące serie: "All-New X-Men", "Wolverine i X-meni" oraz "Uncanny X-men" vol. 3. Wydano równie po polsku crossover tych serii jako "X-men: Bitwa atomu". Poza tym wydawnictwo Egmont opublikowało także historię "X-men: Mordercza geneza" oraz wybrane komiksy o Wolverinie ze scenariuszem Jasona Aarona w ramach Klasyków Marvela. Wydano również dwa tomy miniserii "Wolverine: Trzy miesiące do śmierci" zwieńczone historią "Śmierć Wolverine'a".
Adaptacje.
Seriale animowane.
X-Meni pierwszy raz poza komiksem pojawili się gościnnie w 1966 roku w serialu animowanym "The Marvel Super Heroes" (opowiadającym głównie o przygodach innych superbohaterów Marvela m.in. Hulku, Thorze, Kapitanie Ameryce, Iron Manie i Sub-Marinerze), gdzie w odcinku z udziałem Sub-Marinera pt. "Dr. Doom's Day" ich drużyna nosiła nazwę "The Allies for Peace".
Następnie pojawili się gościnnie w serialu animowanym "Człowiek-Pająk i jego niezwykli przyjaciele" ("Spider-Man and His Amazing Friends") z lat 1981-1983 o przygodach Spider-Mana, stworzonej na potrzeby serialu superbohaterki o mocy pirokinezy – Firestar i członka X-Men – Icemana. W ósmym odcinku pierwszego sezonu ("The Prison Plot") pojawili się Magneto i jego Brotherhood of Mutants. Sami X-Men pojawili się w odcinkach "The Origin of Iceman", "A Firestar Is Born", "The X-Men Adventure" i "The Education of a Superhero".
Pierwsza próba niezależnej adaptacji animowanej ("Pryde of the X-Men") nie odniosła sukcesu, dopiero serial produkowany przez telewizję Fox Kids – "X-Men" ("X-Men: The Animated Series") z lat 1992-1997 dotarł do widzów na całym świecie (w tym również do Polski). Serial utrzymywał stały skład zespołu (Cyclops, Beast, Storm, Wolverine, Rogue, Gambit, Jean Grey i Jubilee), pozostałe postacie traktując jako epizodyczne. Trzecią adaptacją rysunkową była czterosezonowa seria "" ("X-Men Evolution") z lat 2000-2003, produkowana przez Warner Bros., która stawiała sobie za zadanie napisanie od zera historii X-Men, z naciskiem na odmłodzenie, przedstawiając historię grupy nastoletnich mutantów.
Najnowsza adaptacja to "Wolverine and the X-Men" z 2009 opisuje przygody Wolverine’a jako lidera X-Men. Początkowo do grupy należeli Bestia oraz Wolverine. Serial do teraz nie był emitowany w Polsce. Wolverine i mutanci byli również bohaterami serialu animowanego "Super Hero Squad" ("The Super Hero Squad Show").
Filmy kinowe.
Adaptacje filmowe, produkowane przez 20th Century Fox przyniosły milionowe zyski. W kolejności powstania są to:

</doc>
<doc id="70817" url="https://pl.wikipedia.org/wiki?curid=70817" title="Reprezentacja Węgier w piłce nożnej mężczyzn">
Reprezentacja Węgier w piłce nożnej mężczyzn

Reprezentacja Węgier w piłce nożnej mężczyzn () – narodowy zespół piłkarzy nożnych, który reprezentuje Węgry w meczach i turniejach międzynarodowych. Swoje pierwsze spotkanie rozegrał 12 października 1902 przeciwko reprezentacji przedlitawskiej części Austro-Węgier. Węgrzy są trzykrotnymi mistrzami olimpijskimi oraz dwuktronymi wicemistrzami świata. W latach dwudziestych i trzydziestych reprezentowali oni tzw. "szkołę naddunajską" w piłce nożnej. Od rozegranego 15 listopada 2019 meczu towarzyskiego przeciwko Urugwajowi, reprezentacja Węgier co do zasady swoje domowe spotkania rozgrywa na Arenie Puskása.
Dzieje reprezentacji.
Przed II wojną światową największym sukcesem reprezentacji Węgier było zdobycie wicemistrzostwa świata w 1938 po przegranej w finale dwa do czterech z Włochami. Węgrzy w dwudziestoleciu międzywojennym brali udział we wszystkich edycjach Pucharu Europy Środkowej. Ze względu na brak istnienia w tamtych latach mistrzostw kontynentu oraz światowy podziw dla poziomu reprezentacji Austrii, Czechosłowacji, Węgier i Włoch były to prestiżowe rozgrywki. Węgrzy dwukrotnie zajmowali trzecie miejsca w Pucharze oraz w 1938 prowadzili w tabeli. Ze względu na przyłączenie Austrii do Rzeszy Niemieckiej rozgrywki nie zostały jednak dokończone.
Największe sukcesy Węgry odniosły w pierwszej połowie lat pięćdziesiątych XX wieku. Trener Gusztáv Sebes stworzył drużynę, która przeszła do historii piłki nożnej jako "złota jedenastka". Gra reprezentacji została oparta o czwórkę atakujących: Ferenc Puskás, Sándor Kocsis, József Bozsik i Nándor Hidegkuti. Na igrzyskach olimpijskich w 1952 Węgrzy zdobyli złoty medal. Drużyna Węgier jako pierwszy zespół spoza Wysp Brytyjskich pokonała Anglię. Dnia 25 listopada 1953 Węgrzy wygrali na Wembley sześć do trzech – Mecz piłkarski Anglia – Węgry (1953). Anglia została ponownie pokonana rok później 7:1. Pozostaje to dzisiaj najwyższą porażką w historii angielskiej reprezentacji. Na MŚ 1954 Węgrzy byli uważani za faworytów imprezy, ale przegrali w dramatycznych okolicznościach w finale z RFN 2:3, mimo początkowego prowadzenia 2:0. To był koniec "złotej drużyny".
Po MŚ 1954 Węgrzy zagrali na mistrzostwach świata jeszcze sześć razy. Największymi osiągnięciami było dojście do ćwierćfinału w 1962 oraz 1966. Lepsze wyniki Węgrzy odnieśli w pozostałych turniejach rangi mistrzowskiej. Na Euro 1964 zajęli trzecie miejsce po wygranej z Danią trzy do jednego. Osiem lat później na Euro 1972 zajęli czwarte miejsce po przegranej z Belgią dwa do jednego. Większe sukcesy reprezentacja odniosła na igrzyskach olimpijskich – należy pamiętać, że do IO 1984 w igrzyskach brali udział jedynie sportowcy, którzy formalnie posiadali status amatorów. Na igrzyskach olimpijskich w 1960 zdobyła brązowy medal wygrywając z Włochami dwa do jednego. Na igrzyskach w 1964 oraz 1968 Węgrzy zdobyli złote medale, wygrywając mecze finałowe; odpowiednio z Czechosłowacją oraz Bułgarią. Ostatnim dużym sukcesem reprezentacji był srebrny medal na igrzyskach olimpijskich w 1972 po porażce w finale z Polską dwa do jednego. Od udziału w MŚ 1986 Węgrzy nie awansowali na żaden światowy turniej. Od tej pory reprezentacja Węgier zaliczana jest do grona europejskich średniaków.
W eliminacjach do MŚ 1998 Węgrzy zagrali w barażach. Przegrali oni z Federalną Republiką Jugosławią (państwem związkowym składającym się wyłącznie z Republiki Czarnogóry i Republiki Serbii) siedem do jednego w Budapeszcie i pięć do zera w Belgradzie. Każde kolejne eliminacje do turniejów drużyna przegrywała. Jednakże od około 2009 można zauważyć poprawę gry reprezentacji. W eliminacjach MŚ 2010 Węgrzy zajęli czwarte miejsce w swojej grupie (w pewnym momencie byli na drugim miejscu w swojej grupie), zaś w eliminacjach Euro 2012 reprezentacja zajęła trzecie miejsce w swojej grupie, za Holandią i Szwecją. W eliminacjach do MŚ 2014 ponownie zajęli trzecie miejsce w swojej grupie, za Holandią i Rumunią z dorobkiem 17 punktów po pięciu zwycięstwach, dwóch remisach i trzech porażkach. Dopiero w kwalifikacjach do Euro 2016 przyszedł sukces. Węgierscy piłkarze znów zajęli trzecie miejsce w grupie – za Irlandią Północną i Rumunią z dorobkiem 16 punktów po czterech zwycięstwach, czterech remisach i dwóch porażkach. Pozwoliło im to zagrać w barażach w których to spotkali się z reprezentacją Norwegii. Wygrywając oba mecze (1:0 i 2:1) awansowali na turniej we Francji.
Na Euro 2016 Węgrzy zagrali w grupie F razem z Portugalią, Austrią i Islandią. Po jednym zwycięstwie (z Austrią 2:0) i dwóch remisach (z Islandią 1:1 i Portugalią 3:3) z dorobkiem pięciu punktów awansowali z pierwszego miejsca do dalszej fazy turnieju. W 1/8 finału zagrali z reprezentacją Belgii, z którą przegrali 0:4 i odpadli z turnieju.
Po nieudanych dla Węgrów eliminacjach do MŚ w Rosji 2018 (trzecie miejsce z trzynastoma punktami po czterech zwycięstwach, remisie i pięciu porażkach) Bernd Storck pożegnał się z kadrą. Później Madziarów prowadził Belg Georges Leekens. Obecnie Węgrów prowadzi Marco Rossi.
Stroje.
Podstawowy strój reprezentacji Węgier składa się z czerwonej koszulki, białych spodenek oraz zielonych getrów. Opisana kolorystyka pochodzi z układu barw węgierskiej flagi. Drugi zestaw stroju Węgrów to biała koszulka, spodenki oraz getry. Na lewej piersi koszulek znajduje się herb Węgier.

</doc>
<doc id="70818" url="https://pl.wikipedia.org/wiki?curid=70818" title="Franciszek Ksawery d’Abancourt de Franqueville">
Franciszek Ksawery d’Abancourt de Franqueville

Franciszek Ksawery d’ Abancourt de Franqueville (ur. w 1815 w Lesku, zm. w 1892 w Bolechowie), pseudonimy: "Budzimir Socha", "Strażnik Narodowy" – literat, publicysta, naukowiec.
Autor szeregu prac z zakresu polityki, zagadnień ekonomicznych, gospodarczych i techniki. Uczył się w Sanoku, Samborze i Przemyślu. Studiował głównie w Wiedniu. Współredaktor „Dziennika Polskiego” wychodzącego we Lwowie w latach 1861–1862. Odbył specjalną podróż za granicę, by zbadać urządzenia szkół rolniczych, po czym zorganizował szkołę rolniczą w Dublanach. Z prac drukowanych najważniejsza "Era konstytucyjna austro-węgierskiej monarchii od 1848 do 1881" (1881).
Był ojcem Heleny d’Abancourt de Franqueville.

</doc>
<doc id="70819" url="https://pl.wikipedia.org/wiki?curid=70819" title="Abano Terme">
Abano Terme

Abano Terme (dawniej Abano Bagni) – miasto w północnych Włoszech, niedaleko Padwy znana już w starożytności ze swych gorących (do 85 °C) źródeł siarczanych. W latach 20. XX wieku 5 700 mieszkańców. W 2018 20 101 mieszkańców.
Z Abano pochodził Pietro d'Abano, średniowieczny lekarz.

</doc>
<doc id="70820" url="https://pl.wikipedia.org/wiki?curid=70820" title="Abarim">
Abarim

Abarim (hebr. "הָרֵי הָעֲבָרִים", "Har Ha-'Abarim", "Harei Ha-'Abarim" – według Wulgaty "góry przejścia") – niewysokie pasmo górskie wzdłuż wschodniego wybrzeża Morza Martwego (starożytny Moab, obecnie Jordania), przecięte przez Wadi el Modszib, a ku północy przez Serka Main. Najwyższy szczyt Dżebel Attarus wznosi się pomiędzy dolinami dwóch rzek.
W górach Abarim Balaam, prorok pogański, wygłosił przepowiednię o "Gwieździe z Jakuba" (Księga Liczb 24).
Północna część tego pasma nazywa się Pisga, gdzie znajduje się góra Nebo. Na górze tej Izrael zatrzymał się przed przebyciem Jordanu (Księga Liczb 33,47). Góra Nebo jest także miejscem śmierci Mojżesza (Księga Powtórzonego Prawa 34,5).
Po zdobyciu Jerozolimy przez Chaldejczyków Jeremiasz ukrył na górze Nebo Arkę Przymierza, namiot i ołtarz kadzenia (2 Księga Machabejska 2,5).

</doc>
<doc id="70825" url="https://pl.wikipedia.org/wiki?curid=70825" title="Annona (bogini)">
Annona (bogini)

Annona – rzymskie uosobienie (personifikacja) plonów żniwnych i zaopatrzenia w żywność.
Na rewersach monet rzymskich przedstawiana z kłosami zboża i rogiem obfitości (czasem na tle dziobu galery dowożącej zboże do Rzymu) albo z korcem (modius) zboża u boku. Niekiedy wyobrażana z boginią Ceres.

</doc>
<doc id="70836" url="https://pl.wikipedia.org/wiki?curid=70836" title="Securitas">
Securitas

Securitas – rzymskie uosobienie (personifikacja) bezpieczeństwa i ufności. Na rewersach monet rzymskich przedstawiana z paterą i berłem, niekiedy oparta o kolumnę albo siedząca na tronie.

</doc>
<doc id="70837" url="https://pl.wikipedia.org/wiki?curid=70837" title="Marek Balicki">
Marek Balicki

Marek Zbigniew Balicki (ur. 29 września 1953 w Słupsku) – polski lekarz, polityk, minister zdrowia w gabinetach Leszka Millera i Marka Belki (2003, 2004–2005), poseł na Sejm I, II i VI kadencji, senator V kadencji.
Życiorys.
Wykształcenie i działalność zawodowa.
W 1978 ukończył studia na Wydziale Lekarskim Akademii Medycznej w Gdańsku. Uzyskał specjalizacje w dziedzinie anestezjologii (I stopnia) i psychiatrii (II stopnia).
Pracował w szpitalu Drewnica w Ząbkach, pod koniec lat 80. pełnił funkcję ordynatora oddziału, powrócił na nią pod koniec lat 90. W latach 1990–1992 był dyrektorem tego szpitala, od 1999 do 2001 zarządzał Szpitalem Bielańskim. Podjął później zatrudnienie w Wolskim Centrum Zdrowia Psychicznego będącym jednostką organizacyjną Szpitala Wolskiego w Warszawie. Był również dyrektorem tej placówki. Działa w różnych organizacjach społecznych i zawodowych. Był inicjatorem powołania stowarzyszenia Kolegium Lekarzy Rodzinnych w Polsce. Uczestniczy w pracach Polskiego Towarzystwa Psychiatrycznego. Został członkiem zarządu Stowarzyszenia Studiów i Inicjatyw Społecznych, prezesem Warszawskiego Towarzystwa Pomocy Lekarskiej i Opieki nad Psychicznie i Nerwowo Chorymi oraz wiceprzewodniczącym Klubu Dialogu Politycznego im. Zofii Kuratowskiej.
Działalność polityczna.
W latach 80. działał w „Solidarności”, był m.in. członkiem Komitetu Strajkowego Ogólnopolskiego Strajku Okupacyjnego Służby Zdrowia, członkiem zarządu Regionu Gdańskiego i delegatem na I KZD w Gdańsku. W czasie stanu wojennego został internowany na okres około dwóch tygodni. Po zwolnieniu działał w opozycyjnych strukturach podziemnych, m.in. był współzałożycielem i redaktorem „Robotnika Lęborka”. Został aresztowany w kwietniu 1983, zwolniono go w lipcu tego roku na mocy amnestii.
Po 1989 był członkiem ROAD, później Unii Demokratycznej i Unii Wolności. W maju 1990 został wybrany na radnego miasta Ząbki, w latach 1991–1997 sprawował mandat posła I i II kadencji Sejmu. W rządzie Hanny Suchockiej był wiceministrem zdrowia (1992–1993), przewodniczył też Międzyresortowemu Zespołowi do spraw Reform Zabezpieczenia Społecznego i Systemu Świadczeń Zdrowotnych, który przygotował jeden z kilku konkurujących wówczas projektów reformy finansowania opieki zdrowotnej. Z Unii Wolności odszedł w 1997, zrezygnował wówczas z ubiegania się o mandat poselski. W latach 1998–2001 był doradcą prezydenta Aleksandra Kwaśniewskiego.
W wyniku wyborów z 2001 dostał się do Senatu z ramienia SLD-UP (jako bezpartyjny kandydat wysunięty przez Unię Pracy) z wynikiem 246 tys. głosów. W 2002, także z ramienia SLD-UP, wystartował w bezpośrednich wyborach na urząd prezydenta miasta Warszawy. Przeszedł do drugiej tury (wyprzedzając m.in. Andrzeja Olechowskiego), w której został pokonany przez Lecha Kaczyńskiego (otrzymał niemal 30% głosów). 17 stycznia 2003, po odejściu Mariusza Łapińskiego, został ministrem zdrowia. Odszedł z tego urzędu 2 kwietnia tegoż roku, gdy wbrew jego stanowisku szefem NFZ został Aleksander Nauman, były współpracownik Mariusza Łapińskiego. W marcu 2004 był jednym ze współzałożycieli Socjaldemokracji Polskiej. 15 lipca 2004 przyjął propozycję kierowania resortem zdrowia w rządzie Marka Belki (zastąpił Mariana Czakańskiego).
Jako minister zdrowia przeprowadził w parlamencie ustawę o świadczeniach opieki zdrowotnej finansowanych ze środków publicznych i ustawę o Narodowym Programie Zwalczania Chorób Nowotworowych. Starał się doprowadzić do uchwalenia ustawy o oddłużeniu szpitali poprzez przekształcenie ich w spółki użyteczności publicznej, którą wstępnie przygotował wicepremier Jerzy Hausner; ostatecznie Sejm zgodził się na przyjęcie jedynie przepisów dotyczących pomocy publicznej dla zadłużonych placówek. W 2005 nie kandydował w wyborach do parlamentu. W wyborach samorządowych w 2006 został wybrany do sejmiku mazowieckiego. Przez rok pełnił funkcję wiceprzewodniczącego sejmiku.
W wyborach parlamentarnych w 2007 ponownie uzyskał mandat poselski, startując z listy koalicji Lewica i Demokraci i otrzymując w okręgu podwarszawskim 19 034 głosy. Od 22 kwietnia 2008 był posłem Koła Poselskiego SDPL-Nowa Lewica. 26 września 2008 odszedł z SDPL, pozostając w jej kole poselskim. Zrezygnował z członkostwa w nim 15 czerwca 2009. Pod koniec września 2010 przystąpił do klubu Sojuszu Lewicy Demokratycznej (przemianowanego KP Lewica). W 2011 nie uzyskał reelekcji w wyborach krajowych. W 2012 dołączył do think tanku Ruchu Palikota. Od 2013 ponownie związany z SLD jako ekspert tej partii w dziedzinie polityki zdrowotnej. W marcu tego samego roku został także członkiem tego ugrupowania. W wyborach do Parlamentu Europejskiego w 2014 startował z listy koalicji SLD-UP w okręgu nr 4 Warszawa I i nie uzyskał mandatu posła, zdobywając 4558 głosów.
W październiku 2015 został członkiem Narodowej Rady Rozwoju powołanej przez prezydenta Andrzeja Dudę. Wkrótce potem objął kierownictwo biura pilotażu Narodowego Programu Zdrowia Psychicznego, w ramach którego zaplanowano utworzyć ambulatoryjne centra opieki psychiatrycznej. W lipcu 2019 mianowany pełnomocnikiem ministra zdrowia do spraw reformy w psychiatrii. W lutym 2021 prezydent Andrzej Duda powołał go na członka Rady do spraw Ochrony Zdrowia.
Poglądy.
Określa się jako polityk lewicy (na początku lat 90. był w tzw. socjaldemokratycznym skrzydle Unii Demokratycznej). Deklaruje się jako zwolennik liberalizacji prawa do aborcji. Na początku lat 90. zaangażował się w zbieranie podpisów obywateli na rzecz przeprowadzenia referendum w sprawie dopuszczalności aborcji. Określa się również jako zwolennik depenalizacji posiadania niewielkiej ilości narkotyków na własny użytek, taką propozycję zakładał przygotowany w okresie pełnienia przez niego funkcji ministra zdrowia w 2005 projekt ustawy o przeciwdziałaniu narkomanii, który w tej formie nie został jednak skierowany do Sejmu.
Życie prywatne.
Żonaty z Bożeną, ma dwoje dzieci: Andrzeja i Ewę.

</doc>
<doc id="70850" url="https://pl.wikipedia.org/wiki?curid=70850" title="Wdrukowanie">
Wdrukowanie

Wdrukowanie (), po polsku również naznaczenie lub wpojenie – obserwowane u młodych organizmów, występujące w ściśle określonym momencie rozwoju osobniczego (tzw. okres krytyczny, czasami trwający ledwie kilka godzin) utrwalenie się (praktycznie niepodlegające modyfikacji) wzorca swojego rodzica, rodzeństwa oraz typowych dla gatunku zachowań. 
U pewnych gatunków, w okresie krytycznym, każdy poruszający się przedmiot (np. samochodzik ciągnięty na sznurku) lub organizm (lecz o cechach innych niż wrodzony wzorzec drapieżnika) zostanie uznany za matkę i utożsamiony. Jest to odpowiednik tego co u ludzi nazwalibyśmy samoświadomością. 
Podążanie świeżo wyklutych gęsi za człowiekiem zauważyli i po raz pierwszy opisali (1872 r.) oraz znany badacz ptaków Oskar Heinroth (1910 r.), który zjawisko nazwał reakcją piętna. Pojęcie imprintingu jest jednak kojarzone głównie z profesorem Konradem Lorenzem, który poświęcił wiele czasu obserwacji zachowań zwierząt i tematykę etologiczną szeroko spopularyzował w swoich książkach. Jego zainteresowanie etologią, zaczęło się od obserwacji gęsich sierot i przejawów imprintingu u tych ptaków. Później okazało się, że wdrukowanie jest zjawiskiem dość typowym dla wszystkich zagniazdowników oraz ssaków, zaraz po urodzeniu podążających za matką (zwłaszcza stadnych, takich jak owca, jeleń).
Jest to szczególny przykład uczenia się (warunkowania). Wdrukowaniem jest również więź matka-dziecko oraz partner-partnerka. u wielu gatunków utrzymująca się przez całe życie. W okresie dojrzewania, w dużym stopniu wdrukowaniu podlegają osobnicze preferencje seksualne. U wielu organizmów, w tym także u człowieka, podobne zjawiska również zachodzą, lecz są bardziej rozciągnięte w czasie i nie mają tak ostro zaznaczonego okresu krytycznego. Dlatego zwykle nie nazywamy ich wdrukowaniem. 
Sens wdrukowania jest oczywisty. Młode pisklę musi wiedzieć kto jest jego opiekunem, za nim podążać i tak samo się zachowywać. W razie rozdzielenia, np. podczas ucieczki, powinno się zbliżyć do innego, podobnego osobnika, który się nim zaopiekuje. Jeśli po rozdzieleniu będzie w stanie się samo wyżywić, musi wiedzieć jak ma wyglądać jego przyszły partner. Para rodziców, zwłaszcza w trudnych warunkach, ma większe szanse wychować potomstwo.
Mechanizm tego zjawiska można wyjaśnić na gruncie "Integracyjnej działalności mózgu" J. Konorskiego. Młody organizm pozostaje w stanie permanentnego pobudzenia eksploracyjnego a obiekt ruchomy (matka) wywołuje odruch orientacyjny (skupia uwagę). Zmysły młodego organizmu analizują i rejestrują w pamięci najważniejsze cechy obserwowanego obiektu. Bodźce przez włókna nerwowe aferentne i ośrodki recepcyjne są filtrowane i analizowane dochodząc do pól percepcyjnych (gnostycznych). Nowe bodźce w „pustym gnostycznie mózgu” zajmują znaczne obszary. Wzorzec rodzica utrwala się szybko i w wielu ośrodkach gnostycznych mózgu, reprezentujących różne właściwości (to tłumaczy dlaczego jest taki trwały) jako tak zwana jednostka gnostyczna. Pozwala to zwierzęciu na szybkie rozpoznawanie rodziców. Następuje habituacja (Konorski nazywa to immunizacją jednostki gnostycznej) bodźca (wzorca) co zapobiega dalszym analizom i przeciwdziała różnicowaniu, co nie znaczy, że w miarę doskonalenia swoich zmysłów zwierzę nie zauważa nowych elementów wzorca. W przypadku wdrukowania o podłożu prokreacyjnym, szczególną rolę odgrywają hormony uaktywniające odpowiednie okolice mózgu, zmieniające zachowanie, często też ubarwienie.

</doc>
<doc id="70851" url="https://pl.wikipedia.org/wiki?curid=70851" title="Abudantia">
Abudantia

Abudantia (Abundantia, Abundita) – rzymskie uosobienie (personifikacja) obfitości. Na rewersach monet rzymskich zwykle przedstawiana z rogiem obfitości ("cornucopia").

</doc>
<doc id="70852" url="https://pl.wikipedia.org/wiki?curid=70852" title="Aeternitas">
Aeternitas

Aeternitas (łac. "aeternĭtās" – wieczność, wieczny byt, nieskończoność) – rzymskie uosobienie wieczności, trwania (trwałości), nieśmiertelności.
Na monetach cesarstwa pojawia się dopiero w okresie panowania Flawiuszów (od Wespazjana) i występuje aż do początku rządów Dioklecjana, zanikając całkowicie w okresie tetrarchii. Na ich rewersach przedstawiana w bardzo różnorodnej postaci i z rozmaitymi atrybutami. Początkowo zwykle jako stojąca (rzadziej siedząca) postać kobieca z długim berłem i rogiem obfitości, trzymająca pochodnię lub glob i ster albo feniksa, a także symbole słońca ("Sol") i księżyca ("Luna"). Wyjątkowo widnieje na denarach Julii Domny z popiersiami jej synów, i Septymiusza Sewera (księżyc z gwiazdami). Na monetach Filipa I i jego syna symbolizuje ją słoń jako zwierzę długowieczne; w drugiej połowie III wieku – postać Sola z globem.
W propagandzie imperium stanowiła przede wszystkim symbol trwałości i ciągłości władzy, a także zdolności jej odradzania się (feniks), zwłaszcza po narodzinach cesarskiego potomstwa. Na monetach bitych w imieniu cesarzowych oznaczała również upamiętnienie zmarłej małżonki. Wyobrażana najczęściej z legendami (inskrypcjami) "Aeternitas" i "Aeternitas Augusti/Augustae"; rzadko "Aeternit[as] Imper[ii]" (na monetach Filipa Młodszego i Karusa), wyjątek stanowi "Aeternitas Populi Romani" za Wespazjana. 

</doc>
<doc id="70853" url="https://pl.wikipedia.org/wiki?curid=70853" title="Clementia">
Clementia

Clementia (łac. „łagodność, pobłażanie”) – rzymskie uosobienie (personifikacja) łagodności i łaskawości.
Na rewersach monet rzymskich przedstawiana z gałązką oliwną i berłem (niekiedy oparta o kolumnę). Zazwyczaj symbolizowała wyrozumiałość i tolerancję władcy wobec przeciwników politycznych.

</doc>
<doc id="70854" url="https://pl.wikipedia.org/wiki?curid=70854" title="Jazz rock">
Jazz rock



</doc>
<doc id="70855" url="https://pl.wikipedia.org/wiki?curid=70855" title="Nobilitas">
Nobilitas

Nobilitas – rzymskie uosobienie (personifikacja) szlachectwa i doskonałości pochodzenia.
Elita polityczna utworzona dzięki reformom Licyniusza i Sekstiusza w 376 r. p.n.e. powstała w wyniku złączenia przodujących rodów patrycjuszowskich i plebejskich na gruncie zbieżnych interesów umacnianych małżeństwami. Warstwa dynamiczna, żądna władzy, bogactwa i honorów. Prowadziła lud rzymski do podboju Italii i zdecydowała o ekspansji Rzymu poza Italią. Na rewersach monet rzymskich przedstawiana z palladium i berłem.

</doc>
<doc id="70857" url="https://pl.wikipedia.org/wiki?curid=70857" title="Patientia">
Patientia

Patientia – rzymskie uosobienie (personifikacja) cierpliwości. 
Na rewersach monet rzymskich przedstawiana z berłem.
Zobacz też:

</doc>
<doc id="70858" url="https://pl.wikipedia.org/wiki?curid=70858" title="Ubertas">
Ubertas

Ubertas, Uberitas – rzymskie uosobienie (personifikacja) zasobności i zamożności.
Na rewersach monet rzymskich zazwyczaj przedstawiana z rogiem obfitości i kiścią winogron.

</doc>
<doc id="70859" url="https://pl.wikipedia.org/wiki?curid=70859" title="Virtus">
Virtus

Virtus (łac.) – występujące w rzymskiej literaturze i sztuce pojęcie oznaczające:

</doc>
<doc id="70860" url="https://pl.wikipedia.org/wiki?curid=70860" title="Burrhus Skinner">
Burrhus Skinner



</doc>
<doc id="70861" url="https://pl.wikipedia.org/wiki?curid=70861" title="B. F. Skinner">
B. F. Skinner



</doc>
<doc id="70865" url="https://pl.wikipedia.org/wiki?curid=70865" title="Czytnik RSS">
Czytnik RSS



</doc>
<doc id="70867" url="https://pl.wikipedia.org/wiki?curid=70867" title="Lista kodów krajowych używanych w sporcie">
Lista kodów krajowych używanych w sporcie

Kody krajów używane w sporcie
Kursywą oznaczono skróty nazw krajów już nieistniejących bądź dawniejszych nazw państw.

</doc>
<doc id="70868" url="https://pl.wikipedia.org/wiki?curid=70868" title="Reprezentacja Niemiec w piłce nożnej mężczyzn">
Reprezentacja Niemiec w piłce nożnej mężczyzn

Reprezentacja Niemiec w piłce nożnej mężczyzn (niem. "Die deutsche Fußballnationalmannschaft der Männer") – narodowy zespół piłkarzy nożnych, który reprezentuje Republikę Federalną Niemiec w meczach i turniejach międzynarodowych. Za istnienie reprezentacji odpowiedzialny jest .
Reprezentacja Niemiec to obok Brazylii najbardziej utytułowana drużyna narodowa. Wystąpiła w 20 turniejach finałowych MŚ (1934, 1938, 1954, 1958, 1962, 1966, 1970, 1974, 1978, 1982, 1986, 1990, 1994, 1998, 2002, 2006, 2010, 2014, 2018, 2022). Ustępuje jedynie reprezentacji Brazylii, która wystąpiła we wszystkich turniejach. Zdobyła czterokrotnie Puchar Świata (1954, 1974, 1990 i 2014). Wystąpiła 12 razy w turniejach finałowych ME (1972, 1976, 1980, 1984, 1988, 1992, 1996, 2000, 2004, 2008, 2012, 2016). Zawodnicy Niemiec zdobyli mistrzostwo Europy trzy razy (1972, 1980 i 1996). Mają najlepsze statystyki medalowe z wszystkich reprezentacji na Mistrzostwach Europy, a na świecie ustępują jedynie Brazylii.
Na podstawie przepisów RFN oraz międzynarodowego uznania uznaje się współczesną reprezentację Niemiec za sukcesora reprezentacji Cesarstwa Niemieckiego, Republiki Weimarskiej i III Rzeszy Niemieckiej. W latach 1949–1990 w związku z istnieniem Niemieckiej Republiki Demokratycznej istniała także druga niemiecka drużyna narodowa, której wyniki nie są zaliczane do wyników opisanej w niniejszym artykule reprezentacji.
Przed wojną Niemcy, poza brązowym medalem z mundialu 1934 nie odnosili dużych sukcesów. Na kolejnych mistrzostwach świata, mimo obecności w składzie wielu Austriaków, drużyna w historii odpadła już po pierwszej fazie turnieju.
Dość nieoczekiwane zdobycie mistrzostwa świata w roku 1954 (w tamtym czasie bezwzględnie dominowała reprezentacja Węgier), pokazało potencjał drzemiący w piłkarzach pochodzących z Niemiec. Jednak na prawdziwą dominację tego państwa w rozgrywkach piłkarskich, przyszło poczekać jeszcze kilka lat. Turniej w Szwecji Niemcy zakończyli na czwartym miejscu. Na mistrzostwach w Chile dotarli do ćwierćfinału. Z Anglii piłkarze niemieccy wrócili do kraju jako wicemistrzowie świata, z kolei z Meksyku jako brązowi medaliści imprezy.
W 1974 roku jako aktualny mistrz Europy (w meczu finałowym Euro 72 ekipa niemiecka pokonała Związek Radziecki 3:0), drużyna prowadzona przez Helmuta Schöna zdobyła tytuł najlepszej drużyny na świecie pokonując Holendrów 2:1. O obliczu tamtego zespołu decydowali m.in. bramkarz Sepp Maier, obrońcy Franz Beckenbauer, Paul Breitner i Berti Vogts, pomocnik Wolfgang Overath i snajper Gerd Müller, który dwa lata wcześniej został królem strzelców mistrzostw Europy.
W 1976 roku w Jugosławii Niemcy zostali wicemistrzami Europy po porażce w rzutach karnych z Czechosłowacją. Dwa lata później mundial w Argentynie zakończyli na ćwierćfinale. W 1980 roku Niemcy ponownie triumfowali w mistrzostwach Starego Kontynentu, a następnie trzy razy z rzędu grali w finale kolejnych mundiali (1982, 1986, 1990). Wygrali tylko w jednym, w 1990 roku, kiedy selekcjonerem był Beckenbauer. W tym okresie piłkarze niemieccy dwukrotnie jeszcze wzięli udział w europejskim czempionacie (1984, 1988). Występ w pierwszym z nich (turniej we Francji) zakończyli już po fazie grupowej. W drugim (będąc gospodarzem) dotarli do półfinału.
W pierwszej połowie lat 90. reprezentacja, w której występowali już zawodnicy z byłej NRD zdobyła wicemistrzostwo (w 1992 roku) oraz mistrzostwo (w 1996) Europy. Dotarła również do ćwierćfinału mundialu 1994. Z piłkarzy urodzonych we Wschodnich Niemczech największą karierę zrobił w tamtym czasie obrońca Matthias Sammer, w 1996 roku wybrany na najlepszego piłkarza kontynentu.
Po zwycięskich Mistrzostwach Europy 1996 rozpoczął się trwający blisko sześć lat kryzys reprezentacji. Z kadry zaczęli powoli odchodzić doświadczeni zawodnicy, debiutujący przed 1990 rokiem. W tym okresie zespół wyraźnie rozczarował kibiców, a na dwóch kolejnych turniejach: Mistrzostwach Świata 1998 Niemcy odpadli w ćwierćfinale, zaś dwa lata później na Mistrzostwach Europy 2000 Niemcy zanotowali jeden z najgorszych wyników w historii ponieważ nie zdołali wyjść z grupy zajmując ostatnie miejsce w grupie nie wygrywając żadnego meczu zdobywając zaledwie jeden punkt i jedną bramkę.
Od początku XXI wieku drużyna zaczęła się odradzać. W 2002 roku reprezentacja Niemiec została wicemistrzami świata. W rozgrywkach o Puchar Konfederacji 2005 (próba generalna przed MŚ 2006) ekipa niemiecka będąca gospodarzem tej imprezy zajęła trzecie miejsce po zwycięstwie nad Meksykiem 4:3. Na Mundialu 2006 drużyna prowadzona przez Jürgena Klinsmanna zajęła trzecie miejsce wygrywając z Portugalią 3:1. Na Euro 2008 pod wodzą nowego już trenera, Joachima Löwa reprezentacja Niemiec dotarła do finału, gdzie przegrała z Hiszpanią 0:1. Na Mundialu 2010 w Republice Południowej Afryki drużyna Niemiec również zajęła 3 miejsce zwyciężając Urugwaj 3:2. Na Euro 2012 Niemcy odpadli w półfinale po porażce z Włochami 1:2. Dwa lata później na turnieju w Brazylii zostali mistrzami świata, pokonując w finale po dogrywce Argentynę 1:0. Na Euro 2016 Niemcy dotarły do półfinału, w którym przegrali z Francją 0:2.
Dzieje reprezentacji.
Lata 1984–1990.
Nowym selekcjonerem pierwszy raz w historii nie został asystent poprzedniego trenera kadry. Zamiast Ericha Ribbecka na opiekuna reprezentacji wybrano Franza Beckenbauera, w przeszłości uznanego piłkarza, który jednak nie miał żadnego doświadczenia w pracy szkoleniowej. Jego głównym zadaniem było, poprzez udany występ drużyny narodowej na Mundialu 1986, zmazanie niekorzystnego wrażenia po Euro 1984.
Wicemistrzostwo świata 1986.
Tuż przed mundialem Niemcy w spotkaniach towarzyskich pokonali Włochów (2:1), Brazylijczyków (2:0) i Holendrów (3:1). Beckenbauer wprowadził do kadry wielu nowych piłkarzy, pomijanych dotychczas przez swojego poprzednika. Jednak w pierwszych meczach na mistrzostwach główny faworyt do zdobycia Pucharu Świata zdaniem wielu obserwatorów zawiódł. Wymęczony (bramka w '85 minucie) remis z Urugwajem (1:1), szczęśliwe zwycięstwo nad Szkocją (2:1) i porażka z Danią (0:2) sprawiły, że Niemcy były o krok od zakończenia swojego udziału na fazie grupowej. Ostatecznie zajęły drugie miejsce i paradoksalnie miały więcej szczęścia od zwycięzców grupy Duńczyków, bowiem w drugiej rundzie trafiły nie na Hiszpanów (z którymi podopieczni Seppa Piontka przegrali 1:5), ale na znacznie niżej rozstawione Maroko (1:0). W tym i w kolejnym (z Meksykiem, 0:0, k. 4:1) spotkaniu według komentatorów zagrali znacznie poniżej swoich możliwości, a mimo to wygrali. Dopiero w półfinale z mistrzami Europy Francuzami odnieśli przekonujące zwycięstwo 2:0 i drugi raz z rzędu mogli szykować się do gry w finale imprezy. Tu spotkali się z prowadzonymi na boisku przez Diego Maradonę Argentyńczykami. Po '55 minutach przegrywali 0:2, ale po strzałach Karl-Heinza Rummenigge (31 lat, Inter Mediolan) i wprowadzonego w drugiej połowie Rudiego Völlera doprowadzili do remisu. Jednak na pięć minut przed zakończeniem spotkania Jorge Burruchaga zdecydował się na rajd z piłką z połowy boiska i nie zatrzymywany przez nikogo zdobył zwycięską dla Argentyny bramkę.
W podstawowej jedenastce w ataku zamiast dwukrotnego laureata Złotej Piłki Karl-Heinza Rummenigge Beckenbauer wybierał najczęściej młodszego o pięć lat Rudiego Völlera (Werder Brema); pewne miejsce miał tylko doświadczony Klaus Allofs (30, 1. FC Köln). Obaj – Völler i Allofs – zdobyli w turnieju po dwa gole. W czasie spotkania selekcjoner, szczególnie, kiedy na tablicy świetlnej utrzymywał się niekorzystny dla Niemców wynik (w czterech spotkaniach pierwsi tracili bramkę), w miejsce jednego z obrońców wprowadzał trzeciego napastnika – Rummenigge lub Pierre’a Littbarskiego (26, 1. FC Köln). Skutkiem takich posunięć było zazwyczaj przeważenie szali zwycięstwa na swoją korzyść w końcówce meczu; aż czterokrotnie – w spotkaniach z Urugwajem, Marokiem, Francją i Argentyną, Niemcy zdobywali gola w ostatnich siedmiu minutach. To w czasie mundialu 1986 angielski napastnik Gary Lineker powiedział, że „Na boisku biega dwudziestu dwóch piłkarzy, a i tak zawsze zwyciężają Niemcy”.
Podopieczni Beckenbauera sprawnie przechodzi od obrony do ataku, ponieważ dwóch nominalnych bocznych obrońców Thomas Berthold (22, Eintracht Frankfurt) i Hans-Peter Briegel (31, Hellas Verona), który wymieniał się pozycjami z Andreasem Brehme (26, 1. FC Kaiserslautern), występowało na skrzydłach w pomocy i w razie zagrożenia pod niemiecką bramką wracali i wspomagali defensywę. Berthold zaczął turniej jako obrońca i dopiero w drugiej rundzie został przesunięty do drugiej linii; odwrotny zabieg Beckenbauer zastosował w czasie mundialu 1990. Także pełniący obowiązki defensywnego pomocnika Norbert Eder (31, Bayern Monachium) aktywnie włączał się zarówno do akcji obronnych, jak i zaczepnych. Obecność Edera w kadrze była zresztą zdaniem niemieckich dziennikarzy dużą niespodzianką. Zastąpił on Guido Buchwalda (25, VfB Stuttgart), z którego Beckenbauer zrezygnował w przededniu mistrzostw. Przed turniejem miał na koncie tylko dwa mecze w reprezentacji, na mistrzostwach rozegrał pełne siedem, a potem już nigdy więcej nie wystąpił w drużynie narodowej. Selekcjoner, w przeszłości grający na pozycji ostatniego obrońcy, pozostał wierny ustawieniu z klasycznym libero. Najpierw był nim Klaus Augenthaler (29, Bayern), po dwu pierwszych meczach zmieniony przez bardziej doświadczonego Ditmara Jakobsa (33, Hamburger SV).
Rezerwowemu bramkarzowi Uli Steinowi (32, HSV) nie podobała się rola zmiennika Haralda Schumachera i głośno krytykował zarówno zawodnika 1. FC Köln, jak i selekcjonera, którego w jednym z wywiadów nazwał „suppenkasper” (dosł. „zupny bufon”, nawiązał do reklamowania przez Beckenbauera zupek w proszku w latach 60.). Stein jeszcze w czasie trwania mistrzostw został odesłany do domu. Tymczasem Schumacher (32), który w ćwierćfinałowym spotkaniu z Meksykiem obronił dwa rzuty karne, uważany był za jeden z najpewniejszych punktów zespołu; do czasu meczu finałowego. W '23 minucie najważniejszego spotkania rozminął się z piłką po rzucie wolnym Burruchagi, a José Luis Brown strzelił do pustej bramki. Po turnieju Schumacher opublikował swoje wspomnienia, w których w krytyczny sposób przedstawiał kolegów z kadry i selekcjonera. Beckenbauer zapowiedział, że będzie szukać nowego bramkarza. W październiku 1986 roku Schumacher rozegrał ostatnie spotkanie w drużynie narodowej.
Po mundialu siedmiu zawodników z podstawowej jedenastki pożegnało się z reprezentacją: Rummenigge, Jakobs, Briegel i Felix Magath (33, Hamburger SV) ze względu na wiek, Eder, który obniżył formę, zmagający się z kontuzjami prawy obrońca Karlheinz Förster (30, VfB Stuttgart) oraz Schumacher. Cztery lata później na mistrzostwach świata w 1990 roku z zawodników obecnych w Meksyku zagrali tylko Berthold, Augenthaler, Brehme, Matthäus, Littbarski i Völler.
Mistrzostwo świata 1990.
Mundial 1990 był w opinii wielu obserwatorów jednym z najsłabszych turniejów o Puchar Świata. Zawiedli główni faworyci – mistrzowie Europy Holendrzy, Brazylijczycy i Hiszpanie odpadli już w drugiej rundzie, a piłkarze Związku Radzieckiego, wicemistrzowie Starego Kontynentu, w grupie dali się wyprzedzić Kamerunowi. Poniżej oczekiwań spisała się także broniąca tytułu Argentyna, która, mimo iż doszła do finału, hołdowała defensywnemu i agresywnemu stylowi gry. Niemcy zdaniem obserwatorów wygrali, chociaż nie mieli w swoim składzie wielkich piłkarskich indywidualności, dzięki solidności, stabilnej formie i dyscyplinie taktycznej.
Beckenbauer w meczach grupowych stosował ustawienie 4-4-2, z Klausem Augethalerem (33 lata, Bayern Monachium) w roli cofniętego libero. Od spotkania z Holandią w 1/8 finału Niemcy grali schematem 5-3-2, do defensywy przesunięty został Thomas Berthold (26, AS Roma), ponadto miejsce Stefana Reutera (24, Bayern) na środku obrony zajął jego klubowy kolega Jürgen Kohler (25). Mimo iż w zespole występowało aż pięciu nominalnych obrońców, to właśnie Niemcy były najskuteczniejszą drużyną w turnieju (15 goli), zapewne dlatego, iż grający na flankach Berthold i Andreas Brehme (30) pełnili często role skrzydłowych i szybkimi podaniami na pole karne przeciwnika uaktywniali napastników.
Za rozgrywanie piłki odpowiedzialny był charyzmatyczny kapitan i lider drużyny Lothar Matthäus (29), strzelec czterech bramek, w tym decydującej o zwycięstwie w meczu ćwierćfinałowym z Czechosłowacją. Obok niego występowali Thomas Häßler (24, 1. FC Köln), grający często tuż za napastnikami, i dobrze wyszkolony technicznie Uwe Bein (30, Eintracht Frankfurt), których z powodzeniem zmieniał nominalny atakujący Pierre Littbarski (30, 1. FC Köln).
Duet napastników – Jürgen Klinsmann (26) i Rudi Völler (30) – zdobył razem sześć goli. Obaj piłkarze dobrze znali się z występów w Serie A (Klinsmann, tak jak Matthäus i Brehme, był zawodnikiem Interu Mediolan, a Völler – Romy). W razie konieczności (np. w spotkaniu z Czechosłowacją, kiedy Völler pauzował za czerwoną kartkę) jednego z nich zastępował Karlheinz Riedle (25) z Werderu Brema. Dwie bramki dla podopiecznych Beckenbauera padły z rzutów karnych. Ich skutecznymi egzekutorami byli Matthäus i Brehme, który trafił z jedenastu metrów w finale turnieju, wygranego przez Niemcy 1:0.
Po mundialu 1986, kiedy z reprezentacją pożegnał się Harald Schumacher, Beckenbauer miał kłopot z doborem pierwszego bramkarza. Przez długi czas jego faworytem był Eike Immel, ale został on obwiniony za porażkę Niemiec z Holandią w półfinale Euro 1988 i po tym turnieju już nigdy więcej nie zagrał w drużynie narodowej. Szansę dostał Bodo Illgner, który przez wiele lat był uczniem i zmiennikiem Schumachera w 1. FC Köln. Illgner, który w dniu finału miał 23 lata 3 miesiące i 1 dzień, jest najmłodszym bramkarzem, który kiedykolwiek wystąpił w najważniejszym meczu mistrzostw. Jako jedyny od pierwszej do ostatniej minuty brał udział we wszystkich spotkaniach nie tylko w turnieju, ale i w eliminacjach. W meczu z Anglią obronił rzut karny, dzięki czemu Niemcy trzeci raz z rzędu mogły wystąpić w finale.
Pierwszy raz w historii zdarzyło się, że w ostatnim meczu turnieju spotkały się drużyny, które na tym samym etapie rozgrywek grały ze sobą cztery lata wcześniej. Inaczej niż w 1986 roku finał nie był emocjonujący, a o zwycięstwie przesądził gol strzelony z rzutu karnego w 85 minucie.
Po mistrzostwach Beckenbauer podał się do dymisji. Pałeczkę przekazał swojemu asystentowi i dawnemu koledze z występów w drużynie narodowej Bertiemu Vogtsowi. Wraz z Beckenbauerem z reprezentacją pożegnali się Klaus Augenthaler i Pierre Littbarski.
Lata 1990–1998.
Mistrzostwach Europy 1996.
Po Mistrzostwach Świata 1994 kibice i dziennikarze domagali się zwolnienia Vogtsa. Zarzucali mu złe przygotowanie drużyny do turnieju i nieumiejętność wprowadzenia do niej dyscypliny (incydent z udziałem Stefana Effenberga). Za selekcjonerem wstawił się jednak Egidius Braun, ówczesny szef krajowej federacji.
Vogts postanowił wyciągnąć wnioski z amerykańskiego niepowodzenia; zmodernizował styl pracy i pokusił się o kilka kontrowersyjnych decyzji personalnych. Nie dał Effenbergowi szansy powrotu do kadry, zrezygnował z obrońcy Lothara Matthäusa, który skonfliktowany był z Sammerem i Klinsmannem, a w bramce postawił na doświadczonego, acz wcześniej będącego jedynie rezerwowym w drużynie narodowej Andreasa Köpke.
Dla 34-letniego Köpkego Euro 1996 było pierwszą piłkarską imprezą, na której wystąpił w podstawowej jedenastce. Znalazł się w kadrze na Mistrzostwa Świata 1990 i 1994 oraz Mistrzostwa Europy 1992, ale wówczas był jedynie zmiennikiem Bodo Illgnera. Po mundialu 1994 27-letni Illgner ogłosił zakończenie reprezentacyjnej kariery, a Vogts musiał wybrać nowego pierwszego bramkarza z duetu Köpke – Kahn. Postawił na starszego zawodnika Eintrachtu Frankfurt i zdaniem wielu obserwatorów nie pomylił się. Köpke przez cały turniej przepuścił tylko trzy gole (żadnego w rozgrywkach grupowych) i jako jedyny, prócz Davida Seamana, obronił rzut karny podczas zasadniczego czasu gry. Uznany został za najlepszego bramkarza turnieju. Po mistrzostwach był o krok od przejścia do FC Barcelony.
Linię obrony mieli tworzyć: zawodnik Bayernu Monachium Thomas Helmer (31 lat) oraz trzej piłkarze zespołu mistrza Niemiec Borussii Dortmund: Stefan Reuter (30), Matthias Sammer (29) i Jürgen Kohler (31). Jednak ten ostatni po czternastu minutach inauguracyjnego meczu z Czechami musiał opuścić boisko z powodu kontuzji. Zastąpił go Markus Babbel (24, Bayern). W poturniejowych komentarzach przeważała opinia, że defensywa mistrzów Europy złożona jest z doświadczonych rzemieślników, solidnych, lecz nie efektownych, wśród których najbardziej wyróżnili się stoperzy Helmer i Sammer, pełniący rolę libero. Sammer, strzelec dwóch bramek, wybrany został zresztą do najlepszej jedenastki mistrzostw, a pod koniec 1996 roku otrzymał Złotą Piłkę dla najlepszego piłkarza, grającego w klubach Europy.
Liderem drugiej linii był Andreas Möller (29, Borussia Dortmund), którego zabrakło w finale turnieju z powodu nadmiaru żółtych kartek. Christian Ziege (24, Bayern), obok Köpkego i Sammera, jedyny, który wystąpił we wszystkich meczach od pierwszej do ostatniej minuty, z powodzeniem radził sobie na lewej pomocy lub obronie (w defensywie grał w meczu finałowym), często pełnił funkcję klasycznego lewoskrzydłowego. Po przeciwnej stronie występował Thomas Häßler (30, Karlsruher SC), który słabsze przygotowanie fizyczne nadrabiał doświadczeniem i skutecznym wykonywaniem stałych fragmentów gry. Za przerywanie ataków przeciwnika już na jego połowie odpowiedzialny był defensywny pomocnik Dieter Eilts (32), od 1984 roku zawodnik Werderu Brema, w którego barwach grał aż do końca piłkarskiej kariery.
Za największą indywidualność mistrzowskiego zespołu uchodził kapitan drużyny Jürgen Klinsmann (32, Bayern). Przejął opaskę kapitańską po Matthäusie, którego Vogts odsunął od reprezentacji właśnie dlatego, aby skłócony z nim Klinsmann mógł mieć większy komfort gry. Mimo iż w czasie turnieju zmagał się z kontuzją (nie zagrał z jej powodu w półfinale z Anglią), zdobył trzy gole (dwa w grupowym spotkaniu z Rosją) i był najlepszym strzelcem drużyny. Jego partnerem w ataku był początkowo Fredi Bobic (25, VfB Stuttgart), ale później selekcjoner dawał najczęściej szansę weteranowi Stefanowi Kuntzowi (34, Beşiktaş JK), który pod nieobecność Klinsmanna zdobył gola w meczu z Anglikami. Odkryciem Vogtsa był 28-letni Oliver Bierhoff z Udinese Calcio. W finale wszedł na boisko w 69 minucie w roli "dżokera" i strzelił dwie decydujące o zwycięstwie bramki.
Niemcy awans z grupy zapewnili sobie już po dwóch pierwszych meczach (2:0 z Czechami i 3:0 z Rosją). W ostatnim zremisowali bezbramkowo z Włochami, sprawiając tym samym, że wicemistrzowie świata z 1994 roku musieli przedwcześnie wracać do domu. Po ćwierćfinałowym zwycięstwie z Chorwacją (2:1), w półfinale podopieczni Vogtsa spotkali się z gospodarzami turnieju Anglikami. Spotkanie zakończyło się remisem 1:1 i o tym, kto zagra w meczu finałowym decydować musiały rzuty karne, które bezbłędnie wykonywali Niemcy. W ostatniej kolejce jedenastek Köpke obronił strzał Garetha Southgate’a i dzięki temu, tak jak cztery lata wcześniej, drużyna niemiecka dotarła do najważniejszego etapu turnieju, w którym czekali już na nią Czesi. W finałowej batalii lepsi okazali się Klinsmann i spółka (2:1), mimo iż do 73 minuty przegrywali 0:1.
Ekipa Vogtsa była jednym z najstarszych zespołów, który zdobył mistrzostwo Europy. Średnia wieku wynosiła 30 lat, a aż sześciu piłkarzy z podstawowej jedenastki (Reuter, Kohler, Möller, Klinsmann, Köpke, Hässler) było w kadrze na Mistrzostwa Świata 1990. Dwóch z nich (Kohler, Klinsmann) grało nawet na Euro 1988. Zapewne dojrzały wiek wielu zawodników był jedną z przyczyn ich częstych kontuzji w czasie mistrzostw. Urazów nabawili się Kohler (zagrał niecały kwadrans w pierwszym spotkaniu), Reuter (z tego powodu odpoczywał w meczu z Rosją), Bobic (półfinał i finał), Klinsmann (półfinał) i Mario Basler, który doznał poważniej kontuzji już po zamknięciu list startowych i w turnieju nie zagrał ani minuty.
Ćwierćfinał mistrzostw świata 1998.
Mistrzowie Europy do czasu rozpoczęcia mundialu przegrali tylko jeden mecz. W marcu 1998 roku w towarzyskiej potyczce ulegli 1:2 obrońcom Pucharu Świata Brazylijczykom. W eliminacjach zajęli pierwsze miejsce, mimo remisów z niżej notowanymi rywalami (dwa z Portugalią i po jednym z Irlandią Północną i Ukrainą), a w ostatnich meczach sparringowych ograli mistrzów Afryki Nigeryjczyków oraz innych uczestników turnieju Kolumbijczyków. Dobre wyniki utwierdziły Bertiego Vogtsa w przekonaniu, że doświadczona ekipa, która dwa lata wcześniej zdobyła mistrzostwo Europy nie powinna być przebudowywana. Do Francji zabrał więc dwunastu piłkarzy z kadry na Euro 1996, a z młodych zawodników w pierwszej jedenastce pewne miejsce mieli tylko 26-letni obrońca Christian Wörns, rok młodszy Dietmar Hamann oraz 29-letni Jörg Heinrich. W inauguracyjnym spotkaniu mistrzostw, przeciw Amerykanom, w wyjściowym składzie znalazło się aż ośmiu piłkarzy powyżej trzydziestego roku życia.
Na kilka dni przed rozpoczęciem mundialu z kadry z powodu kontuzji wypadł najlepszy w ostatnim czasie zawodnik niemiecki, libero Matthias Sammer. Na jego miejsce selekcjoner powołał 32-letniego Olafa Thona (Schalke 04 Gelsenkirchen), który kilka miesięcy wcześniej powrócił do reprezentacji po czteroletniej nieobecności. Thon na mistrzostwach wystąpił tylko w trzech pierwszych meczach; w ostatnim spotkaniu grupowym doznał kontuzji i został zastąpiony przez 37-letniego Lothara Matthäusa (Bayern Monachium), najlepszego piłkarza Bundesligi sezonu 1997-1998. Już samo powołanie do kadry dla Matthäusa było niespodzianką, gdyż przez wiele lat był on skłócony z Vogtsem.
Niemcy zajęli w grupie pierwsze miejsce, choć w komentarzach często podkreślano, że grali wolno, nieefektownie i schematycznie. Na inaugurację pokonali Stany Zjednoczone 2:0 po golach kapitana Jürgena Klinsmanna i Andreasa Möllera, który niedługo potem został odsunięty na ławkę rezerwowych. W drugim spotkaniu, z Jugosławią, do '74 minuty przegrywali 0:2, ale zdołali doprowadzić do wyrównania. Ostatni mecz, z najsłabszym w grupie Iranem, wygrali 2:0. W drugiej rundzie spotkali się z Meksykiem i przez ponad godzinę zanosiło się na niespodziankę, bowiem podopieczni Manuela Lapuente prowadzili 1:0. W końcówce, podobnie jak w meczu z Jugosławią, Niemcy zdołali strzelić dwa gole i awansowali do ćwierćfinału, w którym zagrali z Chorwacją. Dwa lata wcześniej na mistrzostwach Europy wygrali z nią 2:1. We Francji jednak górą byli zawodnicy trenera Blaževicia. Wielu obserwatorów było zdziwionych nie tylko rozmiarami porażki (0:3), ale i stylem gry Niemców, którzy rzadko potrafili przedostać się na pole karne Chorwatów. Niemcy pierwszy raz od 1958 roku przegrali na mundialu różnicą trzech bramek, a drugi raz z rzędu odpadli już w ćwierćfinale.
Krytycy podkreślali, że przyczyną porażki były głównie błędy selekcjonera. Oskarżano go o brak spójnej wizji składu i organizacji gry oraz zbytnie przywiązanie do doświadczonych, wyeksploatowanych graczy, szczególnie do Andreasa Köpkego (36), rezerwowego w Olympique Marsylia, którego konkurent Oliver Kahn (28) zbierał wysokie oceny w barwach Bayernu Monachium. Köpke, okrzyczany po Euro 1996 najlepszym bramkarzem świata, po tamtym turnieju obniżył formę; w spotkaniu z Jugosławią przepuścił piłkę pod brzuchem, a przeciw Chorwatom zawinił przy utracie dwu goli. Ponadto zarzucono selekcjonerowi niedostrzeżenie słabszej formy bocznych pomocników, Jörga Heinricha (29, Borussia Dortmund) i Christiana Ziege (28, A.C. Milan). Fala surowej krytyki spadła na Vogtsa szczególnie po spotkaniu ze znacznie niżej notowaną Chorwacją, kiedy w drugiej połowie zamiast wzmocnić drugą linię, wprowadził na boisko trzeciego i czwartego napastnika (33-letniego Ulfa Kirstena i młodszego o rok Olafa Marschalla).
Wśród tych, którzy mogli wracać z Francji z tarczą, wymieniano najczęściej duet napastników Jürgen Klinsmann (34, Tottenham Hotspur) – Oliver Bierhoff (30, Udinese Calcio), który wspólnie zdobył sześć goli, to jest 75% wszystkich bramek strzelonych przez Niemców w czasie turnieju. Zdaniem obserwatorów nie zawiedli także zastępca Ziege Michael Tarnat (29, Bayern Monachium) oraz młodzi defensywni pomocnicy Dietmar Hamann (25, Bayern) i Jens Jeremies (24, TSV 1860 Monachium).
Mimo jednoznacznej oceny występu reprezentacji, jaka pojawiła się w mediach, prezes Niemieckiego Związku Piłki Nożnej Egidius Braun, podobnie jak cztery lata wcześniej, udzielił poparcia Bertiemu Vogtsowi i zapowiedział, że trener poprowadzi kadrę w eliminacjach do Euro 2000. Przed pierwszym spotkaniem z Turcją, na początku września, Niemcy mieli zaplanowany udział w miniturnieju towarzyskim na Malcie. Po mistrzostwach kariery reprezentacyjne zakończyli Klinsmann, Kohler, Thon, Stefan Reuter, Thomas Helmer i Köpke, więc Vogts zmuszony był skorzystać z nowych zawodników. Ukłonem w stronę dziennikarzy było powołanie ówczesnego lidera drugiej linii Bayernu Monachium Stefana Effenberga, którego wyrzucił z kadry w 1994 roku. Stwierdził wówczas, że dopóki będzie selekcjonerem, Effenberg nie zagra w drużynie narodowej. Niemcy z Effenbergiem oraz wieloma nowymi piłkarzami (Thomas Linke, Stephan Paßlack, Marko Rehmer, Stefan Beinlich, Paulo Rink, Christian Nerlinger i Jörg Albertz) wygrali 2:1 z Maltą i zremisowali 1:1 z Rumunią, ale wciąż zarzucano im zbytnie przywiązanie do defensywy, brak polotu i złe przygotowanie fizyczne. Vogts po kolejnej ostrej krytyce postanowił po ośmiu latach pracy podać się do dymisji.
Lata 1998–2000.
Faza grupowa mistrzostw Europy 2000.
Na następcę Vogtsa wybrano Ericha Ribbecka, co wzbudziło sprzeciw nie tylko kibiców i dziennikarzy, ale i środowiska trenerskiego w Niemczech. Po pierwsze Ribbeck miał już 61 lat i największe sukcesy szkoleniowe za sobą (ostatni – Puchar UEFA z Bayerem 04 Leverkusen – odniósł w 1988 roku), a po drugie od ponad dwóch lat przebywał na emeryturze. Prasa insynuowała, że wybór Ribbecka, który według tradycji wskazywania selekcjonerów w Niemczech powinien zostać szkoleniowcem kadry już w 1984 roku (właśnie aż do 1984 każdy kolejny selekcjoner był asystentem poprzedniego; Ribbeck w latach 1978–1984 pełnił taką funkcję przy Juppie Derwallu), mógł być formą zadośćuczynienia doświadczonemu i wpływowemu trenerowi. Inna sprawa, że wielu poważniejszych kandydatów na stanowisko opiekuna reprezentacji, jak Jupp Heynckes i Ottmar Hitzfeld, nie przyjęło propozycji szefa piłkarskiej federacji.
Nowy selekcjoner zaczął swoją kadencję od porażki z Turcją w eliminacjach do Mistrzostw Europy 2000. I chociaż Niemcy zakończyli kwalifikacje na pierwszym miejscu w grupie, to w międzyczasie w spotkaniach towarzyskich przegrali ze Stanami Zjednoczonymi (dwukrotnie, 0:3 i 0:2), Szkocją (0:1) i Brazylią (0:4). Ribbeck niemal codziennie znajdował się w ostrzu krytyki niemieckich dziennikarzy, którzy zarzucali mu preferowanie defensywnego stylu gry, kurczowe trzymanie się doświadczonych piłkarzy i niechęć do odmłodzenia kadry. Na mistrzostwa powołał m.in. prawie 40-letniego Lothara Matthäusa, 35-letniego Ulfa Kirstena i 34-letniego mistrza Europy z 1996 roku Thomasa Häßlera, który ostatni raz w drużynie narodowej zagrał w czerwcu 1998 roku.
W czasie turnieju Ribbeck nie mógł się zdecydować na jedno rozwiązanie taktyczne (w dwóch pierwszych meczach reprezentacja zagrała systemem 1-3-5-2, w ostatnim – 1-4-4-2) i na skład podstawowej jedenastki. W trzech spotkaniach na boisku pojawiło się aż osiemnastu zawodników; wszystkie mecze od pierwszej do ostatniej minuty rozegrali tylko bramkarz Oliver Kahn i stoper Jens Nowotny. Niemcy w inauguracyjnym spotkaniu z Rumunią zremisowali 1:1, a ostatnie dwa mecze przegrali – prestiżową potyczkę z Anglią (0:1) i z Portugalią (0:3), która zagrała w rezerwowym składzie. Obrońcy mistrzowskiego tytułu zakończyli udział w turnieju na ostatnim miejscu w grupie z jedną strzeloną bramką.
Po pożegnaniu z kadrą Andreasa Köpkego jedynym kandydatem do objęcia miejsca w reprezentacyjnej bramce był Kahn
(31, Bayern Monachium), już wówczas uważany za jednego z najlepszych na tej pozycji w Europie. Na mistrzostwach Europy, które były jego debiutem na wielkim międzynarodowym turnieju, dał się pokonać napastnikom rywali pięciokrotnie. W spotkaniu z Portugalią przy jednym z trzech goli Sérgio Conceiçao (zaliczył wówczas hat trick) przepuścił piłkę między rękami (bramka ta przypominała gol puszczony przez Luisa Arconadę w finale Euro 1984), a następnie sfaulował pomocnika S.S. Lazio, który murawę opuścił na noszach.
Linią obrony kierował Lothar Matthäus z New York/New Jersey Metro-Stars. Dla 39-letniego stopera, który rok wcześniej grał z Bayernem Monachium w finale Ligi Mistrzów, mistrzostwa Europy były ósmym turniejem, na którym wystąpił z reprezentacją. Matthäus postanowił zakończyć reprezentacyjną karierę już po Mundialu 1998, ale Ribbeck namówił go do dalszej gry. Partnerami niemieckiego weterana byli trzynaście lat młodszy Jens Nowotny z Bayeru 04 Leverkusen oraz 31-letni Thomas Linke (Bayern Monachium) lub 28-letni Marko Rehmer (Hertha BSC).
W pomocy wystąpiło tylko dwu piłkarzy, którzy zadebiutowali w czasie kadencji Ribbecka – 20-letni Sebastian Deisler z Herthy i cztery lata starszy Michael Ballack z Leverkusen. Obaj jednak pojawili się na boisku dopiero w drugim spotkaniu, w pierwszym w ich miejsce zagrali doświadczeni Häßler i Markus Babbel (28, Bayern). Linię pomocy, która w każdym spotkaniu podlegała modyfikacjom, uzupiełniali najczęściej: Christian Ziege (28, Middlesbrough FC; 90 minut na boisku), Jens Jeremies (26, Bayern; 90 minut), Dietmar Hamann (27, ; 90 minut), Marco Bode (31, Werder Brema; 58 minut) oraz Mehmet Scholl (30, Bayern; 240 minut), strzelec jedynej dla Niemców bramki w turnieju.
Najwięcej wątpliwości Ribbecka wzbudziła obsada linii ataku. Przeciw Rumunom wybiegli Paulo Rink (27, Bayer 04 Leverkusen), Brazylijczyk z niemieckim paszportem, i Oliver Bierhoff (32, A.C. Milan), ale obaj okazali się nieskuteczni. Z Anglikami zagrali więc Carsten Jancker (26, Bayern Monachium) i Ulf Kirsten (35, Bayer Leverkusen), a w ostatnim spotkaniu na boisku pojawili się Jancker i przesunięty z pomocy Bode. Jeden z faworytów selekcjonera – Rink – uznany został przez wielu dziennikarzy za jednego z najsłabszych zawodników w ekipie; później już żaden z kolejnych trenerów kadry nie powołał go do reprezentacji.
Po mistrzostwach Ribbeck podał się do dymisji i jednocześnie zakończył karierę szkoleniową. Jego następcą miał zostać szkoleniowiec Bayeru Leverkusen Christoph Daum, ale w tym samym czasie wyszło na jaw, że jest on uzależniony od narkotyków. Daum nie tylko nie został selekcjonerem, ale musiał wyjechać z kraju, gdyż w Niemczech nie chciał go zatrudnić żaden klub. Ostatecznie funkcję trenera kadry powierzono Rudiemu Völlerowi.
Lata 2000–2004.
Wicemistrzostwo świata 2002.
Reprezentacja Niemiec od kilku lat znajdowała się w piłkarskiej zapaści; ostatni wielki sukces odniosła w 1996 roku, a występy na mundialu 1998 i szczególnie Euro 2000 uznane zostały w kraju trzykrotnych mistrzów świata za kompromitację. W Bundeslidze brakowało młodych, utalentowanych piłkarzy, więc siłą rzeczy trzon reprezentacji cały czas oparty był na zawodnikach doświadczonych. Nowy selekcjoner Rudi Völler rozpoczął swoją kadencję od trzech cennych zwycięstw (4:1 w spotkaniu towarzyskim z Hiszpanią oraz 2:0 z Grecją i 1:0 z Anglią w kwalifikacjach do mistrzostw świata), później jednak jego podopieczni dwukrotnie w eliminacjach zremisowali z Finlandią i we wrześniu 2001 roku wysoko ulegli Anglikom w meczu rewanżowym. Porażka 1:5 w Monachium oznaczała konieczność gry w barażach. Podczas dwumeczu z Ukrainą (1:1, 4:1) na nowego lidera drużyny wybił się Michael Ballack.
Przed turniejem plaga urazów wyeliminowała kilku podstawowych zawodników, Völler szczególne problemy mógł mieć z obsadą linii obrony, bowiem z kadry wypadli: Christian Wörns, Jens Nowotny i Jörg Heinrich. Stąd obecność w podstawowej jedenastce 21-letniego Christopha Metzeldera, mistrza Niemiec z Borussią Dortmund, który jednak w reprezentacji przed mistrzostwami rozegrał jedynie sześć spotkań, i Thomasa Linke (33), nie zawsze mieszczącego się w pierwszym składzie Bayernu Monachium. Ostatnie ogniwo defensywy stanowił Carsten Ramelow (28, Bayer 04 Leverkusen), nominalny pomocnik, z konieczności grający na pozycji środkowego obrońcy. Z powodu kontuzji zabrakło także graczy drugiej linii – uważanego za wielką nadzieję niemieckiej piłki Sebastiana Deislera i Mehmeta Scholla.
Niemcy rozpoczęli od mocnego uderzenia, pokonując w inauguracyjnym meczu Arabię Saudyjską 8:0. Zwycięstwo to było najwyższym w finałach mistrzostw świata od 1982 roku, kiedy Węgrzy rozgromili 10:1 Salwador. W dwóch ostatnich spotkaniach grupowych piłkarze niemieccy pechowo zremisowali z Irlandią (gola stracili w 90 minucie) i ograli 2:0 mistrza Afryki Kamerun. Po efektownym (11 goli) wygraniu grupy, podopieczni Völlera przestali zdaniem komentatorów imponować świeżością i polotem, i rozpoczęli trwający aż do spotkaniach finałowego pokaz boiskowej kalkulacji połączony z przesadnym przywiązaniem do defensywy. Najpierw zanotowali 1:0 (gol Olivera Neuville’a strzelony na dwie minuty przed końcem) z Paragwajem i taki sam wynik w ćwierćfinałowym meczu ze Stanami Zjednoczonymi oraz w półfinale ze współgospodarzami turnieju Koreańczykami. W finale niemiecka solidność okazała się zbyt słaba na Brazylijczyków, którzy wygrali po dwu golach Ronaldo i zostali po raz piąty w historii mistrzami świata.
Hołdowane przez Völlera ustawienie 3-5-2 zmieniało się często w czasie meczu na 4-4-2, np. w półfinale z Koreą Południową, kiedy podopieczni Guusa Hiddinka zagrali trzema napastnikami. Pozycję prawego obrońcy zajmował wówczas Torsten Frings (26, Werder Brema), piłkarz wszechstronny, mogący grać nawet na prawym skrzydle. Pomocnik Bernd Schneider (29, Bayer), według obserwatorów najlepiej wyszkolony technicznie zawodnik reprezentacji, występował zazwyczaj na prawej pomocy, ale zdarzało mu się operować tuż za napastnikami (np. w finale). Jego vis-à-vis starszy o rok Christian Ziege (Tottenham Hotspur) częściej wspomagał defensywę, aniżeli włączał się do ataków. On i Dietmar Hamann (29, ) w razie konieczności zamieniali się w czwartego i piątego obrońcę.
Skuteczność Miroslava Klose (24), Polaka z pochodzenia i jednego z największych odkryć Völlera, wyczerpała się na meczach grupowych. Jego partnerem w linii napadu na początku był Carsten Jancker (28, Bayern), a z czasem coraz mocniejszą pozycję wyrobił sobie Oliver Neuville (29, Bayer), który w podstawowej jedenastce grał od meczu z Paragwajem, w którym zresztą strzelił decydującą o zwycięstwie bramkę. Od czasu do czasu z ławki rezerwowych wchodzili weteran Oliver Bierhoff (34, AS Monaco) i urodzony w Ghanie Gerald Asamoah (24, Schalke 04 Gelsenkirchen).
W mediach przeważała opinia, że Niemcy są przeciętną drużyną, z jedną tylko wybitną piłkarską indywidualnością, dzięki której zaszli w turnieju tak wysoko. Miał nią być kapitan drużyny 33-letni bramkarz Oliver Kahn, od wielu już lat uznawany za najlepszego na świecie. Zawodnik Bayernu Monachium, debiutujący w pierwszej jedenastce na mistrzostwach świata (wcześniej znalazł się w kadrze na mundiale 1994 i 1998, ale był tam tylko rezerwowym), aż do finału przepuścił tylko jedną bramkę. W czasie turnieju nie tylko wyrósł na prawdziwą gwiazdę drużyny narodowej, ale i, jak pisał Zbigniew Mucha, dziennikarz tygodnika "Piłka Nożna":
Kahn pomylił się w turnieju tylko raz, ale za to w najważniejszym meczu. W '67 minucie spotkania finałowego wypuścił piłkę z rąk po strzale Rivaldo. Jego kiks wykorzystał Ronaldo, który zdobył gola na 1:0. Powtórzyła się tym samym sytuacja z 1986 roku, kiedy ratujący wielokrotnie zespół przed utratą bramki Harald Schumacher popełnił błąd w ostatnim spotkaniu turnieju, błąd kosztujący Niemców Puchar Świata.
Za najważniejszego po Kahnie zawodnika reprezentacji uchodził rozgrywający Michael Ballack (26, Bayer). Umiał nie tylko celnie podać piłkę do napastników, ale i w najważniejszych meczach – ze Stanami Zjednoczonymi i Koreą Południową – wyręczyć ich. Jego bramki zadecydowały w dużej mierze o awansie Niemców do finału. Jednak nadmiar żółtych kartek sprawił, że sam Ballack nie mógł wystąpić w spotkaniu z Brazylią.
Faza grupowa mistrzostw Europy 2004.
W eliminacjach do Euro 2004 podopieczni Rudiego Völlera wprawdzie nie przegrali ani jednego meczu i zajęli w swojej grupie pierwsze miejsce, ale zanotowali kilka wyników, które wielu obserwatorów uznało za niespodzianki, jak remis u siebie z Litwą, podział punktów w spotkaniach ze Szkocją i Islandią oraz skromne 2:0 z Wyspami Owczymi (do '90 minuty utrzymywał się remis 0:0). W komentarzach przed turniejem często podkreślano, że w ekipie niemieckiej, oprócz Michaela Ballacka i popełniającego coraz więcej błędów Olivera Kahna, nie ma wyróżniających się indywidualności. Atmosfery wokół drużyny narodowej nie poprawiła odniesiona w meczu towarzyskim w kwietniu 2004 roku, na dwa miesiące przed rozpoczęciem mistrzostw, porażka 1:5 z Rumunią.
Z kadry, która dwa lata wcześniej zdobyła wicemistrzostwo świata, do Portugalii pojechało zaledwie dwunastu zawodników, w tym tylko jeden obrońca (Frank Baumann, wówczas rezerwowy) i jeden napastnik (Klose). Po mundialu kariery reprezentacyjne zakończyli Oliver Bierhoff i Marco Bode oraz podczas eliminacji Carsten Jancker, Lars Ricken i Jörg Böhme. Völler, który miał w 2002 roku problemy z poskładaniem defensywy, tym razem postawił na zupełnie nowe twarze; na mistrzostwa nie zostali powołani Christoph Metzelder (kontuzja), Thomas Linke (słaba forma) i Carsten Ramelow (kontuzja), a w ich miejsce pojawili się młodzi Philipp Lahm (23 lata, VfB Stuttgart) i Arne Friedrich (25, Hertha BSC) oraz doświadczeni Jens Nowotny (30, Bayer 04 Leverkusen) i Christian Wörns (32, Borussia Dortmund). Najwyższe noty otrzymał najmłodszy Lahm, który nie ograniczał się do obrony, ale często inicjował lewą stroną akcje zaczepne.
W każdym meczu grupowym selekcjoner stosował inny system taktyczny. Inauguracyjny mecz z Holandią, zremisowany 1:1 (do '81 minuty Niemcy prowadzili), podopieczni Völlera zaczęli w ustawieniu 4-2-1-2-1, tj. czterech obrońców, dwu pomocników defensywnych, rozgrywający, dwu skrzydłowych i napastnik. W drugim spotkaniu, z teoretycznie słabszą Łotwą, Niemcy zagrali z dwoma napastnikami (4-1-1-2-2), co jednak nie miało wpływu na skuteczność, bowiem wynik po dziewięćdziesięciu minutach był bezbramkowy. Kiedy w ostatniej potyczce przyszło grać o awans z Czechami, którzy wybiegli w rezerwowym składzie, selekcjoner postanowił powrócić do systemu, który pomógł mu odnieść sukces na ostatnim mundialu – 3-2-2-1-2, tj. trzech obrońców, dwu defensywnych pomocników, dwu skrzydłowych (w tym przesunięty z obrony Lahm), rozgrywający i dwu napastników (jednym z nich Ballack). Efektem była porażka 1:2 i pożegnanie się z turniejem bez zwycięstwa, z dwoma strzelonymi bramkami.
Wydaje się, że właśnie brak skuteczności był największą bolączką Niemców. Selekcjoner był krytykowany przez dziennikarzy za wystawianie w składzie Kevina Kurányiego (22, VfB Stuttgart) lub Thomasa Brdarica (29, Hannover 96), podczas gdy na ławce siedział uważany za nadzieję Bundesligi 19-letni Lukas Podolski z 1. FC Köln. Odkrycie poprzedniego mundialu Miroslav Klose (26, 1. FC Kaiserslautern) po tamtym turnieju obniżył formę i na Euro 2004 wchodził na boisko dopiero w końcówkach spotkań. W meczu z Łotwą szansę gry od pierwszej minuty dostał Fredi Bobic (32, Hertha BSC).
Strzelcami obu bramek dla reprezentacji byli pomocnicy, Torsten Frings (28, Borussia Dortmund) i najbardziej chwalony piłkarz niemiecki Michael Ballack (28, Bayern Monachium). Frings, który trafił w meczu z Holandią z rzutu wolnego, przez Völlera ustawiany był na lewej stronie, co zdaniem wielu obserwatorów odbiło się niekorzystnie na efektywności jego gry. Po prawej występował Bernd Schneider (31, Bayer Leverkusen), ale ani on, ani defensywni Dietmar Hamann (31, Liverpool F.C.), czy Frank Baumann (29, Werder Brema), nie potrafili wziąć na siebie ciężaru konstruowania ataku. W efekcie niemal każda akcja ofensywna musiała przechodzić przez Ballacka, co szybko zostało rozszyfrowane przez rywali, którzy podwajali mu krycie. Dziennikarze mieli pretensje do selekcjonera, że nie daje szans 20-letniemu Bastianowi Schweinsteigerowi (Bayern Monachium).
Przed mistrzostwami obawiano się o formę kapitana reprezentacji Olivera Kahna (35), który notował coraz więcej błędów w barwach Bayernu Monachium. Mówiło się, że podczas turnieju może go zastąpić Jens Lehmann (35), świeży nabytek Arsenalu, ale Völler ostatecznie nie zdecydował się na roszadę w bramce. Kahn nie zawinił przy żadnym z trzech puszczonych goli, ale bronił mniej pewnie niż dwa lata wcześniej.
Po odpadnięciu z turnieju selekcjoner Völler oświadczył, że chciałby wypełnić swój kontrakt i pracować z kadrą do finałów Mistrzostw Świata 2006, ale nazajutrz – pod presją mediów i kibiców – złożył dymisję. Na jego następcę typowany był Ottmar Hitzfeld, niedawno zwolniony z Bayernu Monachium. Hitzfeld jednak zrezygnował z oferty, tłumacząc się przemęczeniem i potrzebą odpoczynku. Problem ze znalezieniem nowego trenera kadry okazał się trudniejszy niż początkowo myślano. Po Hitzfeldzie w grę wchodził przede wszystkim Otto Rehhagel, który doprowadził Grecję do tytułu mistrza Europy, ale on zdecydowanie odmówił. Później rozpatrywano kandydatury Juppa Heynckesa, Thomasa Schaafa, Felixa Magatha, Christopha Dauma i Volkera Finke, lecz wszyscy stwierdzili, że wolą dalej pracować w swoich klubach. Najpoważniejszym kandydatem był Lothar Matthäus, od pół roku prowadzący reprezentację Węgier. Ostatecznie na kilka dni przed sierpniowym meczem z Austrią zawieszono rozmowy z Matthäusem i postawiono na mistrza świata z 1990 roku i mistrza Europy z 1996 roku Jürgena Klinsmanna, który mieszkał na stałe w Stanach Zjednoczonych i nigdy wcześniej nie pracował w charakterze trenera.
Lata 2004–2006.
Jürgen Klinsmann przejął od swojego dawnego kolegi z kadry stery reprezentacji nie mając żadnego trenerskiego doświadczenia. Od początku swojej pracy jego decyzje i styl prowadzenia drużyny narodowej były przedmiotem krytyki niemieckich dziennikarzy. Prasa zarzucała mu, że nie mieszka na stałe w Niemczech, tylko w Kalifornii, że szefem banku informacji jest Szwajcar, a za przygotowanie fizyczne odpowiada Amerykanin. Kontrowersje wywołał jego pomysł, aby funkcję dyrektora sportowego powierzyć Bernhardowi Petersowi, byłemu selekcjonerowi reprezentacji w hokeju na trawie (ostatecznie stanowisko to objął Matthias Sammer). Z inicjatywy Klinsmanna doszło także do zmiany koloru koszulek reprezentacji.
Drużyna narodowa pod jego selekcjonerskim okiem rozegrała do czasu rozpoczęcia mistrzostw (Niemcy jako gospodarz nie brali udziału w eliminacjach) 27 meczów, z których wygrała 15, zremisowała – 8, a przegrała 5. Spotkania z najsilniejszymi rywalami (Brazylia, Argentyna, Holandia i Francja) kończyły się zwykle wynikiem 0:0, 1:1 lub 2:2. Klinsmannowi przydarzyło się kilka nieoczekiwanych wpadek, jak porażki z Koreą Południową, Słowacją i Turcją.
Przed mundialem w 2006 roku w komentarzach niemieckich dziennikarzy z jednej strony podkreślało się, że w poprzednich dwu latach drużyna grała wyłącznie spotkania towarzyskie i nie ma odpowiedniego przygotowania psychicznego do rozgrywania meczów o najwyższą stawkę, a jej selekcjonerowi brak doświadczenia w prowadzeniu zespołu, z drugiej przypominało się casus Franza Beckenbauera, który w 1984 roku również został trenerem kadry nigdzie wcześniej nie pracując w charakterze szkoleniowca, a sześć lat później poprowadził Niemców do tytułu mistrza świata.
Brązowy medal mistrzostw świata 2006.
W kadrze na mistrzostwa było dziesięciu piłkarzy, którzy cztery lata wcześniej zdobyli wicemistrzostwo świata. Średnia wieku zawodników wynosiła 27 lat. Klinsmann zabrał tylko czterech graczy Bayernu Monachium, klubu, który na wszystkich poprzednich turniejach miał największą reprezentację swoich piłkarzy. Selekcjoner nie włączył do mundialowej „23” dotychczasowego lidera ataku Kevina Kurányi (24 lata, Schalke 04 Gelsenkirchen) oraz pomocników Fabiana Ernsta (27, Schalke) i Sebastiana Deislera (26, Bayern Monachium). Doświadczony defensor Christian Wörns (34, Borussia Dortmund) na początku roku został wyrzucony z kadry za publiczne krytykowanie poczynań selekcjonera, a 36-letniemu Mehmetowi Schollowi (Bayern Monachium) w uzyskaniu pierwszego po czteroletniej przerwie powołania do reprezentacji nie pomogła petycja podpisana przez 175 tysięcy kibiców.
Niemcy w inauguracyjnym meczu mistrzostw zagrali efektownie i skutecznie (zwycięstwo 4:2 z Kostaryką), i zdaniem wielu komentatorów właśnie dobra gra w ataku, efektowny styl gry, żywiołowość, swoboda taktyczna i agresywność w odbiorze były największymi atutami drużyny w ciągu całego mundialu. Po awansie z grupy (po 1:0 z Polską i 3:0 z Ekwadorem), w 1/8 finału podopieczni Klinsmanna spotkali się ze Szwecją. Już po '12 minutach prowadzili 2:0, a później jeszcze dwukrotnie trafiali w słupek bramki strzeżonej przez Andreasa Isakssona. W kolejnej rundzie dopiero po rzutach karnych (1:1, k. 4:2) ograli Argentyńczyków. Drogę do finału zamknęli im Włosi; po 90 minutach utrzymywał się bezbramkowy remis, a kiedy pod koniec dogrywki większość kibiców myślała już o rzutach karnych Fabio Grosso i Alessandro Del Piero dwukrotnie zaskoczyli niemieckich obrońców. W spotkaniu o trzecie miejsce Niemcy ograli 3:1 Portugalię.
Przez wiele miesięcy przed mundialem kibice i dziennikarze niemieccy zastanawiali się, kto będzie pierwszym bramkarzem reprezentacji. Dwaj pretendenci do koszulki z numerem jeden 37-latkowie Oliver Kahn i Jens Lehmann w czasie selekcjonerskiej kadencji Klinsmanna grali na zmianę; golkiper Bayernu Monachium wystąpił w dwunastu meczach, a zawodnik Arsenalu Londyn – w jedenastu. Ten pierwszy cieszył się szacunkiem autorytetów piłkarskich (Franz Beckenbauer, Sepp Maier), którzy przypominali, że to w dużej mierze dzięki jego skutecznym interwencjom w 2002 roku Niemcy zagrały w finale mistrzostw świata, ale za Lehmannem w internetowej sondzie opowiedzało się większość kibiców. Ostatecznie w połowie maja Klinsmann ogłosił, że na Weltmeisterschaft grać będzie Jens Lehmann, który w Lidze Mistrzów nie puścił gola przez 917 minut (rekord). Lehmann nie zaliczył wielu interwencji, bronił szczęśliwie. Wprawdzie przepuścił pięć goli, ale żaden nie obciążał jego konta. W konkursie rzutów karnych w ćwierćfinale z Argentyną obronił dwie jedenastki.
Za najsłabsze ogniwo drużyny wielu komentatorów uznało parę wysokich stoperów Christopha Metzeldera (26 lat, Borussia Dortmund) i Pera Mertesackera (22, Hannover 96), oraz prawego obrońcę Arne Friedricha (27, Hertha BSC). Szczególnie Friedrich spotkał się z krytyką, kiedy po jego dwu błędach Niemcy stracili dwa gole w spotkaniu z Kostaryką. Klinsmann jednak pozostał konsekwentny i do końca turnieju nie dokonał roszady na tych pozycjach. Żaden z nich (z wyjątkiem stoperów, którzy byli na polu karnym przeciwnika w czasie wykonywania rzutów rożnych) nie brał udziału w akcjach ofensywnych. Inaczej niż lewy obrońca Philipp Lahm (23, Bayern Monachium), aktywny w ataku, zazwyczaj pełnił funkcję skrzydłowego. Często zamykał akcję strzałem zza pola karnego, tak jak w spotkaniu z Kostaryką, w którym zdobył gola.
Niemcy atakowali na dwa sposoby. Albo szukali okazji strzeleckich po dośrodkowaniach na pole karne Lahma, ewentualnie Bastiana Schweinsteigera, z lewej strony, albo decydowali się na bezpośredni strzał zza pola karnego. Prawie w ogóle nie przeprowadzali akcji środkiem pola. Nie potrafili też wykorzystać stałych fragmentów gry: w trzech meczach grupowych i w spotkaniu ze Szwecją podopieczni Klinsmanna nie oddali ani jednego celnego strzału z rzutu wolnego, a tylko jeden rzut rożny zakończył się uderzeniem na bramkę.
Wobec słabszej dyspozycji środkowych obrońców w defensywie skutecznie poczynali sobie asekurujący stoperów Torsten Frings (30, Werder Brema) i kapitan Michael Ballack (30, Bayern). Ponadto Frings przejął od Ballacka, który był w czasie mundialu w gorszej formie (przed mistrzostwami długo zmagał się z kontuzją), zadania typowego rozgrywającego; rozdzielał piłki, kierował rytmem budowania akcji ofensywnych i sam strzelał na bramkę. Drugim rozgrywającym był Bernd Schneider (33, Bayer 04 Leverkusen), kreatywny, inteligentny, częściej aniżeli na prawej stronie grający w środku pola, przed Fringsem i za napastnikami. Nierzadko angażował się w pojedynki 1 na 1. Jego vis-à-vis Bastian Schweinsteiger (22, Bayern) również schodził do środka (na lewej stronie zastępował go obrońca Lahm), dzięki czemu obszar przed polem karnym i w nim był zagęszczony i zdominowany przez zawodników niemieckich. Schweinsteiger w meczu z Portugalią zdobył dwa gole i zapisał asystę.
Osiem bramek strzelił duet napastników o polskich korzeniach: Miroslav Klose (28, Werder) – Lukas Podolski (21, 1. FC Köln). Podczas gdy Podolski był typowym atakującym, czyhającym na okazję strzelecką, Klose często cofał się i sam próbował rozgrywać akcję. Z dobrej strony pokazali się rezerwowi Oliver Neuville (33, Borussia Mönchengladbach), który strzelił jedynego gola w meczu z Polską, i szybki David Odonkor (22, Borussia Dortmund). Klose został pierwszym od 1970 roku niemieckim królem strzelców mundialu.
Po turnieju wielu komentatorów podkreślało, że jeszcze nigdy w historii nie było tak radośnie i efektownie grającej reprezentacji Niemiec. Mimo próśb kibiców, działaczy piłkarskich i polityków (w tym samej kanclerz Angeli Merkel), Klinsmann, tłumacząc się dobrem rodziny, mieszkającej na stałe w Stanach Zjednoczonych, złożył dymisję. Pałeczkę przekazał swojemu asystentowi Joachimowi Löwowi.
Od 2006.
2008 rok – srebrny medal mistrzostw Europy.
Po dwóch zwycięstwach nad Polską (2:0) i reprezentacją Austrii (1:0) oraz porażce z Chorwacją (2:1) Niemcy zdołali wyjść z grupy z drugiego miejsca. W ćwierćfinale zmierzyli się z ekipą Portugalii, którą pokonali 3:2 po bardzo emocjonującym meczu. W półfinale wygrali z reprezentacją Turcji również 3:2.
A 29 czerwca 2008 roku w finale na stadionie w Wiedniu ulegli Hiszpanom 0:1.
Brązowy medal mistrzostw świata 2010.
Mistrzostwa świata w 2010 reprezentacja Niemiec zaczęła od spektakularnego zwycięstwa nad Australią 4:0, następnie zaskakująco przegrali z Serbią 0:1 a zmagania w grupie zakończyli zwycięstwem nad Ghaną 1:0. Niemcy ostateczne zajęli 1 miejsce w grupie i awansowali do 1/8 finału. W 1/8 finału pewnie pokonali Anglię 4:1, w ćwierćfinale rozgromili Argentynę 4:0. W półfinale polegli późniejszym Mistrzom świata Reprezentacji Hiszpanii 0:1, a w meczu o 3 miejsce pokonali Urugwaj 3:2.
Półfinał mistrzostw Europy 2012.
Drużyna Joachima Löwa wygrała wszystkie mecze w grupie i pewnie awansowała do fazy pucharowej. Pokonała Portugalię 1:0, Holandię 2:1 oraz Danię 2:1.
W ćwierćfinale Niemcy podjęli Greków, z którymi również nie mieli większych problemów. Pokonując ich 4:2 zapewnili sobie byt w pierwszej czwórce turnieju.
Niemcy pożegnali się z imprezą 28 czerwca 2012 po niespodziewanej porażce 1:2 w półfinałowym meczu z Włochami na Stadionie Narodowym w Warszawie. Obie bramki dla Włochów zdobył Mario Balotelli, a dla Niemców z rzutu karnego Mesut Özil.
Mistrzostwo świata 2014.
W fazie grupowej Niemcy pokonali spektakularnie Portugalię 4:0, a następnie zaskakująco zremisowali z Ghaną 2:2. Fazę grupową zakończyli zwycięstwem nad Stanami Zjednoczonymi 1:0 i tym samym pewnie awansowali do 1/8 finału z 1 miejsca w grupie. Reprezentacja Niemiec pokonała w 1/8 finału Algierię 2:1 po dogrywce. W ćwierćfinale pokonali Francję 1:0. Po wysokiej sensacyjnej wygranej nad Brazylią 7:1 zagwarantowali sobie grę w finale. W nim pokonali w dogrywce Argentynę 1:0 i zostali po raz czwarty w swojej historii mistrzem świata.
Półfinał mistrzostw Europy 2016.
Reprezentacja Niemiec w eliminacjach do Mistrzostw Europy 2016 grała w grupie D razem z Polską, Irlandią, Szkocją, Gruzją i Gibraltarem. W 10 rozegranych spotkaniach odniosła ona 7 zwycięstw (dwukrotnie ze Szkocją, Gibraltarem, Gruzją, i raz z Polską), raz zremisowała (z Irlandią) i dwa razy przegrała (z Polską i Irlandią). Zdobyła tym sposobem 22 punkty i zajęła pierwsze miejsce w grupie, co pozwoliło jej na bezpośredni awans, bez konieczności rozgrywania meczów barażowych.
Na Euro 2016 Niemcy trafili do grupy C razem z Polską, Irlandią Północną i Ukrainą. Zajmując pierwsze miejsce w grupie z dorobkiem 7 punktów (po zwycięstwach z Ukrainą 2:0 i Irlandią Północną 1:0, oraz bezbramkowym remisie z reprezentacją Polski), awansowali do dalszej fazy turnieju. W 1/8 finału trafili na reprezentację Słowacji, z którą wygrali 3:0 po golach Jerome’a Boatenga, Mario Gomeza i Juliana Draxlera. W ćwierćfinale Niemcy zagrali z Włochami. Po regulaminowych 90 minutach oraz dodatkowych 30 minutach dogrywki był remis 1:1. O awansie do półfinału decydowały więc rzuty karne, w których niemiecka drużyna wygrała 6:5, awansując tym samym do dalszej fazy turnieju. W półfinale reprezentacja Niemiec zmierzyła się z gospodarzem turnieju, Francją. Przegrała ten mecz 0:2 i odpadła tym samym z turnieju.
Puchar Konfederacji 2017.
Jako triumfator mistrzostw świata 2014, drużyna Niemiec brała również udział w Pucharze Konfederacji 2017 w Rosji. W pierwszym meczu tego turnieju Niemcy zwyciężyli Australijczyków 3:2. W drugim zremisowali z reprezentacją Chile 1:1. W trzecim spotkaniu pokonali reprezentację Kamerunu 3:1 dzięki czemu awansowali do półfinału w którym zmierzyli się z Meksykiem. Wygrali to spotkanie 4:1, awansując do finału w którym zagrali z reprezentacją Chile. Zwyciężając w tym meczu 1:0 zdobyli tym samym Puchar Konfederacji.
Faza grupowa mistrzostw świata 2018.
W eliminacjach do rosyjskiego mundialu Niemcy grali w grupie C razem z Irlandią Północną, Czechami, Azerbejdżanem, Norwegią i San Marino. Wygrywając wszystkie dziesięć spotkań z kompletem punktów wygrali swoją grupę eliminacyjną i bezpośrednio awansowali na turniej główny. Na turnieju los przydzielił Niemców do grupy F razem ze Szwecją, Meksykiem i Koreą Południową.
Po przegranej 0:1 z Meksykanami w pierwszym meczu przyszła minimalna wygrana ze Szwecją 2:1 (gola dającego zwycięstwo strzelił Toni Kroos w doliczonym czasie gry). Jednak porażka w ostatnim meczu 0:2 z Koreą Południową sprawiła, że Niemcy po raz pierwszy od 1938 roku nie wyszli z grupy.
Udział w międzynarodowych turniejach.
Reprezentacja Niemiec czterokrotnie zostawała mistrzem świata, ustępując jedynie reprezentacji Brazylii (5 tytułów), a także czterokrotnie wicemistrzem. Jest także liderem w ilości występów w półfinałach (13 razy), natomiast reprezentacja Brazylii 11 razy docierała do tej fazy turnieju, mimo iż, wystąpiła na wszystkich dotąd mistrzostwach świata (reprezentacja Niemiec wystąpiła 19 razy). W latach 1954–2014 (16 edycji) reprezentacja Niemiec zawsze kończyła turniej w najlepszej ósemce, zanim na mistrzostwach świata 2018 w Rosji zakończyła udział w fazie grupowej. Reprezentacja Niemiec nigdy nie miała absencji z udziału w turnieju z powodu braku kwalifikacji (w 1930 roku zrezygnowała z udziału z przyczyn ekonomicznych, natomiast w 1950 roku nie wzięła udziału w wyniku konsekwencji z powodu działań wojennych – dwa miesiące po mistrzostwach świata 1950 w Brazylii przywrócono członkostwo FIFA. Reprezentacja Niemiec po zdobyciu mistrzostwa świata 2014 w Brazylii miała w rankingu Elo 2196 punktów – więcej niż jakikolwiek poprzedni triumfator turnieju.
Reprezentacja Niemiec także trzykrotnie zostawała mistrzem Europy (reprezentacja Hiszpanii – 3 tytuły, reprezentacja Francji i reprezentacja Włoch – po 2 tytuły), a także trzykrotnie wicemistrzem. Na tym turnieju zadebiutowała na mistrzostwach Europy 1972 w Belgii. 17 grudnia 1967 roku w mecz eliminacyjny z reprezentacją Albanii rozegrany na Stadiumi Kombëtar „Qemal Stafa” w Tiranie zakończył się bezbramkowym remisem, w wyniku czego nie awansowała na turniej 1968 we Włoszech, a mecz został nazwany później tzw. "Hańbą Tirany". Reprezentacja Niemiec 9 razy docierała do półfinału, co jest rekordem turnieju.
Na turniejach międzynarodowych występowały również inne niemieckie reprezentacje: reprezentacja NRD (1949–1990) oraz reprezentacja Saary (1952–1956), natomiast reprezentacja Austrii w latach 1938–1945 wraz z reprezentacją Niemiec stanowiła jedną drużynę.
Rekordziści.
Najwięcej występów w kadrze.
"Stan na 1 grudnia 2022"
Najwięcej goli w kadrze.
"Stan na 1 grudnia 2022"
Stroje.
Dzieje strojów.
Stroje domowe

</doc>
<doc id="70870" url="https://pl.wikipedia.org/wiki?curid=70870" title="Abakan (rzeka)">
Abakan (rzeka)

Abakan – rzeka w Rosji.
Główna droga wodna Chakasji. Lewy dopływ Jeniseju, do którego wpada w pobliżu Minusińska (Zbiornik Krasnojarski). Długość (od źródeł Abakanu Wielkiego): ok. 656 km, według innych danych 512 km. Powierzchnia dorzecza: 32 tys. km².
Powstaje z połączenia Abakanu Małego i Wielkiego, wypływających z Gór Abakańskich w Sajanie Zachodnim. Zasilanie śniegowe i deszczowe. Zamarza na ok. 5 miesięcy (od końca listopada do końca kwietnia). Średnioroczny przepływ u ujścia 400 m³/s. W górnym biegu dolina wąska; po opuszczeniu gór, od wsi Bolszoj Monok, dolina szybko się rozszerza. W Kotlinie Minusińskiej rzeka rozdziela się na szereg koryt (anastomoz). Koryto rzeki zawiera piasek złotonośny, eksploatowany od XIX wieku.
Rzeka wykorzystywana jest do spławu drewna. Tereny przyległe są bardzo urodzajne, w dolnym biegu sztucznie nawadniane wodami rzeki.
Miasta.
Miasta położone nad rzeką Abakan:

</doc>
<doc id="70871" url="https://pl.wikipedia.org/wiki?curid=70871" title="Przyrząd Abbego">
Przyrząd Abbego

Przyrząd Abbego to skonstruowany przez Ernsta Abbego przyrząd używany w badaniach bakteriologicznych dla lepszego oświetlenia przedmiotów badanych przy bardzo silnym powiększeniu mikroskopowym.

</doc>
<doc id="70873" url="https://pl.wikipedia.org/wiki?curid=70873" title="Wieloznacznik">
Wieloznacznik

Wieloznacznik, symbol maski, znak globalny, metaznak, symbol wieloznaczny – nazwa symbolu stosowanego w informatyce w procedurach wyszukiwania ciągów znaków w dokumentach tekstowych i w zbiorach informacji o charakterze tekstowym. Wieloznaczniki używane są do konstruowania wzorców wyszukania (tzw. masek), w których symbol wieloznaczny zastępuje jeden lub więcej znaków pisarskich (tj. nie tylko litery i cyfry, ale także inne znaki występujące w tekstach – interpunkcyjne, matematyczne itp.).
Procedury wyszukiwania ciągów znaków wykorzystywane są w programach do edycji lub przeglądania tekstów (przeszukiwanie niesformatowanych i sformatowanych dokumentów tekstowych), w przeszukiwaniach baz danych oraz w pracy z danymi systemu operacyjnego (np. przy wyszukiwaniu plików, procesów etc.). Bardziej zaawansowane programy pozwalają na stosowanie wyrażeń regularnych, korzystające ze znacznie szerszego zbioru metaznaków i o znacznie większych możliwościach od zwykłych wieloznaczników.
Rodzaje wieloznaczników.
W większości przypadków używane są dwa wieloznaczniki:
Wieloznacznik globalny, w zależności od implementacji (zastosowania w konkretnym rozwiązaniu), obok zastępowania jednego lub więcej znaków może dopuszczać także przypadek braku znaku w ogóle (zerową liczbę wystąpień znaków). Wieloznacznik lokalny zazwyczaj oznacza dokładnie jeden znak, w związku z czym nie obejmuje przypadku braku znaku.
Wzorce wyszukiwania (maski) konstruowane są jako kombinacje symboli wieloznacznych i zwykłych znaków. We wzorcu może być użyty pojedynczy znak wieloznaczny, ale może być ich użytych kilka, co pozwala na budowanie bardziej skomplikowanych masek (np. „??cde*”).
Wieloznacznik globalny traktowany jest w nieco odmienny sposób w różnych rozwiązaniach. W niektórych przypadkach zastępuje wszystkie znaki na prawo od pozycji wieloznacznika, nie ma więc sensu podawania czegokolwiek na prawo od wieloznacznika. Jednak w większości współczesnych programów jest traktowany dosłownie, to znaczy zastępuje dowolne znaki, a wpisane po nim znaki muszą również wystąpić w tekście, czyli „coś*ktoś” należy rozumieć jako „coś” plus dowolne znaki w dowolnej ilości plus „ktoś”.
Typowe wieloznaczniki informatyczne.
W informatyce stosuje się kilka systemów (zestawów) wieloznaczników. Powłoki systemowe dla CP/M, DOSa, Microsoft Windows i Uniksów używają znaku gwiazdki „*” jako symbolu oznaczającego dowolną liczbę (w tym zero) dowolnych znaków, a znaku pytajnika „?” odpowiednio oznaczającego dokładnie jeden i w danym miejscu dowolny znak. Język SQL pozwala na używanie wieloznaczników w wyrażeniu LIKE – znak procentu „%” działa jak „*” dla powłok systemowych, a znak podkreślenia „_” jak znak „?”, ale np. Microsoft Access stosuje znaki jak powłoki systemowe. Z kolei w wyrażeniach regularnych stosuje się znak kropki „.” jako zamiennik pojedynczego dowolnego znaku.
Wyszukiwanie i ich wyniki.
Oddzielną kwestią, bezpośrednio zależną od środowiska lub programu, w którym przeprowadzane jest wyszukiwanie, jest jednostka (obiekt) w obrębie której dopasowywany jest wzorzec wyszukania, oraz jednostka (wynik) zwracana po znalezieniu ciągu znaków pasującego wzorca. Ponieważ możliwości określania granic/wielkości obydwu „jednostek” są duże i bezpośrednio zależą od środowiska, w którym przeprowadzane jest wyszukiwanie, a ponadto w wielu przypadkach można je zmieniać w zależności od własnych potrzeb, trudno jest udzielić prostej odpowiedzi w tej kwestii.
Generalnie w edytorach tekstów oraz w czytnikach dokumentów tekstowych jednostką dopasowania i jednostką zwracaną zazwyczaj jest wiersz (ciąg znaków ograniczony dwoma kolejnymi znakami końca wiersza) lub słowo (ciąg znaków ograniczony dwoma kolejnymi separatorami słów, zwykle są to spacja, znak tabulacji, znak końca wiersza, znaki interpunkcyjne, nawiasy etc.). W wyszukiwaniu plików i katalogów dopasowanie następuje w obrębie nazwy pliku lub katalogu, zwracana jest albo sama nazwa pliku lub katalogu, albo nazwa wraz z dodatkowymi informacjami o pliku lub katalogu, a więc w pewnym sensie wiersz. Dla większości systemowych narzędzi do wyszukiwania ciągów znaków działających w trybie znakowym dopasowanie przeprowadzane jest w obrębie wiersza i po znalezieniu ciągu zwracany jest wiersz. W przeszukaniach baz danych dopasowanie przeprowadzane jest w obrębie wskazanego do przeszukiwania pola (lub pól), zwracane są określone pola rekordu lub cały rekord.
Przykłady.
Można podać poniższe przykłady obrazujące działanie typowych wieloznaczników:
Biorąc pod uwagę wspomniane wyżej różnice w interpretowaniu wieloznacznika globalnego (*) w poniższych przykładach:

</doc>
<doc id="70874" url="https://pl.wikipedia.org/wiki?curid=70874" title="Led Zeppelin II">
Led Zeppelin II

Led Zeppelin II – drugi album studyjny brytyjskiej grupy rockowej Led Zeppelin, wydany w 1969. Sesje nagraniowe odbywały się w różnych miejscach w Stanach Zjednoczonych i Wielkiej Brytanii, od stycznia do sierpnia 1969. Nad produkcją czuwał gitarzysta Jimmy Page, na albumie po raz pierwszy użyto też technik nagrywania opracowanych przez inżyniera dźwięku, Eddiego Kramera. "Led Zeppelin II", poza elementami bluesa i folka, demonstruje ewoluujący styl muzyczny zespołu, cechujący się opartym na gitarowych riffach brzmieniem. Album jest opisywany jako najcięższy w historii grupy.
Album sprzedawał się dobrze, stając się pierwszym w historii zespołu, który osiągnął najwyższe miejsce na amerykańskich i brytyjskich listach. Został też nominowany do nagrody Grammy w 1970 za najlepszą okładkę. W 1999 uzyskał status dwunastokrotnej platynowej płyty w Stanach Zjednoczonych po przekroczeniu progu 12 milionów sprzedanych egzemplarzy. W 2003 album został sklasyfikowany na 75. miejscu listy 500 albumów wszech czasów magazynu Rolling Stone.
Historia.
Album powstawał w okresie, gdy Led Zeppelin intensywnie koncertował – od stycznia do sierpnia 1969 – kończąc cztery europejskie i trzy amerykańskie trasy. Każdy utwór został nagrany, zmiksowany i wyprodukowany oddzielnie, w różnych studiach w Wielkiej Brytanii i Ameryce Północnej. Sesje nagraniowe odbywały się w przerwach między koncertami i z tego względu charakteryzowały się pośpiechem i spontanicznością. Basista John Paul Jones wspominał: "Dużo koncertowaliśmy. Riffy Jimiego [Page’a] były szybkie i wściekłe. Wiele z nich pochodziło prosto ze sceny, szczególnie z długiego, zaimprowizowanego fragmentu „Dazed and Confused”. Zapamiętywaliśmy najlepsze rzeczy i pędziliśmy z nimi do pobliskiego studia".
Niektóre ze studiów nagraniowych, z których zespół korzystał, były słabo wyposażone. Jedno z nich, w Vancouver, dysponowało 8-ścieżkowym sprzętem, pozbawionym jednak odpowiednich słuchawek. Wokalista zespołu, Robert Plant, wspominał proces nagrywania następująco: "To było naprawdę szalone. Pisaliśmy kawałki w pokojach hotelowych, sekcję rytmiczną dodawaliśmy w Londynie, wokal w Nowym Jorku, harmonie były nakładane w Vancouver, a potem wracaliśmy do Nowego Jorku, aby wszystko zmiksować".
Page wyjaśnił później, że część materiału do albumu powstała podczas prób przed kolejnymi koncertami.
Nagrywanie.
Sesje nagraniowe odbywały się w Olympic Studios oraz Morgan Studios w Londynie; w A &amp; M Studios, Quantum, Sunset, Mirror Sound i Mystic Studios w Los Angeles; Ardent Studios w Tennessee; w A &amp; R, Juggy Sound, Groove i Mayfair Studios w Nowym Jorku; wreszcie w „chatce” w Vancouver.
Za produkcję w całości odpowiadał Jimmy Page. Był to równocześnie pierwszy album Led Zeppelin, na którym wykorzystano umiejętności i techniki inżyniera dźwięku Eddiego Kramera, którego wcześniejsza współpraca z Jimim Hendrixem zachwyciła zespół, a zwłaszcza Page’a. Ekspert od Led Zeppelin, Dave Lewis, napisał o produkcji albumu: "To, że ten album zatriumfował, zwłaszcza jeśli chodzi o realizację, która brzmi świeżo do dziś, było w niemałym stopniu efektem owocnego sojuszu Page’a i Kramera". Ta współpraca ujawniła się szczególnie w środkowym fragmencie utworu „Whole Lotta Love”. Kramer powiedział o nim: "Słynny mix „Whole Lotta Love”, gdzie wszystko staje na głowie, to ja i Jimmy, latający po konsoli i przełączający na niej co popadnie".
W innym wywiadzie Kramer przypisał Page’owi większość zasług za brzmienie, uzyskane pomimo zróżnicowanych warunków, w jakich odbywało się nagrywanie: "Poskładaliśmy ten album z kawałków. Niektóre numery wykroiliśmy w najdziwniejszych miejscach, jakie można sobie wyobrazić, w dziurach zabitych deskami, tanich studiach. Ale koniec końców zabrzmiało to wspaniale jak cholera. Dźwięk na [Led] Zeppelin II był jednolity, ponieważ władzę miał jeden facet i to był pan Page". Page i Kramer spędzili dwa dni, miksując album w studiu A &amp; R w Los Angeles.
Kompozycja.
Gotowe utwory oddają surowe brzmienie zespołu i jego talent do występów na żywo. O albumie pisano, że cechuje go dalsze rozwijanie tematyki poruszanej przez Roberta Planta na "Led Zeppelin", tworzącej jednak dzieło cieszące się większą aklamacją i o większym wpływie na muzykę.
„Whole Lotta Love” i „Lemon Song” zawierają motywy seksualne. Jak zauważył Plant: "Led Zep II był bardzo męski. Ten album miał wyznaczać, czy mieliśmy moc i zdolność stymulowania. Był wciąż oparty na bluesie, ale był też bardziej cielesnym podejściem do muzyki i dość ekstrawaganckim. Powstawał w drodze między hotelowymi pokojami a groupies, i coś w tym było".
"Led Zeppelin II" cechują eksperymenty z różnymi podejściami i stylami muzycznymi, jak naprzemiennie występujące ciche i głośne fragmenty w „What Is and What Should Never Be” oraz w „Ramble On” (gdzie Page zagrał na gitarze akustycznej), czy kojarzącej się z popem balladzie „Thank You”. Tajemnicza atmosfera „Ramble On” przyczyniła się do utrwalenia wpływu tematyki fantasy na hard rock, co wynikało między innymi z zainteresowania Planta twórczością Tolkiena. Ten muzyczny kierunek miał później skumulować się na "Led Zeppelin IV". Instrumentalny utwór „Moby Dick” zawiera długie perkusyjne solo Bonhama, które na koncertach było jeszcze bardziej wydłużane, trwając czasami nawet przez pół godziny.
Wkład Page’a w album był znaczący, przykładem może być gitarowe solo w utworze „Heartbreaker”, naśladowane później przez licznych młodszych gitarzystów.
"Led Zeppelin II" był pierwszym albumem, na którym Page zagrał na Gibsonie Les Paulu z 1959, gitarze, która stała się popularna między innymi dzięki niemu. Jego innowacyjne techniki nagrywania i sztuczki z mikrofonami na takich utworach jak „Ramble On” czy „Whole Lotta Love” zaprezentowały jego umiejętności, pomysłowość i producencką oryginalność.
Magazyn "Rolling Stone" nazwał później gitarowy riff Page’a z tego ostatniego wymienionego utworu "jednym z najbardziej rozradowanych w historii rock and rolla". John Paul Jones oceniał później wkład Page’a: "Jimmy stawiał pierwsze kroki jako samodzielny producent gdzieś w okolicach „Whole Lotta Love”. Ten odwrócony pogłos. Mnóstwo mikrofonowych technik. Każdy myśli, że on wchodzi do studia z całą ścianą wzmacniaczy, ale tak nie jest. On używa naprawdę małego wzmacniacza, resztę załatwiają triki z mikrofonami".
Album odznaczył się zaostrzeniem głosu Planta, a także zasygnalizował jego głębsze zaangażowanie w pisanie utworów. Na pierwszym wydawnictwie zespołu nazwisko wokalisty nie było wymienione ze względu na jego wcześniejsze kontrakty z CBS Records, jeszcze jako solowego artysty. Jednak jego wpływ na utwory takie jak „What Is and What Should Never Be” czy „Ramble On” wyznaczył zespołowi muzyczny kierunek na przyszłość. Plant stwierdził później, że dopiero przy nagrywaniu "Led Zeppelin II" poczuł się jak w domu jako wokalista Led Zeppelin. W wywiadzie dla magazynu "Uncut" dodał: "Przy Led Zep I (1969), o ile pamiętam, myślałem, że to zrobię [odejdę z zespołu]. Nie czułem się tam zbyt komfortowo, bo dużo ode mnie wymagano jako wokalisty – zresztą tak było przez cały okres w Zeppelinie. Stresowało mnie to i nie byłem zadowolony ze swego położenia aż do „dwójki”".
Okładka.
Projekt okładki wykonał David Juniper, któremu po prostu zlecono wymyślenie czegoś ciekawego. Jego projekt oparty był na fotografii przedstawiającej Jagdstaffel 11 – niemiecką jednostkę myśliwską okresu I wojny światowej, stanowiącą część „Latającego cyrku”, dowodzonego przez Czerwonego Barona. Zdjęcie zostało zabarwione, po czym naniesiono na nie wizerunki twarzy członków zespołu, pochodzące z reklamowej fotografii wykonanej w 1969. Umieszczono też na nim inne twarze – Juniper podał, że jest to Miles Davis lub Blind Willie Johnson, przyjaciółka Andy’ego Warhola (prawdopodobnie Mary Woronov) oraz astronauta Neil Armstrong, chociaż w rzeczywistości był to inny astronauta, Frank Borman. Samolot z oryginalnego zdjęcia zastąpiono konturem sterowca na brązowym tle, stąd album jest też znany pod nazwą „Brązowy Bombowiec”.
Wydanie i odbiór.
Album został wydany 22 października 1969 przez Atlantic Records. Z góry zamówionych zostało 400 000 kopii. "Led Zeppelin II" był pierwszym albumem zespołu, który osiągnął pierwsze miejsce na liście przebojów w Stanach Zjednoczonych, skąd dwukrotnie strącił "Abbey Road" Beatlesów, pozostając na tej pozycji przez siedem tygodni. Do kwietnia 1970 w Ameryce zanotowano 3 miliony sprzedanych egzemplarzy, podczas gdy w Wielkiej Brytanii utrzymywał się przez 138 tygodni na liście albumów, osiągając pierwsze miejsce w lutym 1970.
Największym przebojem z albumu był utwór „Whole Lotta Love”. W styczniu 1970 dotarł on do 4. miejsca listy Billboard Hot 100 po tym, jak wytwórnia płytowa wbrew woli zespołu wydała skróconą wersję singla. Na stronie B zamieszczono utwór „Living Loving Maid (She's Just a Woman)”, który również znalazł się w zestawieniu magazynu "Billboard", osiągając w kwietniu 1970 miejsce 65. Album utrwalił wizerunek zespołu jako atrakcji koncertowej.
W 1970 David Juniper został nominowany do nagrody Grammy za „najlepszą okładkę albumu” za "Led Zeppelin II". 10 listopada 1969 album zdobył status złotej płyty w Stanach Zjednoczonych. Do 14 listopada 1999 sprzedano 12 mln egzemplarzy, przynosząc albumowi status dwunastokrotnej platynowej płyty.
Albumy "Led Zeppelin", "Led Zeppelin II" i "Led Zeppelin III" zostały poddane remasteringowi i wydane ponownie 2 czerwca 2014. Dostępne są w 6 różnych formatach: standardowa edycja CD, edycja specjalna na dwóch CD, standardowa edycja na płycie winylowej, edycja specjalna na dwóch płytach winylowych, edycja specjalna z dwiema CD, dwiema płytami winylowymi i książką, a także w postaci cyfrowej. Wszystkie edycje specjalne zawierają alternatywne wersje utworów, podkłady dźwiękowe oraz niewydany wcześniej instrumentalny utwór „La La”. Na okładkach wznowień wykorzystano negatywy oryginalnych okładek.
Dziedzictwo.
Dziennikarze muzyczni wymieniają "Led Zeppelin II" jako gotową receptę dla heavymetalowych zespołów, które naśladowały ten album w swojej twórczości. Utwory wywodzące się z bluesa, jak „Whole Lotta Love”, „Heartbreaker”, „The Lemon Song”, „Moby Dick” oraz „Bring It On Home”, w których raczej riff gitarowy niż śpiew w refrenie stanowią główny element utworu, są uważane za standardy swojego gatunku.
Tego rodzaju aranżacja była nietypowa dla muzyki popularnej okresu wydania tego albumu. Gitarowe solo Page’a w „Heartbreaker”, wykorzystujące technikę tappingu, stało się jednym z głównych czynników inspirujących późniejszą twórczość takich wykonawców jak Eddie Van Halen czy Steve Vai. Album inspirował również zespoły rockowe: Aerosmith, Iron Maiden, Guns N’ Roses.
W 1970 na 13. miejsce listy UK Singles Chart dostał się utwór „Whole Lotta Love” w instrumentalnej wersji, wykonywanej przez zespół Collective Consciousness Society (znany jako CCS). Był to największy przebój tego zespołu. Podobna wersja tego utworu, nagrana przez członków CCS była od 1972 używana w czołówce programu Top of the Pops, a później także w 1998 w ramach „powrotu programu do korzeni”.
Od momentu wydania "Led Zeppelin II" był uważany przez krytyków i dziennikarzy za jeden z najbardziej wpływowych w historii muzyki rockowej, był nagradzany na łamach muzycznej prasy i często zajmował wysokie miejsca w zestawieniach najlepszych albumów. W 1989 magazyn "Spin" umieścił go na 5. miejscu listy "25 najlepszych albumów wszech czasów". W 2000 magazyn "Q" przyznał mu miejsce 37. na liście "100 najlepszych brytyjskich albumów". W 2003 wydawnictwo znalazło się na 75. pozycji listy "500 najlepszych albumów wszech czasów magazynu Rolling Stone".
Lista utworów.
Oryginalne wydanie na płycie winylowej nieprawidłowo podaje czas trwania utworu „Thank You” jako 3:50.

</doc>
<doc id="70876" url="https://pl.wikipedia.org/wiki?curid=70876" title="Abassi">
Abassi

Abassi – miara masy (360 gramów) stosowana w Persji do początku XX wieku, równocześnie srebrna moneta zdawkowa. 

</doc>
<doc id="70877" url="https://pl.wikipedia.org/wiki?curid=70877" title="Kielich (naczynie)">
Kielich (naczynie)

Kielich – naczynie do picia, składające się z czary, podstawy i trzonu, znane i używane już w starożytnej Grecji. Może być wykonany z różnych materiałów (metalu, szkła, ceramiki, drewna, rogu itp.).

</doc>
<doc id="70878" url="https://pl.wikipedia.org/wiki?curid=70878" title="Komitat Abaúj-Torna">
Komitat Abaúj-Torna

Abaúj-Torna (łac. "comitatus Abaujvar-Tornensis", niem. "Abaujwar-Tornau", słow. "Abov-Turňa") – dawny komitat w północnych Węgrzech. 
Komitat Abaúj-Torna powstał w 1882 z połączenia komitatów Abaúj i Torna. Siedzibą władz były Koszyce. Na początku XX wieku komitat liczył sześć powiatów i jedno miasto.
Komitat Abaúj-Torna rozciągał się wzdłuż dolnego odcinka doliny Hornadu, między Górami Tokajsko-Slańskimi, wzgórzami Cserehát i Rudawami Słowackimi.
Po traktacie w Trianon północna połowa komitatu (49,5% powierzchni) znalazła się w granicach Czechosłowacji i w 1923 weszła w skład żupy koszyckiej. Część węgierska istniała nadal z siedzibą władz w Szikszó. Po pierwszym arbitrażu wiedeńskim w 1938 czechosłowacka część byłego komitatu (z wyjątkiem kilku gmin na północnej granicy) została anektowana przez Węgry i odtworzono komitat Abaúj-Torna z siedzibą władz w Koszycach. Po II wojnie światowej przywrócono granicę z 1937. Węgierska część komitatu Abaúj-Torna została połączona z komitatem Borsod i resztą komitatu Zemplén w komitat Borsod-Abaúj-Zemplén.

</doc>
<doc id="70879" url="https://pl.wikipedia.org/wiki?curid=70879" title="Manipularz">
Manipularz

Manipularz – w liturgii katolickiej jest to płaska przepaska, tego samego koloru, co ornat i stuła, którą kapłan zakłada na siebie zawieszając na przedramieniu lewej ręki. Łacińska nazwa „manipulus” oznacza snop zboża.
Historia.
Manipularz wywodzi się od ozdobnej, haftowanej chustki zwanej mappa, wiązanej na przegubie przez bogatych Rzymian. Służyła ona także dostojnikom rzymskim do dawania sygnałów. Bardzo często była używana później na dworze bizantyjskim. Liber Pontificalis sugeruje, że został on wprowadzony przez papieża Sylwestra I, ale współcześnie historycy są zdania, że do V w. manipularz nie był szatą liturgiczną. Manipularz był najprawdopodobniej używany w XII w., gdyż w Pontyfikale Rzymskim i w Pontyfikale Kurii wspomina się o nim razem z tuniką przy udzielaniu święceń subdiakonatu. Ostatecznie umieszczony w Mszale Rzymskim papieża Piusa V. Używany w liturgii rzymskiej do reformy liturgicznej w 1969 r., która zniosła przymus używania manipularza w liturgii. Jest on wciąż obowiązkowo używany w formie nadzwyczajnej rytu rzymskiego.
Wygląd.
Jest to często bogato zdobiona przepaska o szerokości ok. 10 cm i długości ok. 1 m. Najczęściej szersza przy końcach. Na jednym z końców musi znajdować się krzyżyk. Zazwyczaj na manipularzu są trzy krzyżyki – na końcach i na środku (analogicznie jak na stule). Zawsze w takim samym kolorze, co pozostałe szaty liturgiczne.
Użycie.
Manipularz jest znakiem przyjętych wyższych święceń. Przed Soborem Watykańskim II mogli go nosić wszyscy, którzy przyjęli święcenia subdiakonatu, a po soborze – diakonatu. Podczas święceń subdiakonatu biskup, wręczając manipularz święconemu, wypowiadał słowa: „Przyjmij manipularz, który oznacza owoc dobrych uczynków. W imię Ojca i Syna i Ducha Świętego.” Prezbiter lub diakon po przewiązaniu się cingulum całuje krzyż na manipularzu, przerzuca manipularz przez lewe ramię i przywiązuje tasiemkami do ręki, wypowiadając przy tym słowa modlitwy: „Spraw Panie, bym godnie nosił manipularz płaczu i boleści, bym z radością otrzymał zapłatę za trudy i prace” lub „Obym zasłużył, Panie, przynieść Ci plon łez moich i cierpień, abym z radością mógł otrzymać nagrodę mych znojów”. Biskup natomiast zakładał go u stopni ołtarza, po Confiteor. Pierwotnie był używany do ocierania czoła z potu, lecz później utracił tę funkcję, głównie z powodu bogatego zdobienia. Obecnie używany jest przez kapłanów odprawiających msze w formie nadzwyczajnej rytu rzymskiego (zarówno diecezjalnych, zakonnych jak i ze zgromadzeń tradycjonalistycznych jak np. Bractwa Kapłańskiego Św. Piusa X, Bractwa Kapłańskiego Św. Piotra czy Instytutu Dobrego Pasterza). Po Soborze Watykańskim II pozostawiono go w rycie mszy świętej jako nieobowiązkowy. Dzisiaj zatem, gdy Msza jest sprawowana w posoborowym obrzędzie (Novus Ordo Missae), manipularza używa się wyjątkowo rzadko.
Symbolika.
Symbolika manipularza, jak każdej szaty liturgicznej jest bardzo bogata. Przypomina kajdany, które włożono Jezusowi Chrystusowi na ręce, kiedy go pojmano oraz sznur, na którym prowadzono go na Golgotę. Ma przypominać wiernym łacińskie słowa manus plena, tzn. rękę szczodrobliwości i pracy pełną. Zachęca on do gorliwej pokuty i służby Bożej w pocie czoła, z sercem ochotnym i nieleniwym. Niektórzy w manipularzu doszukują się chusty, którą po złożeniu do grobu nałożono na twarz Jezusowi.

</doc>
<doc id="70880" url="https://pl.wikipedia.org/wiki?curid=70880" title="Abbach">
Abbach



</doc>
<doc id="70881" url="https://pl.wikipedia.org/wiki?curid=70881" title="Stuła">
Stuła

Stuła od łac. "stola" (długa szata) – szata liturgiczna używana w liturgii wielu Kościołów chrześcijańskich.
W liturgii rzymskiej rodzaj szarfy zakładanej przez kapłana (na szyję, końce zwisają swobodnie na piersiach) i diakona (ukośnie, na lewym ramieniu) do mszy i wszelkich innych czynności liturgicznych. Do mszy zakładana jest pod ornat, może być skrzyżowana na piersiach i przewiązywana cingulum. Diakoni przepasują się stułą ukośnie, z lewego ramienia na prawą stronę. Kolor stuły, podobnie, jak barwa ornatu czy kapy, zależy albo od obchodu liturgicznego danego dnia, albo od spełnianego obrzędu. Dla przykładu, przy spowiedzi używa się stuły fioletowej. Stuła kapłana jest symbolem belki krzyża, którą niósł Chrystus oraz łaski uświęcającej, która zdobi duszę kapłana.
Papież jako jedyny duchowny może używać stuły poza liturgią. Pozostali kapłani nie powinni jej zakładać jeśli zbierają kolektę (tacę), odczytują ogłoszenia parafialne oraz gdy nie koncelebrują mszy, a są jedynie uczestnikami jak świeccy lub ministranci. Powinni ją jednak zakładać podczas udzielania wszystkich sakramentów oraz przy czynnościach paraliturgicznych (np. wypominki), czy uroczystym błogosławieństwie większej ilości wiernych, lecz zawsze z komżą lub albą. 
W Kościołach wschodnich (prawosławnych, unickich) odpowiednikiem stuły kapłańskiej jest epitrachelion. Podobny jest do stuły używanej przez kapłanów w rzymskiej liturgii, z tą różnicą, że dolne części są ze sobą na trwale złączone. Odpowiednikiem stuły diakońskiej we wschodniej liturgii jest orarion. Od stuły diakońskiej, używanej w rzymskiej liturgii, różni się, tym, że nie jest spinany na biodrze diakona, ale jego końce wiszą swobodnie na piersi i plecach. Istnieją także orariony podwójne, przeznaczone dla protodiakonów i archidiakonów. Są znacznie dłuższe, więc diakoni dodatkowo przewiązują się nimi, w podobny sposób, jak łacinnicy. We wschodniej liturgii także subdiakoni noszą orarion, która ma postać szarfy krzyżującej się na plecach.

</doc>
<doc id="70882" url="https://pl.wikipedia.org/wiki?curid=70882" title="Abbas">
Abbas

Abbas (Abbas Ibn Abd Al Muttalib, ur. ok. 565, zm. ok. 653) – wódz arabski, stryj proroka Mahometa. 
Życiorys.
Początkowo walczył przeciwko bratankowi, później jednak był jednym z najgorliwszych jego stronników i ocalił życie Mahometa w bitwie pod Honain. 
Prawnuk jego Abul Abbas został kalifem i założycielem dynastii Abbasydów, którzy ze zmiennym szczęściem dzierżyli władzę do roku 1258. W tym roku z Bagdadu wyparł ich najazd Mongołów, choć w Kairze pozostali przy władzy do roku 1517.

</doc>
<doc id="70883" url="https://pl.wikipedia.org/wiki?curid=70883" title="Abbeville (Francja)">
Abbeville (Francja)

Abbeville – miejscowość i gmina we Francji, w regionie Hauts-de-France, w departamencie Somma.
Według danych na 1990 gminę zamieszkiwało 23 787 osób, a gęstość zaludnienia wynosiła 900 osób/km² (wśród 2293 gmin Pikardii Abbeville plasuje się na 8. miejscu pod względem liczby ludności, natomiast pod względem powierzchni na miejscu 31.). W 2008 miasto liczyło 24 129 mieszkańców. Gęstość zaludnienia wynosiła 913,3 osób/km². W 2011 miasto liczyło 24 104 mieszkańców, a gęstość zaludnienia wynosiła 912 osób/km². W 2018 miasto zamieszkiwało 23 246 mieszkańców, a gęstość wynosiła 879 osób/km².
Miasto nad rzeką Sommą, 24 km od jej ujścia do kanału La Manche; przemysł spożywczy, maszynowy, włókienniczy, elektrotechniczny; port.
Obecnie miasto jest jednym z ważniejszych ośrodków turystycznych północnej Francji.
Historia.
Prawa miejskie miasto uzyskało w XIII w. Do XIX w. mieścił się w mieście jeden z tradycyjnych ośrodków sukienniczych. W czasie I wojny światowej było siedzibą brytyjskiego sztabu generalnego. Ok. 1925 liczyło 20,3 tys. mieszkańców. W okresie międzywojennym znane z dużego portu i fabryki sukna.
12 września 1939 roku odbyła się w Abbeville brytyjsko-francuska konferencja, podnosząca kwestię udzielenia pomocy Polsce. Po pięciu latach, we wrześniu 1944 roku, miasto zostało wyzwolone przez polską 1 Dywizję Pancerną pod dowództwem generała Stanisława Maczka. Podczas II wojny światowej miasto zostało silnie zniszczone. W 1951 liczyło 19,5 tys. mieszkańców; w mieście istniał przemysł spożywczy, włókienniczy i fabryka maszyn rolniczych.
Archeologia.
W okolicach miasta znajdują się stanowiska paleolitycznej kultury abwilskiej.

</doc>
<doc id="70884" url="https://pl.wikipedia.org/wiki?curid=70884" title="Ornat">
Ornat

Ornat (łac. „ornare” – "ozdabiać"; „ornatus” – "ubiór ozdobiony, wspaniały, strojny, ozdoba") – w liturgii rzymskokatolickiej, starokatolickiej, luterańskiej i anglikańskiej główna szata liturgiczna, zakładana przez duchownego do mszy świętej i czynności, które łączą się z nią bezpośrednio. W obrządku bizantyjskim odpowiednikiem ornatu jest felonion (fiełoń).
Symbolika ornatu.
Ornat symbolizuje kapłańskie obowiązki i godności. Ornat jest symbolem ofiary krzyżowej Chrystusa, jak i ciężaru służby Bożej, spełnianej przez kapłana, jako robotnika w winnicy Pańskiej. W liturgii święceń kapłańskich teksty odnoszą ornat do symbolu miłości Bożej, przykrywającej wszelki grzech (por. 1P 4,8). Ornat spoczywa na plecach, co nawiązuje do przytłaczającego ciężaru (szczególnie gdy ornat jest bogato zdobiony) wyrażonego w słowach modlitwy odmawianej przy jego zakładaniu jako "słodkie jarzmo Pańskie" (por Mt 11,30). Ornat powstał ze zwykłego rzymskiego płaszcza ("paenula)," który używany był w podróży, w niepogodę, a zwłaszcza na widowiskach cyrkowych, gdzie lud był wystawiony na deszcz i wilgoć. W ciągu wieków posiadł różne kroje. W przeszłości głównym motywem zdobniczym ornatów był krzyż lub sceny, związane z życiem Jezusa, Najświętszej Maryi Panny i świętych. Przy wykonywaniu współczesnych ornatów unika się wyszukanych ozdób.
Kolory ornatów w Kościele rzymskokatolickim.
Kolor ornatu zależy od okresu liturgicznego lub wspomnienia (oficjum) dnia. Ogólne Wprowadzenie do Mszału Rzymskiego "OWMR 346" wymienia sześć barw ornatów: biały, czerwony, zielony, czarny, fioletowy i różowy:
Przepisy dopuszczają również użycie koloru złotego (lub srebrnego – dużo rzadziej), który nie jest kolorem stricte liturgicznym, jest zaś uniwersalny, często zastępuje się nim biały, a także używa zamiast wszystkich innych; nie może jednak zastąpić czarnego ani fioletowego. Szczególnie stosowany podczas uroczystych celebracji, np. w Niedzielę Zmartwychwstania czy w Boże Narodzenie.
Rodzaje ornatów.
Do reformy liturgicznej w roku 1968 ornat był najczęściej szatą o szerokości ramion, w kształcie dwóch podłużnych części połączonych na ramionach, z otworem na głowę, zupełnie rozciętych po bokach, by ręce miały pełną swobodę ruchów. Ornat skrzypcowy, wykonywany z drogocennych materiałów – adamaszku, atłasu, brokatu, aksamitu, altembasu (złotogłowiu) oraz rypsu, był szamerowany galonami i szychowany haftami, rzadziej złotem, zazwyczaj z pretekstą w kształcie kolumny lub krzyża. Czasami ornaty skrzypcowe kameryzowano (wysadzano) kamieniami szlachetnymi lub ich imitacjami. Ornat skrzypcowy ma kilka odmian:
W użyciu był również dłuższy ornat gotycki (zwany starożytnym lub antycznym), nieco zbliżony wyglądem do ornatów posoborowych. Obecnie, ornat jest luźno zwisającą szatą wkładaną przez głowę, szerszą, zwisającą nie tylko do przodu i do tyłu, ale i na boki. Najczęściej składa się z jednego płata materiału o eliptycznym kształcie, z dziurą pośrodku na głowę, często z ozdobnym kapturem i zdobioną pretekstą. Po reformie liturgicznej z 1968 roku stał się najczęściej używaną szatą w liturgii. Ornaty te także mają swoje odmiany :
Aktualnie dopuszcza się stosowanie zarówno ornatów kroju skrzypcowego jak i gotyckiego, choć praktyka pokazuje częstsze stosowanie tego drugiego.
Powszechnie stosowany do XV wieku. Ornat w formie stożka, szyty z półkola materiału, którego boki złożone do środka dają właśnie kształt stożka z poziomym bądź pionowym wycięciem na głowę. Jest to najprawdopodobniej pierwotny kształt ornatów wspólny dla chrześcijaństwa zachodniego i wschodniego. Z biegiem lat w zależności od tradycji, przycinano materiał po bokach (tradycja rzymska) lub z przodu (tradycja bizantyjska). Pierwotnie ornat stożkowy był wierzchnią szatą używaną powszechnie w cesarstwie rzymskim. Ornaty stożkowe rozdawane były duchownym podczas spotkania młodych nad Lednicą w 2010 roku, używane są nadal w niektórych klasztorach i Kościołach starokatolickich.
Ornaty w innych obrządkach.
Ornat w kolorze ciemnoniebieskim używany jest w Kościołach starokatolickich i anglikańskich w okresie Adwentu. Symbolizuje oczekiwanie na wschód słońca. W wielu historycznych Kościołach protestanckich, które praktykują liturgię wysoką również używa się ornatów.
W Kościołach mariawickich najczęściej używa się ornatów białych i fioletowych (w Mszach żałobnych), zarówno w kroju romańskim jak i gotyckim. Najczęściej preteksty ornatów są bogato haftowane przez siostry mariawitki. Częstym motywem jest monstrancja, wyhaftowana na przedniej części ornatu i chrystogram IHS na jego tylnej części. W Kościele Starokatolickim Mariawitów obserwuje się tendencje powrotu do tradycyjnych kolorów liturgicznych oraz używanie niebieskiego ornatu na Msze o Najświętszej Maryi Pannie. 

</doc>
<doc id="70885" url="https://pl.wikipedia.org/wiki?curid=70885" title="Edwin Austin Abbey">
Edwin Austin Abbey

Edwin Austin Abbey (ur. 1 kwietnia 1852 w Filadelfii, zm. 1 sierpnia 1911 w Londynie) – amerykański malarz, grafik i ilustrator.
Dzieciństwo i młodość.
Był synem Williama Maxwella Abbey`a, maklera handlowego oraz Margery Ann Kiple. Jego jedyne formalne szkolenie artystyczne odbyło się w 1868 r. w Pennsylvania Academy of the Fine Arts (Akademii Sztuk Pięknych), gdzie brał udział w wieczornych zajęciach, które prowadził Christian Schussele.
Przebieg kariery.
W 1871 r. Abbey rozpoczął długoletnią współpracę jako ilustrator nowojorskiej firmy wydawniczej Harper &amp; Brothers. Abbey wszedł do branży wydawniczej w szczęśliwym czasie, ponieważ popularne czasopisma coraz częściej korzystały z ilustracji towarzyszących reportażom, felietonom i utworom literackim. Kiedy zaczynał w wydawnictwie Harper, firma wykorzystywała drzeworyty do tłumaczenia rysunków do publikacji. Najbardziej udanymi ilustratorami byli wykwalifikowani kreślarze, którzy potrafili zwięźle przedstawić scenę, nie tracąc przy tym szczegółów w druku. W miarę jak Abbey doskonalił swoje umiejętności rysowania, jego zadania stawały się coraz bardziej złożone — od wiadomości i artykułów fabularnych, przez materiały historyczne i podróżnicze, po sztuki i poezję. 
Początkowo pracował w Nowym Jorku i był popularnym ilustratorem czasopism (m.in. "Harper's Weekly"), akwarelistą i malarzem scen historycznych. W 1878 r. przeniósł się do Londynu, gdzie został pełnym członkiem Royal Academy (1898). Był również członkiem National Academy of Design i The American Academy of Arts and Letters.
Twórczość.
Silne linie konturowe, kontrasty tonalne oraz proste, ale sugestywne kostiumy i dekoracje były cechami charakterystycznymi wczesnych prac Abbey`a. Jego pierwszym rysunkiem towarzyszącym tematowi literackiemu był wiersz Roberta Herricka „Corinna's Going A-Maying”, opublikowany w "Harper's New Monthly Magazine" (maj 1874). Wiersz był również tematem pierwszego obrazu olejnego Abbey (1890). Wydawnictwo Harper publikowało także książki ilustrowane przez Abbey`a (zwykle po ukazaniu się rysunków w czasopismach), w tym wydania Opowieści bożonarodzeniowych Charlesa Dickensa (1875), "Selections from the Poetry of Robert Herrick" (1882), "She Stoops to Conquer Olivera Goldsmitha" (1887) oraz "Old Songs" (1889). Abbey od czasu do czasu zwracał się do innych wydawców, takich jak: Scribner, Armstrong &amp; Co. "Popular History of the United States" (1876-1881) wydawnictwa Bryant i Gay's, zawierało prace najlepszych ilustratorów tamtych czasów, takich jak: Winslow Homer, Alfred Kappes i Charles Mente, jak również samego Abbey`a.
Najbardziej znane prace Abbey`a to cykl fresków w Boston Public Library zatytułowany "Poszukiwanie św. Graala" i portret koronacyjny Edwarda VII.

</doc>
<doc id="70887" url="https://pl.wikipedia.org/wiki?curid=70887" title="Ra (bóg)">
Ra (bóg)

Ra (Re) – w wierzeniach starożytnych Egipcjan bóg Słońca, stwórca świata i pan ładu we Wszechświecie. 
Czczony w starożytnym Egipcie, przedstawiany z dyskiem słonecznym i z głową sokoła bądź jastrzębia. Uważany był przez Egipcjan za najważniejszego z bogów i władcę ludzi. Jego symbolem był obelisk. Starożytni Egipcjanie wierzyli, że sam się stworzył z Praoceanu Nun. Jego dzieci to Horus zw. Starszym, Anubis, Maat, Bastet (albo żona czy siostra), Hathor, Sachmet, Thot, Szu, Tefnut. Prawnukami Re byli Izyda, Ozyrys, Neftyda, Set i Horus. Imię Ra występuje w wielu imionach egipskich, np. Ramzes oznacza "zrodził go Ra". Wierzono, że Re ma aż 72 odmienne postaci (np. Chepri).
Utożsamiany był również z innymi bogami Egiptu:
Często zstępował do podziemi – świata umarłych, gdzie panował Ozyrys.
Zarys postaci.
Wygląd.
Czerwony (rzadziej żółty) dysk jest symbolem tarczy słonecznej. Widnieje on nad głową boga i jest otoczony kobrą – symbolem bogini Wadżet. W rękach zazwyczaj dzierży typowe atuty męskich bogów: laskę mocy – uas i symbol życia oraz płodności – "anch". Najczęściej przedstawiany jest siedzący, na tronie – często dekorowanym różnokolorowymi piórami; rzadziej występuje stojący. Bóg jest albo od pasa w górę nagi, albo odziany w rodzaj koszulki z niebiesko-zielonych lub różnokolorowych piór – co wskazuje na niebiańską sferę jego poczynań. Wokół bioder ma obcisłą, białą spódniczkę z plisowaną, przeważnie żółta połą (dolna część tej spódniczki) i przywiązanym z tyłu byczym ogonem – symbolem władzy królewskiej.
Re na ziemi i niebie.
Starożytni Egipcjanie wierzyli, że dawniej Ra panował na ziemi tak jak faraon w Egipcie i co dzień opuszczał swoją świątynię „Dom Benben” w Heliopolis, i wędrował przez 12 prowincji ziemi przez 12 godzin dnia. Jednak gdy zbliżał się do ludzi, spalał ich, co skłoniło Re do opuszczenia ziemi i wędrowania w dzień po niebie na Barce Milionów Lat.
Metamorfozy boga.
Ra jest sobą tylko w chwili, kiedy znajdzie się w zenicie. Gdy rano rodzi się z Nut, nazywa się Chepri i ma postać żuka – skarabeusza, toczącego kulkę gnoju. Jest to żywy obraz młodego boga zajętego „wytaczaniem” Słońca na szczyt jego biegu. Z kolei pod wieczór Ra wyraźnie się starzeje i zmienia się we wspartego na lasce starca – Atuma. W dziennych postaciach Re podróżuje przez niebo Barką Milionów Lat, natomiast po świecie podziemnym podróżuje drugą łodzią „Mesektet” jako mumia, Auf-Ra.
Hipostazy boga.
Specjalnie skomponowany na królewski użytek hymn do Ra, tzw. Litanię Słoneczną, wypisano w korytarzach wejściowych królewskich grobów XIX i XX dynastii w Dolinie Królów. Tekst ten wylicza aż 72 hipostazy (odmienne postacie) Słońca. Formy te pojawiają się często obok siebie jako winiety (ilustracje). Najczęściej mają postać zmumifikowanych istot z przeróżnymi symbolami zamiast głów. Ale są też takie, jak np. przywiązany przy kiju jeniec o imieniu "Inkiju", czy też różne formy kocie, o wyraźnie dźwiękonaśladowczych nazwach: "miua" i "miuti". Formy te zamieszkują w zaświatach i podczas swej podróży po nocnym niebie Ra wszystkie je odwiedza. Inne hymny do Słońca zdobią framugi kaplic, grobów osób prywatnych, przy czym pieśni do Słońca porannego zawsze wpisane są na ścianie, na którą rano padają promienie Słońca, a pieśni do Słońca zachodzącego zajmują ścianę przeciwległą.
Świątynie.
Najstarsze znane świątynie Re z czasów V dynastii znajdowały się w Abu Gurab opodal nekropoli w Gizie i Sakkarze, miało to zapewne związek ze znaczeniem Re w świecie umarłych (wskazują na to również „Teksty Piramid”). Dużo bardziej znanym miejscem kultu Re było Junu, zwane też On, co znaczy „Miasto Słupów”, albo greckie Heliopolis, ci znaczy „Miasto słońca”. W panteonie heliopolitańskim Re był głównym bóstwem ukazywanym w trzech osobach: jako poranny Re – skarabeusz „Chepri”, dojrzały mąż „Re” i wieczorny Re – starzec „Atum”.

</doc>
<doc id="70888" url="https://pl.wikipedia.org/wiki?curid=70888" title="Nagozalążkowe">
Nagozalążkowe



</doc>
<doc id="70896" url="https://pl.wikipedia.org/wiki?curid=70896" title="Abbiategrasso">
Abbiategrasso

Abbiategrasso – miasto w północnych Włoszech, w okolicach Mediolanu.
Na obrzeżach dobrze zachowanego starego miasta znajduje się odrestaurowany zamek rodu Visconti, datowany na XIV/XV w.
Miasto posiada połączenie autobusowe z Mediolanem (stacja Milano Romolo) oraz stację kolejową, zapewniającą komunikację z Mediolanem (stacja Milano Porta Genova) i Allesandrią oraz Mortarą.
Historia.
Miejsce licznych walk w XII—XVI w., położone w rejonie o dużym znaczeniu militarnym. W początkach XX wieku znane z uprawy ryżu i fabryki jedwabiu.
Kolej.
W mieście znajduje się stacja kolejowa Abbiategrasso.

</doc>
<doc id="70900" url="https://pl.wikipedia.org/wiki?curid=70900" title="George Abbot (biskup)">
George Abbot (biskup)

George Abbot (ur. 19 października 1562 w Guildford, zm. 5 sierpnia 1633 w Croydon) – duchowny anglikański, arcybiskup Canterbury i prymas całej Anglii od 1610. Brat biskupa anglikańskiego Roberta Abbota.
Młodość.
Urodził się w Guildford w hrabstwie Surrey jako syn tkacza. Uczył się w rodzinnym mieście, a następnie podjął studia w Balliol Colege Uniwersytetu w Oksfordzie – uległ tam wpływom purytanizmu. Po ukończeniu studiów nauczał w Balliol College, a od 1597 w University College. W 1600 został wybrany dziekanem ("dean") Winchesteru. W latach 1600–1605 trzykrotnie był wicekanclerzem Uniwersytetu. W tym samym czasie odegrał ważną rolę w przygotowywaniu głównego anglikańskiego przekładu Pisma Świętego, tzw. Biblii Autoryzowanej.
Biskup.
Wspierał króla Jakuba I we wprowadzeniu do Szkocji kościoła episkopalnego. W 1608 udał się do Szkocji razem z earlem Dunbar aby wspierać szkocko-angielską unię kościelną. W zamian za to został biskupem anglikańskim Coventry i Lichfield, w 1610 biskupem Londynu, w 1611 anglikańskim arcybiskupem Canterbury. Jeszcze jako biskup Londynu konsekrował pierwszych biskupów anglikańskich Szkocji.
Arcybiskup Canterbury.
Arcybiskupem Canterbury i prymasem Anglii Abbot został 4 marca 1611.
Odznaczał się pobłażaniem i względnością dla purytanów a taką nietolerancją dla katolików, iż na Radzie Najwyższej oświadczył, że król zdradziłby państwo w chwili, w której okazałby najmniejszą tolerancję dla katolików.
W 1614 bronił tezy o istnieniu sukcesji apostolskiej biskupów anglikańskich i ważności kapłaństwa anglikańskich księży. W odpowiedzi na szerzące się pogłoski, że biskup anglikański biskup Matthew Parker został wyświęcony w oberży, zaprosił grupę katolików, by badając przedstawione przez niego dokumenty sami przekonali się, czy pogłoski te są słuszne.
Mimo obrony katolickiej doktryny sukcesji apostolskiej, której zresztą Kościół katolicki odmawia anglikanom, jego purytańskie przekonania często prowadziły go nie tylko do prześladowania katolików, ale nawet do przeciwstawiania się woli królewskiej. Tak na przykład wyrażał sprzeciw wobec przebiegającego w atmosferze skandalu procesowi rozwodowemu lady Frances Howard i earla Essexa, a w 1618 zakazał w Croydon czytania królewskiego postanowienia zezwalającego na rozrywki niedzielne.
Jako zwolennik protestantyzmu o kalwinistycznych inklinacjach był zarazem naturalnym zwolennikiem małżeństwa księżniczki Elżbiety i elektora Palatynatu Fryderyka V, a także zagorzałym przeciwnikiem projektu małżeństwa księcia Walii z infantką hiszpańską. Polityka ta ściągnęła na niego niechęć Williama Lauda (z którym wchodził w spory już w Oksfordzie) i dworu, choć nie stracił wsparcia samego króla.
W 1622, gdy Abbot polował w dobrach barona Edwarda la Zouche'a w Bramshill, strzała z jego łuku trafiła w jednego z uczestników, który zmarł w ciągu godziny. Wydarzenie to wstrząsnęło Abbotem, który popadł w stan głębokiej melancholii. Jego przeciwnicy utwierdzili, że wydarzenie to dyskwalifikuje go z pełnienia funkcji kościelnych, bo nawet mimo tego, że był to nieszczęśliwy wypadek, sam sport myśliwski, który do niego doprowadził, nie przystoi osobie duchownej. Król powołał w tej sprawie dziesięcioosobową komisję, w której głosy rozłożyły się równo, ostatecznie więc sam król orzekł na korzyść biskupa i podpisał formalny dokument dyspensujący go.
Ostatnie lata życia.
Po tym zdarzeniu Abbot rzadko pokazywał się na Radzie Królewskiej, głównie ze względu na zniedołężnienie. Mimo tego często przebywał przy Jakubie I w czasie jego ostatniej choroby, a także w 1527 dokonał koronacji nowego władcy, Karola I. Szybko popadł jednak w niełaskę i został "de facto" odsunięty od rządów w diecezji. Odmówił zatwierdzenia mowy Roberta Sibthorpa, w której domagał się on poszerzenia władzy królewskiej. Skłoniło to Karola I do odebrania Abbotowi funkcji prymasa – wkrótce jednak potrzeba zwołania parlamentu doprowadziła do przywrócenia mu formalnych uprawnień. Mimo tego nie mógł pojawiać się na dworze, żyjąc w odosobnieniu, a Laudow i jego zwolennicy osiągnęli niekwestionowaną przewagę. Zmarł 5 sierpnia 1633 w Croydon, został pochowany w rodzinnym Guildford, gdzie założył szpital z uposażeniem 300 funtów rocznie. Jego następcą został William Laud.
Dziedzictwo.
Był skrupulatny w swoich obowiązkach, choć ostry tak wobec katolików, jak i wobec radykalnych protestantów. Pozostawił zbiór przemówień, listów i instrukcji biskupich. Jest też jednym z twórców tzw. Biblii Autoryzowanej. Napisał wiele dzieł, z których najważniejsze to "Exposition on the Prophet Jonah" (1600), przedrukowane w 1845, i "Geography, or a Brief Description of the Whole World" (1599), mające wiele edycji.

</doc>
<doc id="70901" url="https://pl.wikipedia.org/wiki?curid=70901" title="Robert Abbot">
Robert Abbot

Robert Abbot (ur. w 1560 w Guildford, zm. 2 marca 1617 w Salisbury) – biskup Salisbury, angielski teolog anglikański, zwolennik doktryny purytańskiej. Był zaciętym przeciwnikiem papiestwa i występował przeciwko dziełu Bellarmina o władzy papieskiej.
Życiorys.
Urodził się w rodzinie tkacza. Był starszym bratem George’a Abbota, anglikańskiego prymasa Anglii. Był kapelanem i kaznodzieją w Worcester. W 1612 został profesorem teologii Balliol College Uniwersytetu w Oksfordzie. Od 1615 piastował funkcję Biskupa Salisbury. Odnowił zniszczoną katedrę i wykazywał się troską o warunki życia mieszkańców diecezji. 
Myśl teologiczna.
Mimo że dzielił z bratem głęboką, zbliżającą się do purytanizmu niechęć do „papistów”, jako teolog Abbot odznaczył się wysoką kulturą polemiczną, okazując się godnym przeciwnikiem jezuickiego teologa Andreasa Eudaemona-Joannesa. 
Jego główne dzieła, wydane w Londynie to: 

</doc>
<doc id="70903" url="https://pl.wikipedia.org/wiki?curid=70903" title="Ålesund">
Ålesund

Ålesund – portowe miasto handlowe położone na zachodnim wybrzeżu Norwegii, u ujścia kilku fiordów do Morza Norweskiego: w tym Grytafjorden, Ellingsøyfjorden i Sulafjorden, w regionie Møre og Romsdal. Położone na półwyspie i kilku wyspach, tworzących dogodny port.
Obecnie centrum rybołówstwa Norwegii, mieści się tutaj wiele zakładów przetwórczych. Ośrodek turystyczny oraz miejsce zawijania wielu promów pasażerskich, głównie z Wysp Brytyjskich, ale także z Ameryki Północnej. Na pobliskiej wyspie Vigra znajduje się port lotniczy Ålesund-Vigra.
Historia.
Początki miasta wiążą się z powstaniem osady przy naturalnej przystani pomiędzy wyspami Aspøy i Nørvøya. W 1793 roku Ålesund, będące częścią Borgund, uzyskało ograniczone przywileje ladested. Pełne prawa ladested miejscowość uzyskała w 1837 roku, zaś w 1848 prawa miejskie jako kjøpstad.
W 1825 miasto liczyło ok. 330 mieszkańców. Szybki rozwój nastąpił w momencie, gdy stało się centrum połowu dorszy, które w postaci sztokfiszy eksportowano pod koniec XIX wieku nawet do Hiszpanii; w połowie XX wieku nadal duży ośrodek rybołówstwa i przetwórstwa rybnego, pracującego na rynki południowoeuropejskie. W końcu XIX w. liczyło 8,4 tys. mieszkańców. W 1904 drewniane miasto doszczętnie spłonęło; kompleksową odbudowę w duchu architektury secesyjnej rozpoczęto rok później. Ok. 1925 liczyło 11,6 tys. mieszkańców, w 1960 – 18,9 tys.
Ålesund jest 389. norweską gminą pod względem powierzchni.
Demografia.
Według danych z roku 2005 gminę zamieszkuje 40 295 osób. Gęstość zaludnienia wynosi 410,42 os./km². Pod względem zaludnienia Ålesund zajmuje 18. miejsce wśród norweskich gmin.
Edukacja.
Według danych z 1 października 2004:
Władze gminy.
Według danych na rok 2011 roku administratorem gminy () jest Olaug Flø Brekke, natomiast burmistrzem (, d. ) jest Bjørn Tømmerdal.

</doc>
<doc id="70905" url="https://pl.wikipedia.org/wiki?curid=70905" title="Trygve Lie">
Trygve Lie

Trygve Halvdan Lie (ur. 16 lipca 1896 w Oslo, zm. 30 grudnia 1968 w Geilo) – norweski polityk, sekretarz generalny ONZ w latach 1946–1952.
Zarys biografii.
Przed II wojną światową był jednym z przywódców Norweskiej Partii Pracy, był w rządzie gdzie zajmował stanowiska ministerialne. Po inwazji Niemiec na Norwegię w obawie przed prześladowaniami hitlerowskimi wyjechał do Wielkiej Brytanii, gdzie został ministrem spraw zagranicznych w emigracyjnym rządzie norweskim. Rok po zakończeniu wojny (1 lutego 1946 r.) został sekretarzem generalnym ONZ.
W 1950 w czasie wojny koreańskiej wysłał wojska ONZ do Korei, co spotkało się z ostrym sprzeciwem ZSRR. Rząd radziecki przestał uważać go za przywódcę ONZ. W 1952 pod wpływem USA musiał zrezygnować z tej funkcji ze względu na sprzeciw USA, które oskarżały go o zatrudnianie w ONZ komunistów i obywateli krajów, działających na szkodę Stanów Zjednoczonych. Następnie zajmował eksponowane stanowiska w rządzie norweskim, w latach 1953–1964 był ministrem przemysłu, a następnie handlu i żeglugi.

</doc>
<doc id="70907" url="https://pl.wikipedia.org/wiki?curid=70907" title="Ritchie Valens">
Ritchie Valens

Ritchie Valens, właśc. Richard Steven Valenzuela (ur. 13 maja 1941 w Pacoimie, zm. 3 lutego 1959 w Clear Lake) – amerykański muzyk rockowy, wokalista, gitarzysta i kompozytor pochodzenia meksykańsko-hiszpańskiego.
Życiorys.
Dorastał w biednej rodzinie w Pacoimie pod Los Angeles, mieszkał w slumsach niedaleko farmy. Pracował przy pakowaniu pomarańczy na farmie. W wieku 10 lat stracił ojca. W 1957 nad boiskiem szkoły, w której uczył się Ritchie zderzyły się dwa samoloty, zabijając kilku jego przyjaciół. Richarda nie było wtedy w szkole, gdyż był na pogrzebie dziadka. Od tej pory bał się samolotów i często miał koszmary.
Już w wieku 5 lat zaczął interesować się muzyką. Samodzielnie nauczył się grać na gitarze, trąbce i perkusji. Mimo że był leworęczny, grał na gitarze prawą ręką. W wieku 16 lat przyłączył się jako gitarzysta, a wkrótce także i wokalista, do lokalnego zespołu "The Silhouettes". W maju 1958 został dostrzeżony na koncercie przez właściciela niewielkiej wytwórni płytowej, Boba Keane. Występ zrobił wrażenie i Keane zaproponował Valenzueli nagranie kilku piosenek. Nagrania odbyły się 27 maja w domu Keane’a w Silver Lake. Po nagraniu Richard podpisał umowę z wytwórnią Keane’a "Del-Fi", wtedy też producent nadał mu pseudonim sceniczny, zmieniając zdrobnienie imienia na Ritchie (w odróżnieniu od popularnego wtedy „Richie”) oraz skracając nazwisko na Valens. Po kilku domowych sesjach w lipcu 1958 odbyły się profesjonalne nagrania Ritchiego z zespołem. Pierwszą nagraną piosenką było „Come On, Let’s Go”, a następnymi były „La Bamba” i „Donna”, które wkrótce stały się wielkimi przebojami. Jesienią Valens rzucił szkołę i oddał się karierze muzycznej. Podróżował po całych Stanach oraz występował w popularnych programach telewizyjnych u boku największych ówczesnych gwiazd.
Tak dobrze rozpoczęta kariera muzyczna została nagle przerwana tragiczną śmiercią artysty. 3 lutego 1959 zginął w wypadku lotniczym, nazwanym później „dniem, w którym umarła muzyka”. W tym samym wypadku zginęli także dwaj inni muzycy rockowi: Buddy Holly i Jiles Perry Richardson. Miał tylko 17 lat. Był jednym z pionierów rock and rolla. Jako pierwszy wprowadził do rocka elementy muzyki latynoskiej (zob. rock latynoski). W 1987 powstał o nim film biograficzny, pt. "La Bamba". W 2001 Ritchie Valens pośmiertnie został wprowadzony do Rock and Roll Hall of Fame.

</doc>
<doc id="70908" url="https://pl.wikipedia.org/wiki?curid=70908" title="Sekretarze Generalni ONZ">
Sekretarze Generalni ONZ



</doc>
<doc id="70913" url="https://pl.wikipedia.org/wiki?curid=70913" title="Kultura natufijska">
Kultura natufijska

Kultura natufijska – kultura mezolitu bliskowschodniego. Nazwa pochodzi od stanowiska archeologicznego Wadi-an-Natuf, w Izraelu, z około IX tysiąclecia p.n.e. Kultura została zdefiniowana w latach 30. XX wieku w wyniku badań wykopaliskowych na Górze Karmel prowadzonych przez Dorothy Garrod.
Okres trwania i zasięg.
Kultura ta rozwinęła się na podłożu kultury kebaryjskiej, wskazuje na to analiza zabytków kamiennych. Największy rozwój kultury przypadał na okres między 10 500 a 9000 p.n.e., schyłek nastąpił około 8300 p.n.e.
Do ciekawszych stanowisk tej kultury zalicza się stanowiska na Górze Karmel oraz w Mugharet el-Wad i Abu Hurejra.
Ślady tej kultury odkryto w kilku miejscach na Bliskim Wschodzie, tak w jaskiniach i schroniskach skalnych (Mugharet el-Wad, Nahal Oren), jak i na terenach otwartych (Enan, Jerycho).
Narzędzia.
Narzędzia z tego okresu są jeszcze głównie wytwarzane z kamienia (krzemień), rogu i kości. Są to głównie kamienne geometryczne mikrolity, dominują zbrojniki w kształcie wycinków koła i trójkątów oraz małe wiórki tylcowe stosowane jako wkładki segmentowe na ostrza do sierpów rogowych (których rękojeści były czasami rzeźbione w kształt głowy zwierzęcej). Stosowano także piki kamienne i motyki. W materiale rogowo-kostnym dominują harpuny, haczyki wędkarskie i szydła (czasami z perforowaną główką). Wyróżniono dwie fazy ewolucji przemysłu tej kultury. We wcześniejszej udział zbrojników w inwentarzu kamiennym dochodzi do 50%, stosowano tzw. retusz heluański. Po 9000 p.n.e., w fazie późniejszej, pojawiają się liczniejsze mikrorylce, przekłuwacze oraz groty strzał.
Gospodarka.
Gospodarkę kultury natufijskiej określa się jako zbieracko-łowiecką, daje się obserwować przejście do wyspecjalizowanego i intensywnego zbieractwa oraz myślistwa.
Natufijczycy byli myśliwymi polującymi na gazele, antylopy oraz zbieraczami żołędzi, orzechów, orzeszków pistacjowych i dziko rosnących zbóż.
Część teorii zakłada, że około 9000 r. p.n.e., kiedy klimat stał się bardziej suchy, nad Eufratem doszło do pierwszych prób uprawy zbóż.
Rozwój rolnictwa.
Istnieje teoria, ze nagła zmiana klimatu, tzw. młodszy dryas (około 10 800 do 9500 p.n.e.), spowodowała, że ludzie podjęli rolnictwo. Młodszy dryas stanowił przerwę w ocieplaniu klimatu trwającą około 1000 lat. Ta przerwa spowodowała susze w Lewancie. Ponieważ duża liczba osiadłych mieszkańców polegała na spożyciu dzikich zbóż, więc ludzie zaczęli, według tej teorii, „dopomagać” zbożom w przetrwaniu.
Osiedla.
Osiedlano się zarówno w jaskiniach, jak i w obozowiskach otwartych, liczba tych drugich znacznie wzrasta w późniejszej fazie co bywa określane jako „wyjście z jaskiń”.
Zmienia się sposób zamieszkiwania jaskiń, nie ogranicza się już tylko do przestrzeni zakrytej. Zaczęto zagospodarowywać przestrzeń przed jaskiniami, nawet do 1000 m² np. w Hayonim w Galilei. W El-Uad znajdująca się przed jaskinią terasa o pow. 500 m² została zniwelowana i częściowo zamknięta murem z kamieni.
W terenie otwartym zamieszkiwali osiedla użytkowane przez lata (obozowiska macierzyste) o pow. od 900 m² np. w Rosz Zin do blisko 3000 m² w Rosz Horesza, w których dominującą formą domostwa była budowla wzniesiona na planie okręgu, częściowo wkopana w grunt. Każda większa osada posiadała satelickie obozowiska wykorzystywane w czasie zbierackich wypraw (obozy sezonowe) o pow. ok. 200 m². Środowiskiem, w którym się najchętniej osiedlali była strefa między nadmorskimi nizinami a linią wzgórz i wysoczyzn, co umożliwiało pełniejsze wykorzystanie zróżnicowanych zasobów środowiska naturalnego.
Udomowienie psa.
W stanowiskach natufijskich znajdują się najwcześniejsze archeologiczne ślady udomowienia psa. Na stanowisku Ein Mallaha w Izraelu, datowanym na 10 000 lat p.n.e., znaleziono pochowane razem szczątki starszego człowieka i cztero- lub pięciomiesięcznego szczeniaka psiego. W innym miejscu (jaskinia Hayonim), odkryto ludzi pogrzebanych razem z dwoma psami.

</doc>
<doc id="70916" url="https://pl.wikipedia.org/wiki?curid=70916" title="Znaki globalne">
Znaki globalne



</doc>
<doc id="70920" url="https://pl.wikipedia.org/wiki?curid=70920" title="Kultura Halaf">
Kultura Halaf

Kultura Halaf – chalkolityczna kultura archeologiczna, zlokalizowana w północnej Mezopotamii. Nazwa pochodzi od eponimicznego stanowiska Tell Halaf, gdzie po raz pierwszy zostały odkryte relikty charakterystyczne dla danej kultury. Jej trwanie przypada na okres od końca VI tysiąclecia p.n.e. do końca V tysiąclecia p.n.e.
Lokalizacja.
Kultura Halaf rozwinęła się w północnej Mezopotamii nad Chaburem, prawym dopływem Eufratu i objęła swoim zasięgiem obszary bogate w obsydian i miedź, zakreślone od zachodu syryjskim wybrzeżem Morza Śródziemnego, od północy sięgała Gerikihacijan w południowo-wschodniej Anatolii i Tilki Tepe nad jeziorem Wan, od południowego wschodu terenów w pobliżu Mosulu.
Historia odkrycia.
W 1899 roku Max von Oppenheim uzyskał od mieszkańców Tell Halaf informację, że pod piaskiem na pobliskim wzgórzu znajdują się ruiny starożytnego osiedla. Prace archeologiczne Oppenheim rozpoczął w 1911 roku. Wykopaliska przerwała pierwsza wojna światowa, badania Oppenheima zostały sfinalizowane dopiero w latach 1927–1929. W 1943 roku archeolog opublikował wyniki swoich odkryć. Zostały one później wzbogacone dzięki publikacjom Maxa Mallowana, który pracował przy wykopaliskach w Tell Arpaczija i udowodnił, że to stanowisko archeologiczne stanowiło pierwotne centrum kultury Halaf.
Charakterystyka.
Ludność kultury Halaf zamieszkiwała przeważnie duże umocnione osady. Pomieszczenia mieszkalne budowano z suszonej cegły na planie prostokątnym, choć na wschodnich obszarach spotykane są domostwa na planie koła. Jedno z odkrytych pomieszczeń mieszkalnych posiadało przedsionek, który przeznaczony był na warsztat garncarski. Znaleziono w nim piec i wyroby ceramiczne. Obok warsztatu usytuowane było miejsce kultu. Wewnątrz znajdował się posążek Bogini Matki, przed którą znaleziono figurkę klęczącego mężczyzny oraz misę z darami wotywnymi. Na podstawie zaobserwowanego zwyczaju umieszczania przez późniejszych władców Mezopotamii własnych podobizn przed posągami bóstw przypuszcza się, że klęcząca figurka uosabiała uprzywilejowanego sługę bogini.
Ceramika najstarszych warstw kultury Halaf tworzona była bez użycia koła garncarskiego, ale była wypalana w zamykanych piecach, w których możliwa była regulacja temperatury, i zdobiona charakterystycznymi geometrycznymi lub w kształcie zwierząt, ludzi i ptaków ornamentami w barwach czarnych bądź czerwono-pomarańczowych. Ceramika odkryta w młodszych warstwach wykonywana była na kole garncarskim.
Ludność kultury Halaf korzystała zarówno z narzędzi kamiennych, jak i miedzianych, znany był ołów i wóz kołowy, ciągnięty przez woły lub osły. Odnaleziono także wiele wisiorków kamiennych, które najprawdopodobniej wykorzystywano jako pieczęcie. Taki wniosek nasunął się po zbadaniu bryłek gliny z odciskami wisiorków i sznurków, którymi wiązano wory i kosze. Znalezisko ponadto stanowiło dowód na pojawienie się własności prywatnej.

</doc>
<doc id="70924" url="https://pl.wikipedia.org/wiki?curid=70924" title="Rewolucja neolityczna">
Rewolucja neolityczna

Rewolucja neolityczna – proces przechodzenia ludzkości od łowiectwa-zbieractwa i koczownictwa do produkcji żywności, czyli rolnictwa i hodowli, oraz do osiadłego trybu życia, trwający w naszym kręgu cywilizacyjnym w latach ok.  – 4000 p.n.e. Rewolucja neolityczna rozpoczęła się na obszarze tzw. Żyznego Półksiężyca na Bliskim Wschodzie, gdzie występowali dzicy przodkowie wielu współczesnych roślin uprawnych i zwierząt hodowlanych. Nowe umiejętności rozprzestrzeniły się na zachód, południe i wschód – do Europy, Afryki i Azji Południowej. W kilku innych miejscach globu (Azja Wschodnia, niektóre rejony Ameryki, Nowa Gwinea) rolnictwo, a niekiedy i hodowla zwierząt, rozwinęły się niezależnie
Na Bliskim Wschodzie, początek tego procesu zbiegł się w czasie z nastaniem neolitu, zwanego "epoką kamienia gładzonego". Nowe efektywne sposoby pozyskiwania żywności spowodowały znaczny wzrost jej ilości dostępnej dla człowieka, a przez to ogromny wzrost zaludnienia i dały możliwość wyspecjalizowania się części populacji w zajęciach nie związanych z bezpośrednim zapewnieniem przetrwania. Zmiany te doprowadziły do wykształcenia się cywilizacji.
Termin.
Nazwę "Rewolucja neolityczna" wprowadził w latach 30. XX wieku australijski archeolog – V.G. Childe. Jego zdaniem wynalezienie rolnictwa i hodowli było procesem dość nagłym (stąd „rewolucja”), zapoczątkowanym przez trudne warunki klimatyczne – pustynnienie obszarów Bliskiego Wschodu i ograniczenie dotychczasowych źródeł pożywienia (łowiectwo, zbieractwo), co zmusiło ludzi do poszukiwania nowych rozwiązań. O ile sam termin przyjął się w nauce, to rozumienie jego przyczyn, okoliczności, czasu i miejsca powstania uległo znaczącej, w porównaniu z oryginalną koncepcją Childe’a, zmianie. Wyniki nowszych badań archeologicznych wskazywały na stopniowy charakter przemian, obalając tezę o gwałtownych przeobrażeniach w trybie życia społeczności, których dotknęły.
Zmiany klimatu w holocenie.
Początki rewolucji neolitycznej sięgają okresu radykalnych zmian klimatycznych związanych z końcem epoki lodowej zapoczątkowanym ciepłym interglacjałem w latach ok.  –  p.n.e. i zakończonym dużym ociepleniem ok. 8300 roku p.n.e. Topnienie lodowców doprowadziło do podniesienia się poziomu mórz i ukształtowania się (do ok. 5000 roku p.n.e.) współczesnej linii brzegowej – to w tym okresie m.in. Wyspy Brytyjskie zostały oddzielone morzem od Europy, a Azja Mniejsza od Bałkanów. W wyniku wzrostu ilości pary wodnej w atmosferze zwiększył się poziom opadów. Wyższe temperatury i wilgotność to okres tzw. postglacjalnego optimum klimatycznego, który w basenie Morza Śródziemnego rozpoczął się na początku VIII tysiąclecia p.n.e. a w reszcie Europy i północnej Azji Przedniej w drugiej połowie VII tysiąclecia p.n.e. Optimum skończyło się ok. 3500 roku p.n.e., kiedy nastąpiła, trwająca do dzisiaj, nieco chłodniejsza faza klimatu.
Początki rolnictwa.
Przejście ludzi od łowiectwa i zbieractwa do produkcji żywności czyli rolnictwa i hodowli zwierząt nie można nazwać odkryciem czy też wynalezieniem odpowiednich metod, nie była to też świadoma czy przemyślana decyzja. Był to długotrwały, stopniowy proces, który rozwinął się z zabiegów wykonywanych przez zbieraczy dziko rosnącego pożywienia, które miały zwiększyć wydajność zbioru, jak np. usuwanie chwastów, starych i chorych roślin, polepszanie jakości gleby. Nawet już po opanowaniu techniki rolnictwa i hodowli, przez wiele tysięcy lat ludzie pozyskiwali znaczną część pożywienia ze zbieractwa i polowania. Być może pierwsze ogrody z roślinami uprawnymi zakładane były tylko dla zapewnienia rezerwy pożywienia na wypadek czasowego wyczerpania się tradycyjnych źródeł. Tak więc różne strategie współwystępowały przez długi czas, a rolnictwo i hodowla zaczęły z czasem przeważać, gdyż w konkretnych warunkach zwiększały szanse przetrwania grup, które w większym stopniu oparły na nich swoją egzystencję.
Przodkowie dzisiejszych ważnych zbóż – pszenicy i jęczmienia – czyli dzikie trawy o dużych nasionach, rosnące na obszarach lasostepu i luźnych lasów parkowych, występowały na przełomie plejstocenu i holocenu, dzięki poprawie warunków klimatycznych, na terenie całego Lewantu. W latach ok.  – 9000 p.n.e. zbieractwo ich nasion było podstawowym źródłem pożywienia kultur epipaleolitycznych z Syrii i Palestyny. Źródłem bardzo wydajnym, pozwalającym w okresie dojrzewania zebrać spore zapasy, które ze względu na wielkość nie mogły być transportowane. Wynikiem takiej sytuacji, a także konieczności pracochłonnego przetwarzania ziarna za pomocą ciężkich narzędzi (moździerzy), było powstanie stałych osiedli zamieszkałych przez większość roku, a być może nawet stale. W osadach tych następował duży wzrost zaludnienia, co było skutkiem porzucenia metod ograniczania liczby posiadanych dzieci, często stosowanych przez łowców-zbieraczy. Przeludnienie z kolei wymuszało migrację nadmiaru mieszkańców na nowe obszary, ograniczone jednak do tych, które posiadały własne populacje dzikich przodków zbóż. Dzięki poprawie klimatu do końca IX tysiąclecia odpowiednie rośliny rosły już w całej wyżynnej strefie Żyznego Półksiężyca.
Pierwsze ślady dzikich zbóż poza obszarem ich naturalnego występowania (co wskazuje, że być może zaczęły tam rosnąć dzięki ingerencji człowieka) pochodzą z ok. i 9000 roku p.n.e. z rejonów Syrii nad górnym Eufratem. Ludzie wtedy prawdopodobnie siali dzikie ziarno, zebrane z naturalnie rosnących traw. Być może zauważyli, że przypadkiem rozrzucone na ziemi nasiona zaczynają po jakimś czasie kiełkować i postanowili wykorzystać to zjawisko, do uzyskania plonów w wybranym przez siebie miejscu. Z kolei sam proces zbierania ziaren prowadził do selekcji roślin – ludzie wybierali przede wszystkim większe nasiona, o cienkiej łusce i lepiej przytwierdzone do kłosa. Podyktowany wygodą i wydajnością procesu dobór odpowiednich nasion prowadził do wzrostu procentowego udziału roślin o korzystnych dla ludzi mutacjach w całej populacji wykorzystywanych zbóż – była to droga do udomowienia roślin. Pierwsze ślady zboża o cechach świadczących o świadomej hodowli pochodzą z południowego Lewantu i kotlin wschodnich gór Taurus z lat 8200–8000 p.n.e. Uprawiono już wtedy także rośliny strączkowe – soczewicę, wykę i groch, a także len.
Migracja rolnictwa z Półksiężyca.
Pierwsze rolnicze wspólnoty powstały w Anatolii, Syrii i Palestynie. Do najstarszych znanych osiedli zaliczają się: Çatal Höyük, Jerycho i Mujerbat. W VII i na początku VI tysiąclecia p.n.e. społeczności rolnicze zasiedliły Cypr, Kretę i południowe Bałkany. W VI tysiącleciu p.n.e. pojawiły się na terenie Iranu, Turkiestanu i południowej Ukrainie. Do około 4500 r. p.n.e. proces osiedlania się pierwotnych rolników objął już większość Europy, w tym Polskę (kultura ceramiki wstęgowej). W latach 2500–1800 p.n.e. rolnictwo dotarło do doliny Indusu (Harappa i Mohendżo-Daro). W II tysiącleciu p.n.e. pojawiło się na Dalekim Wschodzie.
Skutki rewolucji neolitycznej.
Skutki rewolucji neolitycznej:

</doc>
<doc id="70926" url="https://pl.wikipedia.org/wiki?curid=70926" title="Cb-radio">
Cb-radio



</doc>
<doc id="70927" url="https://pl.wikipedia.org/wiki?curid=70927" title="Deportacje Akadyjczyków">
Deportacje Akadyjczyków

Deportacje Akadyjczyków – proces wysiedlania francuskojęzycznych mieszkańców Akadii (współcześnie część Nowej Szkocji) do innych brytyjskich kolonii, jaki miał miejsce w latach 1755-1759.
Kontekst historyczny.
Po zajęciu Akadii w wyniku wojny królowej Anny Brytyjczycy początkowo nie niepokoili francuskojęzycznej ludności. Aczkolwiek frankofoni pozbawieni zostali wielu praw, na przykład nabywania nowej ziemi, ciągle egzystowali prowadząc swój dawny tryb życia. W 1730 roku gubernator Nowej Szkocji zażądał od wszystkich francuskich mieszkańców złożenia przysięgi wierności. Akadyjczycy uczynili to bez większych zastrzeżeń. Tekst przysięgi zaproponowanej przez Richarda Phillipsa brzmiał "I sincerely promise and swear, as a Christian, that I will be utterly faithful and will truly obey His Majesty King George the Second, whom I acknowledge as the sovereign Lord of Nova Scotia and Acadia. So help me God." Od tego momentu Akadyjczyków zaczęto nazywać "French Neutral" – neutralnymi Francuzami.
Pierwsza fala deportacji.
Lata następujące po złożeniu przysięgi były okresem pokoju i prosperity. Ludność Akadii wzrastała i umacniała się gospodarczo. Ta idylla została przerwana wzrostem napięcia międzynarodowego, a w konsekwencji zbliżającą się wojną. Charles Lawrence, ówczesny gubernator Nowej Szkocji, zdołał przekonać władzę w Londynie, iż frankofońska społeczność stanowi zagrożenie dla interesów brytyjskich w Ameryce Północnej. 28 lipca 1755 Lawrence ogłosił decyzję o deportacji wszystkich francuskich mieszkańców Nowej Szkocji (nie uwzględniało to Francuzów zajmujących tereny na Cape Breton, kontrolowane przez Francję). Przedmiotem deportacji było ponad sześć tysięcy ludzi. Akadyjczykom zezwolono na zabranie jedynie podstawowych dóbr. Ludność pozostawiła po sobie 43500 sztuk bydła, 48500 owiec, 23500 świń, 2800 koni oraz dziesiątki tysięcy drobiu. Zabudowania akadiańskie były palone. Tylko w listopadzie 1755 spalono i zniszczono 255 domostw, 276 stodół, 155 zabudowań gospodarczych, 11 młynów oraz jeden kościół.
Akadyjczyków spędzono na wybrzeża, a następnie ładowano na statki, którymi byli transportowani do punktów przeznaczenia. Wskutek braku podstawowych środków higieny, kiepskiego wyżywienia i tłoku, wiele osób (szczególnie kobiet i dzieci) zmarło w trakcie podróży.
W pokoju paryskim kończącym wojnę z Indianami i Francuzami wynegocjowano 18-miesięczny okres pozwalający deportowanym na opuszczenie miejsc przymusowego osiedlenia i udanie się do jakiejkolwiek posiadłości francuskiej. Większość z tej możliwości skorzystała.
Druga fala deportacji.
Kierunki deportacji.
Władze zdecydowały się na podzielenie całej ludności na kilkusetosobowe grupy i przymusowe ich osiedlenie w innych brytyjskich koloniach w Ameryce Północnej. Plan przewidywał następujące kierunki deportacji:
Uciekinierzy.
Ocenia się, że około tysiąca Akadyjczyków zdołało zbiec i nie zostało objętych deportacjami. Większość z nich przedostała się do Nowego Brunszwiku. Część z nich pozostała tam, kryjąc się w trudno dostępnym terenie, niektórym udało się przedostać do Nowej Francji, mniejsze grupy osiedliły się na wyspie Île St. Jean, nazwanej później Wyspą Księcia Edwarda. 
Connecticut.
Do tej kolonii ostatecznie wysłano 731 Akadyjczyków w czasie pierwszej fali wysiedleń. Deportacje przeciągnęły się do połowy roku 1756. W przeciągu tego czasu do Connecticut udały się kolejne okręty:
Akadyjczycy w Connecticut mieli problemy z asymilacją w nowym i nieprzyjaznym środowisku. W 1673 grupa 666 deportowanych złożyła petycję o zezwolenie na reemigrację do Francji. Ich prośba została odrzucona. W konsekwencji pewna ich grupa, już bez pytania o zgodę, zbiegła na Santo Domingo. Większość z nich ostatecznie dotarła do Luizjany, tworząc początek społeczności Cajunów. Kolejna grupa 240 Akadyjczyków w 1967 wyczarterowała żaglowiec "The Pitt" i udała się nim na północ, ostatecznie osiedlając się w dolinie rzeki St. John w dzisiejszym Nowym Brunszwiku. Pewna grupa pozostała w Connecticut, asymilując się stopniowo.
Georgia.
Trzy żaglowce eskortowane przez okręt dostarczyły około 400 wysiedleńców do tej kolonii. Niektóre źródła wspominają o czwartym statku, który miał przybyć z Bostonu z 127 Akadyjczykami na pokładzie, ta informacja nie jest jednak sprawdzona. Wysiedleńcy do Georgii zostali zignorowani przez lokalne władze. Dano też im wolną rękę. Już wiosną 1756 ponad połowa z nich udała się na północ, używając niewielkich łodzi. Gdy dotarli do Karoliny Północnej, tamtejsze władze zaleciły im, by osiedli w tej kolonii. Jednak blisko stu kontynuowało podróż i dotarło aż do Bostonu, gdzie zostali aresztowani. Ci którzy pozostali w Georgii i Karolinie Północnej cierpieli biedę, pracując na plantacjach. Ich status nie różnił się wiele od statusu niewolników. W 1763 zgodnie z postanowieniami pokoju paryskiego większość z nich opuściła miejsca przymusowego osiedlenia, udając się na Santo Domingo.
Maryland.
Do Marylandu deportowano 913 Akadyjczyków. Zgromadzono ich na 23 mniejszych statkach, eskortowanych przez 3 okręty wojenne. Ze względu na fakt, iż Maryland był kolonią katolicką, Akadyjczycy spotkali się tam z nieco lepszym przyjęciem niż w innych, zdominowanych przez protestantów koloniach. Kilku filantropów, między innymi Henry Callister, udostępniło dom pewnej grupie wysiedleńców. Mimo tych przyjaznych gestów, większość z nich pozostała bez żadnej opieki i możliwości znalezienia pracy. W ciągu pierwszych miesięcy pobytu w kolonii, z powodu epidemii, zimna i trudów, populacja deportowanych zmniejszyła się z pierwotnej liczby 913 do 667. Dopiero w 1757 zwrócono uwagę na ich niedolę. Zaradzono jej, rozpraszając przybyszów równomiernie po wszystkich powiatach (z wyjątkiem, tych graniczących bezpośrednio z terytoriami francuskimi). Rozproszeni Akadyjczycy mieli większe szanse na znalezienie zajęcia i schronienia. Jednocześnie z tym ograniczono ich prawo poruszania się do dziesięciu mil wokół miejsca osiedlenia. Zamierzający odbyć dalszą podróż musieli starać się o specjalne zezwolenia. Taka niepewna egzystencja trwała do roku 1763, kiedy to na mocy postanowień pokoju paryskiego Akadyjczycy dostali zezwolenie na wyjazd do wybranego terytorium francuskiego. Marylandzcy Akadyjczycy nie posiadali jednak należytych środków pozwalających na odbycie podróży. Ostatecznie brytyjskie władze kolonialne przeznaczyły pewne środki na ten cel i zdecydowana większość przesiedleńców została relokowana do Luizjany.
Massachusetts.
Do Massachusetts wysłano ogółem 735 osoby. Należy doliczyć do nich także około 200 zbiegów z Georgii, którzy nie zdołali dotrzeć do Kanady. Deportowani zostali przetransportowani na kilkunastu statkach pomiędzy październikiem 1755 a majem 1756. Pewna liczba wysiedleńców zmarła zanim jeszcze dotarła do portów przeznaczenia z powodu epidemii ospy.
Akadyjczykom w Massachusetts początkowo przyznano prawo swobodnego poruszania się i osiedlania się w kolonii. Zaowocowało to licznymi ucieczkami. Wielu zbiegło do Nowej Francji drogą lądową. Wielu mężczyzn akadiańskich zatrudniło się jako marynarze, by potem zbiec w portach europejskich lub środkowoamerykańskich. Wynikiem plagi ucieczek były ograniczenia wolności osobistej wysiedleńców. Najpierw ograniczono prawo do poruszania się poza terenem osiedlenia, a następnie zabroniono armatorom zatrudniania akadiańskich marynarzy. Nie rozwiązało to jednak problemu. W 1763 grupa 300 Akadyjczyków zbiegła na Santo Domingo. Ostatecznie władze kolonialne zdecydowały się na uwolnienie deportowanych. W 2 czerwca 1766 720 Akadyjczyków w Bostonie i 140 w Salem po złożeniu przysięgi wierności dostało zezwolenie na wyjazd. Wielu z nich udało się do Kanady, pozostała część powróciła do Nowej Szkocji. Ci ostatni po przybyciu do swych dawnych posiadłości przekonali się, że zajęte one zostały przez brytyjskich kolonistów. Władze kolonii Nowej Szkocji przyznały im działki ziemskie na innych terenach, lecz wielu nie skorzystało z tej oferty i osiedliło się w nieskolonizowanej jeszcze wtedy dolinie Petit Codiac River Valley w Nowym Brunszwiku.
Nowy Jork.
Do Nowego Jorku przesiedlono 344 Akadyjczyków na przełomie lat 1755/1756. Wielu przesiedleńców usiłowało drogą lądową przedostać się do Nowej Francji, lecz większość była wyłapywana. W 1763 większość deportowanych wybrała osiedlenie na Santo Domingo. Około 20 z nich wyruszyło do Luizjany i dotarło do Mobile. Była to prawdopodobnie pierwsza grupa Akadyjczyków, która osiedliła się w Luizjanie.
Pensylwania.
Do tej kolonii przetransportowano 454 Akadyjczyków na czterech statkach "Three Friends, Hannah, Swan" i "Boscowan" pomiędzy 13 października a 20 listopada 1755. Kolonia nie była przygotowana na przyjęcie deportowanych i zanim podjęto odpowiednie decyzje, przesiedleńców zatrzymano na statkach. Dopiero 24 listopada pozwolono im zejść na ląd, w momencie gdy wśród nich szalała już epidemia. Pierwsze miesiące Akadyjczycy żyli na koszt francuskich hugenotów, którzy zorganizowali doraźną pomoc. Dopiero w lutym 1756 legislatura kolonialna uchwaliła odpowiednią ustawę. Zgodnie z jej postanowieniami wybrano cztery okręgi, w których przesiedleńcy mieli być rozlokowani. Były to Bucks, Chester, Lancaster i Filadelfia. Lokalne władze odmówiły jednak dostarczenia środków na utrzymanie przesiedleńców. Pozostali więc oni pod opieką gubernatora, otrzymując racje żywnościowe po pół kilograma chleba i ćwierć kilograma mięsa na dzień. Te znośne warunki życia pogorszyły się, gdy we wrześniu 1756 władze kolonialne wyczerpały budżet na ten cel. W 1757 uchwalono nowe prawo nakazujące oddanie akadiańskich dzieci w termin do lokalnych rzemieślników, a dorosłym pozwolono na rozpoczęcie własnej działalności rzemieślniczej. Dla starych i chorych zapewniono opiekę socjalną. Ten niewątpliwy krok w kierunku stabilizacji sytuacji został jednak przyjęty wrogo przez deportowanych, gdyż zmuszał ich dzieci do nauki języka angielskiego, co naruszało spójność rodzin. Ogólna sytuacja akadiańskich rodzin polepszyła się jednak. W 1763 zgodnie z postanowieniami pokoju paryskiego dano przesiedleńcom wolną rękę i większość z nich wybrała emigrację na Santo Domingo. Pomiędzy 150 a 200 Akadyjczyków wybrało przesiedlenie do Luizjany, dołączając do przybyłych tam wcześniej z innych kolonii.
Karolina Południowa.
Do Karoliny Południowej wysłano dużą liczbę deportowanych, bo aż 942. Przetransportowały ich tam okręty "Success, Edward Cornwallis, Dolphin, Endeavor, Baltimore, Warren" oraz szereg mniejszych jednostek. W tej słabo zaludnionej, „kresowej” kolonii pozostawiono przesiedleńcom stosunkowo dużą swobodę. Większość z nich skorzystała z niej, uciekając poza granice do kolonii hiszpańskich lub znajdującej się pod kontrolą francuską doliny rzeki Ohio, a stamtąd drogą lądową do Nowej Szkocji. Inna grupa przesiedleńców dotarła do Nowej Szkocji drogą morską. Tych, którzy pozostali w Karolinie, zatrudniano jako służących. Niepotwierdzone informacje mówią, że pewna liczba Akadyjczyków została białymi niewolnikami.
Wirginia.
Największa grupa Akadyjczyków, bo aż 1500, została wysłana do Wirginii. Tę grupę spotkał też najtragiczniejszy los. Gdy wysiedleńcy transportowani na szeregu statków: "Carolina", "Halifax", "Endavour", "Mary", "Neptun", "Ranger" i kilku innych dopłynęli do Wirginii, najpierw statki zatrzymano na redzie i przetrzymano przez dłuższy czas. W tym czasie panowała już wśród przesiedleńców epidemia i wielu z nich zmarło. Ostatecznie władze kolonialne odmówiły przyjęcia przesiedleńców, nazywając ich "internal enemies" - wrogami wewnętrznymi. Wydano rozkaz wypłynięcia wszystkich statków do Anglii. Długa i ciężka podróż transatlantycka zebrała śmiertelne żniwo wśród transportowanych Akadyjczyków. Do Anglii dotarło około 1200. Przybycie ich było wielkim zaskoczeniem dla władz brytyjskich. Ostatecznie postanowiono rozlokować przybyszów w czterech regionach: Bristol, Falmouth, Liverpool i Southampton. Początkowo Akadyjczycy odseparowano od okolicznej ludności, lecz później próbowano zmusić do asymilacji. Gdy stało się jasne, że jest to bezcelowe (tak z powodu oporu przesiedleńców, jak i wrogości otoczenia), pozwolono im na reemigrację do Nowej Szkocji. Nieliczni tylko mogli skorzystać z tej możliwości ze względu na wysokie koszty takiej podróży. Przytłaczająca większość pozostała w Anglii do 1763, kiedy to na mocy traktatów pokojowych kończących wojnę siedmioletnią relokowano ich do Francji. Osiedlono ich w Morlaix i Saint-Malo, początkowo w prowizorycznych obozach, w których przesiedleńców znów dotknęły epidemie. Francja wcale nie stała się dla nich „ziemią obiecaną”. Na terenach osiedlania zostali przyjęci jako obcy i nieproszeni goście. Ostatecznie, po kilku pokoleniach zasymilowali się z otoczeniem, nie zachowując nic ze swej akadiańskiej kultury.
Druga fala deportacji.
Upadek Louisburga w 1758 zaznaczył koniec francuskich wpływów w Ameryce Północnej. Wraz z Cape Breton Brytyjczycy zajęli także Isle St Jean. Od tego momentu mieli otwartą drogę do podboju Nowej Francji, co się ostatecznie dokonało w 1759. Utrata północnoamerykańskich kolonii francuskich na rzecz Wielkiej Brytanii została usankcjonowana pokojem paryskim w 1763, kończącym wojnę siedmioletnią. Zanim to jednak nastąpiło, w okresie od upadku Louisburga do podpisania pokoju los mieszkańców Akadii oraz Wyspy Księcia Edwarda był niepewny. Ocenia się, iż na Cape Breton zamieszkiwało około 2 tysięcy (dużą jej część stanowił garnizon francuski) oraz wyspę około 4 tysięcy Francuzów. Brytyjczycy nauczeni fiaskiem poprzednich deportacji, zrezygnowali z przesiedlania ich do innych kolonii. Zamiast tego zdecydowano się deportować ich wszystkich do Francji. Części mieszkańców wyspy udało się przedostać do Nowej Francji, przy wydatnej pomocy żeglarzy francuskich, którzy pod nosem brytyjskiej floty przemycali ludzi. Większość jednak mieszkańców załadowano na brytyjskie statki i wysłano do północnej Francji. I tym razem, podobnie jak w czasie poprzedniej fali deportacji, nie obyło się bez nadużyć oraz zamierzonych i niezamierzonych okrucieństw. Tragicznie zakończył się rejs dwóch statków, które zatonęły na pełnym morzu, zabierając na dno siedemset osób. Większość deportowanych (około 3 tysięcy) dotarła do Saint-Malo w początkach 1759 roku. Większość z nich wtopiła się w miejscową ludność lub migrowała w inne rejony Francji. Pewna grupa (zapewne nie przekraczającą stu osób) na statku "Ville d’Archangel" wyemigrowała do Luizjany.

</doc>
<doc id="70934" url="https://pl.wikipedia.org/wiki?curid=70934" title="Nowe Zoo w Poznaniu">
Nowe Zoo w Poznaniu

Nowe Zoo w Poznaniu – drugi pod względem powierzchni ogród zoologiczny w Polsce, założony w 1974 na Białej Górze wschodnim klinie zieleni Poznania, w jednostce obszarowej SIM Malta. Zajmuje obszar 120,68 ha usytuowanych na pagórkowatym terenie leśnym z sześcioma rozległymi stawami o łącznej powierzchni ponad 13 ha, stanowiąc naturalne siedlisko fauny krajowej. Nowe Zoo słynie z kolekcji ptaków drapieżnych oraz sów, która należy do jednej z najbogatszych w Europie.
Ogród otwarto w setną rocznicę powstania Starego Zoo przy ul. Zwierzynieckiej z którym tworzy integralną całość jako Ogród Zoologiczny w Poznaniu. Od 10 stycznia 2016 dyrektorem zoo jest Ewa Zgrabczyńska.
Historia.
Początki Zoo.
Już przed I wojną światową okazało się, że lokalizacja Starego Zoo uniemożliwia jego dalszy rozwój terytorialny. Wielokrotne starania o translokację całego ogrodu zoologicznego (do której nigdy nie doszło) na większy odpowiedniejszy teren, ostatecznie zakończyły się w latach sześćdziesiątych XX wieku, kiedy to ruszyły prace nad przygotowaniem budowy całkiem nowej placówki w oparciu o nową lokalizację. W 1967 powołano Społeczny Komitet Budowy Nowego Zoo, mający za zadanie gromadzenie środków finansowych. Trzy lata później zaczęła się budowa Nowego Zoo. 16 września 1974 otwarto dla publiczności pierwszą część terenu. Pierwszymi zwierzętami prezentowanymi w Nowym Zoo były jelenie europejskie, daniele, wielbłądy, lamy i gwanako andyjskie. W 1978 powstał pawilon insektarium prezentujący owady, pajęczaki i mięczaki. W 1995 otwarto pierwszy w Polsce Pawilon Zwierząt Nocnych, a także sprowadzono po raz pierwszy w historii ogrodu nosorożca.
Słoniarnia.
Pawilon słoniarni oddano do użytku w 2008. Do dyspozycji stada słoni afrykańskich pozostaje wybieg wewnętrzny z osobną stajnią dla samca i indywidualnymi boksami dla samic oraz 2,5 ha wybieg zewnętrzny.
Słonie.
Pierwsze słonie, dwa samce Ninio i Yzika przywieziono 10 marca 2009 z ogrodu zoologicznego w Sosto na Węgrzech. W tym samym roku do Poznania sprowadzono trzy samice: Lindę z Beekse Bergen Safari Park w Holandii oraz Kingę i Kizi ze Śląskiego Ogrodu Zoologicznego. W marcu 2016 12-letni słoń o imieniu Yzik, został przewieziony z Poznania do Parku Safari w Fasano we Włoszech. W lutym 2021 niespodziewanie zaniemogła i padła 35-letnia słonica Linda (ur. 1986 w Zimbabwe).
Stado poznańskich słoni afrykańskich w Nowym Zoo:
Nowe obiekty.
Wybieg rysi.
Ekspozycja rysi europejskich na nowym obszernym wybiegu. stanowiący fragment naturalnego lasu, została udostępniona dla zwiedzających 2 kwietnia 2013.
Azyl dla niedźwiedzi.
Azyl o powierzchni 3 ha na terenie Nowego Zoo, wybudowano we współpracy z niemiecko-austriacką fundacją "Vier Pfoten" (pol. "Cztery Łapy"). Pierwsze trzy niedźwiedzie brunatne o imionach: Wania, Misza i Borys sprowadzono do Poznania w październiku 2013 ze schroniska w Korabiewicach. W 2016 do azylu sprowadzono cztery niedźwiedzie, w kwietniu pojawiły się dwie niedźwiedzice, nazywane Ewka i Gienia, przywiezione z Ogrodu Zoologicznego w Braniewie, w tym samym miesiącu do azylu trafiła dwumiesięczna niedźwiedzica Cisna, znaleziona bez matki w Bieszczadach w okolicach miejscowości Cisna. W lipcu 2016 sprowadzono okaleczonego, czteroletniego niedźwiedzia brunatnego Baloo, odebranego z cyrku.
Aktualnie w azylu przebywa pięć niedźwiedzi.
Dalsze lata.
W 2021 zrealizowano budowę dwukondygnacyjnego pawilonu dla żyraf i nosorożców. Na początku marca 2022 do ogrodu trafiło łącznie dziewięć lwów, sześć tygrysów, dwa karakale oraz likaon, przetransportowanych z będącego pod ostrzałem azylu pod Kijowem i Odessy.
Zwierzęta.
Wśród zwierząt prezentowanych na Białej Górze wiele zagrożonych jest wyginięciem m.in. drapieżny torbacz kowari, lwiatka złotogłowa, kazuar hełmiasty, krytycznie zagrożony wyginięciem – jeleń baweański w naturze zamieszkujący jedynie wyspę Bawean oraz świnia wisajska pochodząca z wyspy Negros, jeleń Alfreda, jeleń milu, zebra Grevy’ego, żyrafa Rothschilda, tygrys syberyjski, słoń afrykański, suseł moręgowany, żubr, najbardziej zagrożony wyginięciem ssak drapieżny Europy – norka europejska, perewiazka i małpiatka lori mały, którego Zoo koordynuje hodowlę w ramach Europejskiego Programu Ochrony Zwierząt Zagrożonych Wyginięciem.
16 grudnia 2014 z Berlina przywieziono dwa podgatunki takinów: tybetańskiego i złocistego. Od grudnia 2015 w ogrodzie po kilku latach nieobecności, prezentowana jest ponownie wydra europejska.
Od 2003 Nowe Zoo prowadzi z sukcesem hodowlę narażonych na wyginięcie jeleni Alfreda zamieszkujących w naturze Filipiny, na początku 2016 w ogrodzie urodził się po raz czterdziesty kolejny przedstawiciel tego gatunku.
Sprowadzono nowe i rzadkie gatunki zwierząt m.in.
Odtwarzanie populacji zwierząt w naturze.
Ogród prowadzi program odtwarzania populacji zwierząt w środowisku naturalnym. W marcu 2016 na Podlasiu wypuszczono na wolność orła przedniego, wyklutego i odchowanego w Nowym Zoo.
Wyróżnienia.
W uznaniu dokonań w 1992 poznański ogród zoologiczny zostały wpisany do prestiżowego Europejskiego Stowarzyszenia Ogrodów Zoologicznych (EAZA). W 2020 ogród utracił jednak członkostwo w Stowarzyszeniu i został zdegradowany do statusu członka tymczasowego. W 1999 został członkiem Światowego Stowarzyszenia Ogrodów Zoologicznych i Akwariów (WAZA). Członkostwo to utracił w 2021. 
Twierdza Poznań – Fort III.
Na terenie Nowego Zoo przy ulicy Krańcowej mieści się zbudowany przez armię pruską w latach 1877-1881 zabytkowy Fort III, stanowiący element zewnętrznego pierścienia fortyfikacji Twierdzy Poznań. Obiekt będący jednym z miejsc zimowania nietoperzy w Poznaniu, wchodzi w skład chronionego obszaru Natura 2000.
Trasa turystyczna.
Fort udostępniono odwiedzającym w 2011. Trasa turystyczna obejmuje część naziemną i podziemną, zwiedzanie odbywa się z przewodnikiem (maj-wrzesień). Operatorem trasy turystycznej jest Poznańskie Towarzystwo Przyjaciół Fortyfikacji.
Dojazd do Zoo.
Do Nowego Zoo można dojechać autobusem linii 184 MPK Poznań Sp. z o.o. (kurs z Ronda Rataje przez Rondo Śródka i Termy Maltańskie). W sezonie letnim uruchamiane są także przejazdy Kolejką Parkową Maltanka, trasa kolejki wiedzie wzdłuż jeziora Maltańskiego do stacji Zwierzyniec (położonej przy wejściu do Zoo).
Kolejka parkowa po Zoo.
Rozległy teren Nowego Zoo można zwiedzać pieszo lub podróżować wożącymi turystów składami kolejki parkowo-ogrodowej (trzy składy). Pasażerowie mogą dowolnie wsiadać i wysiadać by zwiedzić daną część ogrodu.

</doc>
<doc id="70935" url="https://pl.wikipedia.org/wiki?curid=70935" title="Annia Galeria Faustina">
Annia Galeria Faustina

Annia Galeria Faustina

</doc>
<doc id="70937" url="https://pl.wikipedia.org/wiki?curid=70937" title="Dordogne (rzeka)">
Dordogne (rzeka)

Dordogne – rzeka w południowej Francji o długości 490 km. Powierzchnia dorzecza wynosi 23 870 km².
Jej źródła znajdują się w Masywie Centralnym, na stokach Puy de Sancy, na wysokości 1680 m n.p.m. W górnym biegu Dordogne zbudowano kilka zapór. Początkowo płynie w kierunku południowo-zachodnim, a później – zachodnim. W pobliżu Bordeaux łączy się z Garonną, tworząc estuarium, zwane Żyrondą. Dorzecze Dordogne jest asymetryczne z większymi prawymi dopływami, m.in. Isle i Dronne.
Ważniejsze miejscowości nad Dordogne to: Mont-Dore, Bourboule, Argentat, Bort-les-Orgues, Souillac, Beynac-et-Cazenac, Bergerac, Sainte-Foy-la-Grande i Libourne.
Na Dordogne i powstałych zbiornikach wodnych uprawianych jest wiele sportów wodnych.

</doc>
<doc id="70938" url="https://pl.wikipedia.org/wiki?curid=70938" title="Dordogne">
Dordogne



</doc>
<doc id="70939" url="https://pl.wikipedia.org/wiki?curid=70939" title="Abbotsford House">
Abbotsford House

Abbotsford – pałac w Szkocji.
Posiadłość wiejska Waltera Scotta w Szkocji. Rezydencja, zbudowana przez niego w stylu dawnych zamków rycerskich, należała w latach 20. XX w. do wnuczki poety. 
Wśród zbiorów znajduje się m.in. kolekcja militariów zawierająca przedmioty, które należały do Rob Roya. 

</doc>
<doc id="70940" url="https://pl.wikipedia.org/wiki?curid=70940" title="Kanał Południowy (Francja)">
Kanał Południowy (Francja)

Kanał Południowy (fr. "Canal du Midi") – kanał o długości 240 km na południu Francji, łączący Garonnę (koło Tuluzy) ze śródziemnomorskim portem Sète. Od 7 grudnia 1996 obiekt ten objęty jest patronatem UNESCO.
Kanał został oficjalnie otwarty 24 maja 1681 r. jako Canal Royal de Languedoc (Królewski Kanał Langwedocji). Był on budowany z prywatnej inicjatywy poborcy podatkowego Pierre'a Paula Riqueta, który zmarł kilka miesięcy przed otwarciem kanału dla żeglugi, doprowadzony do finansowej ruiny. Nad budową przez 15 lat pracowało 12 tysięcy robotników. Koło Nissan-lez-Enserune kanał przechodzi pod wzgórzem w tunelu o długości 173 m, co jest pierwszym tego typu rozwiązaniem na świecie.
Kanał Południowy wraz z kanałem Garonny (fr. "Canal Latéral à la Garonne") stanowi część drogi wodnej między Atlantykiem a Morzem Śródziemnym.
Wzdłuż Kanału Południowego istniała historyczna aleja obsadzona platanami. Zostały one zaatakowane chorobą o nazwie rak platana, która powoduje obumieranie drzew. Od 2006 roku wycięto tu z powodu tej choroby około 13 850 drzew, a w 2015 r. kolejnych 2200 drzew.

</doc>
<doc id="70941" url="https://pl.wikipedia.org/wiki?curid=70941" title="Aarifi Pasza">
Aarifi Pasza

Aarifi Pasza (ur. 1819 w Konstantynopolu, zm. 1895) – turecki polityk.
W 1858 został mianowany pierwszym dragomanem w dywanie sułtańskim; stanowisko to zajmował do 1863. W 1873 został posłem w Wiedniu, w 1874 za wezyratu Mahmuda-paszy był mianowany ministrem oświaty i sprawiedliwości, a w końcu wezyrem. 18 lipca 1877 ponownie powierzono mu ministerstwo spraw zagranicznych w miejsce Sewfeta Paszy, ale już 31 tegoż miesiąca podał się do dymisji. W sierpniu 1877 został posłem w Paryżu. W 1879 był premierem, jednak szybko utracił łaskę sułtana i jako generał-gubernator został wysłany do Mezopotamii; w 1881 władca przywołał go i mianował pierwszym ministrem. Po ustąpieniu z tego stanowiska został prezesem tureckiej Rady Stanu.

</doc>
<doc id="70942" url="https://pl.wikipedia.org/wiki?curid=70942" title="Pieter van der Aa">
Pieter van der Aa

Pieter van der Aa (ur. w 1659 w Lejdzie, zm. w sierpniu 1733 tamże) – księgarz i geograf.
Działał w Lejdzie (Holandia). Pierwsze wzmianki o jego działalności jako księgarza datowane są na 1682 rok. Opublikował wiele dzieł naukowych, atlasów oraz książek podróżniczych, często bogato ilustrowanych.
W 1729 roku wydał gigantyczną pracę "La Galerie Agréable du Monde", składające się z 66 części w 27 tomach (inni piszą o 20, 22 czy 33 tomach, ale liczba 66 części jest wszędzie ta sama) i zawierające ponad 3000 map, widoków oraz innych rycin. Ukazało się ono w skromnym nakładzie 100 sztuk (przynajmniej o tylu wspomina wydawca). Ograniczony nakład był prawdopodobnie spowodowany bardzo wysokim kosztem powstania tej publikacji. Ilustracje do tego dzieła wykonywali najważniejsi rytownicy epoki, tacy jak: Luiken, Mulder, Goeree, Stoopendaal. Do produkcji wykorzystywane były też płyty wykonane wcześniej, na potrzeby innych wydawców w XVII i XVIII wieku.
Z materiałów związanych z Polską van der Aa wydał m.in. opis podróży Adama Oleariusa "Voyages tres-curieux et tres-renommez faits en Moscovie, Tartarie et Perse" z 1719 roku (kolejne, amsterdamskie wydanie Michela Charles'a Le Cene'a z 1727 roku, posiadało ilustracje, które mogły pochodzić od Pietera van der Aa). 

</doc>
<doc id="70948" url="https://pl.wikipedia.org/wiki?curid=70948" title="Reprezentacja Wysp Owczych w piłce nożnej mężczyzn">
Reprezentacja Wysp Owczych w piłce nożnej mężczyzn

Reprezentacja Wysp Owczych w piłce nożnej mężczyzn – drużyna piłkarska, reprezentująca Wyspy Owcze, terytorium zależne Danii na Morzu Norweskim. Jest członkiem UEFA i FIFA. Za funkcjonowanie odpowiedzialny jest Związek Piłkarski Wysp Owczych (far. "Fótbóltssamband Føroya"). Piłkarze to w dużej mierze amatorzy i hobbyści tego sportu.
Historia.
Historia męskiej reprezentacji Wysp Owczych w piłce nożnej nie obfituje w wielkie zdarzenia na skalę międzynarodowego futbolu. Rozpoczyna się ona w roku 1930, kiedy farerska drużyna zaczęła swe nieoficjalne rozgrywki. Pierwszym meczem było wyjazdowe spotkanie 10 czerwca 1930 z Szetlandami, wygrane przez gospodarzy 5:1. Na pierwszy remis przyszło im czekać dwa dni, kiedy 12 czerwca, w meczu z tym samym przeciwnikiem padł wynik 1:1, zaś pierwsze zwycięstwo nastąpiło 29 lipca 1948 w kolejnym meczu z Szetlandami, w ramach turnieju Adam Shield, rozgrywanego przez kilkanaście lat jedynie między reprezentacjami Wysp Owczych i Szetlandów.
W ciągu pierwszych 58 lat istnienia Wyspy Owcze umacniały swą pozycję wśród niezrzeszonych z FIFA drużyn. Swe największe zwycięstwa odniosły 2 lipca 1980, pokonując Grenlandię 6:0, 6 lipca 1989 Anglesey 6:0 oraz 12 lipca 1989, Wyspy Alandzkie 7:1. Z drugiej jednak strony był to też czas największej porażki w historii tej drużyny, która uległa Islandii 0:9 10 lipca 1985.
 "Lista nieoficjalnych meczów farerskiej reprezentacji narodowej znajduje się w artykule: Nieoficjalne mecze piłkarskie reprezentacji Wysp Owczych w piłce nożnej."
Wyspy Owcze rozpoczęły swe starania o członkostwo w FIFA w roku 1979, kiedy powstał Fótbóltssamband Føroya, czyli "Farerski Związek Piłki Nożnej". Reprezentacja ta stała się oficjalnym członkiem FIFA i UEFA w 1988, jednak mecze nieoficjalne trwały jeszcze do 1991 roku. W tym czasie Wyspy Owcze brały udział w Island Games, zajmując w roku 1989 i 1991 pierwsze miejsca, w pierwszym wynikało to z układu grupy, w drugim z finału rozegranego z Ynys Môn, który Farerczycy wygrali 2:0.
Pierwszy, oficjalny mecz Wyspy Owcze rozegrały z Islandią 24 czerwca 1988, przegrany 0:1. Na zwycięstwo wyspiarzy czekać trzeba było do następnego meczu przeciwko Kanadzie, pokonanej 1:0. Ważnym meczem dla farerskiej piłki jest pierwsze w historii spotkanie eliminacji Euro 1992. Farerczycy pokonali wtedy, 12 września 1990, w szwedzkiej Landskronie reprezentację Austrii 1:0, następne mecze eliminacyjne, poza spotkaniem z Irlandią Północną, zremisowanym 1:1, Farerczycy przegrali.
Kolejne eliminacje do Mistrzostw Europy nie przysporzyły wielu zwycięstw farerskiej reprezentacji, jedynie 3:0 i 3:1 przeciw San Marino w czasie eliminacji do Euro 1996, z których pierwszy wynik, z 25 maja 1995, jest dziś największym zwycięstwem Wysp Owczych w historii oficjalnych spotkań. Prócz tego wyspiarze czterokrotnie remisowali, dwa razy ze Szkocją (1:1, 2:2), Litwą (0:0) oraz Bośnią i Hercegowiną (2:2).
Eliminacje do Euro 2008 nie dały Farerczykom żadnych punktów, Rógvi Jacobsen z czterema bramkami, uplasował się na piątym miejscu w grupie pod względem ilości zdobytych bramek.
Eliminacji do Mistrzostw Świata w Piłce Nożnej, wyspiarze również nie mogą zaliczyć do udanych. Nie zdobyli żadnych punktów w eliminacjach do turnieju z 1994 roku, cztery lata później pokonali dwukrotnie Maltę 2:1, zdobywając sześć punktów. Następnie w eliminacjach do Mistrzostw Świata 2002, zdobyli siedem punktów, remisując ze Słowenią (2:2) i dwa razy pokonując Luksemburg (2:0, 1:0). Cztery lata później zaliczyli jedynie jeden remis 2:2 z Cyprem.
W grudniu 1999 roku Wyspy Owcze osiągnęły najwyższą w historii, 94. lokatę w rankingu FIFA.
W eliminacjach do Mistrzostw Świata 2010 przegrali większość meczów – z Serbią (0:2), Rumunią (0:1) oraz Litwą (0:1). Po tych meczach trener Jógvan Martin Olsen zakończył współpracę z reprezentacją, a zastąpił go Irlandczyk Brian Kerr, który trenował narodowy skład swego kraju w latach 2003–2005. 9 września 2009 reprezentacja odniosła największy sukces tych eliminacji wygrywając u siebie z Litwą 2:1.
Po eliminacjach zakończona została współpraca z Brianem Kerrem, podpisany został natomiast kontrakt z Larsem Olsenem, byłym piłkarzem reprezentacji Danii oraz trenerem klubów Randers FC, a potem Odense BK.
 "Lista oficjalnych meczów farerskiej reprezentacji narodowej znajduje się w artykule: Lista meczów reprezentacji Wysp Owczych w piłce nożnej."
Kadra.
Aktualny skład kadry.
Reprezentacja Wysp Owczych powołała następujących graczy do kadry na mecze przeciwko Malcie (20.11.2018):
Piłkarze powoływani do kadry w 2016 roku.
Następujący gracze brali udział w spotkaniach reprezentacji Wysp Owczych w 2016 roku:
Rekordziści.
Stan na październik 2016. 
Najwięcej występów w kadrze.
Pogrubiono piłkarzy branych pod uwagę przy ustalaniu obecnej kadry.
Najwięcej goli w kadrze.
Pogrubiono piłkarzy branych pod uwagę przy ustalaniu obecnej kadry.

</doc>
<doc id="70949" url="https://pl.wikipedia.org/wiki?curid=70949" title="Reprezentacja Ukrainy w piłce nożnej mężczyzn">
Reprezentacja Ukrainy w piłce nożnej mężczyzn

Reprezentacja Ukrainy w piłce nożnej mężczyzn (ukr. "") – narodowy zespół piłkarzy nożnych Ukrainy. Za funkcjonowanie reprezentacji odpowiedzialny jest Ukraiński Związek Piłki Nożnej.
Dzieje reprezentacji.
Reprezentacja Ukrainy rozpoczęła występy międzynarodowe 29 kwietnia 1992 roku, od porażki 1:3 z Węgrami.
Wcześniej ukraińscy piłkarze grali w barwach reprezentacji Związku Radzieckiego. I to oni – zawodnicy Dynama Kijów, najbardziej utytułowanego klubu ZSRR – stanowili o jej sile w latach 80. Na początku lat 90. niektórzy Ukraińcy (np. Ilja Cymbalar, Wiktor Onopko, Oleg Salenko, Andriej Kanczelskis, Jurij Nikiforow czy Siergiej Juran) wybrali grę w barwach reprezentacji Rosji, która została ogłoszona oficjalnym następcą reprezentacji ZSRR, a Ukraina nie uczestniczyła w największych międzynarodowych rozgrywkach do 1994 r.
Trzykrotnie „Zbirna”, mając w składzie najlepszego według "France Football" piłkarza świata Andrija Szewczenkę, przegrywała w barażach do międzynarodowych turniejów – z Chorwacją do Mundialu 1998, ze Słowenią do Euro 2000 i z Niemcami do Mundialu 2002. W eliminacjach do Euro 2004 nie przeszła kwalifikacji do finału, zajmując dopiero trzecie miejsce w grupie 6 po przyszłym mistrzu Europy 2004 Grecji i Hiszpanii.
Futbol na Ukrainie cieszy się olbrzymim zainteresowaniem. Wpływ mają na to, oprócz ostatnich sukcesów drużyny narodowej, także regularne występy w Lidze Mistrzów Dynama Kijów i Szachtara Donieck, rozwój infrastruktury sportowej oraz podniesienie poziomu rozgrywek ligowych. W ukraińskich klubach pracuje coraz więcej znanych trenerów z zagranicy.
W 2005 roku reprezentacja prowadzona przez Ołeha Błochina zajęła pierwsze miejsce w grupie eliminacyjnej do Mundialu 2006 i po raz pierwszy w historii awansowała do finałów mistrzostw świata. Na turnieju po ograniu Arabii Saudyjskiej i Tunezji, awansowała do drugiej rundy, gdzie po rzutach karnych wygrała ze Szwajcarią. W ćwierćfinale nie dała rady przyszłym mistrzom świata Włochom.
Wtedy niemal wszyscy reprezentanci byli zawodnikami klubów z rodzimej ligi, najczęściej Dynama Kijów. Od kilku lat pewną pozycję w bramce miał doświadczony Ołeksandr Szowkowski (Dynamo Kijów). Przed nim grali zazwyczaj Andrij Nesmaczny (Dynamo Kijów), Andrij Rusoł (Dnipro Dniepropetrowsk), Anatolij Tymoszczuk (Bayern Monachium) i Wołodymyr Jezerski (Szachtar Donieck). Liderem drugiej linii był 35-letni rozgrywający Andrij Husin. W ataku obok największej gwiazdy i kapitana reprezentacji Andrija Szewczenki (Dynamo Kijów) występowali Andrij Woronin (FC Liverpool), Ołeksij Bielik (Szachtar Donieck) lub powracający do kadry po dwuletniej nieobecności Serhij Rebrow (Rubin Kazań).
W kolejnych eliminacjach do Euro 2008 ponownie nie zakwalifikowała się do turnieju finałowego, zajmując trzecie miejsce w grupie 2 po reprezentacji Włoch i Francji.
W eliminacjach do Mundialu 2010 zajęła drugie miejsce w grupie 6, ale przegrała w barażach do finałowego turnieju z Grecją (0:0 i 0:1).
W finałach Euro 2012 miała zapewniony start jako współgospodarz (razem z Polską). Znalazła się w grupie D razem z Anglią, Francją i Szwecją. Po jednym zwycięstwie (ze Szwecją 2:1), i dwóch porażkach (z Francją 0:2 i Anglią 0:1) z trzema punktami na koncie zakończyli swój udział w turnieju na fazie grupowej zajmując trzecie miejsce.
W eliminacjach do Mistrzostw Świata 2014 w Brazylii Ukraińcy zajęli drugie miejsce tuż za reprezentacją Anglii z 21 punktami w dziesięciu meczach po sześciu zwycięstwach, trzech remisach i jednej porażce. Oznaczało to ponowny udział w barażach, w których to rywalem ekipy ukraińskiej była Francja. Po zwycięstwie 2:0 w pierwszym meczu rozegranym w Kijowie, w meczu rewanżowym na Saint-Denis padł wynik 3:0 dla Francuzów, w wyniku czego Ukraińcom nie udało się awansować do turnieju głównego.
Udało im się za to awansować do Mistrzostw Europy 2016. W swojej grupie eliminacyjnej grali z Hiszpanią, Słowacją, Białorusią, Luksemburgiem i Macedonią. Zajęli w niej ostatecznie trzecie miejsce z dorobkiem 19 punktów w 10 meczach po sześciu zwycięstwach, jednym remisie i trzech porażkach. Zagrali więc kolejny raz w barażach tym razem z reprezentacją Słowenii. Po zwycięstwie 2:0 w pierwszym meczu we Lwowie, w rewanżowym spotkaniu rozegranym w Mariborze padł wynik 1:1 i ukraińscy piłkarze mogli świętować awans na Euro.
Na turnieju we Francji reprezentacja Ukrainy trafiła do grupy C razem z Polską, Niemcami i Irlandią Północną. Po trzech porażkach odpowiednio z: Niemcami i Irlandią Północną (po 0:2), oraz z Polską (0:1) z zerowym dorobkiem punktowym zajęli ostatnie miejsce i zakończyli udział w turnieju na fazie grupowej. Po tych nieudanych dla Ukraińców mistrzostwach selekcjoner Mychajło Fomenko rozstał się z kadrą. Jego następcą na stanowisku selekcjonera reprezentacji Ukrainy został Andrij Szewczenko.
Rekordziści.
Stan na 21 września 2022
Najwięcej występów w kadrze
Stan na 21 września 2022
Najwięcej goli w kadrze
Stan na 10 czerwca 2019 r.
Kapitanowie reprezentacji
Stan na 5 września 2020 r.
Bramkarze reprezentacji
Stan na 5 września 2020 r.
Bramkarze reprezentacji
Jubileuszowe bramki w kadrze
Aktualna kadra.
"26 osobowa kadra na Mistrzostwa Europy 2020, które odbywają się w dniach 11 czerwca 2021 – 11 lipca 2021. Występy i gole aktualne na 20 czerwca 2021."
Źródło:

</doc>
<doc id="70950" url="https://pl.wikipedia.org/wiki?curid=70950" title="Reprezentacja Albanii w piłce nożnej mężczyzn">
Reprezentacja Albanii w piłce nożnej mężczyzn

Reprezentacja Albanii w piłce nożnej mężczyzn – narodowy zespół piłkarzy nożnych Albanii. Za jego funkcjonowanie odpowiedzialna jest Albańska Federacja Piłki Nożnej.
Dzieje reprezentacji.
Pierwsze oficjalne spotkanie piłki nożnej w Albanii odbyło się w 1913 roku pomiędzy reprezentacją towarzystwa "Juventus" ze Szkodry, a wojskową drużyną austro-węgierską. Pierwszy klub sportowy z sekcją piłkarską powstał w 1919 roku, także w Szkodrze i nosił nazwę Vllaznia. Pierwsze rozgrywki mistrzowskie rozegrano w Albanii w 1930 roku, a dwa lata później powstała Albańska Federacja Piłkarska. Pierwsze spotkanie międzynarodowe reprezentacja Albanii rozegrała dopiero 7 października 1946 roku w Tiranie z Jugosławią. W tym samym roku reprezentacja Albanii wywalczyła mistrzostwo Bałkanów.
Podczas eliminacji Mistrzostwa Europy w 1968 roku drużyna albańska zremisowała bezbramkowo z RFN, co sprawiło, że RFN nie awansowała do turnieju. Kolejne niespodzianki miały miejsce podczas kwalifikacji do Mistrzostw Świata w Meksyku (1986): Albania zremisowała 2:2 z Polską oraz wygrała 2:0 z Belgią, półfinalistami mundialu w 1986. Podczas kwalifikacji do Mistrzostw Świata we Francji, drużyna musiała rozegrać część meczów na terenie neutralnym z powodu niepokojów społecznych w Albanii. W czasie eliminacji do Mistrzostw w Niemczech w swym pierwszym meczu Albania odniosła pierwszy największy sukces, pokonując mistrzów Europy – Grecję 2:1.
W ostatnich latach władze albańskiej federacji korzystają z usług zagranicznych trenerów. Po Hansie-Peterze Brieglu w 2006 roku rolę selekcjonera przejął Otto Barić, ale nie udało mu się wywalczyć awansu do Euro 2008. Zastąpił go Holender Arie Haan. Po nim albańską ekipę prowadzili Chorwat Josip Kuže oraz Włoch Gianni De Biasi.
Mistrzostwa Europy w Piłce Nożnej 2016.
Eliminacje do Mistrzostw Europy w Piłce Nożnej 2016.
Największym sukcesem reprezentacji Albanii jest awans na Euro 2016. Stał się on faktem po czterech zwycięstwach (dwóch z Armenią 2:1 i 3:0 oraz po jednym z Portugalią 1:0 i Serbią 3:0 wskutek walkowera), dwóch remisach z Danią (1:1 i 0:0) i dwóch porażkach (0:1 z Portugalią oraz 0:2 z Serbią). Albańczycy zakończyli więc eliminacje w grupie I na drugim miejscu z dorobkiem 14 punktów, ustępując jedynie miejsca Portugalii.
Turniej finałowy Mistrzostw Europy w Piłce Nożnej 2016.
Na Mistrzostwach Europy 2016 trafili do grupy A razem z gospodarzami turnieju Francją, Rumunią oraz Szwajcarią. Po zwycięstwie nad reprezentacją Rumunii (1:0) i dwóch porażkach (ze Szwajcarią 0:1 oraz Francją 0:2) zajęli trzecie miejsce w grupie z dorobkiem trzech punktów i ostatecznie zakończyli swój udział w Euro na fazie grupowej.
Po udanych Mistrzostwach Europy, Albania nie zakwalifikowała się do Mistrzostw Świata 2018 zajmując trzecie miejsce w grupie, choć był to najlepszy wynik w dziejach albańskiej piłki nożnej. W tym czasie trener Gianni De Biasi zrezygnował z prowadzenia kadry, a zastąpił go Christian Panucci. Jednak niewiele się poprawiło. Albania grała słabo w Lidze Narodów sezonu 2018/2019, wygrywając tylko z Izraelem 1:0 oraz przegrywając pozostałe trzy mecze. Panucci zostałby zwolniony po przegranej 0:2 z Turcją na początku eliminacji UEFA Euro 2020. Jego miejsce zajął Edoardo Reja.
Trenerzy.
Lista trenerów, którzy poprowadzili reprezentację Albanii w przynajmniej jednym oficjalnym meczu (dane w nawiasie oznaczają datę pierwszego i datę ostatniego meczu w roli selekcjonera reprezentacji Albanii):
Aktualna kadra.
Reprezentanci Albanii powołani do kadry na mecz przeciwko Izraelowi (12 listopada 2016) (mecze i gole w kadrze oraz kluby reprezentantów aktualne na 18 lutego 2017; źródło eu-football.info):

</doc>
<doc id="70952" url="https://pl.wikipedia.org/wiki?curid=70952" title="Bracia Marx">
Bracia Marx

Bracia Marx, bracia Marksowie (ang. "Marx Brothers") – rodzeństwo aktorów teatralnych i filmowych:
Rodzicami braci byli żydowscy emigranci: Sam Marx (ur. 1859, zm. 1933) z Alzacji i Miene Schönberg (ur. 1864, zm. 1929), niemiecka emigrantka z Dornum. Rodzice mieli jeszcze jednego syna, Manfreda (ur. 1885), który zmarł w siódmym miesiącu życia.
Kariera artystyczna.
Karierę artystyczną zaczęli od występów w wodewilach, gdzie już wcześniej zdobył sławę ich wuj Al Shean (Gallagher and Shean).
Pierwszym z braci, który pojawił się w 1905 na scenie był Groucho. Do niego dołączył w 1907 Gummo, z którym razem występowali jako dwójka z trójki śpiewaków grupy „The Three Nightingales” (ang. Trzy słowiki). Trzecim członkiem grupy była Mabel O’Donnell, po odejściu której w 1908 razem z braćmi zaczął występować Harpo. Razem z nim do grupy, która zmieniła nazwę na „The Four Nightingales” (ang. Cztery słowiki) dołączył Lou Levy. Grupa poszerzyła się w 1910 o następne dwie osoby: ich matkę Minnie i ciotkę Hannah, a także zmieniła nazwę na „The Six Mascots” (ang. Sześć maskotek).
Zaczęli wzbogacać stopniowo występy o elementy komediowe, wcielając się w charakterystyczne dla nich później role. Na twarzy Groucha pojawiły się namalowane wąsy, Chico zaczął mówić z włoskim akcentem, a Harpo przestał mówić.
Pseudonimy artystyczne wymyślone przez Arta Fishera podczas partyjki pokera rozgrywanej z nimi:
Gummo wystąpił z grupy w 1918, a jego miejsce zajął Zeppo.
Po raz pierwszy na Broadwayu pojawili się 19 maja 1924 w sztuce pod tytułem „I’ll Say She Is”, a półtora roku później 8 grudnia 1925 wystawili kolejną „The Cocoanuts”. W trakcie wystawiania następnej sztuki („Animal Crackers”) podpisali kontrakt z wytwórnią Paramount na realizację filmowej wersji „The Coconauts”. W ciągu trzech kolejnych lat wyprodukowali dla Paramount jeszcze trzy filmy „Monkey Business”, „Horse Feathers” i „Duck Soup”. Ten ostatni American Film Institute umieścił na liście stu najlepszych amerykańskich filmów na miejscu 85.
Po wygaśnięciu umowy z Paramountem w 1934 podpisali nową, tym razem z MGM, jednak już bez Zeppa, który zrezygnował z kariery aktorskiej. Po nakręceniu 5 filmów dla MGM postanowili zakończyć współpracę i nakręcili film, który miał być ich ostatnim wspólnym „The Big Store”. Po nakręceniu go przez pewien czas pracowali nad własnymi karierami. Jednak po kilku latach nakręcili wspólnie jeszcze dwa filmy „A Night in Casablanca” i „Love Happy”.
Filmografia.
Filmy z Chico, Harpo, Groucho i Zeppo:
Filmy z Chico, Harpo i Groucho:

</doc>
<doc id="70954" url="https://pl.wikipedia.org/wiki?curid=70954" title="Mike Melvill">
Mike Melvill

Michael (Mike) W. Melvill (ur. 11 listopada 1940 roku) – amerykański pilot oblatywacz i astronauta. Jako pilot i konstruktor uczestniczył w programie budowy samolotu kosmicznego SpaceShipOne należącego do korporacji Scaled Composites. 21 czerwca 2004 roku dotarł na pokładzie SpaceShipOne w przestrzeń kosmiczną, stając się pierwszym pozarządowym astronautą.
Melvill urodził się w Durbanie w Południowej Afryce. Jego rodzina przeniosła się do Wielkiej Brytanii, a sam Melvill wyemigrował do USA i w latach 70. XX wieku otrzymał obywatelstwo tego kraju. W USA poznał swoją żonę Sally, mają razem syna i czworo wnuków.
W USA nawiązał znajomość z Burtem Rutanem. Melvill miał ogromne doświadczenie jako oblatywacz, spędził 7000 godzin za sterami ponad 130 typów pojazdów latających. Jako pierwszy pilotował 9 samolotów skonstruowanych przez Rutana. Efektem pracy Melvilla stało się zdobycie posady wiceprezesa oraz managera w Scaled Composites.
Dzięki swoim osiągnięciom w lotnictwie testowym został członkiem międzynarodowego Towarzystwa Pilotów Doświadczalnych (ang. "Society of Experimental Test Pilots"). W roku 1999 otrzymał nagrodę imienia Ivana C. Kincheloe za pracę nad samolotem wysokościowym 281 Proteus. Własną konstrukcją Melvilla był samolot Long EZ, którym obleciał świat dookoła w roku 1997 razem z Dickiem Rutanem, bratem Burta. Kilka lat wcześniej Melvill uczestniczył również w testach Voyagera, ale nie pilotował go w czasie jego rekordowego lotu wokół kuli ziemskiej.
Melvill wniósł też duży wkład w budowę SpaceShipOne i WhiteKnightOne. Opracował system dokowania, który pozwalał na wspólny lot obu połączonych pojazdów. 21 czerwca 2004 roku pilotował SpaceShipOne podczas pierwszego lotu w przestrzeń kosmiczną. Wzniósł się na wysokość 100 kilometrów, a jego samolot rozwinął prędkość 3 Ma. Po udanym lądowaniu wręczono mu odznakę astronauty. Od prac nad North American X-15 w latach 60. XX wieku nikt nie otrzymał jej za lot samolotem kosmicznym.

</doc>
<doc id="70957" url="https://pl.wikipedia.org/wiki?curid=70957" title="VI wojna wenecko-turecka">
VI wojna wenecko-turecka

VI wojna wenecko-turecka – wojna toczona w latach 1645–1669 między Republiką Wenecką a Imperium Osmańskim, zwana również wojną kandyjską od głównego portu Wenecjan na Krecie – Kandii. Konflikt ten był jednym z najdłuższych i najbardziej krwawych w historii wojen turecko-weneckich i przyczynił się do osłabienia zarówno Wenecji, jak i Turcji. W wyniku wojny Wenecja musiała pogodzić się z utratą Krety.
Tło wojny.
Kreta (zwana przez Wenecjan Kandią tak jak główne jej miasto) była ostatnią posiadłością wenecką na wschodzie, bronioną przed inwazją turecką dzięki rozbudowanej flocie. W XVII wieku przeżywające wewnętrzny kryzys Imperium osmańskie szukało w ekspansji zewnętrznej lekarstwa na uzdrowienie politycznych perturbacji. Kreta wydawała się wówczas łatwym łupem, gdyż Republika Wenecka była wówczas uważana za słabe państwo. Jej zdobycie było tym ważniejsze, że wyspa ta dawała schronienie korsarzom maltańskim napadającym na okręty i wybrzeża tureckie.
Przebieg.
Inwazja turecka i rozpoczęcie oblężenie Kandii.
24 czerwca 1645 roku Osmanowie pod rządami sułtana Ibrahima I wysłali na Kretę armię w sile 60 000 ludzi i rozpoczęli atak na Kaneę – drugi obok Kandii ważny port kreteński. Mimo bohaterskiego oporu załogi weneckiej (Biagio Ziuliani wysadził w powietrze zdobywany przez Turków zamek św. Teodora). Kanea poddała się Turkom 22 sierpnia. Dwumiesięczny opór miasta umożliwił Wenecjanom zebranie posiłków i wysłanie ich w celu przygotowania obrony stolicy Krety, Kandii. Wokół tej górzystej twierdzy trwała ponad dwudziestoletnia wojna, która wyczerpała obydwie strony. Oblężenie Kandii rozpoczęło się dopiero w maju roku 1648, a Turcy prowadzili je na tyle nieudolnie, że Wenecjanom i ich sojusznikom udawało się niejednokrotnie przesłać do miasta posiłki.
Ofensywy weneckie.
Przedłużające się oblężenie Kandii dało Wenecjanom nadzieję na zmuszenie Turków do odwrotu. Plan ofensywy weneckiej zakładał zniszczenie floty tureckiej i takie zagrożenie Stambułu, które zmusiłoby Turków do negocjacji pokojowych. Flota wenecka zaczęła odnosić wówczas sukcesy: pokonano Turków niedaleko starożytnej Focei (1649), a w 1651 koło Paros Lazzaro Moceni zniszczył całą napotkaną eskadrę turecką. Kolejna ofensywa wenecka w roku 1656 dała wielkie zwycięstwo nad flotą turecką pod Hellespontem i zajęcie wysp Tenedos i Lemnos, które stały się punktami wypadowymi na Dardanele. Próba sforsowania Dardaneli podjęta w 1657 nie powiodła się, choć Wenecjanie znów zniszczyli flotę nieprzyjaciela, to stracili w tej bitwie admirała Moceniego. Turcy w podjętych wówczas rokowaniach pokojowych żądali wciąż Kandii, przez co Republika Wenecka zerwała rozmowy.
Ofensywa turecka i zdobycie Kandii.
W roku 1659 wezyr Mehmed Köprülü, który odbudował turecką flotę i przywrócił w armii dyscyplinę odbił z rąk weneckich Tenedos i Lemnos i uniemożliwił dalsze ataki weneckie na Dardanele. Wenecjanie musieli przejść do defensywy i choć zakończenie wojny hiszpańsko-francuskiej (pokój pirenejski 1659) umożliwiło wezwanie pomocy zarówno francuskiej, jak i hiszpańskiej, to los twierdzy powoli zdawał się być przesądzony. Sytuacja obrońców pogorszyła się, gdy Turcy zawarli w 1664 pokój z Habsburgami na Węgrzech i cały swój wysiłek wojenny skierowali na Kretę. W 1666 blokowana dotychczas i bombardowana Kandia została zamknięta szczelniejszym i pełnym oblężeniem. Po licznych szturmach, podkopach i ciągłym bombardowaniu miasto zostało zmuszone do poddania się (4 września 1669). Bezpośrednią przyczyną kapitulacji było wycofanie się kontyngentu francuskiego dwa tygodnie wcześniej.
Traktat pokojowy i skutki wojny.
Upadek Kandii spowodował wszczęcie rokowań pokojowych, jako że samotna Wenecja nie miała szans na podjęcie kontrofensywy. Pokój był dla Republiki Weneckiej dość ciężki: zrzekała się praw do Krety (poza portami Suda i Spinalonga) i musiała płacić trybut z wyspy Zante w wysokości 1,5 tys. talarów rocznie. Zatrzymywała jednak zdobytą w czasie wojny ważną twierdzę Klis w Dalmacji. Wyczerpanie Wenecji było olbrzymie, jednak sukces turecki był niewspółmiernie mały w stosunku do poczynionych nakładów i faktu prowadzenia niemal 25-letniej wojny. W trakcie samego oblężenia Kandii zginęło ok. 100 tys. żołnierzy tureckich, flota turecka zaś musiała być kilkakrotnie odbudowywana po ciężkich stratach zadanych jej przez Wenecjan. Sukces tej wojny był obok zdobycia Kamieńca Podolskiego trzy lata później, jednym z ostatnich jakie Turcy mieli odnieść w Europie. Wkrótce zaś Wenecja z chęcią przystąpiła do zmontowanej przeciw Porcie Osmańskiej koalicji państw chrześcijańskich, by wziąć rewanż za klęskę kandyjską.

</doc>
<doc id="70958" url="https://pl.wikipedia.org/wiki?curid=70958" title="Bitwa nad rzeką Kondurczą">
Bitwa nad rzeką Kondurczą

Bitwa nad rzeką Kondurczą – starcie zbrojne, które miało miejsce 18 czerwca 1391 roku nad rzeką Kondurczą (na północny wschód od współ. Samary) pomiędzy armią Timura Chromego a wojskami Złotej Ordy pod wodzą Tochtamysza. Bitwa zakończyła się klęską chana Złotej Ordy i jego odwrotem na prawy brzeg Wołgi.

</doc>
<doc id="70960" url="https://pl.wikipedia.org/wiki?curid=70960" title="Budowa parowozu">
Budowa parowozu

Budowa parowozu
Parowóz składa się ogólnie z kotła, silnika, podwozia i części uzupełniających.
Elementy składowe parowozu.
1 Tender – wagon specjalnej konstrukcji do przewozu węgla (lub – rzadziej – mazutu) i wody dla parowozu.
2 Budka maszynisty – stanowisko z którego maszynista oraz palacz sprawują kontrolę nad parowozem.
3 Gwizdek (gwizdawka parowa) – zasilany parą gwizdek, zlokalizowany na szczycie kotła; stosowany jako urządzenie sygnalizacyjne i ostrzegawcze.
4 Drąg stawidłowy – drąg metalowy łączący regulator ruchu suwaka z jarzmem stawidła; za jego pomocą maszynista określa poziom wypełnienia tłoków parą, a w efekcie kierunek jazdy.
5 Zawór bezpieczeństwa – samoczynnie otwierający się zawór ciśnieniowy mający przeciwdziałać przekroczeniu dopuszczalnego ciśnienia w kotle.
6 Turbo-generator – mała turbina parowa połączona bezpośrednio z prądnicą latarni.
7 Piasecznica – urządzenie, którego zadaniem jest podawanie piasku pod koła napędowe, zapobiegając ich poślizgowi, zwłaszcza podczas ruszania i przy hamowaniu.
8 Drąg przepustnicy – kontroluje poziom rozwarcia zaworu przepustnicy, kontrolując ilość pary przesyłanej do cylindrów.
9 Zbieralnik pary – pojemnik zlokalizowany na szczycie kotła zbierający parę nasyconą. Jego funkcją jest uniemożliwienie zalania wodą silnika parowego, zwłaszcza podczas jazdy po pochyłościach, co mogłoby spowodować awarię.
10 Sprężarka – napędzana parą, zapewnia sprężone powietrze do operowania hamulcami pociągu.
11 Dymnica – przedłużenie walczaka, zbiera gorące gazy ze skrzyni ogniowej. Często zawiera sito mające przeciwdziałać wydostawaniu się iskier przez komin. Zwykle zaopatrzona w dyszę pary odlotowej, która zapewnia cug wzmagający ogień i zapobiega dostawaniu się płomieni i dymu do budki maszynisty.
12 Przewód główny – prowadzi parę do cylindrów.
13 Drzwi dymnicy – na zawiasach, ułatwiają dostęp do dymnicy podczas czyszczenia i napraw.
14 Rusztowanie – za które można złapać się w trakcie przemieszczania po pomoście
15 Tylna oś toczna – tylne koła toczne podtrzymują wagę budki oraz paleniska.
16 Pomost – po którym poruszają się mechanicy podczas inspekcji i przeglądów.
17 Ostoja – rama pojazdu, zależnie od budowy i zastosowania taboru ostoja może być metalowa lub drewniana, a pod względem zawieszenia na osi, zewnętrzna lub wewnętrzna (umocowana po zewnętrznej lub wewnętrznej stronie koła).
18 Hamulec i blok hamulca – jest dociskany do wszystkich kół napędowych wstrzymując ich obrót.
19 Rura piasecznicy – wyrzuca piach bezpośrednio przed koła, wzmagając tarcie i polepszając przyczepność.
20 Wiązar – łączy koła napędowe.
21 Stawidło – system prętów i łączników synchronizujących zawory z tłokami, kontrolujący kierunek ruchu i moc lokomotywy.
22 Wał stawidłowy/ korbowód – stalowe ramię zamieniające poziome ruchy tłoka w ruch obrotowy kół napędowych. Połączenie między tłokami a korbowodem wzmocnione jest poziomym suwakiem znajdującym się za cylindrem.
23 Tłoczyska – łączy tłok z osią krzyżową, napędzając korbowód.
24 Tłok – ruszając się w przód i w tył dzięki ciśnieniu pary w cylindrze napędza koła.
25 Zawory – kontrolują ilość pary trafiającej do cylindrów; za synchronizację odpowiada tłok w cylindrze suwaka, którego położenie jest zmieniane poprzez wodzik.
26 Skrzynia suwakowa – mała, często cylindryczna komora znajdująca się bezpośrednio nad lub obok głównego cylindra, odpowiedzialna za rozdział dostarczanej pary wlotowej.
27 Skrzynia ogniowa – Komora paleniska zwykle wbudowana w kocioł i otoczona wodą. Jako opał posłużyć może prawie każde paliwo, ale najczęściej stosowany jest węgiel, koks, drewno lub olej.
28 Rury ogniowe/ płomienice i płomieniówki – przewodzi rozgrzane gazy poprzez kocioł, podgrzewając wodę.
29 Kocioł – znajdująca się w nim woda jest podgrzewana gorącymi gazami przenoszonymi przez rury ogniowe w efekcie czego powstaje para.
30 Rury przegrzewacza – ponownie przepuszczają parę przez kocioł osuszając ją i „przegrzewając”, zwiększając efektywność i moc silnika.
31 Przepustnica – kontroluje ilość pary dostającej się do tłoków.
32 Przegrzewacz – część kotła parowego, przeważnie w postaci wiązki rur, służy do ogrzania pary nasyconej powyżej temperatury nasycenia i otrzymania pary przegrzanej.
33 Komin – krótki przewód kominowy wyrzuca efekty spalania paliwa w taki sposób, by nie przesłaniały widoku maszyniście. Rozszerzony na dole koniec wprowadzony jest zwykle w dymnicę.
34 Latarnia – oświetla drogę z przodu i ostrzega, a jej ustawienie przekazuje podstawowe informacje o pociągu.
35 Przewód hamulca zespolonego – przewód ciśnieniowy lub próżniowy kontrolujący działanie hamulców.
36 Zbiornik wody – zawiera wodę przekazywaną do kotła celem wytworzenia pary. Ciśnienie potrzebne do przetaczania wody wytwarza para pochodząca – w zależności od sytuacji – z kotła lub z tłoków.
37 Skrzynia węglowa – zawiera zapas paliwa dla paleniska. Paliwo wprowadzane jest ręcznie, lub – w późniejszych modelach – mechanicznie.
38 Ruszt – krata utrzymująca płonące paliwo pozwalająca jednocześnie na przesypywanie się niepalnego popiołu w dół do popielnika.
39 Popielnik – zbiera popiół ze spalonego paliwa.
40 Maźnica – zawiera łożysko ślizgowe osi kół napędowych.
41 Wahacz – część systemu zawieszenia parowozu; podłączony do resorów, zdolny do obracania się na ich osi. Jego funkcją jest równomierne rozmieszczenie obciążenia na osiach podczas poruszania się po nierównym torze.
42 Resor – główny element zawieszenia lokomotywy. Każde z kół napędowych podczepione jest do jednego resora.
43 Koło napędowe – koła napędzane przez tłoki, których obrót wywołuje ruch lokomotywy. Specjalne obciążniki powodują, że środek ciężkości osi napędowych jest równy ze środkiem rotacji kół.
44 Widły maźnicze – łączą resor z obudową łożyska osi kół napędowych.
45 Dysza – kieruje parę odlotową w górę komina tworząc cug, który zasysa powietrze z paleniska wzdłuż rurek w kotle.
46 Przedni wózek toczny – przednie koła toczne, prowadzące lokomotywę po torach.
47 Sprzęg – urządzenie z przodu i tyłu lokomotywy odpowiedzialne za dołączanie wagonów.

</doc>
<doc id="70961" url="https://pl.wikipedia.org/wiki?curid=70961" title="Gil-galad">
Gil-galad



</doc>
<doc id="70962" url="https://pl.wikipedia.org/wiki?curid=70962" title="H. P. Lovecraft">
H. P. Lovecraft



</doc>
<doc id="70963" url="https://pl.wikipedia.org/wiki?curid=70963" title="Mity Cthulhu">
Mity Cthulhu



</doc>
<doc id="70964" url="https://pl.wikipedia.org/wiki?curid=70964" title="Fingon">
Fingon



</doc>
<doc id="70965" url="https://pl.wikipedia.org/wiki?curid=70965" title="Skansen taboru kolejowego w Chabówce">
Skansen taboru kolejowego w Chabówce

Sekcja Utrzymania i Napraw Taboru Zabytkowego „Skansen” Chabówka, potocznie „Skansen taboru kolejowego w Chabówce” istnieje w Chabówce koło Rabki-Zdroju od 1993 roku. Obecnie Skansen znajduje się w strukturach PKP Cargo SA.
Geneza Skansenu.
Stacja kolejowa w Chabówce została otwarta w dniu 16 grudnia 1884 roku. Wówczas w miejscowości została wybudowana parowozownia. W 1899 wraz z oddaniem do użytku linii kolejowej Chabówka – Zakopane stacja stała się stacją węzłową. W 1944 roku w Chabówce została wybudowana nowa parowozownia. W styczniu 1945 roku dworzec kolejowy oraz parowozownia zostały zniszczone przez wojska niemieckie. Parowozownia została odbudowana w 1947 roku. Parowozy z Chabówki prowadziły pociągi towarowe na liniach lokalnych. W 1976 roku linia kolejowa do Zakopanego została zelektryfikowana. W połowie lat 80. ubiegłego wieku rozpoczęto gromadzenie eksponatów kolejowych. W 1990 roku linia z Suchej Beskidzkiej do Żywca została zelektryfikowana. W związku z tym zakończono kursowanie parowozów z pociągami rozkładowymi Z inicjatywy Naczelnika Lokomotywowni Pozaklasowej z Suchej Beskidzkiej Pawła Zaleskiego w 1991 roku podjęto decyzję o utworzeniu placówki muzealnej. Skansen został otwarty w dniu 11 czerwca 1993 roku.
Ekspozycja.
Ekspozycja składa się z wycofanych z ruchu parowozów, wagonów osobowych, towarowych, lokomotyw elektrycznych i spalinowych oraz pługów i żurawi. Niektóre z nich zostały przywrócone do ruchu. Skansen dysponuje najliczniejszą kolekcją zabytkowego taboru kolejowego. Poza pojazdami kolejowymi w placówce zlokalizowano urządzenia przeznaczone do konserwowania lokomotyw parowych. Infrastruktura techniczna jest przystosowana na wykonywania napraw zabytkowych lokomotyw oraz wagonów. W izbie pamiątek jest wiele eksponatów i materiałów piśmiennych, związanych z historią kolejnictwa. Jednym z eksponatów placówki jest lokomotywa parowa TKb-1479. Została wyprodukowana w 1877 roku w Berlinie i jest najstarszym zachowanym parowozem w Polsce. Niektóre eksponaty zachowane są w stanie pełnej sprawności. Używane są one do obsługi pociągów turystycznych. Skansen rocznie odwiedzany jest przez kilkadziesiąt tysięcy osób z kraju i za granicy. Niektóre eksponaty stanowią depozyt Stacji Muzeum w Warszawie.
Obsługiwane pociągi.
W 2020 roku w okresie wakacji kursują pociągi z parowozem w relacji Chabówka-Mszana Dolna. Pociągi turystyczne z parowozem regularnie kursują w okresie wakacyjnym począwszy od 2004 roku (z przerwą w latach 2009-2011). W okresie tym kursowały m.in. w relacjach Chabówka – Mszana Dolna – Chabówka,
Chabówka – Dobra k. Limanowej – Chabówka, Chabówka – Zakopane – Chabówka, Kraków Główny – Kraków Nowa Huta – Kraków Główny, Kraków Główny – Wieliczka Rynek – Kraków Główny.
Oprócz pociągów rozkładowych, tabor z Chabówki obsługuje pociągi okolicznościowe: z okazji Mikołajek, Nowego Roku i różnych kolejowych rocznic. Zabytkowe pociągi kursują również na specjalne zamówienie. Tabor z Chabówki był wykorzystywany przy wielu produkcjach filmowych, m.in. przy produkcji filmów Lista Schindlera, Katyń.
Parowozjada i Parada Parowozów.
Od 2005 r. organizowana jest Parowozjada odbywająca się w Chabówce (lub Suchej Beskidzkiej lub Rabce Zarytem).
Parowozy z Chabówki corocznie biorą udział w paradzie Parowozów w Wolsztynie.
Zgromadzony tabor.
Lista parowozów normalnotorowych w skansenie
Lista parowozów wąskotorowych w skansenie
Lista lokomotyw elektrycznych w skansenie
Lista lokomotyw spalinowych w skansenie
Lista wagonów spalinowych w skansenie

</doc>
<doc id="70966" url="https://pl.wikipedia.org/wiki?curid=70966" title="Almaren">
Almaren

Almaren – wyspa ze stworzonej przez J.R.R. Tolkiena mitologii Śródziemia.
Była położona na środku Wielkiego Jeziora, w miejscu, gdzie mieszało się światło obu Latarni Valarów. Po ukształtowaniu Ardy Valarowie obrali ją sobie za siedzibę. Kiedy Almaren została zniszczona na skutek obalenia Latarni przez Melkora, Valarowie przenieśli się na zachód, do Amanu.

</doc>
<doc id="70968" url="https://pl.wikipedia.org/wiki?curid=70968" title="Kocioł parowozowy">
Kocioł parowozowy



</doc>
<doc id="70969" url="https://pl.wikipedia.org/wiki?curid=70969" title="Narodowe Odrodzenie Polski">
Narodowe Odrodzenie Polski

Narodowe Odrodzenie Polski (NOP) – polska narodowo-radykalna i nacjonalistyczna partia polityczna. Liderem NOP jest Adam Gmurczyk. Oficjalnym organem prasowym jest pismo „Szczerbiec”. NOP firmuje także narodowo-radykalny magazyn „17. Cywilizacja Czasów Próby”. Jako symbolu NOP używa „Falangi” – stylizowanego rysunku ręki trzymającej miecz (nawiązującego do symbolu używanego przez przedwojennych narodowych radykałów) oraz dwukolorowego, biało-czerwonego „Płomienia” przypominającego logo takich formacji, jak francuskie Zjednoczenie Narodowe ("Front national") czy włoski Trójkolorowy Płomień ("Fiamma Tricolore").
Historia.
Ugrupowanie istnieje od 10 listopada 1981. Wśród jego założycieli znaleźli się: Bogdan Byrzykowski, Adam Gmurczyk, Artur Szablak, Jacek Cezary Kamiński oraz Piotr Kolanowski. Od momentu wprowadzenia stanu wojennego NOP rozpoczęło działalność antykomunistyczną. W 1983 rozpoczęto wydawanie podziemnego pisma „Jestem Polakiem”, a w 1985 uruchomiono nielegalne wydawnictwo pod tą samą nazwą. Potem krótko współpracowało ze Zjednoczeniem Chrześcijańsko-Narodowym, jednak zerwało współpracę z powodu krytycznej postawy ZChN wobec rządu Tadeusza Mazowieckiego. 22 kwietnia 1992 zostało zarejestrowane jako partia. W latach 90. XX w. NOP było aktywne, jednak nie zajęło znaczącego miejsca na scenie politycznej.
W wyborach prezydenckich w 2000 NOP poparło Jana Łopuszańskiego z Porozumienia Polskiego. W 2001 kandydaci NOP startowali do Sejmu z list Alternatywy Ruch Społeczny, która uzyskała 0,42% poparcia. NOP samodzielnie brało udział w wyborach do Parlamentu Europejskiego w 2004 oraz w wyborach do Sejmu w 2005, uzyskując odpowiednio 0,04% i 0,06% głosów. W wyborach samorządowych w 2006 NOP otrzymało 0,30% głosów, czyli ponad 41 tys. W przedterminowych wyborach parlamentarnych w 2007 kandydaci NOP zdobyli łącznie 42 407 głosów w 4 z 40 okręgów, w których startowali do Senatu. Prawie wszyscy kandydaci partii zajęli ostatnie miejsca w swoich okręgach wyborczych.
W 2010 NOP wystawiło w wyborach samorządowych kandydatów do sejmików w województwach: małopolskim, mazowieckim, lubelskim, małopolskim, zachodniopomorskim, śląskim i dolnośląskim. Najlepszy wynik kandydaci NOP uzyskali w województwie zachodniopomorskim (1,02%). W skali kraju NOP uzyskało w wyborach do sejmików 0,24% głosów (20. wynik spośród wszystkich komitetów).
W 2011 w wyborach do Senatu jedyna kandydatka NOP w okręgu nr 1 zdobyła 2934 głosy (3,10%), zajmując ostatnie miejsce spośród 6 kandydatów.
11 listopada 2011 Narodowe Odrodzenie Polski obchodziło 30-lecie istnienia. Na kongresie pojawili się działacze nacjonalistyczni, m.in. skazany za działalność terrorystyczną Roberto Fiore (Forza Nuova), Stefan Jacobsson ze Svenskarnas parti (założona przez członków Nationalsocialistisk front), José Luis Vázquez (Movimiento Social Republicano), Kris Roman (Nieuw-Solidaristisch Alternatif) i Robert Lane (Thought and Action). Swoje gratulacje i słowa solidarności z uczestnikami Kongresu NOP przesłali także przewodniczący francuskiej Parti Anti Sioniste Yahia Gouasmi, były szef Ku Klux Klanu dr David Duke ze Stanów Zjednoczonych, kierownictwo Ethniko Laiko Metopo (E.LA.M) z Cypru oraz Grecy z Chrisi Awgi (Złoty Świt).
W wyborach samorządowych w 2014 NOP ponownie wystawiło samodzielne listy do sejmików województw, otrzymując w skali kraju 0,15% głosów (podobnie jak przed czterema laty, był to 20. wynik spośród wszystkich komitetów). Listy NOP także zarejestrowane były w sześciu województwach (w porównaniu do wyborów z 2010 zabrakło ich w zachodniopomorskim i małopolskim, za to pojawiły się w wielkopolskim i podkarpackim). W kolejnych wyborach samorządowych NOP nie wystartowało.
W wyborach parlamentarnych w 2015 NOP wystawiło kandydatów do Senatu w 7 ze 100 okręgów. Zajęli oni ostatnie i przedostatnie miejsca. Łącznie otrzymali 57 012 głosów. Cztery lata później NOP wystawiło do Senatu jednego kandydata, który w okręgu leszczyńskim zajął ostatnie (3.) miejsce z wynikiem 13 859 (9,24%) głosów.
Ideologia.
Ugrupowanie wypowiada się przeciwko członkostwu Polski w Unii Europejskiej (argumentując, że prowadzi ono do utraty przez Polskę niepodległości i suwerenności gospodarczo-politycznej), a także NATO (jako uzależnieniu militarnemu, jednocześnie będąc zobowiązanym do uczestnictwa w obcych nam konfliktach). NOP prowadzi także kampanię „Zakaz pedałowania”. NOP opowiada się przeciwko aborcji i eutanazji oraz za przywróceniem kary śmierci (za czyny takie, jak morderstwa, gwałty, handel narkotykami, udział w przestępczości zorganizowanej czy „działanie na rzecz likwidacji państwa polskiego”) i wysokich wyroków za korupcje. Ugrupowanie postuluje również radykalną politykę ekologiczną (przeciwko dewastacji środowiska naturalnego) oraz „odbudowę wspólnot lokalnych”.
W sferze gospodarczej postuluje korporacjonizm przeciwko kapitalizmowi i komunizmowi, a także nacjonalizację strategicznych sektorów gospodarki przy poszanowaniu „pro-narodowej”, prywatnej działalności gospodarczej.
Ugrupowanie głosi poglądy antysyjonistyczne (lub, jak twierdzą jej przeciwnicy, antysemickie), sprzeciwiając się m.in. obecnej polityce Izraela i USA wobec Bliskiego Wschodu.
NOP wchodzi w skład Międzynarodowej Trzeciej Pozycji (ITP), federacji ugrupowań nacjonalistycznych założonej przez Roberto Fiore w Wielkiej Brytanii, a także współpracuje na arenie międzynarodowej z innymi organizacjami o profilu nacjonalistycznym, m.in. hiszpańskim MSR, brytyjską BNP, francuskim RN, rumuńską ND czy włoską FN. W lipcu 2011 przedstawiciele Narodowego Odrodzenia Polski uczestniczyli w Warszawie w spotkaniu z działaczami Ogólnoukraińskiego Zjednoczenia „Swoboda”, którzy „potwierdzili swoje dążenie do realizowania wytycznych, prezentowanych przez Narodowe Odrodzenie Polski”.
Sprawy sądowe.
Usiłowanie zabójstwa w Łodzi z 1997.
W listopadzie 1997 rozpoczął się proces czterech członków łódzkiego oddziału Narodowego Odrodzenia Polski, których oskarżono o pobicie i usiłowanie zabójstwa 15-letniego Wojciecha K. 27 maja sąd skazał na łączną karę 8 lat pozbawienia wolności Damiana O., członka NOP oraz Roberta S. na 1,5 roku, a Piotra W. na rok w zawieszeniu. Natomiast lidera NOP w Łodzi, Roberta M. – również uczestnika zajścia oskarżonego o pomoc w pobiciu – sąd uniewinnił.
Manifestacja we Wrocławiu z marca 2007.
21 marca 2007 NOP i Stowarzyszenie Nacjonalistyczne „Zadruga” zorganizowali wiec, na którym wznoszone były rasistowskie hasła. Po tej manifestacji prokuratura wszczęła śledztwo i postawiła zarzuty sześciu osobom. W czerwcu 2010 Sąd Rejonowy dla Wrocławia-Śródmieścia uznał nacjonalistów za winnych "propagowania faszystowskiego ustroju państwa oraz nawoływania do nienawiści na tle różnic rasowych i narodowościowych". Dawid Gaszyński (szef dolnośląskiego NOP) skazany został na karę 7 miesięcy ograniczenia wolności polegającej na wykonywaniu nieodpłatnie 20 godzin miesięcznie prac społecznych przez 7 miesięcy, a także 1000 zł nawiązki na rzecz Stowarzyszenia na Rzecz Pomocy Potrzebującym i Zapobiegania Patologiom Społecznym „POMOCNA DŁOŃ”. Sąd ustalił, że "treść haseł głoszonych przez oskarżonych podczas zgromadzenia, prezentowane transparenty, treść ulotki rozdawanej przez uczestników manifestacji oraz treść wygłoszonego przez Dawida G. przemówienia kończącego manifestację stanowią podstawę do stwierdzenia, iż zamiarem oskarżonych była próba wywołania u odbiorców nienawiści do osób o odmiennych cechach fizycznych od przedstawicieli ich rodzimej rasy, w tym do osób o czarnym kolorze skóry".
Po apelacji, 15 grudnia 2010 Sąd Okręgowy we Wrocławiu uchylił wyroki uniewinniając skazanych. Po złożeniu kasacji przez prokuraturę Sąd Najwyższy utrzymał 1 września 2011 wyrok uniewinniający.
Po uniewinnieniu przez Sąd Okręgowy we Wrocławiu, nacjonaliści z NOP zarzucili dziennikarzowi „Gazety Wyborczej” Jackowi Harłukowiczowi, iż w swoim artykule "Uniewinnienie aktywistów NOP usankcjonowało rasizm" (z 10 stycznia 2011) dopuścił się świadomego „publicznego fałszowania wypowiedzi sędziów z uzasadnienia uniewinniającego wyroku”. Według NOP dziennikarz przeinaczył słowa sędziego, jednocześnie oskarżając nacjonalistów o używanie sformułowania „żeby asfalt leżał na swoim miejscu”, które według NOP nigdy nie padło na manifestacji ani podczas orzekania wyroku.
Rejestracja „zakazu pedałowania”.
W dniu 25 października 2011 sąd rejestrowy wpisał do ewidencji kolejne symbole Narodowego Odrodzenia Polski – m.in. krzyż celtycki, Rózgi Liktorskie (będące symbolem idei republikańskiej, które w tym charakterze znajdują się m.in. w godle Francji) oraz logo kampanii „Zakaz pedałowania”. Sąd oparł się wtedy o decyzję biegłych, którzy stwierdzili, że logo „zakaz pedałowania” jest obsceniczne, ale bez wątków szerzących nienawiść. Zgodnie z ustawą o partiach politycznych symbol zgłoszony w sposób określony w art. 11 otrzymuje, poza autorską, także ochronę przewidzianą dla dóbr osobistych.
Sprawa ta wzbudziła wątpliwości RPO, prokuratury i Helsińskiej Fundacji Praw Człowieka. Sąd Apelacyjny w Warszawie uwzględnił apelację prokuratury i odmówił ich zarejestrowania po tym, jak w kwietniu 2012 Sąd Okręgowy w Warszawie uznał, że partia polityczna nie może mieć zarejestrowanych więcej niż jeden symbol graficzny. Przedstawiciele NOP oświadczyli, iż zaskarżą postanowienie sądu, jednocześnie udostępniając licencję na wykorzystanie logo osobom sprzeciwiającym się promocji homoseksualizmu. Sąd pierwszej instancji, według orzeczenia Sądu Apelacyjnego, oparł się wtedy o decyzję biegłych, którzy stwierdzili, że logo „zakaz pedałowania” jest obsceniczne, ale bez wątków szerzących nienawiść, jednak Sąd Apelacyjny wyraził następujące stanowisko:
Sąd ten uchylił decyzję Sądu Okręgowego w Warszawie o rejestracji symboli. Przedstawiciele NOP oświadczyli, iż zaskarżą postanowienie sądu, jednocześnie udostępniając licencję na wykorzystanie logo osobom „sprzeciwiającym się promocji homoseksualizmu”.
Wykład Zygmunta Baumana we Wrocławiu.
17 marca 2014 odbył się pierwszy proces w sprawie zakłócenia wykładu prof. Zygmunta Baumana na Uniwersytecie Wrocławskim w dniu 22 czerwca 2013. Podczas wykładu wznoszone były okrzyki z hasłami niecenzuralnymi, a także „Norymberga dla komuny!” oraz „Raz sierpem, raz młotem w czerwoną hołotę”. Wśród oskarżonych znajdują się m.in. działacze oraz sympatycy NOP. Akcję miał zorganizować szef dolnośląskiego oddziału NOP.
19 maja 2014 sąd pierwszej instancji skazał Dawida Gaszyńskiego, szefa wrocławskiego NOP, na karę 20 dni aresztu. Cztery z 23 osób zostały uniewinnione. Sąd nie podzielił argumentacji oskarżonych, którzy twierdzili, że występowali w obronie patriotyzmu, i potępił agresywne zachowanie oskarżonych. Skazani zapowiedzieli apelację. Władysław Frasyniuk pochwalił „odwagę sędziego” i stwierdził, że „orzeczenie jest surowe, ale to dobrze, gdyż powinno się odstraszać zwłaszcza osoby politycznie odpowiedzialne za przemoc”.

</doc>
<doc id="70972" url="https://pl.wikipedia.org/wiki?curid=70972" title="Peter Siebold">
Peter Siebold

Peter Siebold (ur. 1971) – jeden z oblatywaczy oraz projektantów SpaceShipOne. Dnia 8 kwietnia 2004 roku pilotował SpaceShipOne podczas drugiej próby z włączonym silnikiem rakietowym. Pojazd osiągnął prędkość 1,6 macha oraz wysokość 32 km.
Siebold kształcił się w dziedzinie inżynierii kosmicznej na Politechnice Kalifornijskiej (ang. "California Polytechnic University"). W roku 1996 podjął pracę w korporacji Scaled Composites.
Siebold wniósł duży wkład do projektu samolotu kosmicznego SpaceShipOne jako konstruktor symulatora. Jego prace stały się również podstawą dla systemu nawigacji oraz telemetrii tego pojazdu. Jednocześnie kwalifikacje pilota pozwoliły mu ma przeprowadzenie lotu testowego. Siebold przyczynił się w ten sposób do zwiększenia szans Scaled Composites na zdobycie Nagrody X Prize.
31 października 2014 Siebold i Michael Alsbury ulegli wypadkowi pilotując SpaceShipTwo VSS Enterprise, w wyniku czego śmierć poniósł Alsbury oraz ciężko ranny został Siebold, któremu udało się wylądować na spadochronie.

</doc>
<doc id="70973" url="https://pl.wikipedia.org/wiki?curid=70973" title="Aragorn">
Aragorn

Aragorn (ur. 1 marca 2931 Trzeciej Ery, zm. 1 marca 120 Czwartej Ery) – postać ze stworzonej przez J.R.R. Tolkiena mitologii Śródziemia, jeden z głównych bohaterów powieści Tolkiena "Władca Pierścieni". W filmowej trylogii Petera Jacksona wcielił się w niego Viggo Mortensen.
Był Dúnadanem, Strażnikiem Północy, synem Arathorna II i Gilraeny. Był trzydziestym dziewiątym w linii prostej potomkiem Isildura, syna Elendila, założycieli dynastii królów Gondoru i Arnoru. Nazwany został po swym przodku, Aragornie I. Jako że w jego żyłach płynęła krew trzech ras: ludzi, elfów i Majarów (przez Melianę i Elwego, Lúthien i Berena oraz Idril i Tuora), żył znacznie dłużej niż zwykli ludzie.
Życiorys.
Dzieciństwo i młodość.
Gdy Aragorn miał dwa lata, jego ojciec zginął od strzały orka, która trafiła go w oko. Ponieważ był ostatnim żyjącym potomkiem Elendila, w celu ochrony został zabrany wraz z matką do Rivendell na dwór Elronda. Tam został wychowany pod zmienionym imieniem Estel (w sin. Nadzieja), by utrzymać w tajemnicy przed szpiegami Saurona fakt istnienia dziedzica Isildura. 
W wieku 20 lat, gdy osiągnął pełnoletniość, Estel dowiedział się od Elronda o swoim prawdziwym imieniu i pochodzeniu, a także otrzymał pierścień Barahira oraz szczątki Narsila, miecza Elendila. 
Następnego dnia Aragorn poznał i zakochał się w Arwenie, córce Elronda.
Jako Strażnik.
Jako Aragorn II został szesnastym Wodzem Dúnedainów Północy. W latach 2950–3017 Aragorn wiele podróżował. W roku 2956 poznał Gandalfa, z którym się zaprzyjaźnił. W latach 2957–2980 odbywał dalekie wędrówki, służył w armiach Thengla, króla Rohanu, i Ectheliona II, namiestnika Gondoru. Znany był tam jako Thorongil (w sin. Orzeł Gwiazdy). Zdając sobie sprawę ze strategicznego zagrożenia, jakie stanowiła flota korsarzy z Umbaru, poprowadził wojsko Gondoru do ataku, w którym zniszczono większość floty.
W roku 2980 w Lothlórien ponownie spotkał Arwenę, wtedy też na Cerin Amroth przyrzekli sobie miłość. Elrond nie godził się jednak wydać córki za człowieka, chyba że byłby królem Arnoru i Gondoru.
Przed rokiem 3000 Gandalf zwrócił uwagę Aragorna na Shire; od tej pory Strażnicy pilnowali granic tego kraiku. Okoliczni mieszkańcy nie wiedzieli o pochodzeniu ani roli Strażników; w Bree Aragorn był znany jako Obieżyświat. W roku 3009, na prośbę Gandalfa, Aragorn udał się na poszukiwanie Golluma. Schwytał go w 3017 na Martwych Bagnach i przywiódł jako jeńca do siedziby króla Thranduila w Leśnym Królestwie.
Wojna o Pierścień.
30 września 3018 roku Aragorn spotkał w gospodzie Pod Rozbrykanym Kucykiem w Bree Froda Bagginsa i do niego dołączył. Poprowadził go do Rivendell. W trakcie tej wyprawy leczył Froda po jego zranieniu przez Czarnoksiężnika z Angmaru na Amon Sûl. Po naradzie u Elronda został jednym z Dziewięciu Towarzyszy. Poprowadził Drużynę Pierścienia po upadku Gandalfa w Morii.
Pod wodogrzmotami Rauros wyprawił w ostatnią podróż ciało Boromira i ruszył wraz z Legolasem i Gimlim w pościg za orkami Sarumana. Dotarł do Rohanu, był jednym z dowódców w bitwie o Rogaty Gród. W towarzystwie swoich kompanów – Legolasa, Gimliego oraz Szarej Drużyny – przeszedł Ścieżką Umarłych, by z pomocą Umarłych z Dunharrow pokonać korsarzy w Pelargirze. Poprowadził też liczny oddział żołnierzy Gondoru do bitwy na Polach Pelennoru, gdzie odwrócił jej przebieg. Ostatnią bitwę w czasie wojny o Pierścień stoczył pod Morannonem, by odwrócić uwagę Saurona od wnętrza Mordoru, gdzie Frodo wykonywał ostatni etap swojego zadania.
Od chwili przekucia szczątków Narsila w Andúrila Aragorn zawsze nosił go przy sobie.
Panowanie.
Po pokonaniu Saurona w wojnie o Pierścień Aragorn koronowany został na króla Zjednoczonego Królestwa Arnoru i Gondoru jako Elessar (w qya. Kamień Elfów) oraz poślubił Arwenę. Założył ród królewski Telcontar (w qya. Obieżyświat).
Zmarł w 120 roku Czwartej Ery, po 210 latach życia. Tron objął po nim jego syn Eldarion. Aragorn i Arwena mieli również kilka córek, jednak ich imiona nie zostały wymienione.
Trotter.
W pierwszych wersjach początkowych rozdziałów "Władcy Pierścieni", w Bree czwórka hobbitów spotyka Strażnika imieniem Trotter. Już wówczas przebieg spotkania i kluczowe wydarzenia tego rozdziału (ale niekoniecznie jego bohaterowie) dość dokładnie odpowiadały wersji opublikowanej; Trotter był jednak wówczas jeszcze smagłym, długowłosym hobbitem, odznaczającym się m.in. noszeniem drewnianych butów. W miarę jak fabuła rozwijała się, Trotter okazał się być krewnym Bilba, który w 2970 r. TE ruszył na włóczęgę. Jego prawdziwe nazwisko brzmiało Peregrin Boffin (późniejszy hobbit o tym imieniu nazywał się w tym czasie Odo Bolger, Odo Took, a wreszcie Faramond Took), był przyjacielem Gandalfa i rezydentem Rivendell. Podobnie jak późniejszy Aragorn, na prośbę Gandalfa Trotter tropił Golluma, ale na Martwych Bagnach trafił do niewoli i był torturowany, w wyniku czego między innymi stracił stopy (stąd drewniane protezy, udające buty). Mniej więcej na tym etapie rozwoju postaci Tolkien zaczął zmieniać koncepcję i stwierdził, że lepiej będzie uczynić Trottera człowiekiem. Wówczas także doszedł do wniosku, że Strażnicy powinni być potomkami Numenorejczyków.

</doc>
<doc id="70975" url="https://pl.wikipedia.org/wiki?curid=70975" title="XLink">
XLink

XLink, XML Linking Language – specyfikacja W3C służąca do tworzenia łączy URI (w tym hiperłączy) w dokumentach XML. XLinka używa się nie tylko do tworzenia odnośników, ale również łączenia dokumentu z innym. Umożliwia wstawianie do dokumentów XML elementów tworzących i opisujących łącza między zasobami.
Prosty fragment dokumentu XML korzystającego z XLink.
&lt;znacznik xmlns:xlink="http://www.w3.org/1999/xlink"
xlink:type="simple"
xlink:show="replace"
xlink:href="http://www.przyklad.pl/przyklad.xml"&gt;
To jest bardzo prosty odnośnik
&lt;/znacznik&gt;
&lt;a href="http://www.przyklad.pl/przyklad.xml"&gt;To jest bardzo prosty odnośnik&lt;/a&gt;

</doc>
<doc id="70976" url="https://pl.wikipedia.org/wiki?curid=70976" title="Halina Wyrodek">
Halina Wyrodek

Halina Wyrodek-Dziędziel (ur. 4 kwietnia 1946 w Olkuszu, zm. 12 sierpnia 2008 w Krakowie) – polska aktorka, piosenkarka, gwiazda kabaretu „Piwnica pod Baranami”.
Życiorys artystyczny.
W 1969 ukończyła z wyróżnieniem krakowską PWST. W 1974 zadebiutowała w „Piwnicy” w spektaklu z okazji jubileuszu urodzin J. I. Kraszewskiego. Później występowała w wielu przedstawieniach, stając się ważną osobowością kabaretu. Interpretowała utwory do słów m.in. Baczyńskiego, Witkacego, Szekspira, Leśmiana i Poświatowskiej. Jej najbardziej znaną piosenką kabaretową jest "Ta nasza młodość", skomponowana przez Zygmunta Koniecznego do słów wiersza Tadeusza Śliwiaka. Utwór ten w jej interpretacji został stałym punktem repertuaru „Piwnicy pod Baranami”, stając się jednym z hymnów kabaretu.
W latach 1969–1991 Wyrodek była aktorką Teatru im. Juliusza Słowackiego w Krakowie. Od 1992 wchodziła w skład zespołu Teatru STU. W 2000 na XXXV Ogólnopolskim Przeglądzie Teatrów Małych Form w Szczecinie otrzymała nagrodę za rolę Erny w przedstawieniu "Prezydentki" Wernera Schwaba, wyreżyserowanym przez Grzegorza Wiśniewskiego i wystawianym przez Teatr STU.
Występowała również w Teatrze Telewizji oraz filmach fabularnych i telewizyjnych.
Nagrała jedną płytę, pt. "Ta nasza młodość", wydaną w 1997 (Art-CD). Pięć lat później wznowiło ją Polskie Radio w serii: „Artyści Piwnicy pod Baranami”. Na płycie znajdują się najbardziej znane piosenki z repertuaru artystki, m.in. "Ta nasza młodość", "Sonet", "Jaka szkoda", "Zabij ten lęk", "Panieneczki", "Szał" i "Ballada o żołnierzu i śmierci".
Życie prywatne.
Jej rodzicami byli Aniela i Roman Wyrodkowie. Była żoną aktora Mariana Dziędziela.
Halina Wyrodek zmarła 12 sierpnia 2008 w Szpitalu Miejskim Specjalistycznym im. Gabriela Narutowicza w Krakowie. Przyczyną śmierci była długotrwała choroba nowotworowa. 18 sierpnia 2008 została pochowana w rodzinnym grobie na cmentarzu w Olkuszu, spoczęła obok matki i ojca.

</doc>
<doc id="70979" url="https://pl.wikipedia.org/wiki?curid=70979" title="Leonid Kantorowicz">
Leonid Kantorowicz

Leonid Witaljewicz Kantorowicz (ur. 19 stycznia 1912 w Sankt Petersburgu, zm. 7 kwietnia 1986 w Moskwie) – rosyjski matematyk i ekonomista, laureat (wspólnie z Tjallingiem C. Koopmansem) Nagrody Banku Szwecji im. Alfreda Nobla w dziedzinie ekonomii w 1975 roku. Uważany za twórcę (wraz z Georgiem Dantzigiem) programowania liniowego.
Życiorys.
Był synem lekarza. W latach 1926–1930 studiował na Wydziale Matematycznym Leningradzkiego Uniwersytetu Państwowego, 1930-1939 pracował w Leningradzkim Instytucie Inżynierów Budownictwa Przemysłowego. Od 1934 profesor uniwersytetu w Leningradzie. W 1939 ukazała się praca Kantorowicza pt. "Matematyczne metody organizacji i planowania w przedsiębiorstwie" (wyd. pol. 1960), formułująca podstawy programowania liniowego. Inna z ważnych prac to "Optymalne decyzje ekonomiczne" (wyd. ang. i pol. 1976), napisana wraz z A. B. Gorstko. W 1941 Kantorowicz został zmobilizowany do armii, służył w marynarce, do 1948 będąc wykładowcą w szkole wojskowej.
W zakresie matematyki Kantorowicz był autorem prac z teorii funkcji zmiennej rzeczywistej, przybliżonych metod analizy matematycznej oraz analizy funkcjonalnej. Był laureatem Nagrody Państwowej ZSRR (1949) i Nagrody Leninowskiej (1965). Przyznano mu dwa Ordery Lenina, trzy Ordery Czerwonego Sztandaru Pracy, Order „Znak Honoru” i Order Wojny Ojczyźnianej II klasy.

</doc>
<doc id="70980" url="https://pl.wikipedia.org/wiki?curid=70980" title="XForms">
XForms

XForms to stworzona w 2003 roku przez W3C aplikacja XML opisująca formularze.
XForms 1.0 (Trzecia edycja) została opublikowana 29 października 2007. Pierwsza edycja dostała status rekomendacji (W3C Recommendation) 14 października 2003. Nowa rekomendacja XForms 1.1 została przyjęta 20 października 2009.
XForms jest w pewnym sensie odpowiednikiem znaczników &lt;form&gt;, &lt;input&gt;, &lt;button&gt;, &lt;select&gt;, &lt;optgroup&gt;, &lt;option&gt;, &lt;textarea&gt;, &lt;label&gt; itp. w HTML-u (i XHTML-u 1.x).
XForms jednak ma nieporównywalnie większe możliwości. Niektóre z nich to:
W XHTML-u 2.0 grupa znaczników odpowiadająca za formularze miała być zastąpiona przez XForms. 2 lipca 2009 r. konsorcjum W3C ogłosiło, że działanie grupy roboczej XHTML 2 nie zostanie przedłużone po jej wygaśnięciu z końcem 2009 roku. W zamian zostały zwiększone zasoby na grupę roboczą HTML, czym W3C ma nadzieję przyspieszyć rozwój standardu HTML 5.
Prosty fragment dokumentu XForms.
Powyższy przykład w XHTML-u 1.x wyglądałby następująco:
lub

</doc>
<doc id="70983" url="https://pl.wikipedia.org/wiki?curid=70983" title="Paul Allen">
Paul Allen

Paul Gardner Allen (ur. 21 stycznia 1953 w Seattle, zm. 15 października 2018 tamże) – amerykański przedsiębiorca oraz filantrop, który razem z Billem Gatesem założył korporację Microsoft. Jeden z najbogatszych ludzi na świecie. Forbes uznał go w roku 2004 za piątego pod względem majątku na świecie. Allen posiadał 21 mld dolarów, w tym 5 mld w postaci akcji korporacji Microsoft.
Życiorys.
Dzieciństwo.
Urodził się w Seattle w stanie Waszyngton. W szkole średniej Lakeside School 14-letni Allen poznał 12-letniego Gatesa. Razem rozwijali swoją pasję komputerową. Allen dostał się na Uniwersytet Stanowy Waszyngtonu (ang. "Washington State University"), ale po dwóch latach rzucił studia, aby razem z Gatesem zrealizować ich sen o stworzeniu potężnego przedsiębiorstwa komputerowego. Ich zainteresowanie szczególnie skupiło się na tworzeniu oprogramowania dla powstających wtedy komputerów osobistych.
Microsoft.
Allen i Gates zarejestrowali Microsoft w mieście Albuquerque w stanie Nowy Meksyk w roku 1975. Początkowo przedsiębiorstwo nazywało się „Micro-Soft” i sprzedawało interpreter języka BASIC. Nazwę „Micro-Soft” wymyślił Allen, nawiązywała ona do faktu, że firma produkowała oprogramowanie dla komputerów, które były bardzo małe w porównaniu z rozmiarami ówczesnych urządzeń komputerowych (nie istniało wówczas jeszcze określenie PC). Allenowi udało się nawiązać kontakt z koncernem IBM. Zaproponował im sprzedaż systemu operacyjnego QDOS za 50 tys. dolarów. Podpisany kontrakt obejmował rozwój systemu oraz wsparcie dla jego użytkowników. IBM wybrał ten system jako główny dla nowo stworzonej przez siebie klasy komputerów PC wprowadzonych do sprzedaży w 1981 roku. Ogromny rozwój tej architektury maszyn liczących doprowadził w latach 80. i 90. XX wieku do sukcesu Microsoftu.
Allena zmusiła do rezygnacji z pracy w Microsofcie wykryta u niego choroba nowotworowa. Odszedł z firmy w latach 80., formalnie pozostawał jednak w zarządzie do roku 2000. Chorobę dało się wyleczyć po wielomiesięcznej radioterapii.
Inne przedsiębiorstwa.
W 1988 roku Allen został właścicielem klubu sportowego "Portland Trail Blazers" grającego w lidze NBA, a w 1996 roku klubu "Seattle Seahawks" należącego do ligi futbolu amerykańskiego. Oprócz samych drużyn Allen stał się też właścicielem hali sportowej "Rose Garden Arena" w Portland. Drużyna koszykówki w latach 2002 oraz 2003 miała bardzo kiepskie wyniki sportowe. Pojawiły się też kłopoty ze spłatą kredytu z roku 1993. W efekcie 27 lutego 2004 roku finansująca klub sportowy korporacja "Rose Garden" zbankrutowała. Klub futbolu amerykańskiego wygrał Super Bowl w 2014 roku. Allen pozostawał właścicielem obu klubów do śmierci.
Allen zaangażował się w działalność venture capital. Jego przedsiębiorstwo Vulcan Ventures doprowadziła do rozwoju wielu interesujących przedsięwzięć w tym muzeum muzyki współczesnej (ang. "Experience Music Project") w Seattle. Osobistym wkładem Allena była tutaj jego kolekcja pamiątek po Jimim Hendriksie. W czerwcu 2004 roku Allen otworzył nową ekspozycję w gmachu Experience Music Project, czyli Muzeum oraz Galerię Sławy Science Fiction (ang. "Science Fiction Museum and Hall of Fame") całość tworzyła "Experience Music Project and Science Fiction Museum and Hall of Fame" – obecnie Museum of Pop Culture.
W roku 2003 Vulcan Ventures zainteresowała się Projektem Halo, jego założenie opierało się na próbie zastosowania technik sztucznej inteligencji do budowy cyfrowego modelu Arystotelesa, który mógłby służyć jako przewodnik po ludzkiej wiedzy.
Allen nabył również udziały sieci radiowej "Rose City Radio Corporation" nadającej w Portland w stanie Oregon. Kiedy Allen dowiedział się, że bardzo znane kino z Seattle, czyli "Cinerama" ma zostać zamknięte zainwestował w jego remont i uczynił je ponownie miejscem docenianych pokazów filmowych. Allen był też jednym z głównych fundatorów SETI. Kiedy na początku lat 90. XX wieku NASA zaprzestała finansowania tego projektu, to właśnie pieniądze Allena pozwoliły na dalsze poszukiwanie na falach radiowych wiadomości od pozaziemskiej inteligencji.
W roku 1984 Allen założył przedsiębiorstwo Asymetrix. To mieszczące się w Bellevue w stanie Waszyngton przedsiębiorstwo postawiło sobie za cel rozwój edukacji wspomaganej komputerowo. Potem korporacja zmieniła firmę na Click2learn.com po czym doszło do fuzji z Docent. W roku 2004 utworzona z połączonych "Sum Total System" świadczyła usługi szkoleniowe dla biznesu z wykorzystaniem technik komputerowych.
We wrześniu 2003 roku Allen przekazał środki na utworzenie Instytutu Nauk o Mózgu imienia Allena (ang. "Allen Institute of Brain Science"). Prowadzeniem instytutu miała się zająć organizacja, mieszcząca się w Seattle. Pierwszym projektem stał się Atlas Mózgu imienia Allena (ang. "Allen Brain Atlas"). Dzięki jego publicznemu udostępnieniu Allen chciał się przyczynić do rozwoju Projektu poznania ludzkiego cognomu (ang. "Human Cognome Project").
Allen był również właścicielem kolekcji samolotów "Flying Heritage Collection", założonej w 2004 roku, działającej od 2008 do 2020 roku jako muzeum lotnictwa na lotnisku Paine Field w Everett. W 2022 roku kolekcja została nabyta przez nowego właściciela Wartime History Museum.
W grudniu 2003 roku Allen ujawnił się jako główny inwestor stojący za SpaceShipOne. Ten samolot kosmiczny budowany przez korporację Scaled Composites został jednym z głównych kandydatów do zdobycia Nagrody X Prize. Dnia 21 czerwca 2004 roku SpaceShipOne jako pierwszy prywatny pojazd kosmiczny wyniósł człowieka w przestrzeń kosmiczną, czyli na wysokość ponad 100 km.
Był właścicielem dużej kolekcji obrazów, między innymi postimpresjonistów, którą zadysponował do sprzedaży po swojej śmierci na cele charytatywne. W listopadzie 2022 roku obrazy należące do kolekcji zostały sprzedane w Nowym Jorku na aukcji za ponad miliard dolarów. 

</doc>
<doc id="70986" url="https://pl.wikipedia.org/wiki?curid=70986" title="Reprezentacja Andory w piłce nożnej mężczyzn">
Reprezentacja Andory w piłce nożnej mężczyzn

Reprezentacja Andory w piłce nożnej (kat. "Selecció de futbol d’Andorra") – drużyna narodowa Księstwa Andory. Jest zarządzana przez Federació Andorrana de Futbol, najważniejszą instytucję piłkarską w Andorze. Zespół nie odniósł jak do tej pory żadnych większych sukcesów z powodu małej, piątej od końca wśród państw członkowskich UEFA liczby mieszkańców kraju (tylko Liechtenstein, San Marino, Gibraltar i Wyspy Owcze są zamieszkiwane przez mniej osób). Najwyżej w rankingu FIFA Andora była 12 września 2005 oraz 16 grudnia tego samego roku. Zajmowała wówczas 125. lokatę z 356 punktami (w grudniu) i 368 punktami (we wrześniu).
Pierwszy oficjalny mecz międzynarodowy zakończył się porażką 1:6 w towarzyskim spotkaniu z Estonią w 1996 roku. Od kwalifikacji do EURO 2000 Andora bierze udział w eliminacjach do wszystkich mistrzostw kontynentu i świata, jednakże bez większych sukcesów. Do tej pory Andorczycy wygrali tylko trzynaście meczów, spośród których dziewięć rozgrywano w Księstwie. Andorska kadra ma na koncie siedem zwycięstw w meczu o stawkę (1:0 przeciwko Macedonii w kwalifikacjach do Mundialu 2006, 1:0 z Węgrami w eliminacjach do MŚ 2018, 1:0 z Mołdawią w eliminacjach do Euro 2020, 2:0 i 3:0 z San Marino w eliminacjach do MŚ 2022), a także 2:1 i 2:0 z Liechtensteinem w Lidze Narodów 2022. Pozostałe sześć zwycięstw miało miejsce w meczach towarzyskich – u siebie rywalami były Białoruś w kwietniu 2000 i Albania dwa lata później (oba mecze zakończyły się wynikiem 2:0 dla gospodarzy), a także Saint Kitts i Nevis oraz Grenada w marcu 2022 (oba mecze Andorczycy wygrali 1:0). Na wyjeździe piłkarze z Pirenejów pokonali San Marino w lutym 2017 (Andora wygrała ten mecz 2:0) oraz Liechtenstein w marcu 2018 (Andorczycy wygrali 1:0).
Historia.
Mimo że Federació Andorrana de Futbol została założona w 1994 roku, a rozgrywki ligowe w Andorze rozpoczęły się w roku 1995, reprezentacja nie mogła występować w ważnych imprezach międzynarodowych przed przystąpieniem do FIFA i UEFA w 1996 roku. Andora swój pierwszy mecz rozegrała 13 listopada 1996 w Andorra la Vella przeciwko Estonii i przegrała wówczas 1:6, a strzelcem jedynej bramki dla pokonanej drużyny był Agusti Pol (gol padł w 61. minucie).
EURO 2000.
Pierwszy mecz w ramach imprezy nadzorowanej przez FIFA zakończył się porażką 1:3 z Armenią 5 września 1998 w ramach kwalifikacji do EURO 2000. Andora przegrała wszystkie dziesięć pojedynków w tych rozgrywkach. W każdym spotkaniu różnica bramek na korzyść rywali Andorczyków wynosiła co najmniej trzy gole. Reprezentacja Księstwa zdobyła w sumie zaledwie trzy bramki, w tym dwie z rzutów karnych i dwie w meczach wyjazdowych, tracąc jednocześnie 28 goli, natomiast ich najwyższą przegraną w tych kwalifikacjach była wyjazdowa porażka 1:6 z Rosją.
MŚ 2002.
W pierwszych kwalifikacjach do mistrzostw świata Andora została wylosowana do grupy razem z Cyprem, Estonią, Irlandią, Holandią i Portugalią. Pierwszy mecz zakończył się porażką 0:1 z Estonią. W następnym pojedynku, Andorczycy ulegli Cyprowi 2:3, jednakże zdobyli pierwszego gola w ramach kwalifikacji do mistrzostw świata. Potem ponownie zostali pokonani przez Estonię, tym razem 1:2. Andora, podobnie jak w eliminacjach do mistrzostw Europy dwa lata wcześniej, przegrała wszystkie mecze. Ich jedyny gol wyjazdowy padł w przegranym 1:3 spotkaniu przeciwko Irlandii. Najwyższą porażką drużyny w kwalifikacjach było 1:7 z Portugalią na neutralnym terenie w hiszpańskiej Lleidzie. Andora zakończyła kampanię bez punktów i z 36 golami straconymi w dziesięciu meczach.
EURO 2004.
W eliminacjach do EURO 2004 Andorczycy ponownie przegrali wszystkie mecze, zdobywając tylko jednego gola (w przegranym 1:2 wyjazdowym meczu przeciwko Bułgarii). W tych rozgrywkach porażki Andory były niższe niż zwykle – 0:3 z Bułgarią, Chorwacją i Belgią, dwukrotnie 0:2 z Estonią, 0:2 z Chorwacją i 0:1 z Belgią.
MŚ 2006.
Kwalifikacje do Mistrzostw Świata 2006 zakończyły się dla Andorczyków sukcesem. Wygrali oni swój pierwszy mecz o stawkę (1:0 w meczu u siebie przeciwko Macedonii). Andorski zawodnik, Marc Bernaus, grający wówczas w hiszpańskim drugoligowcu Elche CF, otrzymał długie podanie na klatkę piersiową i strzelił gola z woleja w 60. minucie meczu. Zaledwie 200 osób oglądało ten mecz na żywo w stolicy Andory. Po meczu, trener Macedonii Dragan Kanatłarowski zrezygnował ze stanowiska i nazwał rezultat „pełnym obciachu wynikiem i upokorzeniem”. Jego dymisja nie została jednak przyjęta. Andora wywalczyła jeszcze dwa bezbramkowe remisy – w Macedonii (po tym meczu Kanatłarowski po raz drugi podał się do dymisji, która tym razem została przyjęta) i w domowym meczu przeciwko Finlandii, która przystąpiła do spotkania bez kontuzjowanego Litmanena. Turniej ten był pierwszym, w którym Andora zdobyła punkty. Ponadto drużyna z Pirenejów była zespołem, który został ukarany największą liczbą kartek w tych eliminacjach.
EURO 2008.
W kwalifikacjach do EURO 2008, Andora po raz kolejny przegrała wszystkie mecze. Najbliżej wywalczenia punktów była przeciwko Rosji 21 listopada 2007, kiedy przegrała 0:1, co pozwoliło "Sbornej" awansować na mistrzostwa w wyniku porażki Anglii. Najwyższą porażką Andory było 0:7 przeciwko Chorwacji w Andorra la Vella, co jest ich najgorszym wynikiem we wszystkich zawodach UEFA i wraz z wyjazdową porażką 1:8 w starciu z Czechami w eliminacjach do MŚ 2006 najgorszym wynikiem w ogóle. Andora w 12 meczach eliminacji do EURO 2008 strzeliła tylko dwa gole a straciła 42.
MŚ 2010.
W eliminacjach do Mundialu 2010 Andorczycy także przegrali wszystkie spotkania. Podczas kwalifikacji strzelili trzy gole (w przegranych meczach z Białorusią i Kazachstanem) i stracili 39, z czego 11 z Ukrainą. Najwyższymi porażkami andorskiej kadry były przegrane 0:6 mecze z Anglią oraz Ukrainą, w meczach zakończonych najwyższymi rezultatami w grupie.
EURO 2012.
Eliminacje do EURO 2012 zakończyły się podobnie; Andora przegrała wszystkie 10 meczów, strzelając zaledwie jednego gola i tracąc 25 (czwarty od końca wynik), w tym najwięcej (8) z Rosją. Najlepszymi wynikami kadry były dwie jednobramkowe porażki ze Słowacją i rezultat 1:3 przeciwko Irlandii. Andora była jedną z najczęściej faulowanych drużyn w kwalifikacjach do polsko-ukraińskiej imprezy (142 faule; 5. miejsce). Najwyższą porażką zespołu z Pirenejów w tych eliminacjach było 0:6 w meczu z Rosją rozegranym na Łużnikach w Moskwie.
MŚ 2014.
Eliminacje do MŚ 2014 okazały się kolejnymi, w których Andora nie zdobyła ani jednego punktu. Andorczycy w 10 meczach stracili 30 goli, w tym najwięcej (8) z Rumunią. Najwyższą porażką drużyny z Pirenejów w tych kwalifikacjach było 0:5 z Węgrami 7 września 2012 w Andorra la Vella i Turcją 6 września 2013 w Kayseri. Reprezentacja Andory była jedyną kadrą, która nie strzeliła ani jednego gola w eliminacjach ze wszystkich biorących udział w kwalifikacjach drużyn.
EURO 2016.
W eliminacjach do mistrzostw Europy w 2016 roku Andora ponownie przegrała wszystkie mecze. Najwyższą porażką drużyny było 0:6 z Belgią w Brukseli 10 października 2014. Andorska kadra strzeliła 4 gole (w meczach u siebie z Walią, Izraelem, Cyprem i Belgią) oraz straciła 36, w tym najwięcej (10) z Belgią. Zawodnicy reprezentacji z Pirenejów otrzymali łącznie 37 żółtych kartek podczas eliminacji – najwięcej spośród wszystkich drużyn biorących w nich udział. Andorczycy byli też najczęściej faulującym zespołem w eliminacjach do francuskich mistrzostw – popełnili 158 fauli. Andorscy piłkarze pięciokrotnie znajdowali się na spalonym – jest to najniższy wynik spośród wszystkich uczestników eliminacji. Wykonali oni również najmniej podań (902, z czego 542 celne, co daje najniższą ze wszystkich drużyn skuteczność – 60%), a także najrzadziej znajdowali się przy piłce – ich średnie posiadanie piłki wyniosło 26%. Reprezentacja księstwa oddała również najmniej strzałów na bramkę – 32.
MŚ 2018.
Eliminacje do Mistrzostw Świata 2018 były pierwszymi od 12 lat, w których Andorczycy zdobyli punkty. 9 czerwca 2017 piłkarze z Księstwa pokonali na własnym stadionie 1:0 Węgrów po golu Marca Rebésa w 26. minucie spotkania, przerywając serię 66 meczów o stawkę bez zwycięstwa. Ponadto 25 marca 2017, również u siebie, zremisowali bezbramkowo z Wyspami Owczymi. Pozostałe spotkania Andorczyków zakończyły się ich porażkami: 0:6 i 0:2 z Portugalią, 1:2 i 0:3 ze Szwajcarią, 0:1 i 0:4 z Łotwą, 0:1 z Wyspami Owczymi oraz 0:4 z Węgrami. Łącznie piłkarze z Księstwa strzelili 2 gole (tyle co San Marino i o 1 więcej od Liechtensteinu) i stracili 23. Byli także najczęściej faulowanym zespołem w eliminacjach (163 razy) oraz trzecim pod względem największej liczby dokonanych fauli (179, o 1 mniej od Łotwy i Mołdawii). Najrzadziej (pięciokrotnie) znajdowali się na spalonym.
EURO 2020.
Eliminacje do Euro 2020 zakończyły się dla Andorczyków sukcesem - po raz pierwszy w historii piłkarze z Księstwa nie zajęli ostatniego miejsca w grupie. Andorczycy zakończyli zmagania na przedostatniej, piątej pozycji z 4 punktami, wyprzedzając Mołdawię. Andorczycy wygrali 1:0 z Mołdawią u siebie 11 października 2019 oraz zremisowali 2:2 z Albanią na wyjeździe po dwóch golach Cristiana Martíneza. Został on tym samym pierwszym w historii reprezentacji zawodnikiem, który strzelił 2 gole w jednym meczu. Ponadto spotkanie z Albanią było dla Andorczyków pierwszym w historii meczem o stawkę, w którym strzelili oni 2 gole na wyjeździe. Najwyższą porażką andorskiej kadry w tych eliminacjach było 0:4 z Francją u siebie 11 czerwca 2019. Po tym spotkaniu karierę zakończył ostatni reprezentant Andory, który wystąpił w inauguracyjnym spotkaniu z Estonią w 1996 roku, Juli Sánchez. Pozostałe wyniki piłkarzy z Pirenejów to 0:3 z Francją na wyjeździe i Albanią u siebie, 0:2 w obu meczach z Islandią oraz u siebie z Turcją, 0:1 na wyjeździe z Mołdawią i Turcją.
MŚ 2022.
W eliminacjach do Mundialu 2022 Andora po raz pierwszy w historii była losowana z piątego koszyka i trafiła do grupy z Anglią, Polską, Węgrami, Albanią i San Marino. Andorczycy zakończyli rywalizację w grupie na piątym miejscu z 6 punktami, wyprzedzając San Marino. Piłkarze z Księstwa dwukrotnie pokonali kadrę z Półwyspu Apenińskiego: 2:0 u siebie i 3:0 na wyjeździe (było to pierwsze wyjazdowe zwycięstwo Andorczyków w meczu o punkty), natomiast pozostałe spotkania przegrali. Oprócz spotkań z San Marino, piłkarze z Pirenejów strzelili gola w obu meczach z Węgrami (1:4 i 1:2) oraz w spotkaniu u siebie z Polską (1:4). Ponadto, Andorczycy przegrali dwukrotnie 0:1 z Albanią, 0:3 z Polską, a także 0:4 i 0:5 z Anglią. Ponadto Andorczycy popełnili najwięcej fauli ze wszystkich drużyn biorących udział w eliminacjach w strefie europejskiej (194) oraz otrzymali najwięcej żółtych kartek (31).
Anglia awansowała na mistrzostwa bezpośrednio, natomiast Polska zagra w barażach.
Liga Narodów.
24 stycznia 2018 w Lozannie odbyło się losowanie grup nowo powstałej Ligi Narodów UEFA. Andorczycy znaleźli się w grupie pierwszej dywizji D razem z Gruzją, Łotwą i Kazachstanem. Zakończyli rywalizację na ostatnim, 4. miejscu w grupie, nie wygrywając żadnego spotkania i czterokrotnie remisując. W kolejnej edycji tych rozgrywek, drużyna z Pirenejów trafiła ponownie do pierwszej grupy dywizji D, tym razem rywalizując z Wyspami Owczymi, Maltą i Łotwą. Andorczycy ponownie zajęli ostatnie miejsce, nie wygrywając żadnego spotkania i dwukrotnie remisując.
Bilans meczów przeciwko wszystkim reprezentacjom.
Na podstawie
Stadion.
Andora rozgrywała mecze na Comunal d’Andorra la Vella w stolicy kraju – mieście Andora. Stadion ten może pomieścić 1299 widzów i był jedynym obiektem piłkarskim w kraju spełniającym wymogi UEFA. Swoje spotkania rozgrywają na nim także kluby FC Andorra, UE Sant Julià, FC Rànger’s, FC Santa Coloma i Lusitanos. Reprezentacja Andory okazjonalnie rozgrywa „domowe” mecze poza granicami kraju – na przykład gościła Francję w kwalifikacjach do EURO 2000 (9 czerwca 1999) i Anglię w eliminacjach do ME 2008 (28 marca 2007) i MŚ 2010 (6 września 2008) na Estadi Olímpic Lluís Companys w Barcelonie, który był stadionem klubu RCD Espanyol między 1997 a 2009 rokiem.
W 2014 roku otwarto Estadi Nacional d’Andorra, który może pomieścić 3306 widzów. 9 września 2014 odbył się na nim mecz Andora-Walia w ramach eliminacji do mistrzostw Europy 2016.
Reputacja.
Słabe wyniki Andory dają jej niską reputację w światowym futbolu. Państwo ma na koncie tylko dwie wygrane w meczach o stawkę (1:0 z Macedonią i Węgrami w eliminacjach MŚ). Z piątą od końca liczbą mieszkańców wśród państw członkowskich UEFA, utalentowanych piłkarzy jest niewielu. Zawodnicy są przeważnie amatorami, ponieważ gra w andorskiej lidze oraz treningi są dla nich zajęciem przeznaczonym na czas wolny. Ponadto piłka nożna nie jest finansowana przez państwo. We wrześniu 2011, Andora była sklasyfikowana w rankingu FIFA na ostatnim, 203. miejscu. Od momentu, gdy reprezentacja Andory rozpoczęła występy na arenie międzynarodowej w 1996 roku jej uśrednione miejsce w rankingu FIFA to 174.
W meczach przeciwko Andorze jej przeciwnicy oczekują łatwych zwycięstw, a niepowodzenie może się źle odbić na zespole. W marcu 2007 Steve McClaren i trenowana przez niego Anglia była obrażana przez kibiców podczas wygranego 3:0 meczu przeciwko Andorczykom. McClaren wyszedł z pomeczowej konferencji prasowej zaledwie po dwóch minutach pytań, mówiąc:
Podczas wywiadu dla ITV Sport po otrzymaniu medali za wcześniejsze zwycięstwo w mistrzostwach świata w 1966 roku, Jimmy Greaves uznał Andorę za zbyt słabą, by mogła ona osiągnąć poziom, który pozwoliłby kiedykolwiek pokonać jego drużynę. Greaves zapytał „Czy kiedykolwiek widziałeś ten słaby zespół na Wembley?”.
Zespół Andory był wielokrotnie krytykowany za boiskowe chamstwo.
Kilku trenerów, m.in. Rafael Benítez, Arsène Wenger czy José Mourinho uważa, że należy wykluczyć słabe drużyny, takie jak Andora, z eliminacji do mistrzostw Europy i świata, gdyż wyniki takich spotkań są łatwe do przewidzenia, a zawodnicy ryzykują kontuzjami, natomiast inni, np. Joachim Löw sądzą, że outsiderzy powinni grać między sobą w prekwalifikacjach.
W czasie gry Andorczycy często bronią się całym zespołem przed utratą bramki. Drużyna ta jest też uważana za prezentującą antyfutbol, m.in. przez Dicka Advocaata.
Portal ranker.com sklasyfikował kadrę Andory na 12. miejscu w rankingu 30 najgorszych reprezentacji piłkarskich świata.
Piłkarze i trenerzy.
W 2003 roku Federació Andorrana de Futbol uznała Koldo Álvareza, reprezentacyjnego bramkarza z lat 1998–2009 za najlepszego andorskiego zawodnika w historii. Podczas przegranego 0:6 meczu przeciwko Anglii na Wembley w meczu kwalifikacji do MŚ 2010 Koldo otrzymał owację na stojąco od angielskich kibiców, kiedy został zmieniony w doliczonym czasie gry. Oklaskiwali go za wiele interwencji, które zapobiegły wyższej porażce oraz dlatego, że po tym meczu zakończył karierę.
Ildefons Lima do 14 sierpnia 2013 był jedynym andorskim piłkarzem, który strzelił więcej niż 3 gole w reprezentacji (w sumie zdobył ich 11). Wówczas drugim zawodnikiem mającym na koncie więcej niż 3 bramki w kadrze został Óscar Sonejee (pracujący jako agent ubezpieczeniowy), którego 106 występów w reprezentacji jest trzecim wynikiem w kadrze Andory za Ildefonsem Limą (123 spotkania) i Márcio Vieirą (108). Koldo Álvarez jest ósmy z 78 meczami w latach 1998–2009. 14 listopada 2019 w zremisowanym 2:2 meczu z Albanią Cristian Martínez strzelił obydwa gole dla swojej drużyny, dzięki czemu został kolejnym reprezentantem Andory, który przekroczył barierę 3 strzelonych goli, jednocześnie wyprzedzając Óscara Sonejee.
Rekordziści.
Stan na 28 marca 2022
Trenerzy reprezentacji Andory.
W pierwszym w historii meczu selekcjonerem reprezentacji Andory był Isidre Codina. Kolejny szkoleniowiec, Manoel Miluir, prowadził ją w pięciu pierwszych meczach kwalifikacyjnych do mistrzostw Europy. W 1999 roku zastąpił go David Rodrigo, którego pierwszym meczem w roli selekcjonera andorskiej kadry było przegrane 0:4 spotkanie z Ukrainą 5 czerwca 1999. Hiszpan pozostawał na stanowisku do 2010 roku, kiedy objął je Álvarez. We wrześniu 2006 Rodrigo ściągnął na siebie niezadowolenie wielu osób, gdy powiedział kapitanowi reprezentacji Izraela Josiemu Benajunowi, że Izrael był „narodem zabójców” i zagroził, że połamie zawodnikowi nogi, z kolei trzy lata później po przegranym 0:5 meczu eliminacyjnym do Mundialu 2010 z Ukrainą powiedział, że sędzia spotkania miał duży wpływ na porażkę jego zespołu.
Trenerzy drużyny narodowej Andory:
Gole w międzynarodowych rozgrywkach.
Andora strzeliła niewiele goli w meczach o punkty (mistrzostwa Europy lub mistrzostwa świata), poniższa lista jest kompletna.

</doc>
<doc id="70987" url="https://pl.wikipedia.org/wiki?curid=70987" title="Reprezentacja Armenii w piłce nożnej mężczyzn">
Reprezentacja Armenii w piłce nożnej mężczyzn

Reprezentacja Armenii w piłce nożnej – reprezentuje Armenię (niepodległość od 1992), najmniejszą z byłych republik radzieckich na arenie międzynarodowej.
Historia.
Po uzyskaniu niepodległości podupadł klub Ararat Erywań, który zajmował wysokie miejsca w Wyższej Ligi ZSRR, szczególnie w latach 70. Do jego największych sukcesów należy dublet z 1973 roku (mistrzostwo i Puchar ZSRR) oraz ćwierćfinał Pucharu Mistrzów 1974–1975. W reprezentacji Związku Radzieckiego grywało wielu zawodników Araratu, m.in. Arkadij Andreasian (12 meczów, 1 gol), Nazar Petrosian (3 mecze), czy Choren Oganesian (34 meczów, 6 goli).
Obecnie drużyna narodowa składa się z wielu zawodników występujących na co dzień w rodzimej lidze. Grają w niej jednak także piłkarze z ligi rosyjskiej czy ukraińskiej. W przeszłości barwy Armenii reprezentowali gracze mający ormiańskie korzenie, a sprowadzeni z Francji – Michel Der-Zakarian i Éric Assadourian (szefowie federacji namawiali również Alaina Boghossiana, który jednak wybrał Francję i został z nią mistrzem świata).
Z kadrą Armenii pracowało wielu obcokrajowców, m.in. Argentyńczyk, Rumun, Holender, Francuz, a od sierpnia 2006 do września 2007 roku szkoleniowcem drużyny narodowej był Szkot Ian Porterfield. Kiedy w marcu 2007 roku wykryto u niego raka jelita grubego zawiesił swoje obowiązki. Przez trzy miesiące tymczasowo zastępował go Samwel Petrosjan. Pod opieką Porterfielda Ormianie w eliminacjach do Euro 2008 wygrali m.in. z Polską oraz zremisowali z Portugalią, Serbią i Finlandią. 13 czerwca 2007 reprezentacja Armenii awansowała o 48 pozycji w rankingu FIFA. Zajęła 80. miejsce, dzięki zwycięstwom nad Kazachstanem i Polską w eliminacjach do Euro 2008. Mimo to nie awansowali na Mistrzostwa Europy.
Od stycznia 2008 roku do 2009 roku trenerem reprezentacji był Duńczyk Jan Børge Poulsen, który w 1992 roku, kiedy reprezentacja Danii wygrywała mistrzostwa Europy, był asystentem Richarda Møllera Nielsena. Następnie Ormianie byli prowadzeni kolejno przez Wartana Minasjana, Bernarda Challandesa, Sarkisa Howsepiana i Warużana Sukiasjana. Ten ostatni prowadził już reprezentację narodową w latach 2000–2002. Po przegranym 1:2 meczu z Polską w meczu eliminacyjnym do MŚ 2018 w Rosji podał się do dymisji. Następnie zespół trenował Artur Petrosjan. Po swojej rezygnacji w kwietniu 2018 roku stery reprezentacji przejął ponownie Minasjan. Zaledwie pół roku później w październiku 2018 roku nastąpiła kolejna zmiana trenera. Został nim Armen Giulbudaghianc.
24 stycznia 2018 odbyło się losowanie nowo powstałej Ligi Narodów UEFA. Ormianie znaleźli się w Dywizji D grupie czwartej razem z Macedonią, Liechtensteinem i Gibraltarem.

</doc>
<doc id="70988" url="https://pl.wikipedia.org/wiki?curid=70988" title="Reprezentacja Austrii w piłce nożnej mężczyzn">
Reprezentacja Austrii w piłce nożnej mężczyzn

Reprezentacja Austrii w piłce nożnej – narodowy zespół piłkarski Austrii. Od 1902 roku reprezentuje Austrię w międzynarodowych rozgrywkach piłkarskich.
Historia reprezentacji.
Reprezentacja Austrii siedmiokrotnie brała udział w finałach mistrzostw świata (1934, 1954, 1958, 1978, 1982, 1990,1998). Awansowała również wprawdzie do Mundialu w 1938 roku, ale musiała wycofać się z turnieju ze względu na Anschluss. Najbardziej udane ze wszystkich startów były dwa pierwsze. W 1934 roku drużyna nazwana "cudowną" ("Wunderteam") zajęła czwarte miejsce, a 20 lat później – trzecie, po zwycięstwie nad broniącym złotego medalu Urugwajem. Występ w Szwecji w 1958 roku okazał się już znacznie gorszy – nie udało się przebrnąć fazy grupowej, co zapoczątkowało blisko dwudziestoletni kryzys ekipy narodowej.
Został przełamany w drugiej połowie lat 70. Wówczas do głosu doszło pokolenie zdolnych piłkarzy, z liderami w osobach Hansa Krankla i Herberta Prohaski. Zaowocowało to dwoma udanymi startami w Mundialach 1978 i 1982, w których Austriacy doszli do ćwierćfinału.
Później jednak reprezentacja znów popadła w przeciętność. Chociaż drużyna awansowała do Mundialu 1990 i 1998, to w obu zaprezentowała się bardzo słabo, odpadając już po fazie grupowej.
Z kolei w finałach mistrzostw Europy piłkarze austriaccy zadebiutowali dopiero w roku 2008, będąc obok Szwajcarii współgospodarzem turnieju. Spisali się w nich słabo odpadając już w fazie grupowej po jednym remisie (z Polską 1:1), oraz dwóch porażkach (z Niemcami i Chorwacją po 0:1)
Po nieudanych eliminacjach do Mundialu 2006 zwolniony został Hans Krankl. Jego następcą od stycznia 2006 do 2008 roku był Josef Hickersberger. Po nim reprezentację Austrii prowadzili kolejno Karel Brückner, Didi Constantini, tymczasowo Willibald Ruttensteiner, oraz Marcel Koller. Pod jego wodzą reprezentacja Austrii po raz pierwszy w historii (nie licząc debiutu w 2008 roku jako współgospodarza), awansowała do Mistrzostw Europy 2016. W swojej grupie eliminacyjnej (Rosja, Szwecja, Czarnogóra, Liechtenstein, Mołdawia) zajęli pierwsze miejsce z 28 punktami po dziewięciu zwycięstwach i jednym remisie, co pozwoliło im awansować bezpośrednio na ten turniej.
Na Euro 2016 Austriacy znaleźli się w grupie F razem z Portugalią, Islandią i Węgrami. Po jednym remisie (z Portugalią 0:0) i dwóch porażkach (0:2 z Węgrami i 1:2 z Islandią) z jednym punktem na koncie zajęli ostatnie miejsce w grupie i odpadli z turnieju.
Po nieudanych dla Austriaków eliminacjach do Mistrzostw Świata 2018 w Rosji (czwarte miejsce z piętnastoma punktami w dziesięciu meczach) Marcel Koller rozstał się z kadrą. Na tym stanowisku zastąpił go Niemiec Franco Foda.
24 stycznia 2018 w Lozannie odbyło się losowanie grup nowo powstałej Ligi Narodów UEFA. Austriacy znaleźli się w Dywizji B grupie trzeciej razem z Bośnią i Hercegowiną oraz Irlandią Północną. Po dwóch zwycięstwach, remisie i porażce zajęli oni drugie miejsce w tabeli.
Obecnie austriacka drużyna gra w eliminacjach do Mistrzostw Europy 2020. Los przydzielił ich do grupy G razem z Polską, Słowenią, Izraelem, Macedonią Północną oraz Łotwą.
Liga Narodów UEFA 2018/2019.
Dywizja B, grupa 3.
"Stan po zakończeniu rozgrywek"
Aktualna kadra.
"26 osobowa kadra na Mistrzostwa Europy 2020, które odbywają się w dniach 11 czerwca 2021–11 lipca 2021. Występy i gole aktualne na 13 czerwca 2021."

</doc>
<doc id="70989" url="https://pl.wikipedia.org/wiki?curid=70989" title="Reprezentacja Azerbejdżanu w piłce nożnej mężczyzn">
Reprezentacja Azerbejdżanu w piłce nożnej mężczyzn

Reprezentacja Azerbejdżanu w piłce nożnej – narodowy zespół piłkarski Azerbejdżanu. Od 1992 roku reprezentuje Azerbejdżan w międzynarodowych rozgrywkach piłkarskich.
Historia reprezentacji.
W okresie istnienia Związku Radzieckiego piłkarską wizytówką Azerbejdżanu była drużyna Neftçi PFK (występująca wówczas pod nazwami "Neftjanik" i "Neftczi"), która przez wiele lat utrzymywała się w wyższej lidze, a w 1966 roku zajęła w niej 3. miejsce. Najbardziej znanym zawodnikiem tego zespołu był pochodzący z rosyjskiej rodziny, ale urodzony i wychowany w Baku Anatolij Baniszewski, wielokrotny reprezentant Związku Radzieckiego. Do radzieckiej kadry nie udało się jednak na dłużej przebić żadnemu zawodnikowi pochodzenia azerskiego.
Od początku istnienia azerska drużyna narodowa pozostaje europejskim outsiderem. Rodzimą federacją wstrząsały korupcyjne afery, a wpływ na sport miała krajowa i międzynarodowa sytuacja polityczna. Napięte stosunki między Azerbejdżanem a Armenią uniemożliwiły rozegranie meczów między tymi krajami w ramach eliminacji Mistrzostw Europy 2008.
Dodatkowym czynnikiem destabilizującym są częste zmiany szkoleniowców zespołu narodowego. W lutym 2004 roku trenerem reprezentacji został Carlos Alberto Torres, kapitan drużyny Brazylii podczas finałów Mistrzostw Świata w 1970 roku, ale niecałe półtora roku później, w czerwcu 2005 roku pożegnał się ze stanowiskiem po skandalicznym zachowaniu w meczu eliminacji Mistrzostw Świata z Polską (kłótnie z sędziami, czerwona kartka za wtargnięcie za boisko i atak na sędziego).
Po Torresie Azerów prowadzili kolejno Vaqif Sadıqov (tymczasowo), Şahin Diniyev, Ǵoko Hadżiewski (tymczasowo), oraz Nazim Süleymanov (tymczasowo).
W grze o udział w MŚ 2010, Euro 2012, MŚ 2014 oraz na początku eliminacji do Euro 2016 drużynę azerską prowadził z kolei Berti Vogts, który jako trener niemieckiej reprezentacji wygrał Euro 1996. Po nim reprezentację tymczasowo przejął Mahmud Qurbanov, następnie selekcjonerem ekipy Azerbejdźanu był Robert Prosinečkii. Później drużynę przejął Qurban Qurbanov. 
Do tej pory, największe osiągnięcia tej reprezentacji to pojedyncze zwycięstwa z wyżej notowanymi zespołami w grach eliminacyjnych: pokonanie Szwajcarii 1:0 (el. MŚ 1998), Słowacji 2:0 (el. MŚ 2002), Serbii i Czarnogóry 2:1 (el. ME 2004), Finlandii 1:0 (el. ME 2008) i Turcji 1:0 (el. ME 2012).

</doc>
<doc id="70990" url="https://pl.wikipedia.org/wiki?curid=70990" title="Reprezentacja Belgii w piłce nożnej mężczyzn">
Reprezentacja Belgii w piłce nożnej mężczyzn

Reprezentacja Belgii w piłce nożnej mężczyzn (nl. "Het Belgisch voetbalelftal voor mannen", fr. "L'équipe de Belgique masculine de football", niem. "Die belgische Fußballnationalmannschaft der Männer") – narodowy zespół piłkarzy nożnych Belgii. Za jej funkcjonowanie odpowiedzialny jest Królewski Belgijski Związek Piłki Nożnej. Reprezentacja od 1904 roku jest członkiem FIFA, a od 1954 UEFA. Większość spotkań w roli gospodarza rozgrywa na Stadionie Króla Baudouina I w Brukseli.
Czternastokrotnie startowała w finałach mistrzostw świata (1930, 1934, 1938, 1954, 1970, 1982, 1986, 1990, 1994, 1998, 2002, 2014, 2018, 2022), najlepszy wynik osiągając w roku 2018, kiedy po przegranej z Francją (0:1) w półfinale i po zwycięstwie z Anglią (2:0) w meczu o trzecie miejsce zdobyła brązowy medal. Wcześniej belgijska ekipa trzykrotnie kończyła swój udział w światowym czempionacie na 1/8 finału (1990, 1994, 2002) i raz na ćwierćfinale (2014). W 1986 roku na mistrzostwach w Meksyku Belgia przegrała w półfinale z Argentyną (0:2), po czym zajęła czwarte miejsce po porażce z Francją (2:4). Znacznie lepiej powodziło im się w rozgrywkach o Puchar Europy – Belgowie w sześciu występach o prymat w Europie (1972, 1980, 1984, 2000, 2016, 2020) dwukrotnie kończyli swój udział w mistrzostwach Starego Kontynentu w najlepszej trójce (1972 i 1980), dwa razy zakończyli rozgrywki na ćwierćfinale (2016, 2020).
Belgia jest czołowym zespołem pod względem kolejnych awansów do mistrzostw świata z gier eliminacyjnych – od 1982 do 2002 roku grała bez przerwy na światowym czempionacie. Lepiej prezentują się tylko zespoły Niemiec (od 1954 do 2014, w 1974 i 2006 jako gospodarz), Brazylii (awans w każdych eliminacjach – w 1950 i 2014 jako gospodarz) i Argentyny (od 1974, w 1978 jako gospodarz), jak również drużyny Włoch (od 1962 – gospodarz w 1934 i 1990), Hiszpanii (od 1978 – gospodarz w 1982) oraz Korei Płd (od 1986 – współgospodarz w 2002).
Największym osiągnięciem futbolu belgijskiego jest złoty medal Igrzysk Olimpijskich z 1920 roku oraz brązowy z 1900 roku.
Dzieje reprezentacji.
MŚ 1930.
Belgowie w swoim debiutanckim występie na mistrzostwach świata w Urugwaju (nie rozgrywano eliminacji) przegrali wszystkie mecze (z USA 0:3 i Paragwajem 0:1) i z zerowym dorobkiem punktowym odpadli już po fazie grupowej
MŚ 1934.
W eliminacjach do tego turnieju rozgrywanego we Włoszech Belgia grała w grupie z Holandią i Irlandią. Po jednym remisie (4:4 z Irlandią) i jednej porażce (2:4 z Holendrami) z jednym punktem (za zwycięstwo przyznawano wówczas dwa punkty) i minimalnie lepszym bilansem bramkowym od Irlandczyków awansowali oni na turniej we Włoszech.
Na samych mistrzostwach Belgowie rozegrali tylko jeden mecz (nie było fazy grupowej) z reprezentacją III Rzeszy z którą przegrali 2:5. Zdobywcą obu bramek dla „Czerwonych Diabłów” był Bernard Voorhoof.
MŚ 1938.
W eliminacjach do turnieju we Francji reprezentacja Belgii trafiła tak jak cztery lata wcześniej na Holandię, oraz Luksemburg. Po jednym zwycięstwie z Luksemburgiem 3:2 i jednym remisie 1:1 z Holendrami z dorobkiem trzech punktów awansowała na mundial.
Na Coupe du Monde 1938 ponownie nie rozegrano fazy grupowej. Belgowie zagrali więc z gospodarzami mistrzostw Francją, z którą przegrali 1:3 i odpadli z turnieju. Zdobywcą jedynej bramki dla Belgii w tym meczu był Henri Isemborghs.
W latach 1942 i 1946 mistrzostw nie rozgrywano z powodu wybuchu II wojny światowej i toczonych podczas niej walk.
MŚ 1950.
W pierwszych powojennych mistrzostwach rozegranych w 1950 roku w Brazylii Belgowie nie wzięli udziału
MŚ 1954.
W eliminacjach do mundialu w Szwajcarii Belgowie grali w grupie ze Szwecją i Finlandią systemem mecz i rewanż. Po trzech zwycięstwach (dwukrotnie ze Szwecją 3:2 i 2:0 oraz Finlandią 4:2) i jednym remisie z Finami 2:2 z siedmioma punktami na koncie awansowali z pierwszego miejsca na te mistrzostwa.
Na samym turnieju Belgia znalazła się w grupie D razem z Anglikami, gospodarzem turnieju Szwajcarami, oraz Włochami. Po remisie z Anglią 4:4 oraz porażce z Włochami 1:4 z jednym punktem na koncie Belgowie zakończyli swój udział w tej imprezie na fazie grupowej.
MŚ 1958.
Reprezentacja Belgii nie zdołała zakwalifikować się do tych mistrzostw po porażce w eliminacjach. Rywalizowała w nich z reprezentacjami Francji i Islandii.
EURO 1960.
Belgowie nie zakwalifikowali się do pierwszych Mistrzostw Europy
MŚ 1962.
Reprezentacja Belgii nie zakwalifikowała się do tego mundialu po porażce w grupie eliminacyjnej ze Szwecją i Szwajcarią.
"O awansie zdecydował mecz dodatkowy wygrany przez Szwajcarów 2:1"
EURO 1964.
Reprezentacja Belgii uległa w pierwszej rundzie eliminacji do tych mistrzostw Jugosławii (odpowiednio 3:2 i 1:0)
MŚ 1966.
Reprezentacja Belgii nie awansowała na te mistrzostwa. Zadecydował o tym mecz dodatkowy Belgów z Bułgarami, który to mecz Belgowie przegrali 1:2. Jedyną bramkę dla Belgii w tym meczu zdobył Ivan Vutsov.
EURO 1968.
Belgia nie zakwalifikowała się na Euro 68 na skutek porażki w eliminacjach
MŚ 1970.
W eliminacjach do tego mundialu Belgia znalazła się w grupie z Jugosławią, Hiszpanią i Finlandią. Po czterech zwycięstwach (dwukrotnie z Finami 2:1 i 6:1), Jugosławią 3:0 i Hiszpanią 2:1, remisie z Hiszpanami 1:1 i porażce z Jugosławią 0:4 z dziewięcioma punktami na koncie awansowali oni z pierwszego miejsca do turnieju głównego
Na meksykańskich boiskach przyszło im grać w grupie A razem ze Związkiem Radzieckim, gospodarzem mistrzostw Meksykiem oraz Salwadorem. Po jednym zwycięstwie 3:0 z Salwadorem i dwóch porażkach z ZSRR 1:4 oraz Meksykanami 0:1 z dwoma punktami na koncie zajęli trzecie miejsce w grupie i odpadli z turnieju.
EURO 1972.
Belgowie awansowali do tych mistrzostw z pierwszego miejsca po czterech zwycięstwach, remisie i porażce w grupie eliminacyjnej.
Następnie w fazie play-off (ćwierćfinały eliminacji) los skojarzył ich z Włochami z którymi to Belgowie zwyciężyli w dwumeczu 2:1 (w pierwszym meczu padł wynik 0:0).
Na samym turnieju w fazie półfinałowej „Czerwone Diabły” przegrały z reprezentacją RFN 1:2. Jedyną bramkę dla Belgów w tym meczu zdobył Odilon Polleunis. W meczu o trzecie miejsce trafili na reprezentację Węgier z którą wygrali 2:1 po golach Raoula Lamberta oraz Paula Van Himsta. Stali się tym samym trzecią drużyną w Europie.
MŚ 1974.
Reprezentacja Belgii odpadła w eliminacjach do tych mistrzostw.
Holendrzy uzyskali awans dzięki lepszemu bilansowi bramkowemu
EURO 1976.
Belgowie zajęli w eliminacjach pierwsze miejsce w swojej grupie eliminacyjnej
W następnej fazie rozgrywek (ćwierćfinały) przyszło im mierzyć się z Holendrami z którymi przegrali oba mecze (odpowiednio 0:5 i 1:2). Jedyną bramkę dla Belgów w dwumeczu zdobył Roger van Gool.
MŚ 1978.
Belgowie nie przebrnęli eliminacji do mundialu w 1978 roku.
EURO 1980.
Belgia wygrała swoją grupę eliminacyjną i pewnie awansowała do turnieju rozgrywanego we Włoszech
Na samym turnieju Belgowie grali w grupie z gospodarzem imprezy Włochami, Anglią oraz Hiszpanią. Po jednym zwycięstwie (z Hiszpanami 2:1) i dwóch remisach (z Anglikami 1:1 oraz 0:0 z Italią) z czterema punktami na koncie zajęli ostatecznie pierwsze miejsce w grupie i awansowali do finału turnieju.
W finale tych rozgrywek przyszło im grać z reprezentacją RFN, z którą „Czerwone Diabły” przegrały 1:2. Zostali tym samym wicemistrzami Europy. Jedyną bramkę dla belgijskiej ekipy w tym meczu zdobył René Vandereycken.
MŚ 1982.
Eliminacje do tego turnieju reprezentacja Belgii zakończyła na pierwszym miejscu w grupie
Na samym turnieju Belgowie znaleźli się w grupie C razem z Argentyną, Węgrami i Salwadorem. Po dwóch zwycięstwach (z Argentyną i Salwadorem po 1:0), oraz remisie z Węgrami 1:1 z pięcioma punktami na koncie awansowali z pierwszego miejsca do dalszej fazy turnieju.
W kolejnej fazie turnieju (druga faza grupowa) „Czerwone Diabły” grały z Polską i Związkiem Radzieckim. Po przegraniu obu meczów (odpowiednio z Polską 0:3 i ZSRR 0:1) z zerowym dorobkiem punktowym i bramkowym odpadli z turnieju
MŚ 1986.
Eliminacje.
O awansie Belgów zadecydował dwumecz barażowy z Holandią (1:0, 1:2)
MŚ 1998.
Eliminacje.
Belgowie awansowali do MŚ 1998 dzięki zwycięstwu w dwumeczu barażowym z Irlandią (1:1, 2:1)
EURO 2000.
Belgia miała zapewniony udział w tym turnieju z racji bycia współgospodarzem turnieju (wspólnie z Holandią)
MŚ 2002.
Eliminacje.
Belgowie awansowali na Mundial 2002 dzięki zwycięstwu w dwumeczu barażowym z Czechami (1:0, 1:0)
Eliminacje do Mistrzostw Świata 2014.
Reprezentacja Belgii awansowała do Mistrzostw Świata 2014 w Brazylii z pierwszego miejsca w swojej grupie eliminacyjnej (Chorwacja, Serbia, Szkocja, Walia, Macedonia Północna) z dwudziestoma sześcioma punktami na koncie po ośmiu zwycięstwach i dwóch remisach w dziesięciu spotkaniach.
Na samym turnieju Belgowie grali w grupie H razem z Algierią, Rosją i Koreą Południową. Po trzech zwycięstwach (kolejno z Algierią 2:1, oraz z Rosją i Koreą Południową po 1:0), awansowali oni z pierwszego miejsca w grupie z kompletem punktów do kolejnej fazy turnieju. W 1/8 finału spotkali się z reprezentacją Stanów Zjednoczonych, z którymi wygrali 2:1 po dogrywce. Gole dla Belgów w tym meczu strzelali Kevin De Bruyne, oraz Romelu Lukaku. W ćwierćfinale zagrali z reprezentacją Argentyny, z którą przegrali 0:1 i odpadli z turnieju.
Eliminacje do Mistrzostw Europy 2016.
Belgowie awansowali do Mistrzostw Europy we Francji z pierwszego miejsca w swojej grupie eliminacyjnej (Walia, Bośnia i Hercegowina, Izrael, Cypr, Andora) z dwudziestoma trzema punktami na koncie po siedmiu zwycięstwach, dwóch remisach i jednej porażce w dziesięciu meczach.
Na turnieju głównym reprezentacja Belgii grała w grupie E razem z Włochami, Irlandią i Szwecją. Po dwóch zwycięstwach (z Irlandią 3:0 i Szwecją 1:0), oraz jednej porażce (0:2 z Włochami) zajęli oni drugie miejsce w grupie z sześcioma punktami na koncie i awansowali do dalszej fazy turnieju. W 1/8 finału spotkali się z reprezentacją Węgier z którą wygrali 4:0 po golach Toby’ego Alderweirelda, Michy’ego Batshuayia, Edena Hazarda, oraz Yannicka Ferreiry Carrasco. Awansowali tym samym do ćwierćfinału w którym zagrali z reprezentacją Walii. Przegrali z nią 1:3 i odpadli z turnieju. Jedyną bramkę dla Belgów w tym meczu zdobył Radja Nainggolan.
Eliminacje do Mistrzostw Świata 2018.
Grupa H
Odpadnięcie z Mistrzostw we Francji było szeroko komentowane przez belgijskie media, które domagały się zwolnienia Marca Wilmotsa z funkcji trenera reprezentacji. Tak też się stało i 15 lipca 2016 roku Wilmots pożegnał się z kadrą. 3 sierpnia 2016 roku na tym stanowisku zastąpił go Roberto Martínez, z którym to Belgowie przystąpili do eliminacji do Mistrzostw Świata 2018 w Rosji. Grali oni w grupie H razem z Bośnią i Hercegowiną, Grecją, Cyprem, Gibraltarem i Estonią. Zajęli w niej pierwsze miejsce z 28 punktami po dziewięciu zwycięstwach i remisie i awansowali bezpośrednio na mundial
Grali na nim w grupie G razem z Anglią, Panamą, oraz Tunezją. Po wygraniu wszystkich trzech spotkań (odpowiednio z Panamą 3:0, Tunezją 5:2 i Anglią 1:0) z kompletem punktów awansowali z pierwszego miejsca w grupie do 1/8 finału. W tej fazie turnieju rywalem Belgów była Japonia. Podopieczni Roberto Martineza wygrali to spotkanie 3:2 i awansowali tym samym do ćwierćfinału mundialu w którym zmierzyli się z reprezentacją Brazylii. Wygrali to spotkanie 2:1, wywalczając tym samym awans do półfinału turnieju, w którym grali z Francją. Przegrali ten mecz 0:1. W ostatnim swoim występie na mundialu Belgowie zagrali z Anglią o III miejsce. Wygrali to spotkanie 2:0. Był to zarazem najlepszy jak dotąd występ drużyny belgijskiej w mistrzostwach świata.

</doc>
<doc id="70991" url="https://pl.wikipedia.org/wiki?curid=70991" title="Reprezentacja Bułgarii w piłce nożnej mężczyzn">
Reprezentacja Bułgarii w piłce nożnej mężczyzn

Reprezentacja Bułgarii w piłce nożnej mężczyzn (bułg. ) – narodowy zespół piłkarzy nożnych Bułgarii. Za jej funkcjonowanie odpowiedzialny jest Bułgarski Związek Piłki Nożnej.
Pierwszy oficjalny mecz piłkarski rozegrała w maju 1924, z Austrią w Wiedniu. Do europejskiej czołówki awansowała dopiero w latach 90., kiedy doczekała się tzw. złotego pokolenia piłkarzy z Christo Stoiczkowem na czele. W tym okresie Bułgarzy zajęli czwarte miejsce na Mundialu 1994 i po raz pierwszy w historii awansowali do mistrzostw Europy (1996).
Jednak od początku XXI wieku datuje się stopniowy regres reprezentacji, którego objawami są porażki w kolejnych eliminacjach do wielkich turniejów, najniższe w historii miejsce w rankingu FIFA (96. w kwietniu 2012) oraz brak pokolenia zawodników na miarę tego z lat 90.
Największymi, oprócz czwartego miejsca na mistrzostwach świata, sukcesami piłki bułgarskiej są: srebro z Igrzysk Olimpijskich 1968 i brąz z Igrzysk Olimpijskich 1956 oraz trzykrotny triumf w mistrzostwach Europy juniorów – w 1959, 1969 i 1974.
Historia reprezentacji.
Chociaż reprezentacja Bułgarii pierwszy mecz rozegrała w maju 1924, to na międzynarodowej arenie pokazała się po raz pierwszy na Mistrzostwach Świata w 1962 roku. Na boiskach Chile nie wyszła z grupy – przegrała dwa mecze (z Argentyną 0:1 i Węgrami 1:6) i jeden zremisowała (z Anglią 0:0). Równie słabo zaprezentowała się w trzech kolejnych startach na Mundialach (1966, 1970 i 1974). Bułgarzy na pierwsze zwycięstwo na światowym czempionacie czekali do 1994.
Wcześniej jednak – w 1986 – po raz pierwszy wyszli z grupy (dzięki remisom z Włochami i Koreą Południową), ale w drugiej rundzie drużyna prowadzona przez Iwana Wucowa przegrała 0:2 z Meksykiem.
Dopiero w latach 90. Bułgaria opuściła szeregi piłkarskich średniaków. W 1991 na stanowisku selekcjonera reprezentacji zatrudniono Dimityra Penewa. Jego pięcioletnia kadencja uznawana jest za najlepszy okres w historii piłki bułgarskiej. Penew od początku postawił na młodych zawodników. Piłkarze urodzeni w latach 60. zaczęli decydować o obliczu reprezentacji, a ich piłkarskim spełnieniem okazał się Mundial 1994. Najpierw w eliminacjach do tego turnieju Bułgarzy wyeliminowali faworyzowaną Francję, a już w Stanach Zjednoczonych drużyna, w której grali: bramkarz Borisław Michajłow, obrońcy Emił Kremenliew, Trifon Iwanow, Canko Cwetanow i Petyr Chubczew, pomocnicy Jordan Leczkow, Złatko Jankow, Krasimir Bałykow i Emił Kostadinow oraz napastnicy Christo Stoiczkow (wraz z Rosjaninem Olegiem Salenką został królem strzelców) i Nasko Sirakow, zajęła czwarte miejsce, wygrywając wcześniej z Argentyną, Grecją, Meksykiem i obrońcą mistrzowskiego tytułu Niemcami. W meczu o 3. miejsce Bułgarzy ulegli 0:4 Szwecji.
Dwa lata później Bułgaria po raz pierwszy awansowała do mistrzostw Europy. Reprezentacja w niemal niezmienionym od czasu Mundialu składzie, zaprezentowała się przyzwoicie, mimo iż nie wyszła z grupy. Zremisowała z Hiszpanią i wygrała z Rumunią i tylko dzięki porażce w ostatnim meczu z Francją nie grała dalej. Po tym turnieju zwolniony został trener Penew.
Kilku piłkarzy z wybitnego pokolenia grało też na Mundialu 1998. We Francji Bułgarzy w niczym nie przypominali zespołu, który cztery lata wcześniej mógł grać w finale mistrzostw świata. W ostatnim meczu ulegli 1:6 Hiszpanii.
Od tego czasu reprezentacja gra nieskutecznie i nieefektownie. Porażki w kwalifikacjach do kolejnych turniejów, brak dyscypliny w zespole, kaprysy piłkarzy oraz częste zmiany selekcjonerów to – jak się zdaje – największa bolączka bułgarskiego futbolu.
Po fatalnym (trzy porażki, bramki 1:9) występie na Euro 2004 trenerem reprezentacji został Christo Stoiczkow. Wiele wskazywało na to, że Bułgaria powoli zaczyna podnosić się z kryzysu. W 2005 po dziesięcioletniej, kontrowersyjnej kadencji z funkcji prezydenta piłkarskiej federacji ustąpił Iwan Sławkow, na którym ciąży wiele zarzutów kryminalnym (m.in. próba przekupienia działaczy MKOlu). Jego następcą został kolega Stoiczkowa z reprezentacji, Borisław Michajłow. Bułgarscy piłkarze zaczęli cieszyć się zainteresowaniem w Europie: Stilijan Petrow wyrósł na lidera Aston Villi (wcześniej zyskał uznanie grając w Celticu Glasgow), Dimityr Berbatow był skutecznym napastnikiem Manchesteru United, a Waleri Bożinow po udanej (awans do Serie A) przygodzie z Juventusem trafił do Manchesteru City. Natomiast w sezonie 2006–2007 Lewski Sofia, jako pierwszy klub z Bułgarii, awansował do rundy grupowej Ligi Mistrzów.
Jednak zmiany w związku, sukcesy indywidualne piłkarzy oraz udane występy Lewskiego nie przełożyły się na wyniki reprezentacji. Drużyna narodowa przegrała eliminacje do Mundialu 2006, Euro 2008, Mundialu 2010 i Euro 2012 (tu zajęła ostatnie miejsce w grupie). Dodatkowo kryzys pogłębiany jest częstymi zmianami selekcjonerów: w ciągu czterech lat (2007–2011) funkcję trenera kadry pełniło siedmiu szkoleniowców: Christo Stoiczkow, Dimityr Penew, Płamen Markow, dwukrotnie Stanimir Stoiłow, Lothar Matthäus, Michaił Madanski i Ljubosław Penew. W tym czasie reprezentacja zanotowała także największy w historii spadek w rankingu FIFA: w kwietniu 2012 została umieszczona na 96. miejscu.
Pod wodzą Ljubosława Penewa bułgarscy piłkarze rozegrali jeszcze eliminacje do mundialu w Brazylii w 2014 roku, które ostatecznie zakończyli na czwartym miejscu z dorobkiem trzynastu punktów. W grudniu 2014 roku następcą Penewa został Iwajło Petew, z którym bułgarska reprezentacja zajęła czwarte miejsce w eliminacjach do Euro 2016 we Francji z dorobkiem jedenastu punktów.
Najnowsze wyniki.
Źródło: https://eu-football.info/_manager.php?id=1381
Trenerzy reprezentacji Bułgarii od lat 90..
"Pełna lista selekcjonerów kadry znajduje się tutaj."

</doc>
<doc id="70992" url="https://pl.wikipedia.org/wiki?curid=70992" title="Reprezentacja Chorwacji w piłce nożnej mężczyzn">
Reprezentacja Chorwacji w piłce nożnej mężczyzn

Reprezentacja Chorwacji w piłce nożnej mężczyzn (chor. "Reprezentacija Hrvatske u nogometu za muškarce") – narodowy zespół piłkarzy nożnych Chorwacji. Pierwszy raz zasady gry oraz sam mecz piłkarski zaprezentowali na terenie dzisiejszej Chorwacji angielscy robotnicy, którzy w 1873 roku budowali fabrykę w Rijece.
Wprawdzie krajowa federacja piłkarska powołana została już w roku 1912, ale aż do 1990 roku piłkarze urodzeni w Chorwacji grali w reprezentacji Jugosławii. W latach 1941–1945 wydzielone było Niepodległe Państwo Chorwackie, które w istocie znajdowało się pod wpływem państw Osi. Krótko przed rozpoczęciem II wojny światowej sportowe reprezentacje Chorwacji dostały pozwolenie na występy pod flagą własnego kraju, właśnie wtedy drużyna narodowa rozegrała mecz, który czasem uznawany jest za pierwszy w jej niepodległej historii. Zwycięskie spotkanie ze Szwajcarią (4:0) odbyło się w Zagrzebiu 2 kwietnia 1940 roku. Niepodległa Chorwacja powstała 25 czerwca 1991 roku, choć już od 1990 roku reprezentacja ponownie rozgrywała mecze, jednak związek piłkarski wtedy nie był jeszcze członkiem FIFA ani UEFA.
Od początku lat 90. reprezentacja sześciokrotnie awansowała do finałów mistrzostw Europy (1996, 2004, 2008, 2012, 2016, 2020), oraz mistrzostw świata (1998, 2002, 2006, 2014, 2018 i 2022). Największy sukces odniosła na Mundialu 2018 dochodząc do finału i zdobywając srebro. Na Mundialu 1998 z kolei, kiedy drużyna chorwacka prowadzona była przez Miroslava Blaževicia zdobyła ona brązowy medal, a Davor Šuker został królem strzelców turnieju.
Po nieudanym Mundialu 2006 selekcjonerem został ich kolega z brązowej drużyny Slaven Bilić. Nie przeprowadził kadrowej rewolucji, w pierwszej jedenastce wciąż grali najczęściej najbardziej doświadczeni piłkarze. Bilicia broniły jednak wyniki – od sierpnia 2006 do lutego 2007 roku reprezentacja w sześciu spotkaniach nie poniosła ani jednej porażki, a pokonała m.in. mistrzów świata Włochów oraz – w eliminacjach do Euro 2008 – Anglię.
Po nim chorwacką ekipę prowadzili kolejno Igor Štimac, Niko Kovač i Ante Čačić. Obecnie trenerem Chorwatów jest Zlatko Dalić.
Historia.
Początki futbolu w Chorwacji.
Piłka nożna w Chorwacji pojawiła się pod koniec XIX wieku. Pierwsze chorwackie kluby – PNiSK ("Prvi Nogometni i Sportski Klub", tj. Pierwszy Piłkarski i Sportowy Klub) oraz HASK ("Hrvatski Akademski Sportski Klub", tj. Chorwacki Akademicki Klub Sportowy) – powstały w roku 1903. Oba miały swoją siedzibę w stolicy kraju Zagrzebiu. Trzy lata później właśnie te zespoły rozegrały pierwszy odnotowany w oficjalnych statystykach mecz w Chorwacji. Spotkanie zakończyło się remisem 1:1. Zainteresowanie piłką nożną stopniowo wzrastało. Wkrótce pojawiły się kolejne kluby, m.in. Slavija Trsat (1905), Concordia Zagrzeb (1906), Segesta Sisak (1907), Croatia Zagrzeb (1907), Hajduk Split (1911) i Gradjanski Zagrzeb (1911). 
Drużyna narodowa zadebiutowała na arenie międzynarodowej, na razie nieoficjalnie, w 1907 roku dwumeczem ze Slavią Praga. Pięć lat później został założony Chorwacki Związek Piłki Nożnej, który jeszcze w tym samym roku zainaugurował rozgrywki ligowe. Pierwszym mistrzem kraju był HASK Zagrzeb. 
Po I wojnie światowej, po przyłączeniu Chorwacji do królestwa SHS, utworzono Jugosłowiański Związek Piłki Nożnej, który był piłkarską centralą dla wszystkich trzech drużyn narodowych. Prezesem związku został Chorwat, były prezydent HASK-u Zagrzeb Hinko Wurth. W pierwszych jugosłowiańskich rozgrywkach ligowych zwyciężył chorwacki Gradjanski Zagrzeb, który wygrywał jeszcze czterokrotnie (1926, 1928, 1937 i 1940). Ponadto mistrzostwo kraju zdobywały Hajduk Split (1927 i 1929), Concordia Zagrzeb (1930 i 1932) oraz HASK (1938). Drużyny z Chorwacji grały w lidze jugosłowiańskiej do 1940 roku.
Lata 1940–1944 – Piłka nożna na tle wojennej zawieruchy.
W roku 1941 faszystowskie ugrupowanie ustaszy na czele z Ante Paveliciem przejęło władzę w Chorwacji oraz ogłosiło niepodległość kraju. Niezależne Państwo Chorwackie (NDH), sprzymierzone z Niemcami, istniało do maja 1945 roku, kiedy zostało zlikwidowane przez armię jugosłowiańską.
W tym czasie rozgrywała swoje mecze reprezentacja Chorwacji. Jej rywalami byli zazwyczaj drużyny narodowe krajów będących pod kontrolą Niemiec lub państw, które zachowały neutralność. Zadebiutowała już 2 kwietnia 1940 roku spotkaniem ze Szwajcarią w Zagrzebiu, ale w 1940 roku wychodziła na boisko jeszcze jedynie trzy razy. W 1941 roku Chorwaci zostali przyjęci do FIFA. Od 1940 do 1944 roku rozegrali w sumie dziewiętnaście meczów, w których dziewięć razy wygrywali, cztery remisowali i sześciokrotnie przegrywali. Dwukrotnie ulegli Niemcom nazistowskim (po 1:5) i raz drużynie faszystowskich Włoch (0:4). Silniejsi okazali się m.in. od Bułgarów (6:0) i Słowaków (6:1 i 7:3).
W tym czasie, dla drużyn klubowych krajów zaprzyjaźnionych z Państwami Osi, powołano tzw. Europejski Puchar Piłkarski. W 1944 roku w jego finale grał chorwacji Gradjanski Zagrzeb, który w najważniejszym meczu przegrał z węgierskim Nagyvaradi FC 0:4. Gradjanski cieszył się sympatią Ante Pavelicia, a niektórzy piłkarze tego klubu, m.in. Ivan Hitrec i Zvonimir Cimermancić, byli aktywnymi współpracownikami reżimu. Ośrodkiem opozycji był za to Hajduk Split, którego sympatycy w pewnym momencie zmuszeni zostali do ucieczki na wyspę Vis, strzeżoną przez okręty armii brytyjskiej. 
W roku 1945, kiedy partyzanci jugosłowiańscy wyzwolili Chorwację spod kontroli niemieckiej, większość klubów zostało rozwiązanych, a ich archiwa zniszczono.
Lata 1945–1990 – W barwach Jugosławii.
Po II wojnie światowej Chorwacja została włączona do Socjalistycznej Federalnej Republiki Jugosławii. Podobnie jak i rola państwa, tak i piłki nożnej została zmarginalizowana. Chorwaccy zawodnicy od 1945 do 1990 roku występowali w barwach reprezentacji Jugosławii.
Na terenie Zagrzebia niedługo po wojnie z graczy HASK-u, Gradjanskiego i Concordii powstało Dinamo Zagrzeb, które do 1991 roku trzykrotnie wygrywało rozgrywki ligowe w komunistycznej Jugosławii (1948, 1954 i 1958). W latach 60. Dinamo stanowiło istotną siłę nie tylko futbolu na Bałkanach, ale i w całej Europie. W 1963 roku zespół prowadzony przez Milana Antolkovicia awansował do finału Pucharu Miast Targowych, w którym przegrał w dwumeczu (1:2 i 0:2) z Valencią. Cztery lata później drużyna, którą trenowali najpierw Branko Zebec, późniejszy szkoleniowiec m.in. Bayernu Monachium i HSV (z oboma zdobył tytuł mistrza Niemiec), a potem Ivan Horvat, wygrał Puchar Miast Targowych, pokonując w ostatnim spotkaniu Leeds United (2:0 i 0:0). Oprócz Dinama tytuł mistrza kraju zdobywał Hajduk Split (1950, 1952, 1955, 1971, 1974, 1975 i 1979).
Kilku chorwackich piłkarzy znalazło się w kadrach reprezentacji Jugosławii, kiedy ta zdobywała w 1960 roku złoty medal olimpijski i trzykrotnie grała w finałach mistrzostw świata. W 1962 roku współkrólem strzelców mundialu został Chorwat Dražan Jerković. 
Reprezentacji Chorwacji w ciągu tych czterdziestu pięciu lat pozwolono rozegrać tylko jeden mecz – we wrześniu 1956 roku, po "odwilży" w krajach komunistycznych. Rywalem Chorwatów była Indonezja, którą pokonali 5:2.
1996 – ćwierćfinał mistrzostw Europy.
Reprezentacja Chorwacji trafiła w eliminacjach Euro 96 do grupy D razem z Włochami, Litwą, Ukrainą, Słowenią, oraz Estonią. Zajęli w niej pierwsze miejsce z dwudziestoma trzema punktami (Włosi mieli tyle samo punktów, o ostatecznej kolejności zadecydował bilans bramkowy i zwycięstwo Chorwatów w bezpośrednim spotkaniu), po siedmiu zwycięstwach (dwukrotnie z Estonią 2:0 i 7:1, Słowenią 2:0 i 2:1), raz Włochami (2:1), Ukrainą (4:0), i Litwą (2:0), dwóch remisach: z Litwą (0:0) i Włochami (1:1), oraz jednej porażce z Ukrainą (0:1), i awansowali do turnieju głównego.
Na Mistrzostwach Europy Chorwaci pod wodzą Miroslava Blaževicia znaleźli się w grupie D razem z Portugalią, Danią i Turcją. Po dwóch zwycięstwach (z Turcją 1:0) oraz Danią (3:0) i jednej porażce z Portugalią (0:3) z sześcioma punktami na koncie awansowali z drugiego miejsca do następnej fazy turnieju. W ćwierćfinale spotkali się z reprezentacją Niemiec z którą przegrali 1:2, żegnając się tym samym z mistrzostwami. Jedyną bramkę dla reprezentacji Chorwacji w tym meczu zdobył Davor Šuker. 
1998 – brązowy medal mistrzostw świata.
Chorwacja przystąpiła do eliminacji do Mistrzostw Świata we Francji w grupie z Danią, Grecją, Bośnią i Hercegowiną oraz Słowenią. Była zaliczana, obok Danii, do faworytów grupy. Eliminacje piłkarze trenera Blaževicia rozpoczęli od zwycięstwa na neutralnym gruncie z reprezentacją Bośni i Hercegowiny 4:1. Następne 2 mecze Chorwaci odbyli jako gospodarze i obydwa skończyły się wynikiem 1:1 z reprezentacjami Grecji oraz Danii. Kolejny mecz w Splicie ze Słowenią Chorwaci zremisowali 3:3. Po serii remisów w końcu wygrali wyjazdowy mecz z Grecją 1:0. Po kolejnym zwycięstwie z reprezentacją Bośni i Hercegowiny (3:2 w Zagrzebiu) Chorwaci poważnie włączyli się do rywalizacji o 1 miejsce w grupie. Wyjazdowy mecz z Danią skończył się jednak wynikiem 1:3 i Chorwatom w zasadzie pozostało pewne 2 miejsce i możliwość baraży. Ostatni mecz w Lublanie z reprezentacją Słowenii wygrali 3:1, kończąc eliminacje na 2 miejscu. W barażach z faworyzowaną reprezentacją Ukrainy Chorwaci pokazali się z bardzo dobrej strony, nie dając szans rywalom u siebie, zwyciężając 2:0, a w rewanżu utrzymali przewagę z pierwszego spotkania remisując 1:1, zdobywając historyczny awans do Mistrzostw Świata we Francji. O sile reprezentacji decydował bramkarz Dražen Ladić, obrońcy Slaven Bilić, Robert Jarni, pomocnicy Robert Prosinečki, Zvonimir Boban i bramkostrzelny napastnik Realu Madryt Davor Šuker.
Dzięki sukcesowi w eliminacjach i wyeliminowaniu klasowej Ukrainy w barażach, w Chorwatach upatrywano „czarnego konia” tych mistrzostw. Chorwaci trafili do stosunkowo łatwej grupy z Argentyną oraz debiutującymi w mistrzostwach reprezentacjami Japonii i Jamajki. Mistrzostwa Chorwaci rozpoczęli od zwycięstwa z reprezentacją Jamajki 3:1. Strzelcem historycznej bramki dla Chorwatów był Mario Stanić. Także w kolejnym meczu z Japonią, Chorwaci po bramce Šukera zeszli z boiska jako zwycięzcy (mecz zakończony wynikiem 1:0). W meczu decydującym o wyjściu z grupy z 1 miejsca Chorwacja uległa Argentynie 0:1. W drugiej rundzie mistrzostw Chorwacja trafiła na reprezentację Rumunii, która w swojej grupie zostawiła w pokonanym polu m.in. utytułowanych Anglików oraz Kolumbijczyków. Chorwacja odniosła kolejny sukces, wygrywając 1:0 po golu z rzutu karnego niezawodnego Davora Šukera. W ćwierćfinale Chorwacja trafiła na reprezentację Niemiec, z którymi odpadli w 1/4 finału EURO 1996. W jednostronnym widowisku nie dali szans Niemcom (3:0 po bramkach Jarniego, Gorana Vlaovicia i Šukera). Rozpędzeni Chorwaci w półfinale czempionatu trafili na gospodarzy imprezy, Francuzów. Objęli prowadzenie po bramce Šukera, ale Francuzi po dwóch bramkach obrońcy Liliana Thurama odnieśli zwycięstwo 2:1, a Chorwatom pozostała walka z Holendrami o brązowy medal. Po bramkach Prosineckiego i Šukera dla Chorwacji oraz Zendena dla Holandii odnieśli największy sukces w historii swojej piłki, zdobywając brązowy medal Mistrzostw Świata. Królem strzelców z 6 bramkami na koncie został Davor Šuker.
2002 – faza grupowa mistrzostw świata.
Chorwatom nie udało się zakwalifikować do Mistrzostw Europy w Belgii i Holandii w 2000 roku. Wzięli udział w eliminacjach do Mistrzostw Świata 2002 w Korei i Japonii. W swojej grupie eliminacyjnej (Belgia, Szkocja, Łotwa, San Marino) zajęli pierwsze miejsce tuż przed reprezentacją Belgii z 18 punktami na koncie po pięciu zwycięstwach i trzech remisach.
Na MŚ 2002 Chorwacja grała w grupie G razem z Meksykiem, Włochami i Ekwadorem. Po jednym zwycięstwie (z Włochami 2:1) i dwóch porażkach (z Meksykiem i Ekwadorem po 0:1) odpadli oni z turnieju już po fazie grupowej.
2004 – faza grupowa mistrzostw Europy.
Chorwaci w eliminacjach do Euro 2004 znaleźli się w grupie z Bułgarią, Belgią, Estonią i Andorą. Zajęli w niej drugie miejsce za reprezentacją Bułgarii z dorobkiem szesnastu punktów na koncie, co oznaczało grę w barażach. Spotkali się w nich z reprezentacją Słowenii. Po remisie (1:1) w pierwszym spotkaniu, w rewanżu lepsi okazali się chorwaccy piłkarze (1:0), dzięki czemu awansowali oni na turniej.
Na mistrzostwach Europy w Portugalii Chorwacja trafiła do grupy B razem z Francją, Anglią i Szwajcarią. Po dwóch remisach (ze Szwajcarią 0:0 i Francją 2:2) oraz jednej porażce (z Anglią 2:4) z dwoma punktami na koncie zajęli trzecie miejsce i odpadli z turnieju.
2006 – faza grupowa mistrzostw świata.
W eliminacjach do mistrzostw świata 2006 Chorwacja trafiła do grupy 8 razem ze Szwecją, Bułgarią, Węgrami, Islandią i Maltą. Zajęli w niej pierwsze miejsce z dwudziestoma czterema punktami na koncie po siedmiu zwycięstwach i trzech remisach co pozwoliło im automatycznie awansować do turnieju głównego.
Na niemieckich boiskach przyszło im grać w grupie F razem z Brazylią, Australią i Japonią. Po dwóch remisach (z Japonią 0:0 i Australią 2:2) oraz jednej porażce (0:1 z Brazylią) zakończyli oni swój udział w turnieju na fazie grupowej.
2008 – ćwierćfinał mistrzostw Europy.
W kwalifikacjach do Euro 2008 Chorwacja grała w grupie E razem z Rosją, Anglią, Izraelem, Macedonią, Estonią i Andorą. Zajęli w niej pierwsze miejsce z dwudziestoma dziewięcioma punktami w dwunastu meczach po dziewięciu zwycięstwach, dwóch remisach i jednej porażce co pozwoliło im bezpośrednio awansować do tych mistrzostw.
W Austrii i Szwajcarii Chorwaci trafili do grupy B razem z Niemcami, współgospodarzem turnieju Austrią, oraz Polską. Zdobyli w niej komplet punktów po trzech spotkaniach (kolejno 1:0 z Austrią, 2:1 z Niemcami i 1:0 z Polską) dzięki czemu awansowali z pierwszego miejsca do następnej fazy turnieju. W ćwierćfinale trafili na reprezentację Turcji. Po regulaminowych 90 minutach spotkania było 0:0. Widzowie zgromadzeni na Stadionie Ernsta Happela w Wiedniu gole zobaczyli dopiero pod koniec drugiej części dogrywki. Najpierw do bramki strzeżonej przez Volkana Demirela trafił Ivan Klasnić, a chwilę po nim już w doliczonym czasie dogrywki wyrównał Semih Şentürk. O tym, kto zagra w półfinale decydowały więc rzuty karne, w których Turcy wygrali 3:1. Chorwacka reprezentacja odpadła tym samym z turnieju.
2012 – faza grupowa mistrzostw Europy.
Chorwackim piłkarzom nie udało się awansować do Mistrzostw świata 2010 w RPA, zagrali oni w eliminacjach do Euro 2012 razem z Grecją, Izraelem, Łotwą, Gruzją i Maltą. Zajęli w niej drugie miejsce z dwudziestoma dwoma punktami ustępując o dwa punkty reprezentacji Grecji. W dziesięciu rozegranych spotkaniach siedmiokrotnie wygrali, raz zremisowali i dwa razy przegrali. Aby awansować, musieli więc wziąć udział w barażach. Zagrali w nich z reprezentacją Turcji Po zwycięstwie w pierwszym meczu (3:0) i remisie w spotkaniu rewanżowym (0:0) awansowali oni na mistrzostwa Europy.
Na turnieju głównym reprezentanci Chorwacji trafili do grupy C razem z Hiszpanią, Włochami, i Irlandią. Po jednym zwycięstwie (z Irlandią 3:1), jednym remisie (z Włochami 1:1) i jednej porażce (z Hiszpanią 0:1) odpadli oni z turnieju już po fazie grupowej.
2014 – faza grupowa mistrzostw świata.
Reprezentacja Chorwacji w swojej grupie eliminacyjnej do Mistrzostw Świata 2014 w Brazylii (Belgia, Serbia, Szkocja, Walia, Macedonia) zajęła drugie miejsce z siedemnastoma punktami na koncie po pięciu zwycięstwach, dwóch remisach i trzech porażkach w dziesięciu meczach. Oznaczało to konieczność ponownej gry w barażach o awans. Chorwaci spotkali się w nich z reprezentacją Islandii. Po bezbramkowym remisie w pierwszym spotkaniu, w rewanżu padł wynik 2:0 dla Chorwacji dzięki czemu awansowali oni na turniej.
Na Mundialu 2014 Chorwaci znaleźli się w grupie A razem z gospodarzami turnieju Brazylią, Meksykiem i Kamerunem. Po jednym zwycięstwie (z Kamerunem 4:0) i dwóch porażkach (z Brazylią 1:3, oraz Meksykiem 1:3) z trzema punktami na koncie zajęli trzecie miejsce w grupie i odpadli z turnieju.
2016 – 1/8 finału mistrzostw Europy.
W eliminacjach do Euro 2016 Chorwacja grała w grupie H razem z Włochami, Norwegią, Bułgarią, Azerbejdżanem i Maltą. Zajęli w niej drugie miejsce z dwudziestoma punktami na koncie po sześciu zwycięstwach, trzech remisach i jednej porażce (Chorwaci zostali ukarani odjęciem jednego punktu za zachowanie kibiców w meczu Chorwacja-Włochy), co pozwoliło im awansować na turniej we Francji bez konieczności rozgrywania meczów barażowych.
Na samych mistrzostwach, Chorwaci znaleźli się w grupie D razem z Hiszpanią, Turcją i Czechami. Po dwóch zwycięstwach (z Turcją 1:0 i Hiszpanią 2:1) oraz jednym remisie (z Czechami 2:2) z siedmioma punktami na koncie zajęli pierwsze miejsce w grupie i awansowali do dalszej fazy turnieju. W 1/8 finału trafili na reprezentację Portugalii. Przegrali z nią po dogrywce 0:1 i pożegnali się z turniejem.
2018 – Wicemistrzostwo świata.
W eliminacjach do mundialu w Rosji ekipa Chorwacji grała w grupie I razem z Islandią, Ukrainą, Turcją, Finlandią i Kosowem. Zajęła w nich drugie miejsce z dwudziestoma punktami na koncie po sześciu zwycięstwach, dwóch remisach i dwóch porażkach. Oznaczało to konieczność gry w barażach o awans. Chorwaci trafili w nich na reprezentację Grecji. Zwycięstwo w dwumeczu (4:1, 0:0) pozwoliło im awansować do turnieju głównego. 
Na rosyjskim czempionacie Chorwacja grała w grupie D razem z Argentyną, Islandią oraz Nigerią. Po wygraniu wszystkich trzech spotkań (z Nigerią 2:0, Argentyną 3:0 oraz Islandią 2:1) z kompletem punktów zajęła pierwsze miejsce w grupie i awansowała do 1/8 finału. W tej fazie rozgrywek rywalem Chorwatów była reprezentacja Danii. Vatreni wygrali to spotkanie po serii rzutów karnych stosunkiem 3:2 i awansowali do ćwierćfinału w którym zmierzyli się z Rosjanami. Podobnie jak w spotkaniu z Duńczykami także w meczu z Rosją do wyłonienia zwycięzcy potrzeba była seria rzutów karnych. Chorwaci wygrali ją ostatecznie 4:3. W półfinale wygrali z Anglią 2:1 i awansowali do finału, gdzie przegrali z Francją 4:2. Kapitan drużyny Luka Modrić został uznany najlepszym piłkarzem Mundialu.
2020 – 1/8 finału mistrzostw Europy.
W eliminacjach trafiła do grupy E gdzie mierzyła się z Walią, Słowacją, Węgrami i Azerbejdżanem. Wszystkie mecze u siebie zakończyła wygraną a na wyjeździe zremisowała dwa razy oraz przegrała i wygrała po jednym razie. Zapewniło to jej 17 punktów i awans z pierwszego miejsca w grupie jako mistrz. Co ciekawe wszystkie reprezentacje, które były w grupie z Chorwacją, z wyjątkiem Azerbejdżanu dostały się na mistrzostwa.
Jak w poprzednich latach Chorwacja trafiła do grupy D gdzie tym razem zmierzyła się z Anglią, Czechami i Szkocją. Pierwszy swój mecz z Anglią przegrali wynikiem 1:0. Z Czechami zremisowali 1:1, z czego bramka dla Czechów była z trafionego przez Schicka karnego. Na ostatnim meczu w grupie, bodaj meczu o wszystko Chorwaci pokonali Szkocję 3:1, strzelając w 17, 62 i 77. minucie, zapewniając 2. miejsce w grupie.
W 1/8 finału przyszło im się zmierzyć z Hiszpanią. W 20. minucie Hiszpanie zaliczyli gola samobójczego i Chorwacja wysunęła się na prowadzenie. Wtedy nastąpiła ostra ofensywa przeciwnika, która doprowadziła w 77. minucie do wyniku 1:3 dla Hiszpanii. Dzięki działaniom spiętych Chorwatów do końca doliczonego czasu 90+3 doprowadzić do remisu 3:3 strzelając w 85 i 92. minucie. Niestety napór Hiszpańskich zawodników okazał się zbyt silny i mecz skończył się po dogrywce wynikiem 3:5 czym Chorwacja pożegnała się z turniejem
2022 – brązowy medal mistrzostw świata.
W eliminacjach trafiła do grupy H, gdzie rywalizowała z reprezentacjami Rosji, Słowacji, Słowenii, Cypru i Malty, w którym wygrali 7 meczów, 2 zremisowali i 1 przegrali, co dawało pierwsze miejsce w grupie z 23 punktami i tym samym otrzymali automatyczny awans do Mistrzostw Świata.
Trafili do grupy F, gdzie zmierzyli się z Kanadą, Marokiem i Belgią. Grupę zakończyli na drugim miejscu z 5 punktami. W 1/8 finału pokonali po rzutach karnych Japonię 3:1 (po dogrywce było 1:1). W ćwierćfinale ponownie wygrali po rzutach karnych. Tym razem pokonana została jednak Brazylia 4:2 (po dogrywce 1:1). W półfinale reprezentacja Chorwacji uległa Argentynie 3:0, by w meczu o 3. miejsce pokonać 2:1 Maroko.
Stroje.
Ewolucja strojów.
Stroje domowe
Stroje wyjazdowe
Aktualny skład.
"26 osobowa kadra na Mistrzostwa Europy 2020, które odbywają się w dniach 11 czerwca 2021–11 lipca 2021. Występy i gole aktualne na 13 czerwca 2021."

</doc>
<doc id="70993" url="https://pl.wikipedia.org/wiki?curid=70993" title="Reprezentacja Cypru w piłce nożnej mężczyzn">
Reprezentacja Cypru w piłce nożnej mężczyzn

Reprezentacja Cypru w piłce nożnej rozpoczęła występy na międzynarodowej arenie w listopadzie 1960 roku. Kilka miesięcy wcześniej kraj po ponad sześćdziesięciu latach rządów brytyjskich odzyskał niepodległość. Od 1948 roku Cypr należy do FIFA, a od 1962 do UEFA.
Historia.
Mimo iż Cypryjczycy nigdy nie awansowali do żadnej wielkiej imprezy piłkarskiej, to w eliminacjach wielokrotnie zdarzało im się zwyciężyć wyżej notowanych rywali. W kwalifikacjach do Euro 1968 piłkarze z Wyspy Afrodyty pokonali 2:1 Szwajcarię, a w 1989 roku dzięki wynikowi 1:1 pozbawili podopiecznych Michela Platiniego nadziei na awans do Mundialu 1990. Sześć lat później zremisowali 1:1 z ówczesnymi mistrzami Europy Duńczykami. Największy sukces odnieśli jednak na jesieni 1998 roku, kiedy w walce o Euro 2000 ograli 3:2 Hiszpanię. Po tym spotkaniu do dymisji podał się hiszpański selekcjoner Javier Clemente.
Najbardziej znanym piłkarzem cypryjskim jest Sotiris Kaiafas, jeden z najlepszych napastników Europy lat 70. Siedmiokrotnie był królem strzelców rodzimej ligi, a w 1976 roku został najskuteczniejszym strzelcem Starego Kontynentu. Z aktualnych reprezentantów największym uznaniem cieszy się Michalis Konstandinu, który przez kilka lat był rywalem Emmanuela Olisadebe do gry w linii ataku Panathinaikosu. Od 2005 roku Konstantinidis jest zawodnikiem Olympiakosu. Jego klubowym partnerem jest inna ważna postać reprezentacji, pomocnik Janis Okas.
Na niewielkiej wyspie na Morzu Śródziemnym zainteresowanie futbolem jest ogromne. Cypryjskie kluby należą do najbogatszych w tej części kontynentu, a rodzima liga staje coraz atrakcyjniejszym miejscem pracy dla znanych piłkarzy i trenerów.
Od grudnia 2004 roku selekcjonerem kadry był Grek Angelos Anastasiadis. Wcześniej pracował m.in. w Panathinaikosie Ateny. Był szkoleniowcem klubu ze stolicy Hellady w czasie, kiedy "Koniczynki" pokonały Polonię Warszawa w walce o udział w Lidze Mistrzów w sezonie 2000-01.
W 2011 roku Anastasiadis został zastąpiony przez Nikosa Niopliasa. Po nim cypryjską kadrę prowadzili tymczasowo Michalis Hadjipieris (dwa mecze) oraz Pambos Christodoulou. Następnie reprezentację Cypru prowadził Christakis Christoforou, były trener miejscowych Apollonu oraz AEL-u Limassol. Obecnie Cypr prowadzi Ran Ben Szimon.
Selekcjonerzy.
Źródło: https://eu-football.info/_managers.php?im=49

</doc>
<doc id="70994" url="https://pl.wikipedia.org/wiki?curid=70994" title="Reprezentacja Czech w piłce nożnej mężczyzn">
Reprezentacja Czech w piłce nożnej mężczyzn

Reprezentacja Republiki Czeskiej w piłce nożnej mężczyzn (cz. "Reprezentace České republiky ve fotbale mužů") – narodowy zespół piłkarzy nożnych Czech. Swoje występy międzynarodowe rozpoczął w lutym 1994 po rozpadzie Czechosłowacji od wygranego meczu 4:1 przeciwko Turcji.
Krajowy związek piłkarski powstał w 1901. W latach 1923–1993 Czechy były częścią Czechosłowacji. Od 1906 (z przerwą w latach 1908–1923) Czesi są członkiem FIFA, a od 1954 UEFA.
Czesi po raz pierwszy na światowych mistrzostwach zagrali na Mundialu 2006 (drugie miejsce w grupie eliminacyjnej, w dwumeczu barażowym dwukrotnie pokonali Norwegów 1:0), ale, mimo zwycięstwa w pierwszym meczu ze Stanami Zjednoczonymi (3:0), pozostałe dwa spotkania przegrali (z Ghaną i Włochami po 0:2) i zakończyli swój udział na fazie grupowej. Za to nieprzerwanie od 1996 występują na mistrzostwach Europy, na których osiągnęli zresztą niemałe sukcesy (wicemistrzostwo Europy w 1996, półfinał w 2004, oraz ćwierćfinał w 2012). Czesi to również zdobywcy brązowego medalu w rozgrywkach o Puchar Konfederacji 1997. W meczu o trzecie miejsce pokonali w nich reprezentację Urugwaju 1:0.
W 2002 młodzieżowa reprezentacja Czech zdobyła mistrzostwo Europy. Dwa lata wcześniej drużyna prowadzona przez selekcjonera Karela Brücknera dotarła do finału tej imprezy, w którym przegrała 1:2 z Włochami.
Piłkarska drużyna Republiki Czeskiej jest wg FIFA i UEFA oficjalnym sukcesorem tradycji reprezentacji Czechosłowacji. Należy jednak pamiętać, iż na podstawie ustawy konstytucyjnej o zaniku Czeskiej i Słowackiej Republiki Federacyjnej z 25 listopada 1992 (č. 542/1992 Sb.) Republika Czeska nie jest kontynuatorem prawnym Czechosłowacji.
Dzieje reprezentacji.
W Królestwie Czech, które było krajem koronnym Austro-Węgier, został założony 19 października 1901 "Český svaz footballový". Następnie 5 marca 1903 został rozegrany pierwszy w historii czeskiego piłkarstwa mecz reprezentacyjny. Reprezentanci Królestwa Czech przegrali w Budapeszcie z Węgrami dwa do zera. W 1906 ČSF został przyjęty do FIFA, ale po protestach Österreichischer Fußball-Verband decyzja została zmieniona.
1996 rok – wicemistrzostwo Europy.
Kilka tygodni przed Euro 1996 drużyna prowadzona przez Słowaka Dušana Uhrina nie była zaliczana do grona faworytów turnieju. Anonimowi piłkarze, w większości grający w krajowych klubach, oraz zawirowania historyczne powodowały, że niewielu spodziewało się po niedawno powstałej reprezentacji Czech, że mogłaby chociażby wyjść z grupy, w której oprócz Rosji, znaleźli się wicemistrzowie Europy Niemcy oraz wicemistrzowie świata Włochy.
W pierwszym meczu Czesi, zgodnie z przewidywaniami wielu obserwatorów, przegrali z Niemcami 0:2. Zwycięstwo nad Włochami (2:1, po golach Nedvěda i Bejbla) w kolejnym spotkaniu uznano więc za niespodziankę, a przed czeską reprezentacją zarysowała się możliwość awansu z grupy. Wystarczyło w ostatnim meczu wygrać z Rosją i czekać na korzystny wynik meczu Niemcy-Włochy. Wprawdzie Czesi tylko zremisowali, i to bardzo szczęśliwie, bo do 88. minuty przegrywali 2:3, ale jeden punkt wywalczyli również Włosi. Obie drużyny miały po cztery punkty, lecz dzięki wynikowi bezpośredniego spotkania pomiędzy nimi, to Czesi wywalczyli awans z drugiego miejsca. W ćwierćfinale pokonali faworyzowaną Portugalię (1:0), a w półfinale dopiero po rzutach karnych udało im się uporać z Francją (0:0, k. 6:5).
W 1996 roku po raz pierwszy na międzynarodowym turnieju wprowadzono zasadę "złotego gola" w dogrywce (tzw. "nagła śmierć") i to właśnie drużyna Uhrina była jej pierwszą „ofiarą”. W pierwszej połowie finałowego meczu z Niemcami utrzymywał się bezbramkowy remis. Pierwszy gol padł dopiero w 59. minucie, a strzelcem był Patrik Berger. Jednak trenerską intuicją popisał się niemiecki selekcjoner Berti Vogts, który w 69. minucie wprowadził na boisko Olivera Bierhoffa, a ten najpierw w 73. minucie i później w dogrywce (95. minuta) przeważył szalę zwycięstwa na korzyść Niemców.
Siłą reprezentacji Czech była przede wszystkim defensywa. Nierzadko trener Uhrin wybierał ustawienie 1-5-4-1, z jednym tylko napastnikiem. Obrońcy – kapitan zespołu Miroslav Kadlec (32 lata, 1. FC Kaiserslautern), Michal Horňák (26, Sparta Praga) i Jan Suchopárek (27, Slavia Praga) oraz dwaj defensywni pomocnicy Radoslav Látal (26, FC Schalke 04) i Radek Bejbl (24, Slavia Praga) byli najpewniejszymi filarami drużyny i to na nich w dużej mierze oparta była taktyka całego zespołu. W bramce występował 27-letni Petr Kouba (Sparta Praga), który udane interwencje potrafił przeplatać prostymi błędami (zawinił przy drugim golu Bierhoffa w finale).
Funkcję rozgrywającego pełnił doświadczony Jiří Němec (30, FC Schalke 04), ale największymi gwiazdami stali się w czasie turnieju wcześniej nikomu nieznani, młodzi i nieograni na europejskich boiskach – Patrik Berger (23, Borussia Dortmund), Vladimír Šmicer (23, Slavia Praga) i przede wszystkim – Pavel Nedvěd (24, Sparta Praga) i Karel Poborský (24, Slavia Praga), którzy wspólnie konstruowali każdą ofensywną akcję zespołu. Poborský równie dobrze mógł występować w ataku, jak i tuż za napastnikiem, którym był Pavel Kuka (28, 1. FC Kaiserslautern).
Po wielkim sukcesie, jakim było wicemistrzostwo Europy, nastąpiło coś, co dziennikarze nazwali „wyprzedażą srebra”. Przed angielskim turniejem tylko siedmiu zawodników z dwudziestodwuosobowej kadry grało w klubach zagranicznych, a po mistrzostwach liczba ta wzrosła do trzynastu. Nowe kontrakty podpisali – bramkarz Kouba (Deportivo La Coruña), obrońcy Suchopárek (RC Strasbourg) i Bejbl (Atlético Madryt) oraz Šmicer (RC Lens), Poborský (Manchester United F.C. – za 5,4 miliony dolarów) i Nedvěd (S.S. Lazio). Aż czterech z wymienionych zawodników grało wcześniej w zespole mistrza Czech Slavii Praga.
2000 rok – faza grupowa mistrzostw Europy.
Reprezentacja Czech w eliminacjach do Euro 2000 grała w grupie dziewiątej razem ze Szkocją, Estonią, Bośnią i Hercegowiną, Litwą oraz Wyspami Owczymi. Zajęła w niej pierwsze miejsce wygrywając wszystkie dziesięć spotkań.
Na turnieju głównym podopieczni Jozefa Chovaneca trafili do grupy D razem z Francuzami, Duńczykami oraz współgospodarzami mistrzostw, Holendrami. Po jednym zwycięstwie (2:0 z Danią) i dwóch porażkach (z Holandią 0:1 i Francją 1:2) z trzema punktami na koncie zajęli trzecie miejsce i zakończyli swój udział w turnieju na fazie grupowej.
2004 rok – III-IV miejsce w mistrzostwach Europy.
W eliminacjach do Euro 2004 Czesi grali w grupie C razem z Holandią, Austrią, Mołdawią i Białorusią. Zajęli w niej pierwsze miejsce z dwudziestoma dwoma punktami nie ponosząc żadnej porażki, notując siedem zwycięstw i jeden remis. Pozwoliło im to na bezpośredni awans do turnieju finałowego. Na portugalskich boiskach czeska reprezentacja grała skutecznie i efektownie, i w oczach wielu obserwatorów była najlepszą drużyną całego turnieju. Po wyjściu z trudnej grupy z pierwszego miejsca (Czesi wygrali wszystkie trzy mecze z Holandią, Niemcami i Łotwą) oraz po wysokim zwycięstwie w ćwierćfinale nad Danią (3:0) zespół prowadzony przez Karela Brücknera był jednym z faworytów do gry w finale. Na przeszkodzie stanęli jednak, znajdujący się wówczas w życiowej formie, piłkarze greccy, którzy w półfinale wygrali 1:0. Decydujący gol padł w dogrywce, kilka sekund przed zakończeniem spotkania. Drużyna czeska zyskała szacunek i sympatię wielu kibiców, kiedy w grupowym meczu z Holandią przegrywając 0:2, dzięki dobrym zmianom taktycznym i kadrowym, potrafiła wyprowadzić wynik na 3:2 oraz gdy w meczu z wicemistrzami świata Niemcami wygrała grając w rezerwowym składzie.
W bramce od czasu eliminacji do mistrzostw Europy niepodważalną pozycję miał 22-letni Petr Čech. W czasie turnieju ten obdarzony dobrymi warunkami fizycznymi bramkarz był wybijającą się postacią czeskiej drużyny i obok Andoniosa Nikopolidisa został wybrany na najlepszego bramkarza imprezy. Na początku sezonu 2004–2005 został zawodnikiem Chelsea F.C.
W obronie grali – Zdeněk Grygera (24 lata, AFC Ajax) lub Martin Jiránek (25, Reggina Calcio), René Bolf (30), Tomáš Ujfaluši (26, Hamburger SV) oraz często atakujący Marek Jankulovski (27). Reprezentacja straciła w turnieju pięć goli i nierzadko były one wynikiem braku koncentracji u defensorów. Mimo to, czescy obrońcy wyrobili sobie markę solidnych i pracowitych. Po mistrzostwach Jankulovski przeszedł do A.C. Milan, a Bolf do francuskiego AJ Auxerre.
Brückner umiejętnie zmieścił w zespole dwóch liderów – kapitana drużyny Pavla Nedvěda (32, Juventus F.C.) i młodszego o osiem lat Tomáša Rosickiego (Borussia Dortmund). To oni najczęściej byli przy piłce i na ich barkach spoczywało zadanie konstruowania akcji zaczepnych. Tomáš Galásek (31, AFC Ajax) został przesunięty z obrony (jego miejsce zajął Grygera) na środek pola i w roli defensywnego pomocnika nie tylko rozbijał akcje rywali już na ich połowie, ale i włączał się do ataków. Suwerenem prawej flanki był doświadczony Karel Poborský (32, Sparta Praga). Trzykrotnie z ławki rezerwowych wchodził Vladimír Šmicer (31, ), podstawowy zawodnik w czasie Euro 1996.
Posiadanie takiego piłkarza jak Jan Koller (31, Borussia Dortmund) determinowało sposób atakowania. Dzięki ponad dwóm metrom wzrostu wygrywał on niemal wszystkie pojedynki główkowe, podając piłkę do parterów wbiegających z głębi pola. Rzadziej decydował się na samodzielne wykańczanie akcji, czego dowodem tylko dwie strzelone bramki. Obok niego występował Milan Baroš (23, Liverpool FC), który na portugalskich boiskach był w wysokiej formę i z pięcioma golami został królem strzelców turnieju. Dobrą dyspozycję prezentował również jego zmiennik Marek Heinz (27, Baník Ostrawa).
2008 rok – runda grupowa mistrzostw Europy
Reprezentacja Czech w eliminacjach do Euro 2008 grała w grupie D razem z Niemcami, Irlandią, Słowacją, Walią, Cyprem i San Marino. Zajęła w niej pierwsze miejsce z dorobkiem dwudziestu dziewięciu punktów po dziewięciu zwycięstwach, dwóch remisach i jednej porażce w dwunastu spotkaniach.
Na turnieju rozgrywanym w Austrii i Szwajcarii ekipa Karela Brücknera trafiła do grupy A razem z Portugalią, Turcją i współgospodarzem imprezy, Szwajcarią. Po jednym zwycięstwie (ze Szwajcarami 1:0), oraz dwóch porażkach (z Portugalczykami 1:3, oraz Turkami 2:3) zajęli ostatecznie trzecie miejsce z dorobkiem trzech punktów i odpadli z tych mistrzostw po fazie grupowej.
2012 rok – ćwierćfinał mistrzostw Europy
W eliminacjach do Euro 2012 podopieczni Michala Bíleka trafili do grupy I razem z Hiszpanią, Szkocją, Litwą i Liechtensteinem. Zajęli w niej drugie miejsce z trzynastoma punktami po czterech zwycięstwach, jednym remisie i trzech porażkach w ośmiu meczach. Oznaczało to konieczność grania w barażach o awans, w których to Czesi zmierzyli się z reprezentacją Czarnogóry. Po dwóch zwycięstwach (odpowiednio 2:0 i 1:0) awansowali oni do turnieju głównego.
Na Mistrzostwach Europy w Polsce i na Ukrainie reprezentacja Czech trafiła do grupy A razem z Rosją, Grecją i współgospodarzem imprezy Polską. Po dwóch zwycięstwach (z Grecją 2:1 i Polską 1:0), oraz jednej porażce (z Rosją 1:4) z sześcioma punktami na koncie zajęli pierwsze miejsce w grupie i awansowali do dalszej fazy turnieju. W ćwierćfinale spotkali się z reprezentacją Portugalii z którą przegrali 0:1 i odpadli z turnieju.
2016 rok – runda grupowa mistrzostw Europy
Czesi w eliminacjach do Euro 2016 grali w grupie A razem z Islandią, Turcją, Holandią, Kazachstanem i Łotwą. Zajęli w niej pierwsze miejsce z dwudziestoma dwoma punktami na koncie po siedmiu zwycięstwach, jednym remisie i dwóch porażkach w dziesięciu spotkaniach, co pozwoliło im na bezpośredni awans do turnieju finałowego.
Reprezentacja Czech na Mistrzostwach Europy we Francji grała w grupie D razem z Chorwacją, Hiszpanią i Turcją. Po jednym remisie (z Chorwacją 2:2), oraz dwóch porażkach (z Hiszpanią 0:1 i Turcją 0:2) Czesi z jednym punktem na koncie zajęli ostatnie miejsce w grupie i zakończyli swój udział w turnieju na fazie grupowej. Po tych mistrzostwach dotychczasowy trener Czechów Pavel Vrba zrezygnował z prowadzenia kadry i przeniósł się do Rosji gdzie został trenerem Anży Machaczkała. Jego następcą na tym stanowisku został Karel Jarolím.
W eliminacjach do Mundialu 2018 w Rosji Czesi zagrali w grupie C razem z Niemcami, Irlandią Północną, Norwegią, Azerbejdżanem i San Marino.

</doc>
<doc id="70995" url="https://pl.wikipedia.org/wiki?curid=70995" title="Reprezentacja Danii w piłce nożnej mężczyzn">
Reprezentacja Danii w piłce nożnej mężczyzn

Reprezentacja Danii w piłce nożnej () – męska drużyna sportowa piłki nożnej, reprezentująca Królestwo Danii w meczach i turniejach międzynarodowych, powoływana przez selekcjonera reprezentacji, w której mogą występować wyłącznie zawodnicy posiadający obywatelstwo duńskie. Za jej funkcjonowanie odpowiedzialna jest Duńska Unia Piłkarska (DBU). 
Od 1904 roku należy do FIFA, a od 1954 do UEFA.
Swoje domowe spotkania Duńczycy rozgrywają na stadionie Parken w Kopenhadze, należącym na co dzień do lokalnego klubu FC København. Selekcjonerem reprezentacji od 1 sierpnia 2020 jest Kasper Hjulmand.
Historia.
Reprezentacja Danii w Mistrzostwach Świata zadebiutowała dopiero w 1986 roku. W eliminacjach do tego turnieju zajęła ona pierwsze miejsce w swojej grupie eliminacyjnej (ZSRR, Szwajcaria, Irlandia, Norwegia) z dorobkiem jedenastu punktów. W Meksyku po zwycięstwach ze Szkocją (1:0), Urugwajem (6:1) i RFN (2:0) wyszła z pierwszego miejsca w swojej grupie z sześcioma punktami (za zwycięstwo przyznawano dwa punkty). W 1/8 finału Duńczycy ulegli Hiszpanom (1:5)i pożegnali się z turniejem.
Na awans do kolejnych mistrzostw świata musieli czekać 12 lat. W eliminacjach do francuskiego mundialu również zajęli oni pierwsze miejsce w swojej grupie eliminacyjnej (Chorwacja, Grecja, Bośnia i Hercegowina, Słowenia) z siedemnastoma punktami w ośmiu meczach. Na samym turnieju zagrali oni w grupie C razem z gospodarzem turnieju Francją, RPA, oraz Arabią Saudyjską. Po jednym zwycięstwie (z Arabią Saudyjską 1:0), jednym remisie (1:1 z RPA), oraz jednej porażce (z Francją 1:2) z czterema punktami awansowali oni z drugiego miejsca do 1/8 finału. W tej jazie rozgrywek spotkali się z reprezentacją Nigerii, którą pewnie pokonali (4:1). Następnie w ćwierćfinale los skojarzył ich z Brazylią, z którą Duńczycy przegrali (2:3) i odpadli z turnieju.
Cztery lata później Duńczykom udało się zakwalifikować na Mistrzostwa Świata w Korei i Japonii w 2002 roku. Znów okazali się oni bezkonkurencyjni w swojej grupie eliminacyjnej (Czechy, Bułgaria, Islandia, Irlandia Północna, Malta) zajmując w niej pierwsze miejsce z dwudziestoma dwoma punktami w dziesięciu spotkaniach. Na koreańsko-japońskich boiskach przyszło im grać w grupie A razem z Senegalem, Urugwajem i Francją. Zajęli w niej pierwsze miejsce z siedmioma punktami po dwóch zwycięstwach (z Urugwajem 2:1, oraz Francją 2:0) i jednym remisie (z Senegalem 1:1). Awansowali tym samym do 1/8 finału. W tej fazie rozgrywek trafili na reprezentację Anglii z którą przegrali 0:3 i odpadli z turnieju.
Ponownie udało im się awansować dopiero osiem lat później, na Mistrzostwa Świata 2010 w RPA. W swojej grupie eliminacyjnej (Portugalia, Szwecja, Węgry, Albania, Malta) znów zajęli pierwsze miejsce z dorobkiem dwudziestu jeden punktów po sześciu zwycięstwach, trzech remisach i jednej porażce w dziesięciu meczach.
Na mundialu w RPA Duńczycy trafili do grupy E razem z Holandią, Japonią i Kamerunem. Jednak po jednym zwycięstwie (z Kamerunem 2:1), oraz dwóch porażkach (z Holandią 0:2 i Japonią 1:3) z trzema punktami na koncie zajęli trzecie miejsce i odpadli z turnieju.
W eliminacjach do rosyjskiego czempionatu reprezentacja Danii grała w grupie E razem z Polską, Czarnogórą, Rumunią, Armenią i Kazachstanem. Zajęła w niej drugie miejsce z 20 punktami na koncie po sześciu zwycięstwach, dwóch remisach i dwóch porażkach. Dało jej to prawo gry w barażach o awans w których Skandynawowie trafili na ekipę Irlandii. Pierwszy mecz w Kopenhadze zakończył się bezbramkowym remisem. Drugi w Dublinie Duńczycy wygrali 5:1 co pozwoliło im awansować na mundial po raz pierwszy od 2010 roku. Na mistrzostwach 2018 w Rosji Duńczycy grali w grupie C razem z Francją, Australią i Peru. Po wygranej (1:0) z Peruwiańczykami i dwóch remisach (z Australią 1:1 i Francją 0:0) z pięcioma punktami zajęli drugie miejsce w grupie i awansowali do 1/8 finału. W tej fazie turnieju rywalem ekipy ze Skandynawii była reprezentacja Chorwacji. Duńczycy przegrali jednak to spotkanie dopiero po serii rzutów karnych 2:3 (po 90 minutach i dogrywce 1:1) i odpadli z turnieju.
Na Mistrzostwach Europy Duńczycy zadebiutowali w 1964 roku, zajmując w nich czwarte miejsce po przegranej z Węgrami (3:1) w dogrywce. Na występ w kolejnych musieli czekać 20 lat. W 1984 roku reprezentacja Danii osiągnęła półfinał tych rozgrywek, wygrywając najpierw dwa mecze w swojej grupie (z Jugosławią 5:0 i Belgią 3:2), w jednym ponosząc minimalną porażkę (0:1 z Francją). Później z kolei przegrywając z Hiszpanami dopiero po rzutach karnych stosunkiem 4:5.
Cztery lata później, choć awansowali oni na Euro 88 z pierwszego miejsca w swojej grupie eliminacyjnej (Czechosłowacja, Walia, Finlandia) to ich występ był wielkim rozczarowaniem. Zajęli oni ostatnie miejsce w grupie z zerowym dorobkiem punktowym po trzech spotkaniach i odpadli z turnieju.
W kolejnych eliminacjach, do Mistrzostw Europy 1992, Dania zajęła drugie miejsce w grupie za Jugosławią. Jednak w ramach sankcji ONZ, UEFA wykluczyła Jugosławią (za prowadzenie działań wojennych w Bośni) a jej miejsce zajęli Duńczycy. Piłkarze, których powołano z urlopów wywalczyli tytuł Mistrzów Europy, pokonując po drodze obrońców tytułu - Holendrów oraz Mistrzów Świata - Niemców.
Od tego czasu w mistrzostwach Europy Duńczycy tylko raz przebrnęli przez fazę grupową (w 2004 roku), osiągając w nich ćwierćfinał po zwycięstwie z Bułgarią (2:0) oraz dwóch remisach z Włochami (0:0) i Szwecją (2:2) w pierwszej fazie tych mistrzostw, oraz przegranej z Czechami (0:3). Trzykrotnie zaś kończyli na niej udział (1996, 2000, 2012), lub w ogóle nie kwalifikowali się do turnieju głównego (2008, 2016).
Piłkarze duńscy to również trzykrotni srebrni medaliści Letnich Igrzysk Olimpijskich z 1908, 1912, i 1960 roku oraz brązowi medaliści Letnich Igrzysk Olimpijskich z 1948 roku. To także zwycięzcy Pucharu Konfederacji z 1995 roku (w finale tych rozgrywek pokonali 2:0 Argentynę).
Skład.
"26 osobowa kadra na Mistrzostwa Europy 2020, które odbywają się w dniach 11 czerwca 2021–11 lipca 2021. Występy i gole aktualne na 13 czerwca 2021."
Mistrzostwa Świata w Piłce Nożnej 2022.
Dania zakończyła udział w turnieju na ostatnim miejscu w grupie.

</doc>
<doc id="70996" url="https://pl.wikipedia.org/wiki?curid=70996" title="Reprezentacja Anglii w piłce nożnej mężczyzn">
Reprezentacja Anglii w piłce nożnej mężczyzn

Reprezentacja Anglii w piłce nożnej – narodowy zespół piłkarzy nożnych Anglii, który obok reprezentacji Szkocji jest najstarszą drużyną narodową w piłce nożnej.
Początki.
Angielska reprezentacja narodowa zagrała swój pierwszy mecz 5 marca 1870 na Kennington Oval. Rywalem była Szkocja. Meczu tego nie uznaje się jednak za oficjalny, ponieważ zespół przeciwników nie był oficjalną reprezentacją swego kraju, a drużyną złożoną ze Szkotów mieszkających w Londynie lub jego okolicach. Mecz ten zakończył się remisem 1:1. Później Anglicy grali jeszcze cztery spotkania z reprezentacją londyńskich Szkotów, trzy razy wygrywając i raz remisując. Po jakimś czasie Football Association zdecydował się zorganizować w pełni profesjonalny mecz. Rywalem znów była Szkocja, tym razem złożona ze Szkotów mieszkających w swoim kraju. Sędzią również był Szkot – William Keay, a samo spotkanie odbyło się w Glasgow. Anglicy wyszli na mecz w ustawieniu 2-1-7, Szkoci – 2-2-6, jednak mimo ofensywnej taktyki mecz ten zakończył się bezbramkowym remisem.
Zawodnicy, którzy zadebiutowali tym meczem w reprezentacji, nie grywali w niej później zbyt często. Pierwsze spotkanie było jednocześnie ostatnim dla Barkera, Maddisona, Brockbanka, Clegga, Smitha i Morice’a. Jeszcze jedno zagrali później Greenhalgh, de Courtenry Welch, Maynard i kapitan Ottoway. Dwa mecze więcej zaliczył Charles Chenery.
Szkoci byli jedynymi rywalami Anglików przez kolejne sześć lat. Spotkania rozgrywano na przemian w obu krajach. Bilans tych gier to 1 zwycięstwo Anglii, 1 remis i 4 porażki, bramki – 10 – 19. Szczególnie bolesnym ciosem był mecz z 2 marca 1878, kiedy "Armia Tartanu" pokonała "Lwy Albionu" 7:2. Była to największa porażka Anglików do meczu z Węgrami w Budapeszcie 23 maja 1954.
Drugim w historii rywalem Anglików była Walia. Mecz z nią odbył się w sobotę, 18 stycznia 1879. Spotkanie to zakończyło się wygraną Anglii 2:1, aczkolwiek gra trwała tylko godzinę, gdyż w związku z gęstymi opadami śniegu kapitanowie obu reprezentacji (ze strony Anglii był to Arthur William Cursham, kapitan walijski nie jest znany) ustalili, że połowy będą trwać nie trzy, a dwa kwadranse.
Skład Anglii w tym meczu był następujący: 1 Anderson – 2 Bury, 3 Wilson – 4 Bailey, 5 Clegg – 6 Parry, 7 Sorby, 8 Crusham, 9 Wace, 10 Mosforth, 11 Whitfield. Gole dla Anglii zdobyli Herbert Whitfield i Thomas Sorby.
Od tego czasu Anglicy rozgrywali mecze na przemian z Walią i Szkocją, aż do 18 lutego 1882, kiedy zmierzyli się z Irlandią. Był to jednocześnie pierwszy mecz międzypaństwowy Irlandczyków. Anglicy odnieśli zwycięstwo 13:0, co pozostaje do dziś ich najwyższym zwycięstwem. Jest to też najwyższa porażka Irlandii Północnej w dziejach.
Te cztery drużyny z Wysp Brytyjskich grały ze sobą od tej pory przez dwa lata regularne sparingi. W 1884 rozgrywki sformalizowano i w ten sposób powstały British Home Championship. Wiązało się to z powołaniem do życia International Football Association Board – organizacji, która do dziś zajmuje się regulacją przepisów gry w piłkę nożną.
British Home Championship.
British Home Championship, czyli, jak można przetłumaczyć tę nazwę – Brytyjskie Domowe Mistrzostwa – były rozgrywkami między Anglią, Szkocją, Walią i Irlandią. Grano systemem ligowym, bez rewanżów. Swój pierwszy start w turnieju Anglicy rozpoczęli dobrze – od wygranej 8:1 z najsłabszą z drużyn – Irlandią, jednak porażka 0:1 ze Szkotami 15 marca 1884 (katem Anglików okazał się John Smith) rozwiała ich marzenia o tryumfie w zawodach. Na pocieszenie zostało zwycięstwo 4:0 nad Walią.
W pierwszych rozgrywkach Anglicy byli w cieniu Szkotów – w 1884 i 1885 zajęli drugie miejsce, za swoimi sąsiadami z północy. W 1886 "Lwy Albionu" w końcu wygrały, jednak – ex aequo ze Szkotami. Na pierwszy samodzielny tytuł musieli Anglicy czekać do 1888, jednak wygrali go w bardzo dobrym stylu – trzy zwycięstwa (w tym 5:0 ze Szkocją) i zero porażek. Potem przyszedł kolejny suchy rok i drugie miejsce za Szkocją, następnie ponowne podzielenie się zwycięstwem z "Armią Tartanu" i trzy samodzielne tryumfy z rzędu (1891, 1892 i 1893).
Turnieje te były w zasadzie wzajemną rywalizacją Szkocji i Anglii o prymat na Wyspach. Pozostałe drużyny stały w ich cieniu i jedynie kibicowały bądź jednym, bądź drugim. Dopiero w 1903 mistrzostwo zdobyła Irlandia, ale nie był to tytuł wywalczony samodzielnie, a razem ze wspomnianymi już drużynami. Do tej wszakże edycji Anglia nie przegrała z żadnym innym niż Szkocja rywalem i tylko sześć razy zremisowała (z czego pięć z Walią i tylko raz z Irlandią). Do 1903 r. tylko dwukrotnie drugie miejsce udało się zająć Walijczykom. Po tym sezonie zresztą wielkiej rewolucji nie było. Pierwszy mecz z reprezentacją inną niż Szkocja, Anglicy przegrali dopiero w 1913 roku, kiedy ich pogromcami okazali się Irlandczycy. Mimo to Anglicy wygrali te rozgrywki, wyższość Irlandii uznając dopiero rok później, w ostatnich zawodach rozgrywanych przed Wielką Wojną. Bilans mistrzostw do roku 1914 włącznie był zresztą bardzo korzystny dla "Lwów Albionu" – na 30 rozegranych turniejów tryumfowali w 19, z czego jednak 6 razy wspólnie. Dla porównania – Szkocja tryumfowała szesnastokrotnie (6 wspólnie), Irlandia dwukrotnie (1 wspólnie), a Walia – tylko raz.
Godnym uwagi jest fakt, że w 1908 roku (od 6 do 13 czerwca) Anglicy po raz pierwszy rozegrali mecze z drużynami spoza Wysp. Rywalami były reprezentacje CK Monarchii – Austria, Węgry i Czechy. Spotkania rozgrywano w Wiedniu, Budapeszcie i Pradze a "Trzy Lwy" pokonały wszystkich oponentów. Austriaków 6:1 i 11:1, Węgrów 7:0, a Czechów "tylko" 4:0. Anglicy w meczach tych grali mniej więcej równym składem. Horace Bailey, Bob Crompton, Ben Warren, Billy Wedlock, Robert Hawkes, Jock Rutherford, James Windridge, Arthur Bridgett i Vivian Woodward zagrali we wszystkich czterech spotkaniach. Ten ostatni pełnił w nich również funkcję kapitana. Jednocześnie spotkanie z Czechami było ostatnim w kadrze dla Baileya, Hawkesa, Rutherforda oraz Watty’ego Corbetta. James Windridge który zagrał później jeszcze raz, strzelił w tym meczu ostatniego gola dla reprezentacji.
W 1909 Anglicy zorganizowali kolejny wyjazd na kontynent, ponownie do Austro – Węgier. Zmierzyli się w trzech meczach z Węgrami (dwukrotnie) i Austriakami, ze wszystkich tych potyczek wychodząc zwycięsko, strzelając 20 bramek, a tracąc tylko pięć. Potem, do wybuchu wojny grali mecze wyłącznie w ramach British Home Championship.
Lata międzywojenne.
I wojna światowa dobiegła końca 11 listopada 1918, ale Anglicy swój pierwszy mecz rozegrali prawie rok później. 25 października, inaugurując kolejną edycję British Home Championship zremisowali z Irlandią 1:1, choć prowadzili już od 30 sekundy spotkania (gola zdobył Jack Cock). Późniejszy przebieg rozgrywek również był średnio udany – klęska 1:2 z Walią i szczęśliwe zwycięstwo 5:4 nad Szkocją (do przerwy "Armia Tartanu" prowadziła 4:2) pozwoliło "Synom Albionu" na zajęcie, ex aequo z ostatnim rywalem, drugiego miejsca.
Powojenne mistrzostwa były dla "Trzech Lwów" zdecydowanie mniej udane niż te sprzed 1914: pierwszy raz wygrali dopiero w 1927, i to nie samodzielnie (razem ze Szkocją), zaś pierwszy samodzielny tytuł wywalczyli dopiero trzy lata później. Później "tłuste lata" przychodziły jeszcze w 1932 i 1938. Trochę mniej udane były edycje 1931, 1935 i ostatnia przed wojną, kiedy tryumfowali wspólnie ze Szkocją (1931, 1935, 1939) bądź Walią (1939).
W dwudziestoleciu międzywojennym Anglicy grali natomiast coraz więcej meczów na kontynencie. Pierwszy miał miejsce 12 lat po ostatniej ich wizycie w Europie, 21 maja 1921. Rywalem była Belgia, a mecz odbył się w Brukseli. "Lwy Albionu" wygrały bez większych problemów 2:0, choć mogły zdobyć jeszcze jednego gola – George Wilson spudłował karnego. O tym, że Anglicy nie darzyli rywala zbyt wielką estymą, może świadczyć fakt, że dla siedmiu graczy – Howarda Bakera, Jacka Forta, Alberta Reada, Percy’ego Bartona, Archibalda Rawlingsa, Jimmy’ego Seeda i George’a Harrisona – był to dopiero pierwszy mecz w narodowych barwach. Oprócz Seeda i Bartona zakończył też on karierę reprezentacyjną tych piłkarzy, bądź był dla nich przedostatnim. W rewanżu, który odbył się niecałe dwa lata później – 19 marca 1923 na Wembley Anglicy potwierdzili swoją wyższość nad "Czerwonymi Diabłami", wygrywając aż 6 do 1. Gole zdobyli Kenneth Hegan (dwa), David Mercer (jedyne trafienie w barwach narodowych), Henry Chambers, Norman Bullock i wspominany wcześniej Jimmy Seed. Belgowie odpowiedzieli trafieniem Honoré Vlamincka w 16 minucie.
Kolejnymi rywalami z kontynentu byli Francuzi (10 maja 1923, ograni przez Anglików 4:1) i dwukrotnie Szwedzi (21 maja 1923, Sztokholm, 4:2 dla Anglii i 23 maja, w tym samym miejscu, 3:1 dla Anglii). Pierwszy remis z drużyną spoza wysp odnotowali Anglicy jesienią 1923. Rywalem byli znów Belgowie, którym nawet udało się wyjść w tym meczu na prowadzenie. Kolejne mecze z europejskimi drużynami kończyły się jednak ponownie zwycięstwami Anglików. Wspaniałą, trwającą pięć lat, passę (3:1, 3:2, 6:0, 5:1 i 4:1 z Francją, 4:0, 5:3, 9:1, 3:1 i 5:1 z Belgią oraz 5:2 z Luksemburgiem) przerwali dopiero Hiszpanie, którzy 15 maja 1929 pokonali Anglię 4:3, po dwóch golach Gaspara Rubio i jednym Jaime Lazcano i Severino Goiburu. Dwa lata później Anglicy zrewanżowali się jednak niemiłosiernie – wygrali na Highbury aż 7:1, a rangę zwycięstwa zwiększa fakt, iż hiszpańskiej bramki bronił Ricardo Zamora, uważany podówczas za jednego z lepszych golkiperów na świecie.
Godnym uwagi jest fakt, że dobre wyniki z reprezentacjami z kontynentu nie szły w parze z dobrą grą przeciw "Home Nations" – Anglicy w tym okresie wielokrotnie przegrywali ze wszystkimi tymi drużynami, w tym, aż 1:5 ze Szkocją, 31 marca 1928.
W roku 1930 odbyły się pierwsze mistrzostwa świata. Anglicy dostali na nie zaproszenie, odmówili jednak gry. Podobnie postąpili w roku 1934, i jakby na potwierdzenie swojej wyższości pięć miesięcy po tym turnieju pokonali zdobywców tytułu – Włochów 3:2, do 58 minuty prowadząc 3:0. Mecz ten przeszedł do historii pod nazwą Bitwa na Highbury – już w pierwszej minucie Włoch Luisito Monti złamał nogę, co zaowocowało grą mistrzów świata w dziesiątkę (regulamin nie dopuszczał podówczas zmian). Chwilę później włoski bramkarz, Carlo Ceresoli sfaulował w polu karnym Teda Drake’a, jednak obronił egzekwowany przez Erica Brooka rzut karny. Jeszcze przed przerwą Edris Hagpood złamał nos, Eric Brook ramię, Raymond Bowden doznał urazu kostki, John Barker ręki, a Ted Drake rozciął sobie nogę. Hagpood wspominał później, że był to najgorszy mecz w jego życiu. Trzy lata później Anglicy pokonali również wicemistrzów świata, Czechosłowaków 5:4.
W międzyczasie miało miejsce inne historyczne wydarzenie – 17 kwietnia 1937, w przegranym 1:3 meczu ze Szkocją w Glasgow "Synowie Albionu" po raz pierwszy zagrali z numerami na plecach. Jednocześnie w meczu tym padł niepobity do dziś rekord widzów na meczu piłki nożnej w Europie – 149 547.
14 maja 1938 r. (dwa miesiące po anchlussie Austrii) doszło do jednego z najbardziej haniebnych momentów w historii angielskiej piłki nożnej. Przed meczem z Niemcami, na prośbę angielskiego ambasadora w Berlinie, piłkarze „Trzech Lwów” unieśli ręce w hitlerowskim pozdrowieniu w kierunku loży honorowej, na której zasiadali m.in. Rudolf Hess, Joseph Goebbels i Joachim von Ribbentrop. Sam mecz Anglicy wygrali 6:3, po bramkach Bastina, Robinsona (dwie), Broome’a, Matthewsa i Gouldena. Niemcy odpowiedzieli trafieniami Gellescha, Gauchela i Pessera.
Dwadzieścia dni po tym meczu we Francji rozpoczęły się kolejne mistrzostwa świata (zwyciężyły, podobnie jak przed czterema laty, Włochy). Anglicy ponownie odmówili przyjazdu i ponownie po jakimś czasie zmierzyli się z mistrzem. Tym razem padł remis 2:2, a Anglicy uznali, iż winę za to ponosi fatalne sędziowanie niemieckiego arbitra.
W międzyczasie, 26 października 1938, dla uczczenia 75. rocznicy powstania Football Association "Trzy Lwy" rozegrały mecz z "Jedenastką FIFA". Anglicy wystąpili w składzie: 1. Victor Woodley – 2. Bert Sportson, 3. Edris Hapgood (k) – 4. Ken Willingham, 5. Stan Cullis, 6. Wilf Copping – 7. Stanley Matthews, 8. Willie Hall, 9. Tommy Lawton, 10. Len Goulden, 11. Walter Boyes. Vittorio Pozzo, dwukrotny mistrz świata z drużyną Italii, mianowany trenerem Jedenastki FIFA ustawił natomiast swój zespół następująco: 1. Aldo Olivieri – 2. Alfredo Foni, 3. Pietri Rava – 4. Andreas Kupfer, 5. Michele Andreolo, 6. Albin Kitzinger – 7. Alfred Aston, 8. Raimond Braine (k), 9. Silvio Piola, 10. Gyula Zsellenger, 11. Arne Brustad. Po golach Halla (20'), Lawtona (39') i Gouldena (73') Anglicy wygrali spotkanie 3:0.
Ostatni mecz przed II wojną światową Anglicy rozegrali 24 maja 1939 z Rumunią w Bukareszcie. Wygrali go 2:0, a gole strzelili Len Goulden i Donald Welsh. Dla obu były to ostatnie bramki dla reprezentacji, a mecz był ostatnim w narodowych barwach. Po wybuchu wojny rozgrywki piłkarskie na Wyspach zredukowano, bądź zlikwidowano całkowicie. Reprezentacja miała zagrać ponownie dopiero po zakończeniu konfliktu. Warto nadmienić, że od 1872, aż do ostatniego przedwojennego meczu Anglia nie miała trenera. Dwukrotnie próbowano powierzyć komuś tę funkcję, jednak ani Herbert Chapman, ani Thomas Whittaker nie wywiązali się z tego zadania. Na pierwszego trenera Anglia musiała poczekać do okresu powojennego.
Lata 1946–1962. Czas Winterbottoma.
Po przedwojennych próbach powierzenia kadry Chapmanowi i Whittakerowi, w 1946 Football Association mianował trenerem odpowiedzialnym za grę Anglii trzydziestotrzyletniego Waltera Winterbottoma. Młody szkoleniowiec, w przeciwieństwie do swoich utytułowanych poprzedników przyjął propozycję. Pracę z kadrą rozpoczął od efektownego zwycięstwa nad Irlandią Północną 7:2. Pierwszą porażkę pod wodzą Winterbottoma Anglicy ponieśli 18 maja 1947, w spotkaniu ze Szwajcarią. Gola w 27. minucie zdobył Jacques Fanton i rezultat 1:0 dla Helwetów utrzymał się już do końca. Jednocześnie Anglia pod wodzą nowego trenera zdobyła dwa Mistrzostwa Brytyjskie – w 1947 i 1948. Dopiero w 1949 uznała wyższość Szkotów, zadowalając się drugim miejscem.
Prawdziwym sprawdzianem dla najstarszej piłkarskiej reprezentacji świata miały być jednak dopiero mistrzostwa świata, na które tym razem przyjęli zaproszenie. Ponieważ chęć gry zgłosiło ponad 16 drużyn, konieczne stało się rozegranie eliminacji. FIFA zdecydowała, że rolę kwalifikacji dla Anglii, Szkocji, Walii i Irlandii Północnej spełniać będzie British Home Championship 1950. Premiowane awansem miały być dwa pierwsze miejsca i od początku stało się jasne, że są one zarezerwowane dla Anglików oraz Szkotów. Ci drudzy rozpoczęli zawody od gładkiego zwycięstwa 8:2 z Irlandczykami, 1 października 1949. Anglicy odpowiedzieli nieco mniej efektownym (4:1) rozbiciem Walii dwa tygodnie później, na Ninian Park w Cardiff. W drugiej kolejce drużyny faworytów również nie zawiodły. Szkocja pokonała Walię, a Anglia Irlandię i obie kadry zapewniły sobie awans na mistrzostwa. Jednak prezes Scottish FA zapowiedział, iż jego drużyna zagra w Brazylii, tylko, jeśli wygra British Home Championship. W przeciwnym razie Szkoci zbojkotują rozgrywki. O ich wejściu decydowała więc ostatnia kolejka. Długo utrzymywał się bezbramkowy remis, dający obu drużynom pierwsze miejsce (zgodnie z ówczesnym regulaminem o kolejności decydowały wyłącznie punkty), jednak w 63. minucie Roy Bentley zdobył gola dla Anglii i ich północni sąsiedzi nie pojechali do Brazylii. Co ciekawe, same mistrzostwa były imprezą bojkotów – oprócz Szkotów gry odmówiły także zakwalifikowane Indie i Turcja. Miejsce Szkotów i Turków zaproponowano Francuzom i Portugalczykom, jednak i oni nie pojechali na Mundial.
Mistrzostwa świata w 1950.
Anglicy jechali na mistrzostwa jako jeden z kandydatów do złota. Sami Anglicy również święcie w to wierzyli. Przybyli do Brazylii z pompą godną mistrzów – jako jedni z niewielu samolotem, do tego specjalnie wynajętym. Samolot ten woził ich również między miastami, w których rozgrywali spotkania (rzecz niespotykana nawet dzisiaj, gdy reprezentacje podróżują głównie autokarami). Rozgrywki rozpoczęli od meczu z Chile. Było to ich pierwsze spotkanie z drużyną spoza Europy. Anglicy wygrali 2:0 i z optymizmem przystępowali do spotkania z USA. 29 czerwca o 18:00 obie jedenastki wybiegły na boisko. Przed meczem nikt nie dawał amerykańskim amatorom zbyt wielkich szans. Jednak w 38. minucie, po golu Joe Gaetjensa Ameryka objęła prowadzenie i nie oddała go aż do końca. Anglicy mieli okazję wyrównać, jednak Stan Mortensen nie wykorzystał karnego. Porażka w meczu nazwanym "Cudem na trawie" wywołała burzę w Ojczyźnie Futbolu – gdy Reuters wysłał do Londynu komunikat „Anglia – USA 0:1”, wielu ludzi uznało, iż w wiadomości tej zgubiono jedynkę i „powinno być” 10:1. Kiedy potwierdzono klęskę Anglików "Daily Herald" zamieścił na pierwszej stronie słynny nekrolog: "Zawiadamia się wszystkich pogrążonych w żałobie kibiców, że dnia 29 czerwca 1950 umarł futbol angielski." Zaś jeden z angielskich piłkarzy, Wilf Mannion, powiedział po meczu, że był on "straszno-śmieszny" i zadał retoryczne pytanie, czy mogą go powtórzyć.
Mimo to, Anglicy mieli jeszcze szanse na awans, pod warunkiem, że w ostatnim meczu turnieju pokonali by Hiszpanów przynajmniej 4:0. Jednak, mimo wzmocnienia, już wtedy słynnym Stanleyem Matthewsem, Anglia przegrała ponownie 0:1, po bramce Telmo Zarry zwanego "Fruwającym Baskiem". Tak oto Walter Winterbottom i jego podopieczni, typowani do medalu, wracali do domu po pierwszej rundzie.
Weltmeisterschaft 1954.
Po fatalnie zakończonych mistrzostwach świata czarę goryczy angielskich piłkarzy i kibiców przelały British Home Championship 1951 – mimo zwycięstw nad Irlandią (4:1) i Walią (4:2), 14 kwietnia w meczu na Wembley Szkoci zrewanżowali się za porażkę w eliminacjach Mundialu wygrywając 3:2. Anglia musiała zadowolić się drugim miejscem. Nieco lepiej było rok później – Anglicy wygrali ex aequo z Walią – i w 1953 – tryumfowali wspólnie ze Szkocją. British Home Championship 1954, podobnie jak edycja sprzed czterech lat, spełniały rolę eliminacji mistrzostw świata, które tym razem miały odbyć się w Szwajcarii. W tych rozgrywkach Anglicy wygrali wszystkie trzy mecze (4:1 z Walią, 3:1 z Irlandią Północną i 4:2 ze Szkocją) i awansowali na mistrzostwa z pierwszego miejsca w grupie.
Przed mistrzostwami Anglicy rozegrali kilka sparingów. W tym między innymi rewanż z Węgrami (w pierwszym meczu na Wembley było 6:3 dla Madziarów, którzy byli wówczas jedną z najlepszych drużyn świata). Na Nepstadionie w Budapeszcie Węgrzy wygrali aż 7:1, co jest do dzisiaj największą porażką Anglików w historii. Był to ostatni mecz Anglii przed Weltmeisterschaft.
Na mistrzostwach Anglików wylosowano do grupy 4, razem z Włochami, Szwajcarią i Belgią. Byli tam, obok Italii, drużyną rozstawioną. Organizatorzy wprowadzili zaś przepis, że drużyny rozstawione nie grają ze sobą, a jedynie z drużynami nie rozstawionymi i mecz, mimo że jest w grupie – nie może zakończyć się remisem, chyba że rezultat taki utrzyma się do końca dogrywki. Zgodnie z tymi zasadami Anglia zagrała jedynie z Belgią i Szwajcarią. W pierwszym meczu miała miejsce omówiona już sytuacja z remisem. Do 90 minuty było 3:3. Tuż po rozpoczęciu dogrywki strzał Nata Lofthouse’a dał Anglikom prowadzenie, jednak w 93. minucie wyrównał samobójczym trafieniem Jimmy Dickinson i taki rezultat utrzymał się do końca. Był to pierwszy mecz Anglików, w którym o losach spotkania decydowała dogrywka. W drugim meczu Anglia pokonała, bez większych problemów, gospodarzy 2:0 i wyszła z grupy na pierwszym miejscu (3 punkty, bramki: 6-4). W ćwierćfinale jej rywalem byli aktualni mistrzowie świata – Reprezentacja Urugwaju. Anglicy przegrali jednak z podopiecznymi trenera Lopeza 2:4 (gole strzelali: Nat Lofthouse , Tom Finney – Borges , Obdulio Varela , Juan Schiaffino i Javier Ambrois ). Anglia, znów przed mistrzostwami wymieniana w gronie faworytów, znów nie dotarła nawet do fazy medalowej, choć tym razem przynajmniej wyszła z grupy. Szczególnie zawiódł Stanley Matthews – zawodnik nie pokazał nic wielkiego ani w Brazylii, ani w Szwajcarii. I trudno usprawiedliwić to wiekiem piłkarza (35 i 39 lat) – najlepszym piłkarzem Europy został w wieku lat 41, a w Anglii odebrał podobną nagrodę jako czterdziestoośmiolatek.
Världsmästerskapet 1958.
Po kolejnych nieudanych mistrzostwach Anglikom na pocieszenie zostało pięć, odniesionych jeden po drugim, tryumfów w British Home Championship. Edycje 1955 i 1957 wygrywali samodzielnie, w 1956 tryumfowali obok wszystkich pozostałych uczestników, a w 1958 zwyciężyli razem z Irlandczykami.
W międzyczasie Anglicy rozpoczęli grę w eliminacjach do szwedzkich mistrzostw świata. Po raz pierwszy w historii angielskich startów rozdzielono kwalifikacje od Mistrzostw Brytyjskich. Anglicy trafili do grupy 1, razem z Irlandią i Danią. Obie reprezentacje nie były wówczas zbyt dobre – Dania odnosiła sukcesy głównie w piłce amatorskiej, na Olimpiadach i to przeważnie jeszcze przed wojną (ich ostatnim sukcesem był brąz na Olimpiadzie w 1948). Irlandia nie notowała żadnych sukcesów. Eliminacje rozpoczęli Anglicy późną jesienią 1956 – 5 grudnia podjęli Duńczyków w Wolverhampton i pokonali ich 5:2 po hat tricku Tommy’ego Taylora i dwóch golach Duncana Edwardsa. Rywale odpowiedzieli dwoma golami Ove Nielsena. Dzięki wysokiej wygranej Anglicy objęli prowadzenie w grupie eliminacyjnej, wyprzedzając dotychczasowego lidera, Irlandię, lepszym stosunkiem bramek. Kolejny mecz "Synowie Albionu" grali dopiero po pół roku. Rywalem była drużyna Irlandii. W meczu na Wembley, 8 maja 1957, Anglicy rozbili swoich przeciwników 5:1. Znów hat trick zaliczył Tommy Taylor. Dwa gole dorzucił John Atyeo, a Irlandczycy odpowiedzieli golem Dermonta Cubrisa. Tydzień po tym meczu, Anglicy pojechali do Kopenhagi na rewanż z Danią. Na boisku rywala wygrali 4:1 po dwóch golach Tommy’ego Taylora i jednym Johnny’ego Haynesa i Johna Atyeo. Dla Danii bramkę zdobył John Jensen. Anglii do awansu wystarczył już tylko remis, Irlandia potrzebowała dwóch zwycięstw, aby doszło do spotkania barażowego, a Dania straciła możliwość wyjazdu na mistrzostwa. Rewanż z Irlandią, na stadionie Dalymount Park w Dublinie początkowo układał się po myśli graczy z Zielonej Wyspy. Po golu Alfa Ringsteada w trzeciej minucie przedłużyli swoje szanse na awans. Jednak w ostatniej minucie spotkania John Atyeo wyrównał i Anglia zakwalifikowała się do mistrzostw. Irlandczykom pozostał mecz z Danią, który wygrała 2:0 i zajęła ostatecznie drugie miejsce w grupie. Duńczycy, bez zwycięstwa, musieli zadowolić się ostatnią pozycją.
Przed mistrzostwami Anglicy rozegrali, nie licząc meczów w British Home Championship, kilka spotkań towarzyskich. Pokonali w nich Francję 4:0,Portugalię 2:1, przegrali z Jugosławią 0:5 i zremisowali 1:1 ze Związkiem Radzieckim.
Te ostatni rywal był jednocześnie pierwszym na mistrzostwach świata. Podobnie jak w sparingu, tak i tu padł remis, z tym, że 2 do 2. Sowieci, po bramkach Nikity Simoniana i Aleksandra Iwanowa prowadzili już dwa do zera, ale gol Dereka Kevana w 66 i wykorzystany przez Toma Finneya karny w 85 minucie pozwoliły Anglikom zremisować. Oprócz wspomnianych już zespołów w Grupie 4 grały także Brazylia i trzecia drużyna poprzednich mistrzostw, Austria. Zarówno z "Canarinhos", jak i podopiecznymi Karla Augauera Anglicy zremisowali, odpowiednio – bezbramkowo i 2:2. Po trzech meczach mieli na koncie 3 punkty i bramki 4:4. Tyle samo co Sowieci. Obie drużyny zajmowały ex aequo drugie miejsce (pierwsza była Brazylia, ostatnia Austria). Oznaczało to konieczność rozegrania barażu o wyjście z grupy. Mecz, który odbył się 17 czerwca wygrał ZSRR 1:0, po golu Anatolija Iljina. Drugi z trzech mundiali na których grali, kończyli Anglicy już po pierwszej rundzie. Na pocieszenie został im fakt, że jako jedyna drużyna na całym turnieju potrafili nie przegrać z późniejszym tryumfatorem – Brazylią.
Campeonato Mundial de Fútbol 1962.
Po kolejnych mistrzostwach świata, na których Anglia spisała się poniżej oczekiwań, ponownie na pocieszenie pozostawała walka o tytuł najlepszej drużyny na wyspach. Anglicy rozpoczęli ją od remisu 3:3 z Irlandią Północną, i tak jak punktami w tym meczu, tak podzielili się mistrzostwem w całym turnieju. W edycji 1960 zwyciężyli ponownie, tym razem wspólnie ze Szkocją i Walią. W 1961 tryumfowali samodzielnie.
W międzyczasie, w roku 1960, odbyły się pierwsze Mistrzostwa Europy, jednak Anglia nie wyraziła chęci gry. Przystąpiła natomiast do swoich czwartych już eliminacji mistrzostw świata, które miały odbyć się w Chile. Anglików wylosowano do grupy z Luksemburgiem i Portugalią, a zatem podobnie jak w kwalifikacjach do poprzedniego mundialu – mieli się zmierzyć z drużynami raczej słabymi. "Trzy Lwy" zainaugurowały rozgrywki (był to jednocześnie pierwszy mecz Grupy 6) 19 października 1960, meczem z Luksemburgiem, w mieście Luksemburg, czyli na terenie rywala. Anglicy wygrali bez problemu 9:0, po trzech golach Bobby’ego Charltona i Jimmy’ego Gravesa, dwóch Bobby’ego Smitha oraz jednym Johnny’ego Haynesa. Po meczu tym Anglia objęła prowadzenie w grupie, którego nie oddała już do końca eliminacji, mimo zimnego prysznicu, jakim był kolejny mecz z Portugalią, w którym Anglicy przegrywali od 59 minuty 0:1, by, dzięki bramce Rona Flowersa w 82. minucie uratować remis. W rewanżach Wyspiarze pokonali 28 września 1961 Luksemburg 4:1 i miesiąc później Portugalię, która po porażce z Luksemburgiem miała już tylko prowizoryczne szanse na awans, 2:0. Czwarte z rzędu eliminacje mistrzostw świata kończyli Anglicy na pierwszym miejscu w swojej grupie.
Na chilijskim mundialu Anglików wylosowano do Grupy D, razem z Węgrami, Argentyną i Bułgarią. Na otwarcie Wyspiarze przegrali z Madziarami 1:2 i zanosiło się na kolejne mistrzostwa, z którymi przedwcześnie się pożegnają. Później przyszło jednak zwycięstwo 3:1 z Argentyną po golach Flowersa, Charltona i Graevesa i bezbramkowy remis z Bułgarią. Dzięki lepszemu bilansowi bramek Anglia wyprzedziła Argentynę i z drugiego miejsca awansowała do ćwierćfinału. W nim trafiła na zwycięzcę grupy C – Brazylię. Anglicy przegrali 1:3, po dwóch golach Garrinchy i jednym Vavy, na który odpowiedzieli golem Hitchensa, dla którego była to ostatnia bramka, jak i ostatni mecz w reprezentacji. Anglia, po raz drugi w historii, kończyła udział w mistrzostwach świata na ćwierćfinale.
Po Mundialu Anglicy rozpoczęli eliminacje do Mistrzostw Europy. Zremisowali 1:1 z Francją (ostatniego gola w reprezentacji zdobył w nim z rzutu karnego Ron Flowers). Przystąpili też do gry w British Home Championship 1963. Na początek zwyciężyli z Irlandią Północną 3:1, 20 października 1962. Miesiąc później na Wembley rozbili natomiast Walię 4:0. Po meczu tym, z roli selekcjonera, z bliżej nieznanych powodów, zrezygnował Walter Winterbottom. Prowadził on Anglię w 139 meczach międzypaństwowych, z których 78 jego podopieczni wygrali, 33 remisowali i 28 razy schodzili z murawy pokonani. Kierowani przez Winterbottoma Anglicy strzelili 383 bramki, a stracili 196. Do sukcesów tego szkoleniowca można zaliczyć czterokrotny awans na mistrzostwa świata i trzynaście tryumfów w British Home Championship. Często jednak krytykuje się go za to, że nigdy nie zdobył razem z "Ojcami Futbolu" piłkarskiego mistrzostwa świata. Warto nadmienić, że prowadzenie reprezentacji Anglii było jedyną posadą trenerską w całym życiu Winterbottoma.
Lata 1962–1974. Złota era Alfa Ramseya.
Jeszcze przed rezygnacją Winterbottoma, 25 października 1962, FA na jego następcę wyznaczył czterdziestodwuletniego szkoleniowca Ipswich Town, Alfa Ramseya. Na początek musiał dokończyć eliminacje Mistrzostw Europy i British Home Championship. I tu, i tu zawiódł. Mecz z Francją, zresztą swój pierwszy na stanowisku trenera, przegrał aż 2:5, co oznaczało odpadnięcie z eliminacji. W British Home Championship Anglia zajęła natomiast drugie miejsce, przegrywając w decydującym meczu ze Szkocją 1:2. Nieco lepiej było w następnym roku, gdy razem ze swoimi pogromcami z 1963 i Irlandczykami z północy sięgnęli po zwycięstwo w turnieju. W edycjach 1965 i 1966 przyszedł czas na pierwsze samodzielne tryumfy Anglików pod wodzą nowego trenera.
Po odpadnięciu z eliminacji Mistrzostw Europy Anglicy zajęli się przygotowaniami do mistrzostw świata. Tym razem nie musieli się kwalifikować, ponieważ miały one zostać rozegrane w ich kraju. Decyzję taką FIFA podjęła już w sierpniu 1960, na kongresie w Rzymie. Anglicy w wyścigu o organizację wyprzedzili Hiszpanów (na pocieszenie została im organizacja Euro 1964) i RFN. W charakterze przygotowań (oprócz meczów w British Home Championship), w terminach gdy inni rozgrywali mecze kwalifikacyjne, Anglicy grali spotkania towarzyskie.
Pierwsze z nich miały miejsce jeszcze przed rozpoczęciem eliminacji, tuż po przegraniu kwalifikacji do Mistrzostw Europy, w 1963. Anglia grała kolejno z Brazylią (remis 1:1), Czechosłowacją (zwycięstwo 4:2), NRD (zwycięstwo 2:1), Szwajcarią (zwycięstwo 8:1). W spotkaniach tych jedne z pierwszych występów w kadrze zaliczyli Gordon Banks, później podstawowy bramkarz reprezentacji czy Bobby Moore, jej wieloletni kapitan (w meczu z Czechosłowacją ubrał po raz pierwszy opaskę kapitańską).
Również w 1963 roku, 23 października, na Wembley, z okazji setnej rocznicy powstania FA odbył się mecz Anglia kontra "reszta świata". Anglia zagrała w tym meczu następującym składem: 1 Gordon Banks – 2 Jimmy Armfield (k), 3 Ray Wilson, 4 Gordon Milne, 5 Maurice Norman – 6 Bobby Moore, 7 Terry Paine, 8 Jimmy Greaves – 9 Bobby Smith, 10 George Eastham, 11 Bobby Charlton. "Reszta świata", trenowana przez zdobywcę brązowego medalu ostatnich mistrzostw świata, Chilijczyka Fernando Rierę rozpoczęła spotkanie w ustawieniu 1 Lew Jaszyn – 2 Djalma Santos, 3 Ján Popluhár, 4 Karl-Heinz Schnellinger, 5 Svatopluk Pluskal – 6 Josef Masopust, 7 Raymond Kopa – 8 Denis Law, 9 Alfredo Di Stéfano (k), 10 Eusebio, 11 Francisco Gento. Do przerwy w meczu tym utrzymywał się bezbramkowy remis. Podczas pauzy Riera zmienił aż czterech zawodników (co nie było wówczas dozwolone, ale był to mecz pokazowy i rządził się innymi regułami). Jaszyna zastąpił Milutin Šoškić ( Jugosławia), Santosa Luis Eizaguirre (), Masopusta Jim Baxter (), a za Eusebio wszedł Węgier Ferenc Puskás, od kilku lat grający jednak dla Hiszpanii. Później, w 49 minucie, Kopę zmienił Uwe Seeler ( NRF). Mimo że obie reprezentacje grały mocno ofensywnie, długo utrzymywał się bezbramkowy remis. Mimo że w składzie "reszty świata" grali najlepsi piłkarze, strzeliła go Anglia, a konkretniej Terry Paine. Dla składającej się z gwiazd światowego formatu linii obrony "reszty świata" musiało być to upokarzające, gdyż Paine grał dopiero 4 mecz w narodowych barwach, a ten gol był jego pierwszym (zresztą, nie strzelił ich potem wiele). Drużyna Riery odpowiedziała dopiero po szesnastu minutach trafieniem Szkota Lawa. Gdy zanosiło się na przyjacielski podział punktów w pokazowym spotkaniu, w ostatniej minucie meczu gola zdobył Jimmy Greaves i Anglia wygrała swój drugi w historii mecz pokazowy.
Od 1963 do 1966 Anglicy bądź walczyli w British Home Championship, bądź rozgrywali mecze towarzyskie, które pomogły wybrać Ramseyowi kadrę na mundial. Ostatnim z nich było spotkanie z Polską w Chorzowie, wygrane przez Anglików 1:0.
1966 rok – tryumf w mistrzostwach świata.
Anglicy trafili do grupy 1, razem z Urugwajem, Meksykiem i Francją. Gospodarze imprezy zagrali też w meczu otwarcia. Rywalem był Urugwaj. Mecz jednak, tak, jak przeważnie mecze otwarcia, był nudny. Drużyny mało atakowały, wolały się bronić i grały zachowawczą piłkę. Dopiero w kolejnych spotkaniach Anglia odniosła dwa zwycięstwa: z Meksykiem i Francją, w obydwu strzelając rywalom dwa gole i nie tracąc żadnego. Po raz trzeci w finałach mistrzostw świata udało im się awansować do ćwierćfinału. Tam na podopiecznych Ramseya czekała Argentyna. Mecz był brutalny, kapitan Argentyńczyków Antonio Rattín został nawet wyrzucony z boiska, jednak po golu Hursta w 79. minucie spotkania Anglikom w końcu udało się awansować do nieosiągalnej do tej pory strefy medalowej. W półfinale trafili na rewelację mistrzostw – Portugalię. Mimo iż ta szła jak burza, eliminując po drodze między innymi Brazylię i innego czarnego konia – Koreę Północną – w meczu z gospodarzami była bezradna. Już w 31 minucie po golu Bobby’ego Charltona Anglicy objęli prowadzenie. Na dziesięć minut przed końcem spotkania ten sam zawodnik podwyższył na 2:0 i stało się jasne, że Anglicy w końcu, po czterech nieudanych (czy wręcz fatalnych) podejściach znajdą się w finale. Nie zaszkodził im nawet wykorzystany przez Eusebio karny w 82 minucie.
W finale Anglia miała spotkać się z Niemcami Zachodnimi, którzy w półfinale wyeliminowali Sowietów. RFN posiadała do tej pory jeden tytuł mistrzowski. Anglia, jak wiadomo, żadnego. 30 lipca 1966, o godzinie piętnastej, obie drużyny wbiegły na murawę Wembley. Już w dwunastej minucie spotkania Ray Wilson popełnił błąd, który wykorzystał Helmut Haller, strzelając gola. RFN zbliżyła się do drugiego tytułu. Anglicy nie pozostali jednak dłużni. Sześć minut później Geoff Hurst wyrównał, a godzinę później Anglicy wyszli na prowadzenie po strzale Petersa. W 90 minucie wszystkim mogło wydawać się, że mistrzostwo świata w końcu trafi do "Ojczyzny Futbolu", jednak w zamieszaniu pod bramką Banksa Anglicy stracili gola i musiało dojść do dogrywki. W przerwie między nią a meczem Alf Ramsey krzyczał do swoich piłkarzy słynne już słowa: "Popatrzcie na nich. Nie mają już sił. Są kompletnie wycieńczeni. Musicie ich dopaść. Musicie ich dopaść!" Po wznowieniu gry po dziesięciu minutach Anglia wyszła na prowadzenie. Alan Ball podał do Hursta, a ten uderzył pod poprzeczkę. Piłka spadła na ziemię, a potem odbiła się i poleciała w boisko. Szwajcar Gottfried Dienst, główny arbiter spotkania nie był pewien, czy padł gol, sięgnął więc po radę bocznego sędziego, Tofika Bachramowa z ZSRR. Ten stwierdził, że bramka padła. Później Hurst dorzucił jeszcze jednego gola w ostatniej minucie dogrywki i Anglicy mogli świętować swój pierwszy (i jak do tej pory jedyny) tytuł mistrzów świata. Ramsey osiągnął jako trener to, co nie udało mu się w roku 1950 jako piłkarzowi.
1968 rok – brązowy medal mistrzostw Europy.
Po zwycięstwie w mistrzostwach świata Anglicy przystąpili do gry w British Home Championship, które znów posłużyły za eliminacje, tym razem Mistrzostw Europy. Z tą różnicą, że teraz jako kwalifikacje miały się liczyć wyniki dwóch edycji – 1967 i 1968. Eliminacje rozpoczęli Anglicy 20 października 1966, meczem z Irlandią Północną w Belfaście. Dzięki golom Hunta i Petersa wygrali 2:0. Dwa dni później ich najpoważniejsi rywale, Szkoci, pogubili punkty w meczu z Walią, remisując 1:1. W drugiej kolejce, 16 listopada, Anglicy rozbili Walię 5:1, a Szkoci pokonali Irlandczyków 2:1. Anglicy prowadzili więc w turnieju, jednak w ostatniej kolejce, w kwietniu, przegrali 2:3 ze Szkocją. British Home Championship 1967 wygrali więc Szkoci i to oni na półmetku eliminacji prowadzili w grupie. Jednocześnie szkoccy kibice ogłosili, że ich reprezentacja została mistrzem świata, skoro pokonała dotychczasowych posiadaczy tego tytułu.
Rundę rewanżową, i jednocześnie British Home Championship 1968 Anglicy zaczęli od pokonania Walii 3:0. Lider eliminacji, Szkoci, ponownie stracił punkty przegrywając z Irlandią Północną 0:1. Anglia powróciła na pierwsze miejsce w grupie. W drugim meczu rewanżowym "Trzy Lwy" pokonały Irlandczyków 2:0 i mimo remisu ze Szkocją w ostatniej kolejce, awansowały z pierwszego miejsca do barażu. Jednocześnie zdobyli Mistrzostwo Brytyjskie.
Rywalem w barażu był obrońca tytułu Mistrza Europy – Hiszpania. W pierwszy meczu, 3 kwietnia 1968 na Wembley długo utrzymywał się remis, jednak w 84 minucie gola zdobył Bobby Charlton. Rewanż odbył się ponad miesiąc później na Estadio Santiago Bernabeu w Madrycie. Po golu Amancio w 48 minucie zanosiło się na dogrywkę, jednak siedem minut później wyrównał Martin Peters, a Norman Hunter swoim pierwszym golem w reprezentacji, w 81 minucie przesądził, kto pojedzie na turniej do Włoch.
Anglicy w półfinale (wówczas w ME grały tylko cztery drużyny) trafili na Jugosławię. Mecz był przeciętny, a Anglicy grali bardzo słabo. Wielu uważało, iż przyczyną takiego stanu rzeczy było zbyt długie świętowanie tryumfu Manchesteru United w Pucharze Europy przez Bobby’ego Charltona i innych reprezentantów wywodzących się z tego klubu. Długo utrzymywał się bezbramkowy remis, aż w 86 minucie gola strzelił lobem Dragan Dżajić. Dodatkowo trzy minuty wcześniej Alan Mullery zobaczył czerwoną kartkę (była to pierwsza czerwona kartka w historii Euro i pierwsza w dziejach reprezentacji Anglii) za faul na Dobrivoje Triviću. Anglikom został na pocieszenie mecz o 3 miejsce ze Związkiem Radzieckim. Po golach Hursta i Charltona Anglia zdobyła brązowy medal, co jednak w żaden sposób nie zadowalało mistrzów świata.
1970 rok – ćwierćfinał mistrzostw świata.
Jako mistrzowie świata, Anglicy mieli awans na kolejny Mundial zapewniony bez gry. Alf Ramsey uznał, że należy zaufać tym, którzy się sprawdzili, i do Meksyku zabrał kadrę niemal identyczną jak na Mistrzostwa Świata 1966 i Europy 1968. Anglicy trafili na turnieju do Grupy C, razem z Rumunią, Czechosłowacją i Brazylią. Na początek pokonali Rumunów 1:0. Przed meczem z Brazylią Ramsey zapowiadał, że jego podopieczni "zmiotą Brazylijczyków", gra była jednak zachowawcza i nieciekawa, ostatecznie po jednej z niewielu akcji "Canarinhos" wyszli na prowadzenie, którego nie oddali już do końca. Na zakończenie fazy grupowej Anglicy pokonali jeszcze Czechosłowację i awansowali do ćwierćfinału. Tam zmierzyli się z Niemcami Zachodnimi, zwycięzcami Grupy D. Anglicy po golach Mullery’ego w 31. i Petersa w 49. prowadzili już dwa zero. Ramsey postanowił oszczędzić niemłodego już Charltona na półfinał i ściągnął go z boiska. Kiedy Bobby zszedł zastąpiony przez Colina Bella Franz Beckenbauer zdobył gola kontaktowego, a wkrótce potem Uwe Seeler wyrównał. O tym kto zagra w półfinale miała zdecydować dogrywka. W 108 minucie Petera Bonettiego pokonał Gerd Müller i do strefy medalowej awansowali Niemcy. Angielska prasa za taki stan rzeczy obwiniała ściągnięcie Charltona i oparcie kadry na weteranach z roku 1966. Mimo gradu krytyki, Ramsey zachował posadę. Z kadrą pożegnał się natomiast Bobby Charlton, który po tym meczu zakończył reprezentacyjną karierę. Sir Robert rozegrał w kadrze 106 meczów, strzelił 49 bramek
Po Mundialu Anglicy po raz trzeci w historii przystąpili do eliminacji Mistrzostw Europy. Wylosowano ich do grupy ze Szwajcarią, Grecją i Maltą. Anglicy rozpoczęli od skromnego pokonania Malty 1:0 na wyjeździe. Później pokonali Greków 3:0, w rewanżu rozbili Maltę 5:0, dzięki samobójczej bramce Antona Weibla z trudem wygrali ze Szwajcarami 3:2 (w rewanżu już tylko zremisowali) i na koniec pokonali Grecję 2:0. Anglia zakończyła walki w grupie eliminacyjnej na pierwszym miejscu. Jako przeciwnika w barażu wylosowano jej reprezentację NRF. W meczu rozgrywanym na Wembley Niemcy długo prowadzili 1:0, po golu Hoeneßa. W 77. minucie wyrównał jednak Franny Lee. Gdy 100 tysięcy oglądających mecz kibiców odetchnęło z ulgą, w 85. minucie sędzia podyktował rzut karny dla Niemców. Wykorzystał go Günter Netzer. W 88 minucie strzelił jeszcze Gerd Müller, który po raz kolejny, po ćwierćfinale Mundialu ’70 okazał się katem Anglików. Posada Ramseya znów zawisła na włosku, jednak federacje krajowe nie przywiązywały wówczas wielkiej wagi do Mistrzostw Europy, więc sir Alf nie stracił jej. Na pocieszenie angielskim kibicom zostało Mistrzostwo Brytyjskie wywalczone wspólnie ze Szkocją. Na starcie kolejnej ich edycji, w meczu ze Szkocją właśnie, z kadrą pożegnał się Gordon Banks. Podstawowy golkiper Anglików stracił później w wypadku oko i zmuszony został zakończyć karierę.
Kolejnym sprawdzianem kadry Anglii, oprócz British Home Championship miały być eliminacje Weltmeisterschaft 1974. Anglia trafiła do grupy z Walią i Polską. Rozpoczęła kwalifikacje od meczu z tym pierwszym rywalem, 15 listopada 1972. Zawody zakończyły się zwycięstwem Anglików 1:0 po golu Colina Bella. W meczu tym w kadrze debiutował Kevin Keegan, a także Ray Clemence, który długo walczył z Peterem Shiltonem o spadek po Banksie, czyli bramkarską bluzę z numerem jeden. Kolejnym meczem Anglii był rewanż z Walijczykami, już w styczniu 1973. Po golu Johna Toshacka Walia objęła sensacyjne prowadzenie w 23. minucie. W 42. wyrównał jednak Norman Hunter i Anglicy uratowali remis. Zwycięstwo Walii z Polską (2:0) zepchnęło ich jednak na drugie miejsce w grupie. Aby odzyskać pozycję lidera, Anglia musiała pokonać w Chorzowie Polskę. 6 czerwca 1973 w Chorzowie przegrali jednak sensacyjnie z drużyną uważaną za europejskiego średniaka i ich sytuacja stała się dość nieciekawa. Po raz pierwszy w historii groził Anglii brak awansu na mistrzostwa świata. Aby awansować, musieli wygrać na Wembley z liderem grupy, Polską ("Biało-czerwoni" wysunęli się na prowadzenie po pokonaniu Walii 3:0). W odbywającym się siedemnastego października meczu padł jednak remis i to Polacy pojechali do Niemiec Zachodnich. Anglia, po raz pierwszy od momentu zgłoszenia się do eliminacji mistrzostw świata, nie zakwalifikowała się na Mundial. Głosy domagające zwolnienia Ramseya nasiliły się i kilka miesięcy później prezes FA, Harold Thompson zdymisjonował go. Sir Alfred Ernest Ramsey po raz ostatni poprowadził Anglię w meczu z Portugalią, zremisowanym 0:0. Był trenerem 12 lat, cztery krócej niż Walter Winterbottom. Prowadził Anglików w 113 meczach, z których jego podopieczni wygrali 69, zremisowali 27 i przegrali tylko 17. Prowadzona przez niego kadra strzeliła 224 gole, straciła 98. Największe sukcesy tego szkoleniowca to mistrzostwo świata i brązowy medal Mistrzostw Europy, a także dziesięć tryumfów w British Home Championship.
Lata 1974–1982. Od Mercera do Greenwooda.
Lata 70. to dla drużyny narodowej czas regresu. Jeden start w finałach mistrzostw świata i zero w mistrzostwach Europy to najgorszy bilans w historii reprezentacji. Po Euro 1968 wypalił się potencjał szkoleniowy Alfa Ramseya, który z kadrą pracował jeszcze przez sześć lat po tym turnieju. Powoli na piłkarską emeryturę przechodziło pokolenie mistrzów świata, które nie doczekało się godnych siebie następców.
Paradoksalnie właśnie w latach 70. największe sukcesy odnosiły angielskie kluby; po międzynarodowe trofea sięgali piłkarze Leeds United, Manchesteru City, Arsenalu Londyn, Tottenhamu Hotspur, u, Chelsea i Nottinghamu Forest. Wówczas też narodziła się wielka gwiazda angielskiego i wkrótce europejskiego piłkarstwa, napastnik Kevin Keegan, jedyny Anglik, który dwukrotnie zdobył Złotą Piłkę dla najlepszego piłkarza grającego na Starym Kontynencie.
Dodatkowo reprezentacji nie służyły zawirowania w FA i częstsze niż dotychczas zmiany trenerów. Na następcę Ramseya wybrano Dona Revie, który w ciągu ostatnich lat z ligowego średniaka Leeds United zbudował drużynę międzynarodowego formatu. Revie był jednak związany kontraktem ze swoim klubem i obiecał, że przejmie obowiązki selekcjonera w listopadzie 1974 roku. W związku z tym od maja do października tego roku trenerem kadry tymczasowo był były szkoleniowiec Manchesteru City (zdobył z nim Puchar Zdobywców Pucharów) Joe Mercer. Mercer prowadził reprezentację tylko w siedmiu meczach, trzy z nich wygrał, trzy zremisował i jeden raz poniósł porażkę. Za najbardziej cenne uważa się remisy z przyszłymi mistrzami świata Niemcami oraz Argentyną.
Revie rozpoczął swoją kadencję od efektownego zwycięstwa 3:0 nad Czechosłowacją w eliminacjach do Euro 1976. Jednak dwa remisy z Portugalią i porażka z Czechosłowakami na finiszu kwalifikacji sprawiły, że na Euro pojechali następcy Josefa Masopusta. Do gier eliminacyjnych do kolejnego turnieju – mundialu 1978 – "Synowie Albionu" podchodzili z umiarkowanym optymizmem, po kilku porażkach w spotkaniach towarzyskich. Jednak jesienią 1976 roku Anglicy ograli dwukrotnie Finlandię i, mimo iż przegrali z Włochami, sprawa awansu była wciąż otwarta. O tym, kto pojedzie na mundial miały zadecydować mecze rewanżowe, rozgrywane w październiku i listopadzie 1977 roku. Wcześniej, w maju tego roku, podopieczni Reviego wyjechali na tournée do Ameryki Południowej, gdzie spotkali się towarzysko z Brazylią, Argentyną i Urugwajem. Po tym ostatnim meczu ku zaskoczeniu kibiców, dziennikarzy i przełożonych do dymisji podał się selekcjoner Revie. Jak się okazało przyjął on korzystniejszą finansowo propozycję prowadzenia reprezentacji Zjednoczonych Emiratów Arabskich. W kraju rozpętała się medialna burza. Czołowe dzienniki nawoływały FA o nałożenie dożywotniej dyskwalifikacji na trenera, a niektóre zastanawiały się nawet, czy nie dałoby się odebrać mu angielskiego obywatelstwa. Ostatecznie szefowie federacji ograniczyli się do wydania oświadczenia, w którym potępiali zachowanie szkoleniowca i zapowiedzieli jak najszybsze znalezienie jego następcy. We wrześniu 1977 roku, na miesiąc przed decydującymi spotkaniami eliminacyjnymi, nowym selekcjonerem został Ron Greenwood, ostatnio pracujący jako dyrektor sportowy w West Hamie United.
1980 rok – runda grupowa mistrzostw Europy.
Greenwoodowi wprawdzie nie udało się awansować do mundialu 1978 (porażka z Włochami), ale za to wprowadził reprezentację do Euro 1980. Po raz pierwszy od dziesięciu lat Anglicy wystąpili na międzynarodowej imprezie. Spodziewano się, że odegrają na niej istotną rolę, a przemawiały za tym mocne argumenty. Po pierwsze w eliminacjach na osiem meczów wygrali siedem i zanotowali jeden remis, po drugie posiadali w swoim składzie Kevina Keegana, w ostatnich dwu latach dwukrotnie wybieranego na najlepszego piłkarza Starego Kontynentu, a po trzecie prawdziwy renesans przeżywały angielskie kluby; w latach 1977–1982 po Puchar Mistrzów sięgały wyłącznie (trzykrotnie), Nottingham Forest F.C. (dwukrotnie) i Aston Villa (raz).
Tymczasem drużyna "Trzech Lwów" po remisie 1:1 z Belgią, porażce 0:1 z gospodarzami imprezy Włochami i zwycięstwie 2:1 z Hiszpanią zajęła w grupie dopiero trzecie miejsce, nie premiowane awansem. Greenwood w ciągu tych trzech spotkań skorzystał z aż dwudziestu zawodników, w tym dwóch bramkarzy – 32-letniego Raya Clemence’a z Liverpoolu, który obronił rzut karny w spotkaniu z Hiszpanami, i rok młodszego Petera Shiltona z Nottingham. W zespole, oprócz Clemence’a, grało jeszcze trzech piłkarzy Liverpoolu – obrońcy Phil Neal (29) i Phil Thompson (26) oraz jeden z napastników. Pewne miejsce w ataku miał tylko Tony Woodcock (25, FC Köln), a u jego boku grał któryś z podopiecznych Boba Paisleya – David Johnson (29), Ray Kennedy (29) lub Terry McDermott (29). Poza Woodcockiem tylko Kevin Keegan, występujący na pozycji ofensywnego pomocnika, zarabiał na co dzień poza granicami kraju (Hamburger SV). Zresztą do niego miano najwięcej pretensji; nie zdobył na turnieju żadnego gola i, jak twierdziła prasa brytyjska, był cieniem samego siebie z występów w Bundeslidze. Partnerami Keegana w drugiej linii byli młodzi z Manchesteru United Ray Wilkins i Steve Coppell, którego w ostatnim meczu zmienił 23-letni Glenn Hoddle, oraz rutyniarz Trevor Brooking (32), West Ham United. Pełne 270 minut rozegrał 34-letni defensor Dave Watson (Southampton FC), a dwanaście lat młodszy Kenny Sansom z Crystal Palace na Euro 1980 po raz pierwszy zajął miejsce na lewej obronie. Nie oddał go nikomu przez kolejnych osiem lat.
1982 rok – druga runda mistrzostw świata.
Na pierwszy po 12 latach przerwy mundial reprezentacja Anglii jechała po medal.Przecież angielskie kluby dominowały wówczas na Starym Kontynencie, seryjnie sięgając po Puchar Europy, a reprezentacja stanowiła ciekawą mieszankę rutyny (Peter Shilton, Kevin Keegan, Trevor Brooking)i młodości (Bryan Robson, Glenn Hoddle, Kenny Sansom). Co prawda droga do finałów Espana'82 była wyboista – zespół zakwalifikował się tylko dzięki niespodziewanej porażce Rumunii w Bukareszcie ze Szwajcarią, po drodze notując wstydliwe porażki z ekipami Szwajcarii, Norwegii i Rumunii, wierzono jednak, że doświadczony trener Ron Greenwood dysponując bogactwem wyboru zdoła odpowiednio przygotować i zestawić drużynę. Jej siłą miała być druga linia z graczami tej klasy co Robson, Ray Wilkins, Graham Rix, Steve Coppell,Hoddle.
Turniej rozpoczął się obiecująco, od wygranej z Francją 3-1, a bramka Bryana Robsona w 27. sekundzie meczu była najszybszą na tym Mundialu. Łatwe zwycięstwa z Czechosłowacją 2:0 i Kuwejtem 1:0 dały Anglii pewny awans z pierwszego miejsca w grupie do kolejnej fazy turnieju. Tam na drodze po tytuł dla Synów Albionu stanęły – gospodarz turnieju Hiszpania oraz zawsze silna ekipa RFN. Tylko zwycięzca grupy awansował do strefy medalowej. Bezbramkowy remis w meczu otwarcia tej grupy – z niewygodnym rywalem – RFN przyjęto jako dobry wynik. Jednak po zwycięstwie RFN nad Hiszpanią 2:1, w ostatnim meczu z gospodarzami mundialu, by awansować potrzebne było zwycięstwo i strzelenie co najmniej dwóch bramek. Mimo kilku dobrych sytuacji Arconada w bramce Hiszpanii pozostawał niepokonany. W 63. minucie zdesperowany Greenwood posłał do gry kontuzjowanych dotychczas w tym turnieju, renomowanych napastników: Kevina Keegana i Trevora Brookinga. Nie przyniosło to jednak skutku i po kolejnym bezbramkowym remisie Anglicy zajmując drugie miejsce w grupie zakończyli udział w turnieju, mimo że nie przegrali żadnego meczu. Mistrzostwa okazały się rozczarowaniem, drużyna zademonstrowała znane wady i zalety, a brak skuteczności i schematyzm w grze rzucały się w oczy najbardziej.
Lata 1982–1990. „Boska ręka” Bobby’ego Robsona.
We wrześniu 1982 roku nowym selekcjonerem reprezentacji został Bobby Robson, który rok wcześniej doprowadził Ipswich Town do triumfu w Pucharze UEFA. Mimo iż pierwsza próba zawojowania światowych boisk – eliminacje do Euro 1984 – zakończyła się niepowodzeniem, to wkrótce potem, występami na kolejnych turniejach o mistrzostwo świata, drużyna prowadzona przez Robsona powróciła po regresie lat 70. do futbolowej czołówki. Zarówno w 1986, jak i 1990 roku odpadała w pechowych okolicznościach po porażkach z przyszłymi triumfatorami imprezy (najpierw wyeliminował ją gol strzelony ręką przez Maradonę, a cztery lata później przegrała po serii rzutów karnych z RFN). Na mundialu 1990 dotarła do półfinału, i był to najlepszy od 1966 roku wynik Anglików. Ośmioletnia kadencja Robsona nazywana jest często "odrodzeniem reprezentacji", a on sam w plebiscycie zorganizowanym na koniec stulecia przez jedną z brytyjskich stacji telewizyjnych uznany został za najlepszego, po Alfie Ramseyu, selekcjonera w XX wieku.
1986 rok – ćwierćfinał mistrzostw świata.
Anglicy zaczęli turniej od porażki z Portugalią i bezbramkowego remisu z Marokiem. Przed decydującym o wyjściu z grupy spotkaniem z Polską, Robson postanowił dokonać kilku zmian w podstawowej jedenastce. Posadził na ławce aż trzech uznanych pomocników – Bryana Robsona (Manchester United), Raya Wilkinsa (A.C. Milan) i Chrisa Waddle (Tottenham Hotspur) i zastąpił ich solidnymi ligowcami: młodymi Trevorem Stevenem z Evertonu i Steve’em Hodge’em z Aston Villi oraz 30-letnim Peterem Reidem z Southampton FC. Jedynym zawodnikiem z drugiej linii, który uniknął czystki był prawy pomocnik Glenn Hoddle. Ponadto dotychczasowy partner Gary’ego Linekera Mark Hateley musiał ustąpić miejsca Peterowi Beardsleyowi. "Synowie Albionu" po trzech bramkach Linekera wygrali 3:0, a nowi piłkarze już do końca turnieju nie oddali miejsc w wyjściowym składzie. Po zwycięstwie 3:0 nad Paragwajem w drugiej rundzie (dwa gole Linekera, jeden Beardsleya), spotkali się w meczu ćwierćfinałowym z Argentyńczykami. Dobrze spisująca się w poprzednich spotkaniach linia defensywna, którą tworzyli Gary Stevens, Terry Fenwick, Terry Butcher i Kenny Sansom oraz doświadczony 37-letni bramkarz i kapitan zespołu Peter Shilton, nie była tym razem w stanie zatrzymać Diego Maradony, który strzelił dwa gole – pierwszy po minięciu siedmiu angielskich zawodników, a drugi ręką, nazwaną później przez niego samego "Ręką Boga". Anglicy odpowiedzieli tylko jednym trafieniem, niezawodnego w tym turnieju Linekera, i musieli żegnać się z mistrzostwami. Na pocieszenie pozostała im korona króla strzelców dla napastnika Evertonu i żywe po dziś dzień poczucie, że odpadli, bo zostali oszukani przez sędziego.
1988 rok – runda grupowa mistrzostw Europy.
Po mistrzostwach świata Anglicy przystąpili do eliminacji Mistrzostw Europy. Zostali wylosowani do grupy z Jugosławią, Irlandią Północną i Turcją. Rozpoczęli je od łatwego pokonania Irlandczyków 3:0, 15 października 1986. Prawie miesiąc później, 12 listopada, zmierzyli się na Wembley z Jugosławią pokonując ją 2:0. Rundę wiosenną rozpoczęli od zwycięstwa w rewanżu z Irlandią Północną (2:0) w Belfaście. Po miesiącu przyszło małe potknięcie – remis z Turcją. Później, na jesieni 1987, Anglicy dwukrotnie wygrali (8:0 z Turcją i 4:1 z Jugosławią) i z bardzo dobrym bilansem – 11 punktów, 5 zwycięstw, 1 remis, bez porażek, z jednym tylko straconym golem przy dziewiętnastu strzelonych – zakwalifikowali się do Euro 1988.
Na turnieju trafili do grupy z Irlandią, Holandią i ZSRR. Pierwszy mecz, na stuttgartskim Neckarstadionie Anglia grała właśnie z Irlandią. Była zdecydowanym faworytem tego spotkania, jednak po golu Raya Houghtona w 6. minucie to Irlandczycy wyszli na prowadzenie i nie oddali go już do końca meczu. Anglia, po porażce ze zdecydowanie najsłabszym rywalem w grupie, do wyjścia potrzebowała dwóch zwycięstw. Zarówno z ZSRR, jak i z Holandią przegrała, dwukrotnie 1:3 i odpadła z turnieju już po fazie grupowej. Mimo kiepskiego wyniku, trener Bobby Robson zachował posadę.
1990 rok – IV miejsce na mistrzostwach świata.
W meczach grupowych, w których drużyna "Trzech Lwów" rywalizowała z Irlandią, Egiptem i mistrzami Europy Holandią, Robson często eksperymentował ze składem, długo nie mógł się zdecydować, czy w środku pomocy postawić na doświadczonego Bryana Robsona, czy może debiutującego w kadrze ledwie rok wcześniej młodego Davida Platta z Aston Villi. Partnerem Gary’ego Linekera w linii ataku w każdym z trzech pierwszych spotkań był inny zawodnik, a na lewej obronie Gary Stevens wymieniał się z Paulem Parkerem. Efektem takiej polityki kadrowej były tylko dwa remisy i minimalne zwycięstwo nad Egiptem, decydujące o awansie z grupy. Podstawowa jedenastka wykrystalizowała się już w następnym spotkaniu, z Belgią. Anglicy wygrali po dogrywce 1:0, po golu rezerwowego Platta, który tym samym zapewnił sobie miejsce w składzie w kolejnych meczach i, jak się okazało, był jedną z rewelacji turnieju, obok Linekera (4 bramki), najskuteczniejszym zawodnikiem reprezentacji (3). Także po dogrywce podopieczni Robsona zwyciężyli w meczu ćwierćfinałowym z Kamerunem i po raz pierwszy od 1966 roku znaleźli się w półfinale mistrzostw świata. Na drodze do finału stanęli im jednak Niemcy, prowadzeni przez Franza Beckenbauera, którzy okazali się lepszymi egzekutorami rzutów karnych. Anglicy, mimo iż zagrali w tym spotkaniu w najsilniejszym ustawieniu (Shilton – Pearce, Walker, Butcher, Parker – Wright, Waddle, Platt, Gascoigne – Lineker, Beardsley), nie potrafili sforsować silnej obrony przyszłych mistrzów świata. W meczu o brązowy medal Robson dał szansę rezerwowym, którzy ulegli gospodarzom imprezy Włochom 1:2. Zwycięski gol dla podopiecznych Azeglio Viciniego padł pięć minut przed zakończeniem spotkania. Z Italią po raz ostatni w reprezentacji zagrał bramkarz, blisko 41-letni Peter Shilton, dla którego był do 125. mecz w kadrze.
Lata 1990–2000. Od Taylora do Keegana.
W latach 90. od odejścia Robsona reprezentacja tylko raz brała udział w finałach mistrzostw świata, z którymi zresztą pożegnała się już w drugiej rundzie. Trzykrotnie wystąpiła w mistrzostwach Europy, ale w 1992 i 2000 roku, mimo iż była jednym z faworytów całego turnieju, odpadła po fazie grupowej. Połowicznym sukcesem zakończył się bój o miano najlepszej drużyny Starego Kontynentu w 1996 roku. Anglicy, którzy byli gospodarzami tamtej imprezy, wraz z Francją musieli podzielić się brązowym medalem. Dwa razy odpadali z wielkich turniejów, bo gorzej od rywali wykonywali rzuty karne.
W ciągu tej dekady z kadrą pracowało aż czterech szkoleniowców, czyli tylu, ilu prowadziło reprezentację przez trzydzieści pierwszych lat jej istnienia. Dziennikarze wielokrotnie podkreślali, że angielscy piłkarze są jednymi z najlepszych na świecie i, chociaż na co dzień grają w najlepszych zespołach Europy, nie są w stanie dobra drużyny przedłożyć ponad potrzeby indywidualne. Za to po kryzysie drugiej połowy lat 80. w ostatnich dziesięciu latach XX wieku do europejskiej czołówki powróciły angielskie kluby.
1992 rok – runda grupowa mistrzostw Europy.
Po rezygnacji Bobby’ego Robsona w lipcu 1990 roku stery reprezentacji powierzono Grahamowi Taylorowi. Selekcjoner znacznie odmłodził skład i nie bez kłopotów wywalczył awans do Euro 1992.
Reprezentacja Anglii, której szkielet zbudowany był wciąż z zawodników, którzy dwa lata wcześniej zdobyli czwarte miejsce na mundialu (obrońcy Stuart Pearce i Des Walker, pomocnik David Platt, napastnik Gary Lineker), w dwóch pierwszych meczach turnieju – z Danią i Francją – zanotowała bezbramkowe remisy. I tak jak wobec obrońców Andy’ego Sintona, który po pierwszym spotkaniu zastąpił Keitha Curle’a, Pearce’a, Martina Keowna i Walkera, oraz bramkarza 33-letniego Chrisa Woodsa, dotychczasowego zmiennika Petera Shiltona, nie wysuwano większych pretensji, tak atak z Linekerem na czele raził – zdaniem komentatorów – nieskutecznością. Taylor nie potrafił się zdecydować kto powinien być partnerem 32-letniego zawodnika Tottenhamu Hotspur, w każdym meczu w pierwszej jedenastce grał inny napastnik. Najpierw 20-letni Alan Smith, w spotkaniu z Francją dwa lata starszy, debiutujący na wielkiej imprezie Alan Shearer, a w ostatnim wystąpił nominalny ofensywny pomocnik Tony Daley. Zresztą w decydującym o awansie meczu z gospodarzami turnieju Szwedami Anglicy w końcu się przełamali i strzelili gola (Platt), ale podopieczni Tommy’ego Svenssona odpowiedzieli dwoma trafieniami i "Synowie Albionu" bez zwycięstwa pożegnali się z mistrzostwami na ostatnim miejscu w grupie.
Po turnieju na Taylorze, który nigdy nie był ulubieńcem mediów (angielskie gazety prześcigały się w tropieniu kolejnych gaf językowych selekcjonera), nie zostawiono suchej nitki. Dziennikarze i kibice nie mogli mu wybaczyć, że w '62 minucie spotkania ze Szwecją zdjął z boiska ich ulubieńca Gary’ego Linekera, który w ostatnim swoim meczu w reprezentacji miał szansę zrównać się z Bobbym Charltonem w klasyfikacji najlepszych strzelców. Mimo to szefowie FA postanowili dać szkoleniowcowi jeszcze jedną szansę. Zadaniem Taylora miał być awans do mundialu 1994. Wbrew powszechnym przewidywaniom zespół "Trzech Lwów" zakończyli eliminacje dopiero na trzecim miejscu, a najbardziej brzemienne w skutkach okazały się porażki z Norwegią i Holandią, drużynami, które ostatecznie pojechały na mundial. Pierwszy raz od 1978 roku Anglików zabrakło na światowym czempionacie. Taylor musiał odejść.
1996 rok – III-IV miejsce w mistrzostwach Europy.
Mistrzostwa Europy w 1996 roku były dla Anglików turniejem szczególnym. Po pierwsze byli jego gospodarzami, po wtóre zaś dokładnie trzydzieści lat wcześniej drużyna prowadzona przez Alfa Ramseya jedyny raz w historii triumfowała w mistrzostwach świata. W 1966 roku "Synowie Albionu" zdobyli Złotą Nike grając także na własnym terenie. Presja ze strony kibiców i dziennikarzy była więc ogromna.
Do inauguracyjnego meczu ze Szwajcarią podopieczni Terry’ego Venablesa, który objął reprezentację w listopadzie 1993 roku, przystępowali jako zespół niepokonany dokładnie od roku (ostatni raz przegrali w czerwcu 1995 roku z Brazylią). Na początek pechowo zremisowali 1:1 (wyrównujący gol dla Szwajcarów padł kilka minut przed ostatnim gwizdkiem sędziego), ale już w kolejnym, prestiżowym spotkaniu pokonali Szkocję 2:0. Najsilniejszego rywala w grupie, prowadzoną przez Guusa Hiddinka, Holandię ograli 4:1. Po dwa gole strzelili Shearer i Sheringham, a "Pomarańczowi" byli w stanie odpowiedzieć jedynie bramką Kluiverta. Po wyjściu z grupy z pierwszego miejsca, w drugiej rundzie trafili na Hiszpanię. W ciągu dziewięćdziesięciu minut żadna z drużyn nie strzeliła gola, podobnie było w dogrywce, więc o zwycięstwie musiały zadecydować rzuty karne. Podopieczni Venablesa nie pomylili się ani razu, w dodatku bramkarz David Seaman, jeden z bohaterów całego turnieju, obronił dwie jedenastki. Na drodze do finału stali już tylko Niemcy. Anglicy już w 3. minucie objęli prowadzenie po tym jak gola strzelił Alan Shearer. Jednak trzynaście minut później Niemcy wyrównali po tym jak wyrównującą bramkę strzelił Stefan Kuntz. Do końca regulaminowego czasu gry nie padła żadna bramka i także dogrywka zakończyła się wynikiem 1:1. O tym, kto zagra w najważniejszym meczu imprezy znów musiały zadecydować karne, które tym razem lepiej egzekwowali wicemistrzowie Europy z 1992 roku. W ostatniej kolejce jedenastek pomylił się Gareth Southgate.
Angielska prasa podkreślała, że Venablesowi udało się umiejętnie pogodzić w drużynie weteranów z piłkarską młodzieżą. W obronie występowali doświadczeni 30-letni kapitan Tony Adams i liczący już 34 lata, pamiętający jeszcze Mondiale 1990 Stuart Pearce oraz niemal dziesięć lat młodsi Gary Neville i Southgate. Podobnie było w drugiej linii – uczestnicy mistrzostw świata sprzed sześciu lat: David Platt i przeżywający podczas Euro renesans formy Paul Gascoigne potrafili efektywnie współpracować z dwoma 24-latkami Steve’em McManamanem oraz ofensywnym pomocnikiem Darrenem Andertonem. Alan Shearer, który jechał na turniej jako król strzelców Premiership, także tutaj z liczbą pięciu bramek wygrał klasyfikację na najskuteczniejszego napastnika. Jego partner Teddy Sheringham zaliczył kilka ważnych asyst i strzelając dwa gole van der Sarowi przyczynił się do pognębienia Holendrów w meczu grupowym.
Mimo kilku kontrowersji (wyjście na jaw kilku finansowych wpadek jeszcze z czasów prowadzenia Tottenhamu Hotspur, czy brak stanowczej reakcji na alkoholowy incydent piłkarzy lecących ze zgrupowania w Hongkongu), dwuipółletnia kadencja Venablesa, okraszona pierwszym od 1968 roku medalem z ważnej piłkarskiej imprezy, oceniana jest na ogół pozytywnie. Po mistrzostwach, zgodnie z wcześniejszą zapowiedzią, selekcjoner podał się do dymisji.
1998 rok – druga runda mistrzostw świata.
Następca Venablesa, 40-letni Glenn Hoddle po raz pierwszy od kilkudziesięciu lat zmienił ustawienie zespołu. Anglicy, przyzwyczajeni do konserwatywnego 1-4-4-2, na mundialu 1998 grali w systemie 1-3-5-2, z trójką obrońców Garym Neville’em lub Garethem Southgate’em, Tonym Adamsem i Solem Campbellem.
W trzech meczach grupowych ekipa "Trzech Lwów" odniosła dwa zwycięstwa – z Tunezją i Kolumbią. W tym drugim spotkaniu jedną z najładniejszym bramek całego turnieju, z rzutu wolnego, strzelił debiutujący na wielkiej imprezie piłkarskiej 23-letni David Beckham. Zarówno on, jak i cztery lata młodszy Michael Owen – obaj zaczynali mistrzostwa z ławki rezerwowych – okazali się największymi odkryciami reprezentacji, w przyszłości jej ważnymi ogniwami. Owen, który szybko zastąpił w pierwszej jedenastce Teddy’ego Sheringhama, trafiał do bramki rywali dwukrotnie. W grupie "Synowie Albionu" zajęli dopiero drugie miejsce, gdyż w najważniejszym meczu ulegli 1:2 Rumunii i dzięki temu w drugiej rundzie spotkali się nie z Chorwacją, ale znacznie wyżej rozstawioną Argentyną. Przy okazji tego meczu ponownie odżyły wspomnienia z 1986 roku o "Ręce Boga" Diego Maradony, która wyeliminowała podopiecznych Bobby’ego Robsona. Już po pierwszej połowie na tablicy świetlnej widniał wynik 2:2 (gole Shearera i Owena, ten drugi do złudzenia przypominający pierwsze trafienie Maradony sprzed dwunastu lat), który nie zmienił się do końca spotkania. Na początku drugich czterdziestu pięciu minut czerwoną kartkę zobaczył Beckham. Od tej pory zawodnikowi Manchesteru United zarzucano osłabienie zespołu w najważniejszym momencie meczu i wprost obwiniano za odpadnięcie Anglików, bowiem po rzutach karnych ulegli oni następcom Maradony 3:4. Wprawdzie bramkarz David Seaman obronił jedną jedenastkę, ale jego vis-à-vis Carlos Roa zrobił to dwukrotnie (strzały Paula Ince’a i Davida Batty’ego) i dalej grali Argentyńczycy.
Anglicy wracali do domu jako wielcy przegrani turnieju, a selekcjoner Hoddle, znany z wielu ekstrawaganckich pomysłów (pominięcie Gascoigne’a przy ustalaniu mundialowej „22”, korzystanie przed meczami z rad znajomej wróżki), kilka miesięcy po mistrzostwach, w styczniu 1999 roku, w prasowym wywiadzie obraził ludzi niepełnosprawnych i chwilę po tym został zdymisjonowany.
2000 rok – runda grupowa mistrzostw Europy.
Pałeczkę po Hoddle’u przejął Kevin Keegan, niegdyś uznany piłkarz, dwukrotny laureat Złotej Piłki. W eliminacjach do Euro 2000 Anglicy zanotowali kilka słabszych meczów (porażka i remis ze Szwecją, dwa remisy z Bułgarią i remis z Polską) i w efekcie pierwszy raz w historii musieli grać w barażach. Mimo porażki w drugim spotkaniu play-off ze Szkocją, wywalczyli awans, bo kilka dni wcześniej zwyciężyli u siebie 2:0.
Z turnieju organizowanego na boiskach Belgii i Holandii Anglicy odpadli już po trzech pierwszych meczach. Na inaugurację zagrali z Portugalią i chociaż po osiemnastu minutach prowadzili 2:0, to ostatecznie przegrali 2:3. Kilka dni później przywrócili wiarę swoim kibicom, wygrywając 1:0 z Niemcami po golu kapitana Alana Shearera. O ewentualnych dalszych grach na mistrzostwach miał zadecydować ostatni mecz, z Rumunią, w którym Anglików zadowalał remis. Po pierwszej połowie wygrywali 2:1, ale już na początku drugiej Rumunii doprowadzili do wyrównania, a na dwie minuty przed końcem Ioan Ganea z rzutu karnego pozbawił "Synów Albionu" nadziei na awans z grupy.
Keegan zaufał doświadczonym graczom, większość z nich pamiętała jeszcze Euro 1996. Nową twarzą w podstawowej jedenastce reprezentacji był jedynie obrońca Phil Neville, którego błąd w meczu z Rumunią kosztował Anglików odpadnięcie z turnieju. Po mistrzostwach kariery reprezentacyjne zakończyli Tony Adams, Paul Ince i Shearer, a ostatni mecz na słynnym stadionie Wembley – przegrana 0:1 z Niemcami w eliminacjach do mundialu 2002 w październiku 2000 roku – był zarazem pożegnaniem selekcjonera Keegana z kadrą.
Lata 2001–2006. Z obcokrajowcem u steru.
Po nieudanych finałach mistrzostw świata i Europy z ostatnich lat władze FA coraz głośniej mówiły o potrzebie zatrudnienia selekcjonera urodzonego poza Wyspami. Po rezygnacji Kevina Keegana (na jeden mecz trenerem został Peter Taylor) w prasie niemal codziennie ukazywała się potencjalna lista jego następców. Byli wśród nich: były trener reprezentacji Francji, z którą w 1998 roku sięgnął po mistrzostwo świata, Aimé Jacquet, jego rodacy Arsène Wenger z Arsenalu i Gérard Houllier z u, a także Szkot Alex Ferguson, Holender Guus Hiddink, Duńczyk Richard Møller-Nielsen oraz szkoleniowiec S.S. Lazio Szwed Sven-Göran Eriksson. Ostatecznie 31 października 2000 roku wybór padł na tego ostatniego. Szkoleniowców rodem z Anglii niemal w ogóle nie brano pod uwagę (mówiło się co prawda o powrocie Terry’ego Venablesa, ale był on uwikłany w kilkanaście procesów sądowych, dotyczących działalności w sferze biznesu). Powierzenie opieki nad reprezentacją człowiekowi z zewnątrz wywołało w ojczyźnie futbolu zróżnicowane komentarze. Decyzję FA poparli piłkarze, w tym David Beckham. Zdecydowanie przeciwko takiemu rozwiązaniu zaprotestowali Bobby i Jackie Charltonowie, mistrzowie świata z 1966 roku.
2002 rok – ćwierćfinał mistrzostw świata.
Eriksson zaczął swoją kadencję od pokonania 3:0 Hiszpanii w meczu towarzyskim. Kilka miesięcy później w eliminacjach do mundialu 2002 Anglicy rozgromili 5:1 Niemcy na ich stadionie w Monachium. Po zwycięstwie nad Albanią i remisie z Grecją w ostatniej fazie kwalifikacji, Anglicy, którzy przed pojawieniem się Szweda zajmowali przedostatnią lokatę w grupie, wywalczyli awans z pierwszego miejsca.
Na koreańsko-japońskim turnieju mieli jedną z najmłodszych i najmniej doświadczonych drużyn ze wszystkich trzydziestu dwóch. W bramce co prawda cały czas stał dobiegający czterdziestki David Seaman, ale przed nim w linii obrony grali Danny Mills, Sol Campbell, Rio Ferdinand i Ashley Cole, z których najstarszy Campbell miał 28 lat i jako jedyny wcześniej brał udział w wielkiej piłkarskiej imprezie. W pomocy, obok "rutyniarzy" z Manchesteru United: kapitana Beckhama (27), Paula Scholesa (28) i Nicky’ego Butta (27), który, mimo iż nie zawsze miał miejsce w podstawowej jedenastce zespołu klubowego, to na mistrzostwach cieszył się niesłabnącym zaufaniem Erikssona, pojawił się 21-letni Owen Hargreaves. Jednak młody pomocnik Bayernu Monachium już w drugim spotkaniu doznał kontuzji i został zastąpiony przez Trevora Sinclaira, który przed turniejem wystąpił tylko w pięciu spotkaniach reprezentacji. Michael Owen (23) był liderem ataku i znowu, jak cztery lata wcześniej, zdobył dla drużyny "Trzech Lwów" dwa gole. Jego partner, ledwie rok starszy Emile Heskey, okazał się mniej skuteczny (jedna bramka).
W inauguracyjnym spotkaniu grupowym Anglicy zremisowali 1:1 ze Szwecją. Kilka dni później pokonali 1:0 Argentynę po golu Davida Beckhama, który tym samym zrehabilitował się za osłabienie swojego zespołu w poprzednim mundialu. Na koniec, pewni awansu, zanotowali bezbramkowy remis z najsłabszą w grupie Nigerią. Po wysokim zwycięstwie 3:0 w drugiej rundzie nad Danią, która w rozgrywkach grupowych wyeliminowała broniącą mistrzowskiego tytułu Francję, młoda drużyna angielska wskazywana była na jednego z głównych faworytów do zdobycia Pucharu Świata. Dziennikarze podkreślali zgranie w defensywie i dynamiczny, efektowny styl gry. Na drodze do finału stanęli im jednak Brazylijczycy. Wprawdzie już po 23 minutach podopieczni Erikssona prowadzili 1:0, to jeszcze przed końcem pierwszej połowy Rivaldo doprowadził do wyrównania. W drugich czterdziestu pięciu minutach Ronaldinho z prawie trzydziestu metrów z rzutu wolnego zaskoczył dobrze spisującego się w poprzednich meczach Seamana. Wynik 2:1 dla, jak się okazało, przyszłych mistrzów świata utrzymał się do końca meczu.
2004 rok – ćwierćfinał mistrzostw Europy.
Kadra Anglików na mistrzostwach Europy wydawała się jeszcze silniejsza od tej sprzed dwóch lat. Do pierwszej jedenastki awansowali piłkarze rodzącej się wówczas potęgi Chelsea F.C.: 24-letni obrońca John Terry i dwa lata starszy pomocnik Frank Lampard, a poza tym powrócili nieobecni na mundialu z powodu kontuzji Gary Neville (29) i Steven Gerrard (24), rozgrywający u. Michael Owen znalazł wreszcie równego sobie partnera w ataku – 19-letni Wayne Rooney z Evertonu strzelił podczas turnieju cztery gole i okazał się jednym z jego odkryć. Mimo to "Synowie Albionu" zakończyli swój udział na Euro 2004 na ćwierćfinale, w którym zostali wyeliminowani przez gospodarzy Portugalczyków. Tak jak w 1990, 1996 i 1998 roku odpadli, bo gorzej od rywali egzekwowali rzuty karne.
13 czerwca na stadionie w Lizbonie Anglicy spotkali się w pierwszym meczu grupowym z Francją. Aż do 90 minuty po golu Lamparda prowadzili 1:0. Jednak już w doliczonym czasie gry Zinédine Zidane dwukrotnie pokonał następcę Seamana, 34-letniego Davida Jamesa i podopieczni Erikssona musieli przełknąć gorycz pierwszej porażki. Wcześniej, w 72 minucie z jedenastki spudłował kapitan David Beckham, którego przez całe mistrzostwa prześladował wyjątkowy pech. Kibice i dziennikarze zarzucali mu brak formy i zdolności przywódczych (przy okazji powróciły wciąż żywe animozje z czasów mundialu 1998 roku), a czarę goryczy przelała druga zmarnowana jedenastka w turnieju, tym razem znacznie ważniejsza, bo kosztująca Anglików odpadnięcie z imprezy w meczu z Portugalią. Jak się okazało porażka z Francuzami była jedynie wypadkiem przy pracy, bowiem w kolejnych spotkaniach grupowych Anglicy zdobyli sześć punktów, aplikując rywalom aż siedem bramek (3:0 ze Szwajcarią i 4:2 z Chorwacją). W drugiej rundzie spotkali się z gospodarzami imprezy, prowadzonymi przez Luiza Felipe Scolariego, który dwa lata wcześniej na mistrzostwach świata był trenerem Brazylii. Mecz zakończył się remisem 1:1, a Anglicy znów stracili gola w końcówce meczu. W dogrywce każda drużyna strzeliła po bramce (podopieczni Erikssona nawet dwie, ale gol Sola Campbella nie został uznany przez sędziego). Rzuty karne lepiej wykonywali Portugalczycy i wygrali w nich 6:5. Bohaterem spotkania był portugalski bramkarz Ricardo, który najpierw sam trafił z jedenastu metrów, a chwilę potem obronił strzał rezerwowego Vassella.
2006 rok – ćwierćfinał mistrzostw świata.
Na mistrzostwach świata w Niemczech Anglia grała w grupie z Paragwajem, Trynidadem i Tobago i Szwecją. Anglia wygrała swe dwa pierwsze mecze, zapewniając sobie tym samym awans, lecz styl w jakim zostały odniesione nie był zbyt przekonywający. W swym ostatnim meczu grupowym, zespół "Trzech Lwów" zremisował ze Szwecją 2:2, tracąc gola w ostatniej minucie spotkania. W 1/8 finału Anglia pokonała Ekwador 1:0 po strzale Beckhama.
W ćwierćfinale Anglii przyszło się zmierzyć z Portugalią. Oba zespoły spotkały się dwa lata wcześniej na Mistrzostwach Europy. Mecz zakończył się bezbramkowym remisem i w konsekwencji o wyniku decydowały rzuty karne. Tak jak dwa lata wcześniej, w rzutach karnych lepsi okazali się Portugalczycy.
Następnego dnia David Beckham, ze łzami w oczach, zrezygnował z funkcji kapitana reprezentacji. Trener Sven Goran Eriksson na swej ostatniej konferencji prasowej, stwierdził, że chce być zapamiętany jako uczciwy trener i że zrobił wszystko co mógł.
Po Mistrzostwach Świata 2006.
Po rezygnacji Erikssona, trenerem został Steve McClaren. Zrezygnował z usług starszych zawodników jak Sol Campbell, David James a przede wszystkim byłego kapitana Davida Beckhama. Zastrzegł jednak, że Beckham może zostać powołany. Po dobrym początku (trzy zwycięstwa), ekipę Anglii dopadł kryzys (m.in. 0:0 z Macedonią i Izraelem oraz 0:2 z Chorwacją) w wyniku, którego Anglia spadła na 4. miejsce w grupie. Na głowę McClarena posypał się grad krytyki, lecz FA nie chciało go zwolnić. Sytuacja zmieniła się o 180° po tym jak Rosja przegrała z Izraelem. Żeby awansować, Anglia musiała tylko zremisować z Chorwacją, która awans miała zapewniony. Anglicy przegrali jednak 2:3, tym samym nie awansując na Mistrzostwa Europy. McClaren został następnego dnia zwolniony ze stanowiska. Na jego następcę Football Association wybrał Fabio Capello. Włoch został drugim, po Erikssonie, obcokrajowcem na stanowisku trenera Anglii.
Swoją kadencję Capello rozpoczął od gier w eliminacjach mistrzostw świata. Anglia trafiła do grupy 6, razem z Andorą, Białorusią, Chorwacją, Kazachstanem i Ukrainą. Rezultaty spotkań pokazały, że zatrudnienie Włocha było bardzo dobrą decyzją. Chorwaci, którzy w eliminacjach Euro dwukrotnie ograli Anglików, zostali pokonani 1:4. hat trick strzelił w tym meczu Theo Walcott, jednego gola dorzucił Wayne Rooney. Piłkarze mówili, że Włoch pozwolił im odzyskać wiarę w siebie. Kolejne wyniki zdecydowanie to potwierdzały. 5:1 z Kazachstanem, 3:1 z Białorusią, 2:1 z Ukrainą, 4:0 w rewanżu z Kazachami, 6:0 z outsiderem grupy, Andorą i 5:1 w rewanżu z Chorwacją. Anglicy już kilka kolejek przed końcem zapewnili sobie awans na mistrzostwa. W walce o drugie miejsce liczyły się Ukraina lub Chorwacja. Aby Chorwacja miała szanse wyjazdu do RPA, musiała liczyć na zwycięstwo Anglii z Ukrainą. Zawodnicy Capello przegrali jednak nieoczekiwanie 0:1 i do barażu zakwalifikowała się Ukraina.
2010 FIFA World Cup.
Na mistrzostwach świata Anglików wylosowano do grupy C, razem ze Słowenią, Algierią i Stanami Zjednoczonymi. Pierwszy mecz w południowej Afryce rozegrali właśnie z tymi ostatnimi. W 4. minucie gola strzelił Steven Gerrard i Anglia wyszła na prowadzenie. W 40. minucie błąd Roberta Greena wykorzystał jednak Clint Dempsey, doprowadzając do wyrównania. Później Anglicy próbowali atakować, ale dobry mecz rozgrywał amerykański bramkarz, Tim Howard i nie wpuścił więcej angielskich strzałów. W drugim meczu (Capello wprowadził w nim kilka zmian w składzie, m.in. obwinianego za remis Greena zastąpił David James) Anglia po nudnym i nieciekawym spotkaniu zremisowała z Algierią. O awansie miał zdecydować ostatni mecz, z liderem grupy – Słowenią. Anglicy wygrali 1:0 po golu Defoe’a w 22. minucie. Potem mieli jeszcze kilka okazji, ale swoich sytuacji nie wykorzystał choćby Rooney. Dzięki zwycięstwu Anglicy wyszli z grupy, zajmując w niej drugie miejsce, za Stanami Zjednoczonymi (które pokonały Algierię), awansując tym samym do ⅛ finału, w którym miała zmierzyć się z Niemcami. Mecz odbył się 27 czerwca. Anglicy przegrali go 1:4, jednak przy stanie 1:2 urugwajski sędzia, Jorge Larrionda nie uznał prawidłowo zdobytej bramki Franka Lamparda.
Po odpadnięciu z turnieju media angielskie domagały się dymisji Fabio Capello. Wśród kandydatów na stanowisko trenera wymieniano Harry’ego Redknappa, Roya Hodgsona, a nawet Davida Beckhama. Ostatecznie jednak FA zdecydował się nie zrywać kontraktu z włoskim szkoleniowcem, który 8 lutego 2012 podał się do dymisji. Jeszcze w tym samym roku jego następcą na stanowisku selekcjonera reprezentacji Anglii został Roy Hodgson.
Euro 2012.
Anglicy zdobyli w swojej grupie eliminacyjnej (Czarnogóra, Szwajcaria, Walia, Bułgaria) osiemnaście punktów w ośmiu meczach, dzięki pięciu zwycięstwom i trzem remisom. Pozwoliło im to bezpośrednio awansować do turnieju finałowego.
„Synowie Albionu” na Euro 2012 trafili do grupy D razem z Francją, współgospodarzem turnieju Ukrainą, oraz Szwecją. Rozegrali dwa spotkania w Doniecku (zwycięstwo z Ukrainą 1:0 i remis z Francją 1:1), oraz jedno ze Szwecją w Kijowie które wygrali 3:2. Dzięki temu z siedmioma punktami na koncie awansowali do ćwierćfinału gdzie trafili na Włochów. Na Stadionie Olimpijskim w Kijowie gdzie rozgrywany był mecz kibice przez 120 minut nie doczekali się bramek. Do wyłonienia zwycięzcy potrzebne były zatem rzuty karne, w których ostatecznie lepsi byli Włosi, którzy zwyciężyli 4:2. Anglicy odpadli więc z turnieju.
Mundial 2014.
Podopieczni Roya Hodgsona w eliminacjach do Mistrzostw Świata 2014 grali w grupie H razem z Ukrainą, Czarnogórą, Polską, Mołdawią i San Marino. Zajęli w niej pierwsze miejsce z dwudziestoma dwoma punktami na koncie po sześciu zwycięstwach i czterech remisach, dzięki czemu automatycznie uzyskali awans do Mundialu w Brazylii.
Na MŚ 2014 reprezentacja Anglii znalazła się w grupie D, razem z Kostaryką, Urugwajem i Włochami. Po jednym remisie (z Kostaryką 0:0), oraz dwóch porażkach (z Włochami i Urugwajem po 1:2), z jednym punktem na koncie Anglicy odpadli z turnieju już po fazie grupowej.
Euro 2016.
W eliminacjach do Mistrzostw Europy 2016 znów okazali się najlepsi. W swojej grupie eliminacyjnej (Szwajcaria, Słowenia, Estonia, Litwa, San Marino) zdobyli komplet punktów w dziesięciu meczach i automatycznie awansowali z pierwszego miejsca do turnieju głównego. Na Euro 2016 we Francji znaleźli się w grupie B razem z Walią, Słowacją i Rosją. Po jednym zwycięstwie (z Walią 2:1), i dwóch remisach (z Rosją 1:1 i Słowacją 0:0) z pięcioma punktami na koncie awansowali do 1/8 finału. W tej fazie rozgrywek trafili na reprezentację Islandii, z którą przegrali 1:2. Jedynego gola dla Anglików zaraz na początku spotkania z rzutu karnego zdobył Wayne Rooney. Niedługo po tym meczu selekcjoner reprezentacji Roy Hodgson podał się do dymisji.
Po Mistrzostwach Europy 2016.
Po rezygnacji Roya Hodgsona, 22 lipca 2016 roku trenerem angielskiej ekipy został Sam Allardyce. Na początku września tego samego roku Anglicy rozpoczęli swoje zmagania w eliminacjach do Mistrzostw Świata 2018 w Rosji. Los przydzielił ich do grupy F razem ze Szkocją, Słowenią, Litwą, Słowacją i Maltą. Pierwsze spotkanie eliminacyjne zakończyło się wyjazdowym zwycięstwem „Synów Albionu” nad Słowacją 1:0. Jak się później okazało był to jedyny, a zarazem ostatni mecz Allardyce’a w roli selekcjonera kadry. 27 września został on dyscyplinarnie zwolniony w związku z aferą korupcyjną. W zamian za 400 tys. funtów od azjatyckiej spółki „Far East” miał pomóc jej w ominięciu przepisów dotyczących transferów zawodników Jeszcze tego samego dnia jego tymczasowym następcą na tym stanowisku został Gareth Southgate, który po poprowadzeniu reprezentacji w czterech meczach został ogłoszony jej nowym selekcjonerem. Reprezentacja pod wodzą Southgate’a dokończyła eliminacje pewnie je wygrywając (26 punktów po ośmiu zwycięstwach i dwóch remisach w dziesięciu meczach) i bezpośrednio awansując na mundial w Rosji.
Mistrzostwa Świata 2018.
Anglicy grali na mundialu w grupie G razem z Belgią, Tunezją, oraz Panamą. Po dwóch zwycięstwach (2:1 z Tunezją i 6:1 z Panamą) oraz porażce 0:1 z Belgią zajęli drugie miejsce w grupie i awansowali do 1/8 finału. W drugiej rundzie turnieju po remisie 1:1 pokonali Kolumbię w rzutach karnych (4:3), co było ich pierwszym zwycięstwem w rzutach karnych na mundialu oraz pierwszym zwyciężonym konkursem od Euro 1996. W ćwierćfinale zmierzyli się ze Szwecją. Wygrali ten mecz 2:0 i awansowali do półfinału w którym zmierzyli się z Chorwatami. Chociaż wygrywali 1:0 już po 5 minutach gry, to przeciwnicy wyrównali i ostatecznie Anglicy przegrali 1:2 w dogrywce. Zagrali oni więc w meczu o III miejsce, w którym ponownie na turnieju przegrali z reprezentacją Belgii 0:2, ostatecznie kończąc mistrzostwa tuż za podium.
Liga narodów i eliminacje Euro.
24 stycznia 2018 w Lozannie odbyło się losowanie grup nowo powstałej Ligi Narodów UEFA. Reprezentacja Anglii znalazła się w Dywizji A grupie czwartej razem z Hiszpanią oraz Chorwacją. Jesienią W pierwszych dwóch meczach zdobyli 1 punkt z Chorwacją, wcześniej przegrywając z Hiszpanią. Ostatecznie jednak wygrali pozostałe 2 mecze i wygrali grupę i awansowali do turnieju finałowego, w którym w półfinale po dogrywce ulegli Holandii. Pokonali jednak po rzutach karnych Szwajcarię w meczu o trzecie miejsce.
Od marca do listopada 2019 roku Anglicy brali udział w eliminacjach do Mistrzostw Europy. Ze swojej grupy eliminacyjnej pewnie awansowali wygrywając 7 na 8 meczów i przegrywając jedynie w Czechach.
Turniej finałowy z powodu pandemii został przeniesiony na 2021 rok. Jeszcze przed mistrzostwami zatem rozpoczął się kolejny sezon Ligi Narodów. W tym sezonie grupy dywizji A zostały rozszerzone do 4 zespołów i Anglicy grali z Islandią, Danią oraz Belgią. Ci ostatni zwyciężyli i awansowali do turnieju finałowego, z kolei Anglicy zajęli trzecie miejsce, za Danią, utrzymując się w najwyższej dywizji.
Euro 2020.
Już w 2014 roku wiadomo było, że angielski Londyn będzie jednym z dwunastu europejskich miast gospodarzy (Ostatecznie było ich jedenastu). Londyńskie Wembley został jednak także wybrany jako miasto, w którym odbędą się najważniejsze mecze – oba półfinały oraz finał. Anglicy na Euro trafili do grupy z Chorwatami, Szkotami i Czechami, z którymi mierzyli się już w eliminacjach do turnieju. Wszystkie mecze Anglicy zagrali na Wembley. Skromne 1:0 z Chorwacją, bezbramkowy remis ze Szkocją i kolejne 1:0 z Czechami pozwoliło im awansować dalej bez straty gola z pierwszego miejsca, które przy ułożeniu drabinki gwarantowało im grę w 1/8 finału ponownie w Londynie. Tam grali z Niemcami – Anglicy wygrali 2:0 po bramkach Sterlinga i Kane’a. W ćwierćfinale zagrali jedyny mecz poza Londynem, w Rzymie pokonując pewnie Ukrainę 4:0. W półfinale powrócili na Wembley na mecz z Duńczykami. Damsgaard trafił jako pierwszy z rzutu wolnego w 30 minucie, co było pierwszym straconym golem Anglików i kolejne 9 minut, aż do samobójczego gola Kjæra było jedynymi, w których Anglia przegrywała podczas meczu na tym turnieju. Ostatecznie mecz zakończył się w dogrywce, w której Kane trafił z rzutu karnego gola na wagę awansu do finału.
Finał z Włochami Synowie Albionu zaczęli idealnie – Luke Shaw już w drugiej minucie daje prowadzenie Anglii. W drugiej połowie Włosi wyrównali, po tym jak chaos w polu karnym po wykonanym rzucie rożnym wykorzystał Bonucci. Więcej goli nie padło i po dogrywce odbyły się serie rzutów karnych. Anglicy prowadzili po pudle Belottiego 1:2 po dwóch kolejkach, jednak trzy kolejne strzały zostały zmarnowane, przy jednym Włochów, co pozwoliło Włochom wygrać konkurs 3:2, jak i całe mistrzostwa.
Anglicy na całym turnieju zagrali 7 meczów, z czego 6 w Londynie. Strzelili 11 goli i stracili 2, w tym żadnego bezpośrednio z gry. Po raz szósty, i drugi raz z rzędu, znaleźli się w najlepszej czwórce na wielkim turnieju.
Eliminacje Mistrzostw Świata 2022.
Jeszcze przed euro, w 2021 roku, Anglicy rozpoczęli zmagania o mundial w Katarze. Trzy pierwsze marcowe mecze Anglicy wygrali. Po wszystkich kolejkach zakwalifikowali się oni na mundial.
Aktualna kadra.
"26 osobowa kadra na Mistrzostwa Europy 2020, które odbyły się w dniach 11 czerwca 2021–11 lipca 2021. Występy i gole aktualne na 11 lipca 2021."
Rekordziści.
Najwięcej występów w kadrze.
"Stan na 10 grudnia 2022"
Najwięcej goli w kadrze.
"Stan na 10 grudnia 2022"

</doc>
<doc id="70997" url="https://pl.wikipedia.org/wiki?curid=70997" title="Reprezentacja Finlandii w piłce nożnej mężczyzn">
Reprezentacja Finlandii w piłce nożnej mężczyzn

Reprezentacja Finlandii w piłce nożnej – drużyna piłkarska reprezentująca Finlandię w zawodach międzynarodowych.
Finlandia jest jednokrotnym uczestnikiem Mistrzostw Europy w piłce nożnej (2020) i czterokrotnym uczestnikiem Igrzysk Olimpijskich (czwarte miejsce w 1912, 1936, 1952, 1980). 
Od 1908 roku jest członkiem FIFA, od 1954 UEFA.
Swoje domowe spotkania reprezentacja rozgrywa na Stadionie Olimpijskim w Helsinkach. Trenerem kadry od grudnia 2016 roku jest Markku Kanerva, a kapitanem Tim Sparv.
Historia.
do 2020 roku nie grała w żadnym ważnym turnieju piłkarskim. Wprawdzie czterokrotnie wystąpiła na igrzyskach olimpijskich, ale swój największy sukces – IV miejsce – odniosła w 1912 roku. Przez kolejne dekady Finowie wyraźnie ulegali zarówno w meczach towarzyskich, jak i spotkaniach o punkty. Aż osiemnaście razy przepadli w eliminacjach do Mistrzostw Świata w Piłce Nożnej (do eliminacji do pozostałych trzech mundiali nie przystąpili w ogóle), wśród europejskich reprezentacji pod tym względem gorzej wypada jedynie Luksemburg, który nie dał rady aż 20 razy. Dopiero 15 listopada 2019 reprezentacja Finlandii pokonując 3:0 reprezentację Liechtensteinu uzyskała pierwszy historyczny awans na Mistrzostwa Europy.
Wyniki reprezentacji nieznacznie poprawiły się w latach 70. i 80. W eliminacjach do Euro 1980 drużyna przegrała tylko jednym punktem, a do Mundialu 1986 – dwoma. Jednak dopiero od lat 90. fińscy piłkarze zaczęli wzbudzać zainteresowanie prezesów największych europejskich klubów.
Finlandia zawsze miała znacznie lepszych zawodników niż drużynę. Jari Litmanen w barwach Ajaksu Amsterdam triumfował w Pucharze Mistrzów i Superpucharze Europy. Sami Hyypiä był filarem defensywy , kiedy ten w 2001 roku zdobywał Puchar UEFA. Napastnik Mikael Forssell przez wiele lat grał w Chelsea F.C., bramkarz Antti Niemi wyrobił sobie dobrą markę skutecznymi interwencjami w barwach Heart of Midlothian i Southampton FC, a jego następca Jussi Jääskeläinen miał pewne miejsce w bramce Boltonu Wanderers. Pomocnik Joonas Kolkka z PSV Eindhoven dwa razy wygrywał ligę holenderską, a Teemu Tainio, były gracz Ajaksu i Tottenhamu Hotspur, tyle samo razy sięgał po Puchar Francji z AJ Auxerre.
Na obecną kondycję fińskiego futbolu znaczący wpływ ma także brak zainteresowania kibiców. Finlandia jest jednym z niewielu krajów w Europie, w którym piłka nożna nie jest sportem numer jeden. Znacznie większą popularnością cieszą się narciarze, hokeiści i motocykliści.
Mimo iż w ostatnich latach reprezentację trenowali Richard Møller Nielsen, który w 1992 doprowadził Danię do zwycięstwa w mistrzostwach Europy, oraz Antti Muurinen, były szkoleniowiec HJK Helsinki, pierwszego klubu fińskiego grającego w Lidze Mistrzów, to drużyna poczyniła niewielkie postępy. Nadal nie zdołała zakwalifikować się nawet do barażów żadnego z międzynarodowych turniejów. W latach 2006-2007 selekcjonerem był Anglik Roy Hodgson. Jego podopieczni do końca liczyli się w walce o awans do Euro 2008 (ostatecznie zajęli czwarte miejsce). W grupie kwalifikacyjnej m.in. wygrali i zremisowali z Polską i raz wywalczyli podział punktów w spotkaniu z Portugalią.15 listopada 2019 wywalczyli pierwszy w historii awans do Mistrzostw Starego Kontynentu w 2020 roku po meczu z Liechtensteinem wygranego przez Finów 3-0. To był historyczny awans Reprezentacji Finlandii na wielki turniej.
Po nim kadrę Finlandii prowadzili kolejno Stuart Baxter, Olli Huttunen (tymczasowo), Markku Kanerva (tymczasowo), Mika-Matti Paatelainen, oraz ponownie tymczasowo Markku Kanerva. W styczniu 2016 selekcjonerem fińskiej kadry został Hans Backe, natomiast w grudniu 2016 zastąpił go Kanerva.
Aktualny skład.
"26 osobowa kadra na Mistrzostwa Europy 2020, które odbywają się w dniach 11 czerwca 2021–11 lipca 2021. Występy i gole aktualne na 14 czerwca 2021."

</doc>
<doc id="70998" url="https://pl.wikipedia.org/wiki?curid=70998" title="Reprezentacja Francji w piłce nożnej mężczyzn">
Reprezentacja Francji w piłce nożnej mężczyzn

Reprezentacja Francji w piłce nożnej mężczyzn (fr. "Équipe de France de football masculin") – zespół piłkarski, reprezentujący Francję w meczach i sportowych zawodach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo francuskie. Nazywana potocznie trójkolorowi – zwrot ten pochodzi od trójkolorowej francuskiej flagi. Za jego funkcjonowanie odpowiedzialny jest Francuski Związek Piłki Nożnej (fr. Fédération Française de Football). Francja od 1904 roku jest członkiem FIFA, a od 1954 – UEFA. Francuzi byli współzałożycielami obu tych organizacji.
Drużyna narodowa, wraz z reprezentacją Brazylii, Belgii i Rumunii, brała udział we wszystkich trzech przedwojennych turniejach o Puchar Świata. Pierwszy sukces w mundialu odniosła jednak dopiero w 1958 roku, kiedy z Justem Fontaine’em i Raymondem Kopą w składzie wywalczyła brązowy medal. Cztery lata wcześniej w Szwajcarii Francuzi zakończyli udział w mundialu na fazie grupowej, natomiast z turnieju w Brazylii w 1950 wycofali się. Na pierwszych w historii mistrzostwach Europy w 1960 roku z kolei reprezentacja Francji będąca ich gospodarzem zajęła czwarte miejsce
Na piłkarzy, dzięki którym reprezentacja mogła wyjść z trwającej od czasu szwedzkich mistrzostw świata zapaści (turnieje w 1962, 1970, 1974 – brak kwalifikacji, 1966 i 1978 faza grupowa, w mistrzostwach Europy – lata 1964-1980 brak awansu) Francuzi czekali do lat 80. Pokolenie Michela Platiniego, Jeana Tigany, Alain Giresse’a, czy Luisa Fernándeza, prowadzone najpierw przez Michela Hidalgo, a później przez jego dawnego asystenta Henriego Michela, zdobyło czwarte miejsce na mistrzostwach świata 1982, mistrzostwo Europy w 1984 roku, a na kolejnym mundialu (1986) powtórzyło wynik z 1958 roku.
Dwanaście lat później podopieczni Aimé Jacqueta wygrali w finale mistrzostw świata 1998 (będąc ich gospodarzem) 3:0 z Brazylią, a w 2000 roku – pod wodzą Rogera Lemerre'a – w turnieju o mistrzostwo Europy (złoty gol Davida Trezeguet na 2:1 w 103 minucie finałowego meczu z Włochami). Mistrzostwa w Korei i Japonii 2002 zakończyli na fazie grupowej natomiast w rozgrywkach Euro 2004 dotarli do ćwierćfinału.
Dodatkowo w 2001 i 2003 roku Francuzi triumfowali w rozgrywkach o Puchar Konfederacji. W finałach obu turniejów zwyciężali po 1:0 (odpowiednio Japonię i Kamerun). W 2006 roku, po kilku słabszych turniejach, Francuzi, dowodzeni przez Raymonda Domenecha, dotarli do finału mistrzostw świata. W decydującym meczu doświadczona drużyna "Trójkolorowych" okazała się słabsza od Włochów. Po mundialu z reprezentacją pożegnał się lider drużyny Zinédine Zidane. Dwa lata później na mistrzostwach Europy, oraz w 2010 roku na kolejnych mistrzostwach świata, Francuzi nie wyszli poza fazę grupową. Mistrzostwa Europy 2012 oraz mundial 2014 w Brazylii Trójkolorowi zakończyli na ćwierćfinale. Po Raymondzie Domenechu selekcjonerem Francuzów został Laurent Blanc, który pełnił tę funkcję do 2012 roku. Obecnie trenerem ekipy "Trójkolorowych" jest Didier Deschamps.
W 2009 roku Francja została przez UEFA powołana na organizatora Mistrzostw Europy w 2016 roku, które to Francuzi zakończyli ze srebrnym medalem i tytułem wicemistrzów Europy po porażce w meczu finałowym z Portugalią 0:1.
W 2018 roku Francja na rosyjskich boiskach sięgnęła po 20 latach po drugi tytuł mistrzowski w finale pokonując Chorwację 4:2, a Didier Deschamps został trzecim trenerem, który zdobył mistrzostwo świata jako trener i wcześniej jako zawodnik, przed nim dokonali tego Mario Zagallo i Franz Beckenbauer.
Lata przed II wojną światową.
Reprezentacja Francji pierwszy oficjalny mecz międzypaństwowy rozegrała 1 maja 1904 roku z Belgią w Brukseli. Cztery lata wcześniej drużyna olimpijska zdobyła srebrny medal na drugich nowożytnych Igrzyskach.
W 1930 roku Francuzi startowali w inauguracyjnym turnieju o Puchar Świata. Swój udział zakończyli na rozgrywkach grupowych, mimo zwycięstwa w pierwszym meczu z Meksykiem (4:1), w dwóch pozostałych spotkaniach ulegli po 0:1 Argentynie i Chile. Z kolejnym mundialem żegnali się już po jednym meczu (2:3 z Austrią).
W 1938 roku po raz pierwszy w historii przeszli pierwszą rundę. W drugiej przegrali z Włochami 1:3.
Selekcjonerem reprezentacji na dwóch ostatnich przedwojennych turniejach był Gaston Barreau. Swoją funkcję pełnił aż do 1954 roku. Jedynymi piłkarzami, którzy brali udział w każdym mundialu przed wojną są: defensywny pomocnik Edmond Delfour, obrońca Étienne Mattler oraz napastnik Émile Veinante, przy czym dwaj pierwsi zagrali we wszystkich meczach od pierwszej do ostatniej minuty. Veinante w 1930 i 1934 roku był tylko rezerwowym.
W latach międzywojennych objawiła się pierwsza gwiazda piłkarstwa francuskiego – napastnik Jean Nicolas. Podczas Mistrzostw Świata w 1934 i 1938 roku zdobył łącznie trzy gole, a w ciągu pięciu lat występów w kadrze (od 1933 do 1938 roku) w dwudziestu pięciu meczach trafił do bramki rywali dwadzieścia jeden razy.
Lata 1958–1960.
1958 – brązowy medal mistrzostw świata.
Na mundialu 1958, w Szwecji, Francuzi, po zwycięstwie 6:3 nad RFN w meczu o trzecie miejsce, zdobyli brązowy medal mistrzostw świata.
"Trójkolorowi", których szkoleniowcem był Albert Batteux, grali bardzo ofensywnie, w pierwszej jedenastce występowało aż pięciu napastników lub wysuniętych pomocników. Gwiazdą reprezentacji był 25-letni Just Fontaine ze Stade de Reims, który w całym turnieju strzelił trzynaście goli (w sześciu meczach), co jest do dziś niepobitym rekordem. Obok niego w linii ataku grali posiadający polskie korzenie Raymond Kopa (27, Real Madryt) oraz Maryan Wisniewski (21, RC Lens), a także partnerzy Fontaine’a z Reims: Jean Vincent i Roger Piantoni.
W Reims na co dzień występowała też inna, ważna postać tamtej drużyny – kapitan zespołu, od którego rozpoczynała się każda akcja, najbardziej doświadczony zawodnik "Trójkolorowych" – 33-letni Robert Jonquet. Na środku pomocy towarzyszył mu sześć lat młodszy Jean-Jacques Marcel.
Trójka obrońców: Raymond Kaelbel, Michel Lerond i Armand Penverne oraz bramkarz Claude Abbes (31, AS Saint-Étienne), który po dwóch pierwszych meczach zmienił François Remettera (30, Girondins Bordeaux), przepuścili aż piętnaście goli, co było pochodną ultraofensywnego ustawienia 1-3-2-5.
1960 – IV miejsce na mistrzostwach Europy.
Dwa lata później, w 1960 roku odbyły się pierwsze w historii mistrzostwa Europy. Ich gospodarzem była Francja.
W skomplikowanej procedurze eliminacyjnej wzięła udział również reprezentacja "Trójkolorowych". Drużyna prowadzona ciągle przez Alberta Batteux w pierwszej fazie kwalifikacji wygrała w dwumeczu (7:1 i 1:1) z Grecją, a w kolejnej okazała się lepsza od Austrii (5:2 i 4:2).
W turnieju finałowym, w którym grały tylko cztery drużyny, Francja przegrała oba mecze i zajęła czwarte miejsce. W reprezentacji cały czas występowali Wisnieski, Marcel, kapitan Jonquet, Vincent oraz rezerwowy na mundialu Yvon Douis. Zabrakło natomiast dwóch największych gwiazd, czyli Fontaine’a i Kopy, którzy w tym czasie postanowili skupić się na obowiązkach klubowych. Na Euro 1960 po raz pierwszy objawił się talent 21-letniego wówczas Roberta Herbina, później wyróżniającego się piłkarza Ligue 1 oraz szkoleniowca, który na przełomie lat 70. i 80. czterokrotnie doprowadził AS Saint-Étienne do tytułu mistrza kraju oraz w 1976 roku do finału Pucharu Europejskich Mistrzów Krajowych.
Po Euro 1960 reprezentacja Francji przez ponad dwadzieścia lat nie mogła się doczekać piłkarzy i trenerów, którzy byliby zdolni nawiązać do sukcesu Kopy i Fontaine’a z 1958 roku. "Trójkolorowi", mimo że pieczę selekcjonerską przejmowali nad nimi współtwórca potęgi Ajaksu Amsterdam Stefan Kovacs, a nawet sam Fontaine (w 1967 roku), ani razu w tym czasie nie awansowali do mistrzostw Europy, a dwa starty w mundialach (w 1966 i 1978) zakończyły się odpadnięciem już po pierwszej rundzie.
Na mundialu w 1978 roku w kadrze reprezentacji, prowadzonej już przez Michela Hidalgo, byli przyszli mistrzowie Europy – Bossis, Battiston, Lacombe, Six, Rocheteau oraz Platini. Po tej imprezie piłkarską karierę zakończył Henri Michel, późniejszy asystent Hidalgo i jego następca. Ale szkielet drużyny, która w 1984 roku triumfowała w mistrzostwach Starego Kontynentu, zbudowany został cztery lata później na Mistrzostwach Świata 1982.
Lata 1982-1986.
1982 – IV miejsce na mistrzostwach świata.
Francuzi awansowali do mistrzostw świata z drugiego miejsca w grupie. Dali się wyprzedzić Belgii, a w pokonanym boju zostawili m.in. Irlandię, która wprawdzie zdobyła tyle samo punktów, ale miała gorszy bilans bramkowy, i wicemistrzów świata Holendrów.
Dla selekcjonera Michela Hidalgo, któremu dwa lata wcześniej nie udało się wprowadzić reprezentacji do finałów mistrzostw Europy, od wyniku uzyskanego w Hiszpanii zależała dalsza praca z kadrą.
Prasa francuska podkreślała, że ostateczny rezultat, czyli czwarte miejsce, był znacznie lepszy niż gra drużyny. "Trójkolorowi" do ostatniego meczu nie mogli być pewni awansu z grupy, grali dalej tylko, dlatego że piłkarze Czechosłowacji strzelili mniej goli. W drugiej rundzie nie trafili na żaden zespół ze światowej czołówki, ale na Austrię i Irlandię Północną, którą pewnie ograli 4:1. Mecz półfinałowy z RFN przeszedł do historii futbolu z powodu brutalnego ataku niemieckiego bramkarza Haralda Schumachera na francuskiego obrońcę Patricka Battistona. Podopieczni Hidalgo długo prowadzili 3:1, ale w końcówce dali sobie strzelić dwa gole i o tym kto zagra w finale musiały zadecydować rzuty karne, w których Schumacher wybronił strzały Six i Bossisa. Francuzom pozostała gra o brązowy medal. W spotkaniu z Polską selekcjoner dał szansę rezerwowym i w efekcie "Trójkolorowi" przegrali 2:3.
Już w czasie eliminacji do mundialu Hidalgo musiał się zmagać z brakiem klasowego bramkarza. Dotychczasowy golkiper numer jeden Dominique Dropsy obwiniany był za porażkę w spotkaniu z Holandią, ponadto zaliczył kilka wpadek w Strasbourgu i w efekcie na kilka miesięcy przed turniejem stracił miejsce w kadrze. Na mistrzostwa selekcjoner powołał 27-letniego Jean-Luca Ettoriego z zespołu mistrza Francji AS Monaco oraz 35-letniego Dominique’a Baratelliego z PSG i dziesięć lat młodszego Jeana Castanedę z AS Saint-Étienne. W pierwszej jedenastce grał Ettori, który przed inauguracyjnym meczem z Anglią miał na swoim koncie tylko dwa mecze w reprezentacji. W spotkaniu z podopiecznymi Rona Greenwooda przepuścił bramkę już w 27 sekundzie, a kilkanaście dni później francuscy dziennikarze uznali go za winnego odpadnięcia "Trójkolorowych" w półfinale z RFN.
Liderem linii obrony był 32-letni kapitan drużyny Marius Trésor z Girondins Bordeaux, który od wielu lat tworzył w reprezentacji duet z innym sprawdzonym w najważniejszych bojach zawodnikiem Maximem Bossisem (27, FC Nantes). Po przegranym 1:3 meczu z Anglią miejsce na prawej stronie stracił Patrick Battiston (25, AS Saint-Étienne). Hidalgo zaryzykował i już do końca turnieju stawiał na 20-latka z AS Monaco Manuela Amorosa. Battiston pojawił się jeszcze na boisku w spotkaniu z Austrią i RFN, ale w tym ostatnim grał tylko przez dziesięć minut. Został sfaulowany przez Schumachera i następne tygodnie spędził na rehabilitacji. Na lewej flance występował Gérard Janvion (29, AS Saint-Étienne), którego francuskie media charakteryzowały słowami "elegancki, dostojny, rzadko łamiący zasady gry fair play".
Skład personalny drugiej linii ewoluował z meczu na mecz. Na inaugurację turnieju przeciw Anglikom zagrali: Platini, Larios, Girard, Giresse. W kolejnych meczach coraz silniejszą pozycję zdobywał Jean Tigana, który wkrótce stał się podstawowym zawodnikiem reprezentacji. Selekcjonera szybko przekonał do siebie także młody Bernard Genghini (24, FC Sochaux), strzelec decydującej bramki w spotkaniu z Austrią. Dwa lata później na mistrzostwach Europy Genghini musiał ustąpić miejsca Luisowi Fernándezowi. Dobre występy na mundialu otworzyły Platiniemu drogę do kariery w Juventusie.
Napastnicy strzelili tylko cztery z szesnastu zdobytych przez Francję goli. Słaba skuteczność powodowała częstą rotację wśród zawodników na tej pozycji. Najczęściej grał Gérard Soler (29, Girondins Bordeaux), ale on akurat nie trafił do bramki rywali ani razu. Po dwa gole zdobyli Dominique Rocheteau (27, PSG) i Didier Six (28), jedyny występujący na co dzień w klubie zagranicznym (VfB Stuttgart). W pierwszych meczach w podstawowej jedenastce pojawił się także Bernard Lacombe (30), partner Solera z Bordeaux.
Wkrótce po ostatnim meczu mistrzostw z reprezentacją pożegnali się kapitan Trésor, Janvion oraz rezerwowy na mundialu Christian Lopez, nowym kapitanem po odejściu Trésora został Michel Platini.
1984 – zwycięstwo w mistrzostwach Europy.
Francuzi byli gospodarzami mistrzostw Europy i nie musieli rozgrywać meczów eliminacyjnych. Michel Hidalgo mógł więc w spokoju, nie unikając wielu eksperymentów kadrowych, przygotowywać reprezentację do turnieju.
Po dwóch pierwszych meczach fazy grupowej, w których zresztą nie stracili bramki, "Trójkolorowi" mogli być pewni awansu do następnej rundy. W półfinale spotkali się z ofensywnie grającą Portugalią. Po dziewięćdziesięciu minutach utrzymywał się remis 1:1. W dogrywce pierwsi gola zdobyli podopieczni Fernando Cabrity, ale Francuzi szybko odpowiedzieli strzałami Domergue i Platiniego, i ostatecznie wygrali 3:2. Cztery dni później w finale turnieju pokonali Hiszpanię 2:0. W '57 minucie Platini zaskoczył Luisa Arconadę strzałem z rzutu wolnego, i według wielu komentatorów była to jedna z najładniejszych bramek mistrzostw.
Francuscy dziennikarze podkreślali zgranie zespołu, o którego sile stanowiła druga linia, z Platinim na czele. Narzekali za to na nieefektywnych napastników.
W sierpniu 1982 roku po przegranym 0:4 meczu towarzyskim z Polską Hidalgo zrezygnował z usług Jeana-Luca Ettoriego. Kilka miesięcy później w kadrze zadebiutował 26-letni Joël Bats z AJ Auxerre, który przez sześć następnych lat był pierwszym bramkarzem "Trójkolorowych". Spokojny, zwinny i elegancki Bats, mimo że przepuścił podczas Euro 1984 cztery gole, oceniony został jako jeden z pewniejszych punktów zespołu.
Po rezygnacji z gry w reprezentacji Gérarda Janviona, Christiana Lopeza oraz przede wszystkim kapitana Mariusa Trésora Michelowi Hidalgo ubyło kilku klasowych obrońców. W czasie mistrzostw linię defensywną tworzyli: Patrick Battiston (27 lat, Girondins Bordeaux), nominalny libero z konieczności przesunięty na prawą stronę, oraz środkowi: doświadczony Maxime Bossis (29, FC Nantes) i nowa twarz w reprezentacji Yvon Le Roux (24, AS Monaco). Czwartym obrońcą miał być 22-letni Manuel Amoros (AS Monaco), cieszący się opinią jednego z najbardziej obiecujących piłkarzy francuskich, mający już za sobą występy na mundialu. Tymczasem już w pierwszym spotkaniu z Danią otrzymał czerwoną kartkę. Jego zastępca – Jean-François Domergue (27, Toulouse FC) – grał z meczu na mecz coraz lepiej i już nie oddał miejsca w jedenastce Amorosowi. W spotkaniu półfinałowym z Portugalią Domergue potwierdził dobrą formę, strzelając dwa gole.
Dziennikarz sportowy Roman Hurkowski drugą linię mistrzowskiej drużyny z 1984 roku nazwał "magicznym kwartetem". Zadaniem dwóch defensywnych pomocników Jeana Tigany (29, Girondins Bordeaux) oraz debiutującego na wielkim turnieju 25-letniego Luisa Fernándeza z Paris Saint Germain było przechwytywanie piłki już na połowie przeciwnika i jak najszybsze uruchomienie pozostałych pomocników i ataku. Alain Giresse (32), partner Tigany z Bordeaux, podobnie jak i on obdarzony nie najlepszymi warunkami fizycznymi, był łącznikiem między obiema liniami. Z jego podań padło większość bramek zdobytych przez "Trójkolorowych". Strzelcem dziewięciu z nich był Michel Platini (29, Juventus F.C.), lider i kapitan zespołu, skuteczny egzekutor przede wszystkim rzutów wolnych i karnych. Zdobył gole we wszystkich pięciu meczach Francji w finałach Euro 1984, dwukrotnie notując hat trick. Platini został królem strzelców turnieju, a pod koniec roku otrzymał "Złotą Piłkę" dla najlepszego piłkarza Europy.
Przy aktywnej roli Platiniego zadaniem pary napastników – Bernarda Lacombe’a (32, Girondins Bordeaux) oraz grających wymiennie Didiera Six (30, FC Mulhouse) lub Brunona Bellone (22, AS Monaco) – było głównie absorbowanie obrońców rywali i odwracanie ich uwagi od ofensywnych pomocników. Tylko jeden z atakujących, najmłodszy Bellone, zdobył gola w turnieju.
Po ostatnim meczu mistrzostw, z funkcji selekcjonera zrezygnował pracujący od 1976 roku Michel Hidalgo. Pałeczkę przekazał Henri Michelowi, który przez cztery ostatnie lata był jego asystentem.
1986 – brązowy medal mistrzostw świata.
Mistrzowie Europy w eliminacjach do Mistrzostw Świata 1986 wyprzedzili Bułgarię, NRD, Jugosławię oraz Luksemburg. Podopieczni Henri Michela jechali do Meksyku jako jedni z głównych pretendentów do zdobycia Pucharu Świata.
Po awansie z grupy z pierwszego miejsca, Francuzi potwierdzili mistrzowskie aspiracje wygrywając w drugiej rundzie z obrońcą trofeum Włochami. Po ćwierćfinałowym zwycięstwie nad Brazylią zostali nazwani przez dziennikarzy, którzy podkreślali ofensywny styl gry drużyny, "Brazylijczykami Europy". Jednak podobnie jak cztery lata wcześniej "Trójkolorowi" ulegli w półfinale reprezentacji RFN i musieli zadowolić się grą w "małym finale", czyli w meczu o trzecie miejsce. Mimo że Michel wystawił w tym spotkaniu rezerwowy skład, Francuzi ograli Belgów i wracali do domu z brązowym medalem.
W porównaniu z drużyną, która dwa lata wcześniej zdobyła mistrzostwo Europy, najwięcej zmian zaszło w liniach obrony i ataku. Ciągle o obliczu defensywy decydowali stoperzy Maxime Bossis (31, Racing Paryż) oraz Patrick Battiston (29, Girondins Bordeaux). Po Euro 1984 do podstawowego składu powrócił Manuel Amoros (24, AS Monaco), który na mundialu grał na prawej lub lewej obronie. Miejsce w jedenastce stracili za to: Yvon Le Roux (26, FC Nantes, był rezerwowym) oraz odkrycie mistrzostw Jean-François Domergue (29, Toulouse FC). Jak się okazało dla Domergue występ na tamtym turnieju był szczytem sportowych możliwości, później szybko obniżył formę i jeszcze w 1984 roku pożegnał się z drużyną narodową. W jej barwach rozegrał tylko dziewięć meczów. Jego następcą został podopieczny Michela z reprezentacji olimpijskiej William Ayache (25, Nantes), którego w spotkaniach z Kanadą i Brazylią zmienił Thierry Tusseau (28, Bordeaux). W bramce nadal niezastąpiony był Joël Bats (29, PSG), bohater meczu z "canarinhos", w którym obronił dwa rzuty karne.
Dwaj podstawowi napastnicy z mistrzowskiej drużyny – Bernard Lacombe (34, Bordeaux) i Didier Six (32, FC Metz) – zaraz po Euro zakończyli reprezentacyjne kariery. Odkryciem Michela okazał się 23-letni Jean-Pierre Papin z belgijskiego Club Brugge, piłkarz, który nigdy nie grał we francuskiej ekstraklasie. Na mundialu przyszły pięciokrotny król strzelców Ligue 1 zdobył dwie bramki. Jego partnerem był Yannick Stopyra (25, Toulouse), strzelec również dwu goli. Ich zmiennikami zaś: doświadczony, pamiętający jeszcze Mistrzostwa Świata 1978 – Dominique Rocheteau (31, PSG) oraz 24-letni Bruno Bellone z AS Monaco, najskuteczniejszy napastnik Francji w mistrzostwach Europy, który przez własne kłopoty zdrowotne oraz wysoką formę Papina, na mundialu był tylko rezerwowym.
Najważniejszym ogniwem zespołu, tak jak dwa lata wcześniej, była druga linia. Michel nie wymienił żadnego z zawodników "magicznego kwartetu". Dla najstarszego w drużynie 34-letniego Alain Giresse’a, jego kolegi z Bordeaux Jeana Tigany (31), Luisa Fernándeza (27) z Paris Saint-Germain oraz kapitana reprezentacji, w latach 1983-1985 trzykrotnego króla strzelców Serie A, Michela Platiniego, mundial 1986 był ostatnią wielką piłkarską imprezą, na której grali razem. Po mistrzostwach karierę reprezentacyjną zakończył Giresse, rok później Platini, a w 1988 roku – Tigana. Fernández pożegnał się z kadrą dopiero w 1992 roku.
Po mundialu Henri Michel rozpoczął przygotowania do eliminacji do Euro 1988, turnieju, na którym Francuzi mieli bronić mistrzostwa Europy. Jednak już po pierwszych meczach (remis z Islandią, remis i porażka z Norwegią) "Trójkolorowi" stracili szansę na awans z grupy. Pierwszy raz w historii obrońca trofeum nie awansował do turnieju mistrzowskiego. Henri Michel ustąpił ze stanowiska, na rzecz swojego dawnego podopiecznego Michela Platiniego, dopiero po słabym starcie do mundialu 1990 w listopadzie 1988 roku.
Chociaż Platiniemu nie udało się awansować do mistrzostw świata, to kilka miesięcy później, w efektownym stylu (osiem zwycięstw, zero remisów i zero porażek), poprowadził reprezentację do zwycięstwa w grupie kwalifikacyjnej do Euro 1992. W barwach "Trójkolorowych" grało już nowe pokolenie zawodników. Z piłkarzy pamiętających mundial 1986 w drużynie narodowej występowali jedynie 30-letni Manuel Amoros, 33-letni Luis Fernández oraz 29-letni Jean-Pierre Papin. Na mistrzostwach Europy debiutowali przyszli mistrzowie świata Laurent Blanc i Didier Deschamps. Mimo takiego collage'u generacyjnego, Francja odpadła już po fazie grupowej, w której zanotowała dwa remisy (1:1 ze Szwecją i 0:0 z Anglią) oraz porażkę 1:2 w ostatnim meczu z przyszłymi triumfatorami imprezy Duńczykami.
Po turnieju Platini podał się do dymisji, a jego następcą został Gérard Houllier. Przyszły szkoleniowiec miał za zadanie wprowadzić reprezentację do Mistrzostw Świata 1994. Na dwie kolejki przed zakończeniem kwalifikacji Francuzi prowadzili w grupie, a do awansu potrzebowali tylko jednego punktu. Jednak niespodziewany regres formy w ostatniej fazie eliminacji (przegrane z Izraelem 2:3 i Bułgarią 1:2) spowodował, że "Trójkolorowi" zajęli dopiero trzecie miejsce, a na mundial pojechali Szwedzi i Bułgarzy. W listopadzie 1993 roku, po roku sprawowania funkcji, Houllier złożył dymisję.
Lata 1996-2006.
1996 – III-IV miejsce na mistrzostwach Europy.
17 grudnia 1993 roku selekcjonerem reprezentacji Francji został Aimé Jacquet, były asystent Gérarda Houlliera. Po przegranych kwalifikacjach do mundialu 1994 spodziewano się, że nowy trener drużyny narodowej rozpocznie kadrową rewolucję. Tymczasem tacy piłkarze jak Éric Cantona, David Ginola, Paul Le Guen, czy Jean-Pierre Papin w pierwszym roku selekcjonerskiej kadencji Jacqueta cały czas występowali w reprezentacji. Trener odstawił ich na boczny tor dopiero pod koniec eliminacji do Euro 1996. Na mistrzostwa Europy pojechała zupełnie inna drużyna, niż ta, z którą dwa lata wcześniej Jacquet rozpoczynał pracę. Nowe pokolenie młodych piłkarzy – Zinédine Zidane, Youri Djorkaeff, Christian Karembeu, Lilian Thuram – zaczynało odgrywać w kadrze coraz ważniejsze role.
Na mistrzostwach Francuzi doszli do półfinału, w którym przegrali po rzutach karnych z późniejszymi wicemistrzami Europy Czechami. Była to pierwsza porażka w selekcjonerskiej karierze Jacqueta.
Francuska prasa narzekała na defensywny i nieefektowny styl gry "Trójkolorowych", którzy w meczach grupowych wyeliminowali Rumunię oraz Bułgarię, a w ćwierćfinale wygrali po karnych z Holandią. W komentarzach częściej podkreślano słabość rywali i szczęście (mecz z Holandią), aniżeli jakieś ponadprzeciętne walory drużyny Jacqueta.
Na Euro 1996 ukształtowała się defensywa zespołu, który dwa lata później nie znalazł pogromcy w mistrzostwach świata. Najczęściej grali: na lewej obronie 27-letni Bixente Lizarazu z Girondins Bordeaux, który już w pierwszym spotkaniu zastąpił doświadczonego Érika Di Meco (33, AS Monaco), na prawej 24-letni Lilian Thuram z Monaco albo 31-letni Jocelyn Angloma (Torino Calcio) oraz para stoperów 31-letni Laurent Blanc z AJ Auxerre i 28-letni Marcel Desailly z A.C. Milan, który został wybrany do najlepszej jedenastki turnieju. W bramce dobrze spisywał się Bernard Lama (33, Paris Saint Germain), skuteczny szczególnie przy obronie rzutów karnych. Francuzi stracili w turnieju tylko dwa gole, co było dowodem rodzącego się zrozumienia i zaufania między poszczególnymi zawodnikami z obrony.
Zdaniem większości obserwatorów najlepszym piłkarzem Francji w turnieju był defensywny pomocnik Christian Karembeu (26, UC Sampdoria), obok kapitana zespołu Didier Deschamps’a (28, Juventus F.C.) i Vincenta Guérina (31, PSG) lider drugiej linii. Karembeu trafił do jedenastki mistrzostw, a wkrótce po turnieju został kupiony przez Real Madryt. Dziennikarze najmocniej krytykowali 24-letniego Zinédine’a Zidane’a z Girondins Bordeaux, który ich zdaniem zawiódł, gdyż nie potrafił wziąć na siebie odpowiedzialności za konstruowanie akcji i spełniał jedynie funkcję asystenta bardziej aktywnego Djorkaeffa.
Trzy z wszystkich pięciu bramek dla "Trójkolorowych" strzelili napastnicy – cofnięty Youri Djorkaeff (28, PSG) oraz środkowi Patrice Loko (26, PSG) i Christophe Dugarry (24, Girondins Bordeaux), którzy grali wymiennie. Słaba skuteczność drużyny ponownie podnosiła dyskusję o powrót Cantony i Ginoli do reprezentacji.
W dwudziestodwuosobowej kadrze Francji na Euro 1996 znalazło się dwunastu piłkarzy, którzy dwa lata później triumfowali w mistrzostwach świata (Fabien Barthez i Frank Leboeuf byli na Euro rezerwowymi i nie zagrali ani minuty).
1998 – zwycięstwo w mistrzostwach świata.
Po Euro 1996 szefowie federacji długo zastanawiali się, czy przedłużyć wygasający wraz z końcem turnieju kontrakt z trenerem Jacquetem. Ostatecznie, 9 sierpnia 1996 związek prolongował umowę i Jacquet rozpoczął drugi etap selekcjonerskiej kadencji.
Na początek pożegnał się ze starszymi zawodnikami – Jocelynem Anglomą, Alain’em Roche’em, Érikiem Di Meco i Vincentem Guérinem, a także Patrice’em Loko i Reynaldem Pedrosem, którzy nie potrafili ustabilizować formy w swoich klubach. Nie dał się także namówić na powrót ulubieńców kibiców – Ginoli, Papina i Cantony.
W bramce faworytem szkoleniowca był przez długi czas Bernard Lama. Kiedy jednak u zawodnika PSG w 1997 roku wykryto niedozwolone narkotyki, szansę otrzymał 27-letni Fabien Barthez (AS Monaco). Barthez w czasie mundialu chwalony był nie tylko za dobre opanowanie bramkarskiego warsztatu, ale i za efektowny, nieco nonszalancki styl gry i wraz z Paragwajczykiem José Luisem Chilavertem uznany został za najlepszego bramkarza turnieju.
Przed nim grała czwórka defensorów, którzy na kilka kolejnych lat zdominowali reprezentacyjną linię obrony – 33-letni libero Laurent Blanc (Olympique Marsylia), 30-letni Marcel Desailly, który w swoim klubie (A.C. Milan) grywał zazwyczaj w linii pomocy, 29-letni Bixente Lizarazu (Bayern Monachium) oraz jedno z odkryć turnieju, strzelec dwóch bramek z półfinałowego meczu z Chorwacją 26-letni Lilian Thuram z AC Parmy. Wielu komentatorów podkreślało, że to właśnie obrona była najsilniejszym punktem "Trójkolorowych", mogą o tym świadczyć tylko dwa stracone gole. Ponadto Lizarazu, Blanc i Thuram (dwukrotnie) także pokonywali bramkarzy rywali, przy czym gole dwóch ostatnich decydowały o awansie reprezentacji do następnej rundy.
Kapitan i "mózg" drużyny Didier Deschamps (30 lat, Juventus F.C.) odpowiedzialny był za zadania destrukcyjne, pełnił rolę pośrednika między linią obrony a ataku. Jacquet najczęściej decydował się na wystawianie trzech pomocników defensywnych, oprócz Deschamps’a grali 28-letni Christian Karembeu (Real Madryt, kilka tygodni przed mundialem triumfował z nim w Pucharze Mistrzów), który po rundzie grupowej zastąpił Alaina Boghossiana (28, UC Sampdoria) oraz 27-letni Emmanuel Petit (Arsenal F.C.), którego rola w drużynie rosła z meczu na mecz, a dobrą postawę ukoronował strzeleniem ostatniego gola turnieju, pieczętującego zwycięstwo Francji nad Brazylią.
O ofensywnym pomocniku Juventusu 26-letnim Zinédinie Zidanie od wielu lat mówiło się, że jest dużym piłkarskim talentem i materiałem na zawodnika wysokiej klasy. Nie potwierdzał tego dotychczas ani w reprezentacji (słaby występ na Euro 1996), ani w klubie (porażka z Juventusem z Pucharze Mistrzów). Na początku mundialu zobaczył czerwoną kartkę i został odsunięty od dwóch spotkań. Jednak w kolejnych rundach przełamał się i wyrósł na lidera drużyny, a zdobywając w finale dwie bramki stał się bohaterem narodowym Francji. Tuż za napastnikiem grał również Youri Djorkaeff (30, Inter Mediolan), szybki, sprawnie operujący między liniami ataku i pomocy.
Po rezygnacji z usług Cantony, Ginoli i Loko, Jacquet miał wiele kłopotów z doborem głównego atakującego. Najczęściej grał dwukrotny król strzelców francuskiej ekstraklasy 28-letni Stéphane Guivarc’h (AJ Auxerre), ale w turnieju nie zdobył żadnej bramki. Najlepszym strzelcem (trzy gole) okazał się niespodziewanie młody Thierry Henry (21, AS Monaco), który był zmiennikiem Guivarc’h’a. Oprócz niego do bramek rywali trafiali także najmłodszy w drużynie David Trezeguet (AS Monaco) i Christophe Dugarry (26, Olympique Marsylia), który nie występował w pierwszej jedenastce tylko, dlatego że podczas turnieju zmagał się z kontuzją.
W czasie mundialu grali także obrońcy Frank Leboeuf (30, Chelsea F.C.), który zastąpił Blanca, pauzującego za czerwoną kartkę, w finale turnieju oraz 25-letni Vincent Candela, dubler Lizarazu w spotkaniu z Danią. Na francuskie boiska wybiegali również Bernard Diomede (24, AJ Auxerre) oraz Patrick Vieira (22, Arsenal F.C.) i Robert Pirès (25, FC Metz). Dwaj ostatni wkrótce potem stali się ważnymi ogniwami drużyny. Ani minuty nie zagrał żaden z rezerwowych bramkarzy – Lama (35, West Ham United) i Lionel Charbonnier (32, AJ Auxerre).
Po mundialu zgodnie z wcześniejszymi zapowiedziami Jacquet zrezygnował z funkcji selekcjonera i został dyrektorem technicznym reprezentacji. Na swojego następcę wyznaczył Rogera Lemerre’a, który był jego pierwszym asystentem.
Za swój hymn w czasie tych mistrzostw, Francuzi użyli piosenki I Will Survive amerykańskiej piosenkarki Glorii Gaynor.
2000 – zwycięstwo w mistrzostwach Europy.
Francuzi przeszli przez eliminacje do Euro 2000 z pewnymi kłopotami (remisy z Ukrainą oraz porażka z Rosją), chociaż zajęli w swojej grupie pierwsze miejsce. Lemerre nie zdecydował się na kadrową rewolucję i rzadko wprowadzał do drużyny debiutantów. O sile reprezentacji, która od czerwca 1999 roku nie doznała porażki, stanowili zdobywcy Pucharu Świata z 1998 roku. W kadrze na mistrzostwa Europy z mundialowej „22” znalazło się aż osiemnastu zawodników, przy czym dwunastu z nich pamiętało nawet finały Euro 1996. Z zespołu mistrzów świata odpadli tylko drugoplanowi wówczas Charbonnier i Diomede, nie spełniający oczekiwań Guivarc’h oraz Boghossian wskutek kontuzji. Ich miejsca zajęli: Ulrich Ramé (28, Girondins Bordeaux) jako trzeci bramkarz, pomocnik Johan Micoud (27, Parma F.C.) oraz napastnicy Sylvain Wiltord (26, Bordeaux) i 21-letni Nicolas Anelka z Realu Madryt.
Pewną pozycję w bramce miał Fabien Barthez (29), który kilka dni przed rozpoczęciem mistrzostw podpisał kontrakt z Manchesterem United. Niezmieniona pozostała również linia defensywy. Żelazny blok: Blanc (35, Inter Mediolan), Desailly (32, Chelsea F.C.), Thuram (28, Parma F.C.) i Lizarazu (31, Bayern Monachium) w finale grał ze sobą po raz dwudziesty szósty i w żadnym z tych meczów Francja nie doznała porażki. Weteran Blanc na zakończenie swojej reprezentacyjnej przygody został wybrany do najlepszej jedenastki turnieju.
Na środku pomocy występowali 32-letni kapitan drużyny Didier Deschamps (Chelsea F.C.) oraz Patrick Vieira (24, Arsenal F.C.), który zastąpił Christiana Karembeu. Mimo iż Karembeu cały sezon 1999-00 spędził na ławce rezerwowych w Realu Madryt, Lemerre zdecydował się go zabrać na mistrzostwa. Miejsce w pierwszej jedenastce "Trójkolorowych" stracił także bohater finału sprzed dwóch lat Emmanuel Petit (30, Arsenal F.C.).
W opinii wielu obserwatorów najbardziej wyróżniającym zawodnikiem mistrzowskiej drużyny był 28-letni Zinédine Zidane. "Przegląd Sportowy", podsumowując występy Francji na Euro 2000, pomocnika Juventusu scharakteryzował słowami: "O tym piłkarzu nie da się już pisać. Jego trzeba po prostu oglądać". Zidane, jako jedyny Francuz oprócz Blanca, trafił do jedenastki turnieju. Na zakończenie 2000 roku drugi raz (wcześniej w 1998 roku) otrzymał "Złotą Piłkę" dla najlepszego zawodnika Europy.
Francuzi grali znacznie ofensywniej niż dwa lata wcześniej. 22-letni Thierry Henry (Arsenal F.C.), strzelec trzech goli, stał się w czasie Euro jedną z najjaśniejszych gwiazd reprezentacji. Cofniętymi napastnikami byli Youri Djorkaeff (32), który miał udany sezon w FC Kaiserslautern, oraz Christophe Dugarry (28, Bordeaux), występujący wymiennie z Anelką, Wiltordem i Trezeguetem (22, AS Monaco). Najskuteczniejszymi z tej czwórki okazali się Wiltord i Trezeguet, którzy zresztą grali najkrócej. Zaliczyli dwa trafienia, w tym po jednym w finale turnieju. Według wielu komentatorów drużyna Lemerre’a z 2000 roku była lepsza od tej z 1998, głównie, dlatego że wreszcie posiadała w swym składzie rasowego napastnika.
Mecze finałowy i półfinałowy "Trójkolorowi" wygrali po strzeleniu "złotego gola" w dogrywce. Przegrali tylko jedno spotkanie, ze współgospodarzem turnieju Holandią. Jednak już wcześniej zapewnili sobie awans z grupy, a w tamtym meczu grali w rezerwowym składzie.
Przed Francją tylko reprezentacja RFN z początku lat 70. dzierżyła jednocześnie tytuły mistrza Europy i świata, tyle, że Niemcy zdobyli je w odwrotnej kolejności. Francuscy dziennikarze po Euro 2000 nazwali swoją reprezentację "mistrzami wszechświata".
Dwa miesiące po wygranym finale z Włochami w towarzyskim meczu z Anglią kariery reprezentacyjne zakończyli Laurent Blanc, Didier Deschamps (opaskę kapitańską przejął od niego Marcel Desailly) oraz rezerwowy bramkarz Bernard Lama (37, PSG).
2002 – runda grupowa mistrzostw świata.
Na rok przed mundialem Francuzi wygrali Puchar Konfederacji, generalną próbę przed światowym czempionatem. Do Korei i Japonii podopieczni Lemerre’a jechali więc jako zdecydowani faworyci, mimo iż wyniki meczów towarzyskich na początku 2002 roku nie były zadowalające (5:0 ze Szkocją, 2:1 z Rumunią, ale 1:1 z Australią, 0:0 z Rosją i 1:2 z Belgią). W ostatnim spotkaniu sparingowym pokonali wprawdzie Koreę Południową, ale stracili za to Zinédine’a Zidane’a, który doznał poważnej kontuzji i miał zagrać dopiero w ostatnim meczu grupowym. Wcześniej z kadry także z powodu urazów wypadli Christian Karembeu i Robert Pirès.
Roger Lemerre zabrał do Azji aż czternastu zawodników, którzy cztery lata wcześniej zdobyli mistrzostwo świata (Francuzi mieli jedną z najstarszych drużyn, ich średnia wieku wynosiła 29 lat) i wbrew nawoływaniom prasy nie powołał Steve’a Marleta z Olympique Lyon i Erica Carriere’a z FC Nantes.
Już w inauguracyjnym meczu turnieju, z Senegalem, Francuzi, mimo przewagi i większej liczby oddanych strzałów, popełniali dużo indywidualnych błędów, poza tym widoczny był brak lidera. Po jednej, zaskakującej akcji podopiecznych francuskiego szkoleniowca Brunona Metsu przegrali 0:1. Najniżej oceniono występy Youriego Djorkaeffa (34, Bolton Wanderers) oraz Franka Leboeufa (34, Olympique Marsylia), który w kolejnym spotkaniu ustąpił miejsca Vincentowi Candeli (29, AS Roma). W prasowych komentarzach podkreślano słabość linii ataku, chociaż tworzyło ją trzech zawodników – Thierry Henry (25, Arsenal F.C.), David Trezeguet (25, Juventus F.C.) i Sylvain Wiltord (28), partner Henry’ego z Arsenalu, oraz nie najlepszą formę obrońców, wśród których tylko Lilian Thuram (30, Juventus F.C.) nie przekroczył trzydziestu lat (kapitan Marcel Desailly, tak jak Leboeuf, miał 34 lata, a Bixente Lizarazu – 33).
W drugim meczu, z Urugwajem na boisko wybiegła niemal dokładnie taka sama jedenastka (29-letni Johan Micoud z Parmy zastąpił Djorkaeffa, a Candela – Leboeufa), która sześć dni wcześniej uległa Senegalowi. Mecz zakończył się bezbramkowym remisem, a od dwudziestej piątej minuty Francja grał w dziesiątkę po tym, jak czerwoną kartkę otrzymał Henry. Wiadomo było, że w ostatnim spotkaniu nie zagra również Emmanuel Petit (32, Chelsea F.C.), pauzujący za dwie żółte kartki. Zastąpił go Claude Makélélé (29), który miał udany sezon w Realu Madryt i przez wielu dziennikarzy uważany był za znacznie większe wzmocnienie drużyny niż mający już najlepsze piłkarskie chwile za sobą Petit. Z Duńczykami po raz pierwszy w tych mistrzostwach miał także zagrać Zidane.
Mimo to podopieczni Rogera Lemerre’a przegrali 0:2. Obrońcy mistrzowskiego trofeum oraz mistrzowie Europy zajęli w grupie ostatnie miejsce i żegnali się z turniejem bez strzelonej bramki. Francuska prasa nie zostawiła na piłkarzach i selekcjonerze suchej nitki, oszczędzając jedynie Zidane’a, Patricka Vieirę (26, Arsenal F.C.), który okazał się godnym następcą Deschamps’a oraz ratującego wielokrotnie zespół przed utratą goli Fabiena Bartheza (31, Manchester United). Lemerre’owi zarzucano brak jasnej wizji i ciągłe tasowanie piłkarzami i ustawieniem oraz zbyt wielkie zaufanie w możliwości i umiejętności doświadczonych zawodników. Dziennikarze zastanawiali się, czemu od pierwszych minut nie grał 21-letni Djibril Cissé z AJ Auxerre, w tamtym czasie uważany za jedną z największych nadziei piłkarstwa francuskiego.
Po tym turnieju kariery reprezentacyjne zakończyli Leboeuf, Dugarry, Djorkaeff oraz Petit i Karembeu, a Candela już nigdy później nie został powołany do kadry narodowej. Miejsce Rogera Lemerre’a zajął Jacques Santini.
2004 – ćwierćfinał mistrzostw Europy.
Wielu komentatorów zgodnie podkreślało, że po mundialu 2002 w historii reprezentacji Francji skończyła się pewna epoka, a pokolenie piłkarzy urodzonych pod koniec lat 60. i na początku 70., pokolenie mistrzów świata i Europy, szybko powinno zacząć ustępować miejsca zawodnikom młodym, nieogranym, ale głodnym sukcesu.
Jednak szkielet drużyny, mimo początkowych zapowiedzi nowego selekcjonera Jacques’a Santiniego, od czasu Mistrzostw Świata 2002 pozostał właściwie nienaruszony. Szkoleniowca broniły wyniki – Francuzi w eliminacjach do Euro 2004 wygrali wszystkie mecze, w których stracili tylko dwie bramki, a na rok przed turniejem po raz drugi triumfowali w rozgrywkach o Puchar Konfederacji. Do Portugalii jechali także jako drużyna niepokonana od osiemnastu meczów (ostatni raz przegrali w marcu 2003 roku). Kilka tygodni przed mistrzostwami w finale Ligi Mistrzów po raz pierwszy od jedenastu lat grała drużyna z Francji – AS Monaco, której gwiazdami byli Ludovic Giuly i Jérôme Rothen. Giuly nie znalazł się w kadrze na mistrzostwa Europy z powodu kontuzji, a Rothen, mimo nawoływań kibiców i dziennikarzy, oglądał mecze z ławki rezerwowych.
Santini zmienił za to ustawienie zespołu na 1-4-4-2. Dzięki temu w ataku zagrali obok siebie Thierry Henry (27, Arsenal F.C.) i David Trezeguet (27, Juventus F.C.). Efektywniejszy okazał się ten pierwszy. W meczu ze Szwajcarią strzelił dwa decydujące o zwycięstwie gole.
Liderami linii obrony byli cały czas mistrzostwie świata z 1998 roku – Lilian Thuram (32, Juventus F.C.), którego Santini przesunął na środek defensywy, oraz Bixente Lizarazu (35, Bayern Monachium). W spotkaniu z Chorwacją w podstawowej jedenastce wybiegł także inny weteran Marcel Desailly, ale zawinił przy obu golach strzelonych przez Chorwatów. Był to ostatni mecz 36-letniego obrońcy Chelsea F.C. w reprezentacji. Na prawej flance występował zbierający bardzo dobre noty w Premiership William Gallas (27), partner i następca Desailly’ego w Chelsea. Za to inny 27-latek stoper Mikael Silvestre z Manchesteru United został przez francuskich dziennikarzy uznany za najsłabsze ogniwo defensywy.
Opinię jednego z najlepszych bramkarzy świata potwierdził po raz kolejny Fabien Barthez (33, Olympique Marsylia). Grał spokojniej, pewniej, mniej efektowniej niż dawnej, ale znacznie bardziej skutecznie. Obronił rzut karny Davida Beckhama w inauguracyjnym meczu z Anglią.
Inaczej niż na poprzednich mistrzostwach Europy gra reprezentacji uzależniona była od formy właściwie tylko jednego piłkarza, kapitana zespołu 32-letniego Zinédine’a Zidane’a. Pomocnik Realu Madryt okazał się najlepszym strzelcem "Trójkolorowych" (trzy bramki) oraz zdecydowanym liderem na boisku i poza nim. Dwa gole zdobyte w ostatnim sekundach spotkania z podopiecznymi Svena-Görana Erikssona zadecydowały o ostatecznym kształcie tabeli grupy B i pierwszym miejscu dla Francji. Defensywnymi pomocnikami byli piłkarze grający na co dzień w klubach z Londynu – Claude Makélélé (31, Chelsea) i Patrick Vieira (28, Arsenal). Dla Roberta Pirèsa (31), także zawodnika Arsenalu, występującego w kadrze od 1996 roku, Euro 2004 było pierwszą poważną imprezą piłkarską, na której grał w podstawowej jedenastce "Trójkolorowych".
Po szczęśliwym zwycięstwie nad Anglią we Francji zapanowała wielka euforia. Mimo słabszego meczu z Chorwacją, "Trójkolorowi" zwyciężyli Szwajcarię i zajęli pierwsze miejsce w grupie. Dzięki temu w ćwierćfinale nie spotkali się z faworyzowaną Portugalią, ale znacznie niżej rozstawioną w rankingu FIFA Grecją. Jednak niespodziewanie spotkanie wygrali podopieczni Ottona Rehhagela, którzy kilka tygodni później ograli w finale turnieju Portugalczyków.
Po mistrzostwach kariery reprezentacyjne zakończyli Desailly i Lizarazu, a także Zidane, Thuram i Makélélé, którzy jednak powrócili do kadry w sierpniu 2005 roku i pomogli jej awansować do mundialu 2006. Trener Santini już przed mistrzostwami podpisał kontrakt z Tottenhamem Londyn. Wśród jego następców wymieniano najczęściej mistrzów świata Laurenta Blanca lub Didier Deschamps’a, szkoleniowca Monaco. Ostatecznie szefowie federacji zdecydowali, że nowym selekcjonerem będzie opiekun francuskiej młodzieżówki Raymond Domenech.
2006 – wicemistrzostwo świata.
Domenech wprowadził do reprezentacji kilku nowych piłkarzy, głównie swoich wychowanków z drużyny młodzieżowej. W połowie 2005 roku, kiedy ważyły się losy Francji w eliminacjach do mistrzostw świata, udało mu się namówić Zinédine’a Zidane’a, Claude’a Makélélégo i Liliana Thurama do powrotu do kadry. Mimo kilku istotnych zmian personalnych, drużyna wciąż budowana była wokół doświadczonych zawodników. Najważniejsi z nich – Zidane, Thuram, Vieira, Makélélé, Henry, Wiltord – przekroczyli już trzydzieści lat. Istniało duże prawdopodobieństwo, że po wielu triumfach odniesionych z reprezentacją (pięciu z nich grało na Euro 2000, czterech na mundialu 1998) oraz w klubach mogli nie odczuwać już takiego głodu sukcesu, jak jeszcze kilka lat wcześniej.
Prasa francuska narzekała na nieefektowny i nieskuteczny styl gry (w eliminacjach Francuzi zanotowali aż pięć remisów, po dwa z Izraelem i Szwajcarią i jeden z Irlandią) oraz krytykowała pomysły szkoleniowe Domenecha, który otwarcie mówił o tym, że przy wyborze meczowej jedenastki kieruje się astrologią. Mimo to drużyna przed mundialem od czasu zakończenia Euro 2004 zanotowała tylko jedną porażkę, w meczu towarzyskim ze Słowacją, rozegranym w marcu 2006 roku.
Francja zagrała w mistrzostwach świata w grupie G. Po dwu remisach (0:0 ze Szwajcarią, 1:1 z Koreą Południową) do ostatniego meczu ważyły się jej losy awansu z grupy. Dzięki zwycięstwu 2:0 z Togo, "Trójkolorowi" zajęli drugie miejsce i w 1/8 finału spotkali się z Hiszpanią. Zdaniem wielu komentatorów dopiero w tym meczu pokazali, że mimo zaawansowanego wieku większości podstawowych zawodników, mogą walczyć o najważniejsze trofeum. Wygrali z podopiecznymi Luisa Aragonésa 3:1. W kolejnych rundach zostawili w pokonanym boju faworytów mistrzostw, obrońców tytułu Brazylię (1:0 w ćwierćfinale) i wicemistrzów Europy Portugalię (1:0 w półfinale). Niespodziewanie dla większości komentatorów awansowali do finału, gdzie dopiero w rzutach karnych (1:1, k. 3:5) ulegli Włochom. Finał zapisał się w historii z powodu czerwonej kartki dla kończącego karierę Zinédine’a Zidane’a, który w '109 minucie uderzył głową Marca Materazziego.
Średnia wieku zawodników wynosiła 29 lat, tyle ile w czasie mundialu 2002, w którym "Trójkolorowi" odpadli już w pierwszej rundzie. Właśnie najbardziej doświadczeni – Zidane (34 lata, Real Madryt), środkowy obrońca Lilian Thuram (34, Juventus F.C.) i dwaj defensywni pomocnicy Patrick Vieira (30, Juventus F.C.) oraz Claude Makélélé (33, Chelsea F.C.) – otrzymali najwyższe noty i wszyscy trafili do najlepszej drużyny mistrzostw FIFA.
Francuzi dostosowali się do panującego wśród większości ekip na mundialu przekonania, że o sukcesie decyduje przede wszystkim skuteczna gra w obronie (podopieczni Domenecha stracili tylko trzy gole). Kwartet defensorów dowodzony przez Thurama – Willy Sagnol (29, Bayern Monachium), William Gallas (29, Chelsea F.C.) i najmłodszy z nich Éric Abidal (27, Olympique Lyon) – rzadko dopuszczał rywala pod swoje pole karne, tak że bramkarz Fabien Barthez (35, Olympique Marsylia) zaliczył niewiele interwencji. Zresztą przed turniejem faworytem do gry w bramce był Grégory Coupet (35), który w barwach Olympique Lyon z dobrej strony pokazał się w Lidze Mistrzów. Coupet wobec problemów zdrowotnych i dyscyplinarnych Bartheza częściej grał w eliminacjach, ale trener Domenech, po konsultacjach z Zidane’em, podjął decyzję o odsunięciu go na ławkę rezerwowych.
Liderem zespołu i drugiej linii był Zidane. Według wielu dziennikarzy gdyby nie incydent z meczu finałowego, występ kapitana zespołu mógł być oceniony w samych superlatywach. Zidane ustawiony był tuż za napastnikiem, ale często dołączał do niego podwajając siłę ataku, zamieniał się miejscami ze skrzydłowymi, cofał się, umiejętnie rozdzielał piłki i strzelał gole (zaliczył trzy trafienia, w finale, decydujące w półfinale i 1/8 finału). Obaj skrzydłowi, odkrycie turnieju 23-letni prawoskrzydłowy Franck Ribéry (Olympique Marsylia) i Florent Malouda (26, Olympique Lyon), w swoich klubach grali na pozycji środkowych pomocników. Dlatego obaj często schodzili do środka, robiąc miejsce dla bocznych obrońców, szczególnie dla aktywnego Sagnola. Dwaj defensywni pomocnicy – Vieira i Makélélé – asekurowali defensorów i zatrzymywali ataki rywala już na jego połowie. Vieira częściej angażował się w akcje ofensywne.
W ataku za wykańczanie akcji odpowiedzialny był Thierry Henry (29), mający za sobą udany sezon w Arsenalu. Często też wracał, robiąc tym samym miejsce dla ofensywnych pomocników, zazwyczaj dla wchodzącego z głębi pola Zidane’a. Henry strzelił trzy bramki, w tym dającą zwycięstwo w meczu z Brazylią.
Po turnieju Domenech rozważał dymisję, ale ostatecznie postanowił poprowadzić drużynę w eliminacjach do Euro 2008. Nie zagrają w niej Zidane i Barthez, który nie mógł po mistrzostwach znaleźć klubu i, podobnie jak kapitan zespołu, zakończył piłkarską karierę.
Lata 2008 – 2018.
2008 – faza grupowa mistrzostw Europy.
Francuzi, pomimo drobnych kłopotów (2 porażki ze Szkocją, remis z Ukrainą) przeszli do finałowego turnieju na 2 miejscu w grupie eliminacyjnej. Turniej trójkolorowym nie wyszedł jednak najlepiej. Trafili do grupy „śmierci” z Włochami, Holandią i Rumunią. Początkowo bezbramkowy remis z Rumunią oraz wysoka porażka 1:4 z Holandią. Mimo zwycięstwa w eliminacjach przegrali 2:0 z Włochami po bramce z karnego oraz czerwonej kartki Érica Abidala padła druga bramka i ostatecznie awans do ćwierćfinału zapewniły sobie Włochy.
2010 – faza grupowa mistrzostw Świata.
Do finałów Francja awansowała po dwumeczu barażowym z Irlandią. Podczas spotkania rewanżowego Thierry Henry za pomocą ręki podał piłkę Williamowi Gallasowi. Obrońca strzelił bramkę i zapewnił Francji udział w mistrzostwach. Wynik meczu został oprotestowany przez Irlandię, jednak FIFA oddaliła zażalenie, argumentując niezmiennością decyzji sędziego.
W pierwszym meczu Francuzi zremisowali z Urugwajem 0:0. Następny mecz przegrali z Meksykiem 0:2. Nicolas Anelka podczas przerwy obarczył za złe wyniki trenera Raymonda Domenecha. Za swoje zachowanie piłkarz został odesłany do domu. Ostatni mecz grupowy zagrali z RPA. Mecz zakończył się przegraną 1:2. Jedyną bramkę dla francuzów strzelił Florent Malouda, zaś "trójkolorowi" ostatecznie zajęli ostatnie miejsce w grupie za Urugwajem, Meksykiem i RPA.
2012 rok – porażka w ćwierćfinale z Hiszpanami.
Drużyna Laurenta Blanca trafiła do grupy D:
Francuzi przygodę z EURO 2012 rozpoczęli remisem z Anglikami 1:1. W drugim spotkaniu sięgnęli po trzy punkty pokonując Ukraińców 2:0. W ostatnim meczu w grupie ulegli reprezentacji Szwecji 0:2, mimo to awansowali do fazy pucharowej z drugiego miejsca w grupie.
W ćwierćfinale po dwóch bramkach Xabiego Alonso Francuzi przegrali z reprezentacją Hiszpanii 0:2 i tym samym zakończyli swój udział w Mistrzostwach EURO 2012.
2014 – ćwierćfinał Mistrzostw Świata.
W eliminacyjnej grupie Francuzi musieli uznać wyższość Hiszpanii. W barażach zmierzyli się z Ukrainą. Dwumecz wygrali 3:2. W fazie grupowej trafili na Szwajcarię, Honduras i Ekwador. W pierwszym spotkaniu pokonali 3:0 Honduras. W drugim meczu rozgromili 5:2 Szwajcarię. Na koniec grupy bezbramkowo zremisowali z Ekwadorem. W 1/8 rywalizowali z Nigeryjczykami. Wygrali 2:0 a obie bramki padły w końcówce meczu. W ćwierćfinale podejmowali Niemców. Mecz zakończył się wynikiem 0:1 i tym samym Francja pożegnała się z turniejem.
2016 – wicemistrzostwo Europy.
Reprezentacja Francji jako gospodarz miała zapewniony start w turnieju bez konieczności rozgrywania meczów eliminacyjnych. W meczach towarzyskich przed Euro Francuzi mierzyli się z Hiszpanią (zwycięstwo 1:0), Szwecją (zwycięstwo 1:0), Brazylią (porażka 1:3), Belgią (porażka 3:4), Niemcami (zwycięstwo 2:0), Anglią (zwycięstwo 2:0), Holandią (zwycięstwo 3:2), Rosją (zwycięstwo 4:2), Kamerunem (zwycięstwo 3:2) oraz dwukrotnie z Albanią (remis 1:1 i porażka 0:1), Serbią (remis 1:1 i zwycięstwo 2:1), Portugalią (zwycięstwa 2:1 i 1:0), Armenią (zwycięstwa 3:0 i 4:0) i Danią (zwycięstwa 2:0 i 2:1),
Jako organizator mistrzostw automatycznie znaleźli się w grupie A razem z Albanią, Rumunią i Szwajcarią. Zajęli w niej pierwsze miejsce i z dorobkiem siedmiu punktów (po zwycięstwach z Rumunią 2:1 w meczu otwarcia oraz Albanią 2:0 i bezbramkowym remisie ze Szwajcarią) awansowali do dalszej fazy turnieju. W 1/8 finału zmierzyli się z reprezentacją Irlandii, z którą wygrali 2:1 po obu trafieniach Antoine’a Griezmanna. W ćwierćfinale zmierzyli się z Islandią, z którą wygrali 5:2 po dwóch golach Oliviera Giroud oraz jednym kolejno Paula Pogby, Dimitri Payeta i Antoine’a Griezmanna. W półfinale Euro Francuzi zagrali z reprezentacją Niemiec. Wygrali ten mecz 2:0 po obu golach Antoine’a Griezmanna. Awansowali tym samym do finału w którym to zagrali z Portugalią. Przegrali ten mecz po dogrywce 0:1, zostając tym samym wicemistrzami Europy.
2018 – Mistrzostwo Świata.
Francuzi w eliminacjach do rosyjskiego mundialu grali w grupie A razem z Holandią, Szwecją, Bułgarią, Białorusią i Luksemburgiem. Po siedmiu zwycięstwach, dwóch remisach i porażce podopieczni Didiera Deschampsa z 23 punktami zajęli w niej pierwsze miejsce automatycznie kwalifikując się do turnieju głównego.
Grali na nim w grupie C razem z Australią, Peru i Danią. Po wygraniu dwóch spotkań (odpowiednio z Australijczykami 2:1 i Peruwiańczykami 1:0) oraz bezbramkowym remisie z Duńczykami zakończyli rozgrywki grupowe na pierwszym miejscu i awansowali do 1/8 finału. W tej fazie rywalem "Trójkolorowych" była reprezentacja Argentyny. Podopieczni Didiera Deschampa wygrali to spotkanie 4:3 i awansowali do ćwierćfinału w którym spotkali się z reprezentacją Urugwaju. Wygrywając to spotkanie 2:0 zapewnili sobie udział w półfinale, w którym zagrali z reprezentacją Belgii. Zwyciężając 1:0 w tym meczu awansowali do finału imprezy, w którym zmierzyli się z Chorwacją. Finał zakończył się wygraną 4:2 dla Francuzów, tym samym zostali oni mistrzami świata.
Aktualna kadra.
"26 osobowa kadra na Mistrzostwa Europy 2020, które odbywały się w dniach 11 czerwca 2021–11 lipca 2021. Występy i gole aktualne na 24 sierpnia 2021."

</doc>
<doc id="70999" url="https://pl.wikipedia.org/wiki?curid=70999" title="Reprezentacja Grecji w piłce nożnej mężczyzn">
Reprezentacja Grecji w piłce nożnej mężczyzn

Reprezentacja Grecji w piłce nożnej mężczyzn – narodowy zespół piłkarzy nożnych Grecji. Swój pierwszy oficjalny mecz międzypaństwowy rozegrała w 1920 roku. W meczu pierwszej rundy Igrzysk Olimpijskich w Antwerpii Grecy przegrali 0:9 z reprezentacją Szwecji. Kolejny mecz reprezentacja Grecji rozegrała dopiero w 1929 roku. Na stadionie Panathinaikosu gospodarze przegrali wówczas z drugą reprezentacją Włoch 1:4. Było to pierwsze spotkanie Greków uznawane przez UEFA.
Historia.
Do niedawna drużyna Grecji uchodziła za piłkarskiego słabeusza – w latach 1954–1990 eliminacje do kolejnych mistrzostw świata kończyła na ostatnim lub przedostatnim miejscu w grupie. W roku 1980 grała wprawdzie w mistrzostwach Europy (w kwalifikacjach wyprzedziła Węgry i Związek Radziecki), ale we Włoszech, mimo remisu z RFN w ostatnim spotkaniu, odpadła z turnieju już po fazie grupowej (zdobyła jeden punkt, bramki 1:4).
Mistrzostwa Europy w Piłce Nożnej 1980.
Eliminacje do Mistrzostw Europy w Piłce Nożnej 1980.
Grupa 6
Finały Euro 1980.
Grupa A
Eliminacje do Mistrzostw Świata w Piłce Nożnej 1982.
Grupa 5
Eliminacje do Mistrzostw Europy w Piłce Nożnej 1984.
Grupa 3
Eliminacje do Mistrzostw Świata w Piłce Nożnej 1986.
Grupa A
Eliminacje do Mistrzostw Europy w Piłce Nożnej 1988.
Grupa 5
Eliminacje do Mistrzostw Świata w Piłce Nożnej 1990.
Grupa A
Eliminacje do Mistrzostw Europy w Piłce Nożnej 1992.
Grupa 6
Mistrzostwa Świata w Piłce Nożnej 1994.
Eliminacje do Mistrzostw Świata w Piłce Nożnej 1994.
Grupa E
Na kolejny awans do wielkiej imprezy Grecy musieli czekać czternaście lat – w 1994 roku zadebiutowali na Mundialu dzięki udanym kwalifikacjom w których reprezentacja Grecji zajęła pierwsze miejsce w grupie, wyprzedzając kolejno reprezentacje Rosji, Islandii, Węgier oraz Luksemburga. Na światowym czempionacie zaprezentowali się jednak słabo. W trzech meczach stracili dziesięć bramek, nie strzelając ani jednej (0:4 z Argentyną, 0:4 z Bułgarią i 0:2 z Nigerią). Nie pomogły im liczne zmiany kadrowe (w każdym spotkaniu grała niemal zupełnie inna jedenastka, po dziewięćdziesiąt minut rozegrał każdy z trzech bramkarzy). W obu tych turniejach reprezentację prowadził ten sam szkoleniowiec – Alkietas Panagulias.
Finały MŚ 1994.
Grupa D
Eliminacje do Mistrzostw Europy w Piłce Nożnej 1996.
Grupa H
Eliminacje do Mistrzostw Świata w Piłce Nożnej 1998.
Grupa 1
Eliminacje do Mistrzostw Europy w Piłce Nożnej 2000.
Grupa 2
Eliminacje do Mistrzostw Świata w Piłce Nożnej 2002.
Grupa 9
Mistrzostwa Europy w Piłce Nożnej 2004.
Eliminacje do Mistrzostw Europy w Piłce Nożnej 2004.
Grupa F
Finały Euro 2004.
Na Euro 2004 Grecja, mimo iż w eliminacjach zajęła w grupie pierwsze miejsce, wyprzedzając m.in. Hiszpanię i Ukrainę, nie jechała w roli faworyta. Na boiskach Portugalii podopieczni niemieckiego trenera Otto Rehhagela zdobyli jednak mistrzostwo Europy. Żelazna dyscyplina taktyczna i skuteczna gra w defensywie (bramkarz Andonios Nikopolidis oraz obrońcy Traianos Delas i Jurkas Seitaridis zostali wybrani do najlepszej jedenastki turnieju) sprawiły, że, chociaż Grecy nie grali efektownie, potrafili zwyciężyć wyżej notowanych rywali – obrońców tytułu Francję, Czechy i dwukrotnie Portugalię.
Grupa A
Ćwierćfinał
Półfinał
Finał
Puchar Konfederacji 2005.
Grupa B
Eliminacje do Mistrzostw Świata w Piłce Nożnej 2006.
Grupa 2
Eliminacje do kolejnej imprezy, Euro 2008 Grecy zakończyli na pierwszym miejscu w grupie. W meczach z Turcją, Norwegią, Bośnią i Hercegowiną, Mołdawią, Węgrami i Maltą zdobyli 31 punktów w dwunastu spotkaniach dzięki dziesięciu zwycięstwom, remisowi i porażce.
Mistrzostwa Europy w Piłce Nożnej 2008.
Eliminacje do Mistrzostw Europy w Piłce Nożnej 2008.
Grupa C
Na tym turnieju Grecja znalazła się w grupie D razem z Hiszpanią, Rosją i Szwecją. Po przegraniu wszystkich trzech meczów (kolejno ze Szwecją 0:2, Rosją 0:1 i Hiszpanią 1:2) z zerowym dorobkiem punktowym zajęli ostatnie miejsce w grupie i odpadli z turnieju.
Finały Euro 2008.
Grupa D
Mistrzostwa Świata w Piłce Nożnej 2010.
Eliminacje do Mistrzostw Świata w Piłce Nożnej 2010.
Grekom przyszło grać ze Szwajcarią, Łotwą, Izraelem, Luksemburgiem i Mołdawią. Zajęli w nich drugie miejsce z dorobkiem dwudziestu punktów po dziesięciu meczach dzięki sześciu zwycięstwom, dwóm remisom i dwóm porażkom. O awans do afrykańskiego czempionatu musieli więc grać w barażach. W dwumeczu z reprezentacją Ukrainy ostatecznie wygrali 1:0 dzięki bramce Dimitrisa Salpingidisa w meczu wyjazdowym, dzięki czemu awansowali na mundial.
Grupa 2
Baraże
Na tych mistrzostwach podopieczni Otto Rehhagela znaleźli się w grupie B razem z Argentyną, Koreą Południową i Nigerią. Po jednym zwycięstwie (z Nigerią 2:1) i dwóch porażkach (z Koreą Południową i Argentyną po 0:2) z trzema punktami na koncie zajęli przedostatnie miejsce w grupie i odpadli z turnieju.
Finały MŚ 2010.
Grupa B
Po odpadnięciu z tej imprezy Otto Rehhagel zrezygnował ze stanowiska selekcjonera kadry narodowej. Jeszcze w tym samym roku zastąpił go Fernando Santos, z którym to Grecy awansowali na Euro 2012. W swojej grupie eliminacyjnej (Chorwacja, Izrael, Łotwa, Gruzja, Malta) zajęli pierwsze miejsce z dorobkiem 24 punktów w 10 meczach po siedmiu zwycięstwach i trzech remisach.
Mistrzostwa Europy w Piłce Nożnej 2012.
Eliminacje do Mistrzostw Europy w Piłce Nożnej 2012.
Grupa F
Finały Euro 2012.
Na polsko-ukraińskich boiskach przyszło im grać w grupie A razem z Czechami, Rosją, oraz współgospodarzem imprezy Polską. Po zwycięstwie z Rosją (1:0), remisie z Polską (1:1) oraz porażce z Czechami (1:2) z czterema punktami na koncie zajęli drugie miejsce w grupie i awansowali do dalszej fazy turnieju. W ćwierćfinale spotkali się z reprezentacją Niemiec, której ulegli 2:4 i odpadli z turnieju. Bramki dla greckiej ekipy w tym meczu strzelali Jorgos Samaras i Dimitris Salpingidis z rzutu karnego.
Grupa A
Ćwierćfinał
Z kolei w eliminacjach do brazylijskiego mundialu grecka ekipa zajęła drugie miejsce. W meczach z Bośnią i Hercegowiną, Słowacją, Litwą, Łotwą i Liechtensteinem zdobyli 25 punktów w 10 meczach po ośmiu zwycięstwach, jednym remisie i jednej porażce (Bośniacy mieli tyle samo punktów, o ostatecznej kolejności zadecydował bilans bramkowy). Skutkowało to koniecznością ponownej gry w barażach o awans, w których to Grecy trafili na reprezentację Rumunii. Dzięki wygranej w pierwszym meczu 3:1 i wyjazdowemu remisowi 1:1 udało im się awansować na mundial w Brazylii.
Mistrzostwa Świata w Piłce Nożnej 2014.
Eliminacje do Mistrzostw Świata w Piłce Nożnej 2014.
Grupa G
Baraże
Finały MŚ 2014.
Na tym turnieju trafili oni do grupy C razem z Kolumbią, Wybrzeżem Kości Słoniowej i Japonią. Po zwycięstwie z Wybrzeżem Kości Słoniowej (2:1), bezbramkowym remisie z Japonią oraz porażce z Kolumbią (0:3) z czterema punktami na koncie zajęli oni drugie miejsce w grupie i awansowali do dalszej fazy turnieju. W 1/8 finału trafili na reprezentację Kostaryki. Po 120 minutach meczu na tablicy widniał wynik 1:1. O awansie musiały zatem decydować rzuty karne w których lepsi okazali się Kostarykanie, którzy wygrali 5:3. Grecy odpadli tym samym z turnieju.
Grupa C
1/8 finału
Po słabym początku eliminacji do kolejnego turnieju, Euro 2016 Fernando Santos pożegnał się z kadrą. Po nim kadrę prowadzili kolejno Claudio Ranieri, i Sergio Markarián, jednak żadnemu z nich nie udało się awansować z Grecją na Mistrzostwa Europy, która zakończyła eliminacje na ostatnim miejscu w grupie z sześcioma punktami w dziesięciu spotkaniach po jednym zwycięstwie, trzech remisach i sześciu porażkach.
Eliminacje do Mistrzostw Europy w Piłce Nożnej 2016.
Grupa F
W kwalifikacjach do mistrzostw świata 2018 Greków prowadził Michael Skibbe, Helleni rywalizowali z Belgią, Bośnią i Hercegowiną, Estonią, Cyprem i Gibraltarem. Zajmując drugie miejsce w eliminacjach z dorobkiem 19 punktów po 10 spotkaniach (pięć zwycięstw, cztery remisy i porażka) Grecy zagrali w barażach z Chorwacją. Ponosząc porażkę w dwumeczu (1:4, 0:0) nie zdołali awansować do mundialu.
Eliminacje do Mistrzostw Świata w Piłce Nożnej 2018.
Grupa H
Baraże
Liga Narodów UEFA 2018/2019.
Dywizja C, grupa 2
Eliminacje do Mistrzostw Europy w Piłce Nożnej 2020.
W eliminacjach do Mistrzostw Europy w 2020 roku Grecy trafili do grupy J z Włochami, Finlandią, Bośnią i Hercegowiną, Armenią i Liechtensteinem. Po rozegraniu dziesięciu spotkań (4 zwycięstwa, 2 remisy, 4 porażki) zajęli trzecie miejsce w grupie z 14 punktami na koncie i nie awansowali do finałów Euro. Zamiast Grecji, znajdująca się na czwartym miejscu w grupie reprezentacja Bośni i Hercegowiny awansowała do barażów do Mistrzostw Europy, ze względu na lepsze wyniki w Lidze Narodów UEFA 2018/2019.
Grupa J

</doc>
<doc id="71000" url="https://pl.wikipedia.org/wiki?curid=71000" title="Reprezentacja Włoch w piłce nożnej mężczyzn">
Reprezentacja Włoch w piłce nożnej mężczyzn

Reprezentacja Włoch w piłce nożnej (wł. "Nazionale di calcio maschile dell’Italia") – zespół piłkarski, reprezentujący Włochy w meczach i sportowych imprezach międzynarodowych, powoływany przez selekcjonera, w którym mogą występować zawodnicy posiadający obywatelstwo włoskie. Za jego funkcjonowanie odpowiedzialny jest Federazione Italiana Giuoco Calcio.
Historia.
Włosi osiemnastokrotnie brali udział w Mistrzostwach Świata (1934 – gospodarz, 1938, 1950, 1954, 1962, 1966, 1970, 1974, 1978, 1982, 1986, 1990 – gospodarz, 1994, 1998, 2002, 2006, 2010, 2014). Zwyciężyli w nich czterokrotnie (1934, 1938, 1982, 2006), dwukrotnie zajęli drugie miejsce (1970, 1994), a raz trzecie (1990). Z kolei w Mistrzostwach Europy grali dziesięciokrotnie (1968 – gospodarz, 1980, 1988, 1996, 2000, 2004, 2008, 2012, 2016, 2020) triumfując w nich dwukrotnie (1968, 2020), dwukrotnie zajęli w nich drugie miejsce (2000, 2012), a raz trzecie (1988).
Pierwszym poważnym sukcesem był brązowy medal na Igrzyskach Olimpijskich w Amsterdamie w 1928. Włochy nie uczestniczyły w pierwszych finałach w 1930. Jednak w kolejnych (1934, gdzie byli gospodarzami) pokonali w finale Czechosłowację po dogrywce 2:1, zdobywając Złotą Nike. Kolejny tytuł mistrzowski wygrali na kolejnym mundialu w 1938, po finałowym zwycięstwie nad Węgrami 4:2. Do obu tryumfów reprezentację Włoch poprowadził trener Vittorio Pozzo, który pozostaje jedynym selekcjonerem któremu udała się ta sztuka. W międzyczasie Włochy zdobyły złoty medal na Igrzyskach Olimpijskich w Berlinie w 1936.
Po II wojnie światowej Włosi nie byli tak skuteczni. W 1949 w katastrofie lotniczej koło Turynu zginęła niemal cała drużyna Torino FC. Ta tragedia miała kolosalny wpływ na drużynę narodową, ponieważ aż 10 piłkarzy z Torino grało w podstawowym składzie reprezentacji. Wydarzenie to znalazło odzwierciedlenie w wynikach Azzurich. Na mundialach w 1950 i 1954 Włosi odpadali już po fazie grupowej, zaś na turniej w 1958 roku nie awansowali w ogóle. Kolejne turnieje w Chile i Anglii ponownie kończyły się dla Włochów już na fazie grupowej.
Lepsze czasy dla włoskiej reprezentacji nadeszły dopiero pod koniec lat 60. XX wieku. W 1968 na własnych boiskach Italia zdobyła upragnione mistrzostwo Europy, pokonując w finale Jugosławię. Kolejnym sukcesem okazał się występ na mundialu w 1970, gdzie Włosi dotarli do finału, przegrywając jednak z Brazylią aż 1:4. Po tych osiągnięciach znowu nadeszły lata upokorzeń – na ME 1972 i 1976 Włosi nie awansowali, zaś na mundialu w Niemczech 1974 odpadli już w fazie grupowej. Ponownie im bliżej końca dekady, tym lepsze wyniki Włochów – dobrze zaprezentowali się już na MŚ 1978 oraz podczas ME 1980 (tutaj ponownie w roli gospodarza), zajmując czwarte miejsca. Wreszcie w 1982 Włochy zdobyły trzeci tytuł mistrzów świata, pokonawszy w finale mundialu RFN 3:1. 
Po zwycięstwie zaczęły się słabsze lata – Włochy nie zakwalifikowały się do ME w 1984, zaś na MŚ 1986 odpadły w drugiej rundzie przegrywając z Francją. Reprezentacja lepiej zaprezentowała się podczas ME 1988, przegrywając dopiero w półfinale z ZSRR. W 1990 Włochy po raz kolejny – i jak dotąd ostatni – były organizatorem wielkiego turnieju. Po dramatycznym boju w półfinale przegrali z Argentyną po rzutach karnych, lecz po wygranej z Anglią udało się wywalczyć trzecie miejsce, a tym samym jedyne – jak dotąd – brązowe medale mistrzostw świata. Kolejne lata to swoista sinusoida – na ME 1992 Włosi nie awansowali. Jednak na mundialu w USA '94 dzięki pomysłowi taktycznemu Sacchiego, ponownie walczyli o najwyższe cele. Przegrali dopiero w finale z Brazylią po rzutach karnych (po 120 minutach bezbramkowy remis). Po tym medalu, nadszedł kolejny słaby występ na EURO 96 – pechowe odpadnięcie już w fazie grupowej, pomimo tej samej liczby punktów, co awansujący Czesi.
Liga włoska skupiała najlepszych piłkarzy z całego świata, a włoskie kluby regularnie zdobywały europejskie puchary w latach 90. XX wieku. Reprezentacja Włoch była jednak ciągle niespełniona. Szansa na sukces pojawiła się pod wodzą C. Maldiniego w 1998 podczas mundialu we Francji, gdzie Włosi należeli do jednych z faworytów turnieju. Swój występ zakończyli jednak w ćwierćfinale, gdzie przegrali po rzutach karnych z gospodarzami – późniejszymi mistrzami świata. Francuzi stali się przekleństwem Włochów także na kolejnym turnieju, ME 2000. "Squadra Azzurra" grała w specyficzny dla siebie sposób, bowiem D. Zoff preferował zachowawczy i destrukcyjny styl gry. W dramatycznych okolicznościach udało im się wyeliminować po rzutach karnych w półfinale rozpędzonych współgospodarzy turnieju, Holendrów. Jeszcze większe emocje nastąpiły jednak w końcowej fazie meczu finałowego, gdzie Italia straciła prowadzenie dosłownie w ostatnich sekundach meczu, zaś w dogrywce Francuzi strzelili „złotego gola”, wydzierając w ten sposób Włochom niemal pewne mistrzostwo kontynentu.
Pod wodzą G. Trapattoniego na MŚ 2002 Włosi odpadli już w 1/8 finału po meczu z gospodarzami, Koreą Płd. Mecz ten przeszedł do historii MŚ, jako jeden z najbardziej kontrowersyjnych, ze względu na jednostronne decyzje arbitra, Ekwadorczyka Moreno. Podyktował on wątpliwy rzut karny dla Korei, nie uznał on dwóch prawidłowo strzelonych przez Włochów goli oraz pokazał Tottiemu drugą żółtą (czerwoną) kartkę za to, że ten... został sfaulowany w polu karnym. W końcowej fazie dogrywki Korea zdobyła decydującą „złotą” bramkę i awansowała dalej. Włoskie media nie kryły oburzenia, doszukując się po latach dowodów na ustawienie całego meczu nawet wśród działaczy FIFA.
Na Mistrzostwach Europy dwa lata później w Portugalii, Włochy nie wyszły z grupy, wyprzedzając w grupie jedynie Bułgarię. Tutaj kontrowersje wzbudził remis w starciu grupowych rywali – Szwedów i Duńczyków – który kosztem Włochów zapewnił awans obu tym drużynom. Dwa miesiące później na Igrzyskach Olimpijskich w Atenach młodzi Włosi zajęli trzecie miejsce.
Po latach upokorzeń Mundial 2006 okazał się wielkim sukcesem prowadzonych przez Marcello Lippiego "Azzurich". Eliminując po drodze m.in.: USA, Czechy, Ukrainę i Niemcy, spotkali się w finale z dobrze już znaną Francją. Po dramatycznym starciu w Berlinie Włosi wygrali rzuty karne 5:3 i zdobyli upragniony, czwarty tytuł mistrzów świata.
Na ME 2008, stawiani w gronie ścisłych faworytów Włosi spisali się poniżej oczekiwań – odpadli w ćwierćfinale po przegranej w rzutach karnych z Hiszpanami, późniejszymi tryumfatorami. Po turnieju zwolniono trenera Donadoniego, a do pracy z kadrą powrócił ojciec sukcesu sprzed dwóch lat – Marcello Lippi.
"Azzurri" pod wodzą Lippiego zagrali na dwóch ważnych turniejach – Pucharze Konfederacji 2009 i MŚ 2010. Przygodę na obu zakończyli sensacyjnie już w fazie grupowej. Po tym drugim turnieju nowym selekcjonerem Italii został dotychczasowy szkoleniowiec Fiorentiny, Cesare Prandelli. Pod jego wodzą Włosi na ME 2012 pokonali m.in. Anglików i jednego z faworytów tych Mistrzostw, Niemców. W finale w Kijowie przegrali jednak z Hiszpanami aż 0:4.
Podczas PK 2013 Włosi w półfinale ponownie nie sprostali Hiszpanii, przegrywając ten mecz dopiero po serii rzutów karnych stosunkiem 6:7. W meczu o trzecie miejsce również w rzutach karnych okazali się lepsi od zespołu Urugwaju. Mistrzostw Świata 2014 po raz kolejny okazały się klęskę Włochów. Zwyciężyli 2:1 z Anglią, lecz przegrali kolejne dwa mecze (dwukrotnie po 0:1) z Kostaryką i Urugwajem, odpadając po raz drugi z rzędu na mundialu już fazie grupowej. Po ostatnim meczu przeciwko Urugwajczykom Prandelli podał się do dymisji, a wraz z nim do dymisji podał się również prezes krajowej federacji piłkarskiej Giancarlo Abete.
Stanowisku selekcjonera włoskiej kadry przejął dotychczasowy trener Juventusu, legenda tego klubu, Antonio Conte. Skutecznie poprowadził on drużynę Italii w eliminacjach do ME 2016. Włosi wygrali w grupie siedem spotkań: dwukrotnie z Norwegią (2:0 i 2:1), Azerbejdżanem (2:1 i 3:1), Maltą (oba mecze po 1:0) i raz z Bułgarią (1:0), trzy zremisowali: z Chorwacją (dwukrotnie 1:1) i raz z Bułgarią (2:2), nie ponosząc ani jednej porażki. Z dorobkiem 24 punktów zajęli pierwsze miejsce w grupie, co dało im bezpośredni awans na turniej. Na Euro 2016 Włochy po dwóch zwycięstwach (niespodziewane 2:0 Belgią i wymęczone 1:0 ze Szwecją) oraz jednej porażce (0:1 w ostatnim meczu z Irlandią) wyszły z grupy z pierwszego miejsca. W 1/8 finału zmierzyły się na faworyzowaną Hiszpanii, z którą wygrały pewnie 2:0 dzięki trafieniom Chielliniego i Pellè, lecz w ćwierćfinale zmierzyli się z reprezentacją Niemiec, z którymi Włosi przegrali w rzutach karnych 5:6 (po 120 minutach remis 1:1), odpadając tym samym z turnieju. Po tych mistrzostwach Antonio Conte przestał być selekcjonerem reprezentacji Włoch – zastąpił go Giampiero Ventura.
W eliminachach do MŚ 2018 Włosi rywalizowali z Hiszpanią, Albanią, Izraelem, Macedonią i Liechtensteinem. Zajęli w niej drugie miejsce z dorobkiem 23 punktów po siedmiu zwycięstwach, dwóch remisach i porażce w dziesięciu spotkaniach. Dało to prawo do udziału w meczach barażowych, gdzie "Azzurri" mierzyli się z reprezentacją Szwecji. Po porażce w pierwszym meczu w Sztokholmie 0:1, w rewanżu na San Siro w Mediolanie padł bezbramkowy remis. Tym samym Włosi sensacyjnie nie awansowali na mundial po raz pierwszy od 1958 roku. W następstwie tego wydarzenia Gianluigi Buffon, Giorgio Chiellini, Daniele De Rossi i Andrea Barzagli zakończyli kariery reprezentacyjne, a dotychczasowy selekcjoner Italii Giampiero Ventura został zwolniony. Od lutego do maja 2018 kadrę Azzurrich tymczasowo prowadził dotychczasowy trener młodzieżówki, Luigi Di Biagio. Ostatecznie zastąpił go Roberto Mancini, były szkoleniowiec m.in. S.S. Lazio, Interu, Manchester City, Galatasaray SK i Zenitu.
24 stycznia 2018 roku w Lozannie odbyło się losowanie grup nowo powstałej Ligi Narodów UEFA. Włosi znaleźli się w Dywizji A w grupie trzeciej razem z Portugalią oraz Polską. We wrześniu zaledwie zremisowali z Polską 1:1, a kilka dni później przegrali z Portugalią 0:1. W pierwszych pięciu spotkaniach z Mancini w roli selekcjonera, Włochy odniosły tylko jedno zwycięstwo z Arabią Saudyjską (towarzysko), zremisowali z Holandią (towarzysko) i Polską (LN) oraz przegrali z Francją (towarzysko) i Portugalią (LN).
Podczas meczu otwarcia Euro 2020 w czerwcu 2021, wygrywając z Turcją 3:0 Włosi ustanowili nowy rekord świata wśród reprezentacji narodowych – 9 wygranych meczów z rzędu bez straty gola.
11 lipca 2021 roku w Londynie na Stadionie Wembley Włosi zagrali w finale Mistrzostw Europy 2020 i wygrali z Anglią w rzutach karnych 3:2 po remisie 1:1.
Rekordziści.
Stan na 15 listopada 2021
Mistrzowie Świata w 2006.
Trener: Marcello Lippi
Obecny skład.
"Kadra na mecze Mistrzostw Europy 2020. Występy i gole aktualne na 17 czerwca 2021."

</doc>
<doc id="71001" url="https://pl.wikipedia.org/wiki?curid=71001" title="Reprezentacja Liechtensteinu w piłce nożnej mężczyzn">
Reprezentacja Liechtensteinu w piłce nożnej mężczyzn

Reprezentacja Liechtensteinu w piłce nożnej jest reprezentacją narodową Księstwa Liechtenstein uprawnioną do reprezentowania tego państwa w rozgrywkach piłkarskich organizowanych przez FIFA i UEFA. Z uwagi na niewielką liczbę ludności tego kraju od reprezentacji nie oczekuje się wielkich sukcesów i każdy remis z inną reprezentacją narodową jest traktowany jak wielkie osiągnięcie. Reprezentacja nie ma żadnych osiągnięć międzynarodowych. Jest to jedyna kadra, która przegrała mecz z drużyną narodową San Marino. Miało to miejsce 28 kwietnia 2004, a spotkanie zakończyło się wynikiem 1:0 dla zespołu z Półwyspu Apenińskiego. Strzelcem zwycięskiego gola był Andy Selva.
Historia.
Piłkarski związek Liechtensteinu Liechtensteiner Fussballverband został przyjęty do FIFA i UEFA w roku 1974, ale dopiero w roku 1982 odbył się oficjalny pierwszy mecz międzypaństwowy z udziałem reprezentacji tego kraju. W początkowym okresie drużyna Liechtensteinu rozgrywała jedynie spotkania towarzyskie z innymi reprezentacjami narodowymi albo drużynami klubowymi. W 1994 roku miał miejsce jej pierwszy mecz w eliminacjach Mistrzostw Europy. Dwa lata po tym wydarzeniu zadebiutowała w eliminacjach Mistrzostw Świata.
Drużynie Liechtensteinu nigdy nie udało się zakwalifikować do seniorskich finałów Mistrzostw Europy lub Mistrzostw Świata. Najwyższe zwycięstwo zanotowała 13 października 2004 pokonując Luksemburg 4:0, zaś za największy sukces uważany jest remis 2:2 z Portugalią. Oba te mecze miały miejsce w eliminacjach Mistrzostw Świata 2006.
Większość piłkarzy występujących w reprezentacji Liechtensteinu gra w niższych ligach w Szwajcarii. Wszystkie tamtejsze kluby uczestniczą w rozgrywkach ligowych w tym kraju, ponieważ w Liechtensteinie nie ma ligi a jedynie rozgrywanie są zawody o puchar kraju.
Liechtenstein brał udział dwukrotnie w juniorskich finałach Mistrzostw Europy. Reprezentacja Liechtensteinu zakwalifikowała się do Mistrzostw Europy U-16 1998 w Szkocji eliminując w kwalifikacjach drużyny Azerbejdżanu i Bułgarii. W finałach przegrała jednak wszystkie mecze fazy grupowej z Norwegią, Portugalią i Włochami. W roku 2003 Liechtenstein był gospodarzem Mistrzostw Europy U-19 dzięki czemu miał zapewniony start w tym turnieju bez kwalifikacji. Również wtedy przegrał wszystkie mecze rundy grupowej, z tymi samymi rywalami, a więc Portugalią, Norwegią i Włochami. Liechtenstein był również gospodarzem Mistrzostw Europy U-17 2010, ale na kilka miesięcy przed tym turniejem wycofał swoją drużynę z racji trudnej sytuacji kadrowej spowodowanej brakiem możliwości występu kilku zawodników.
Na przestrzeni lat piłkarską kadrę Liechtensteinu prowadziło trzech obywateli tego kraju: Hans Müntener (1982), Pius Fischer (1984), oraz dwukrotnie Erich Bürzle (1990, 1998), dwóch Niemców: Dietrich Weise (1991-1996) i Ralf Loose (1998-2003), trzech Szwajcarów: Martin Andermatt (2004-2006), Urs Meier (2006), i Hans-Peter Zaugg (2007-2012), oraz dwóch Austriaków: Alfred Riedl (1997-1998), i Walter Hörmann (2003-2004). Obecnie szkoleniowcem reprezentacji Liechtensteinu jest kolejny, trzeci już Austriak na tym stanowisku Rene Pauritsch. 
Trenerzy.
Zaktualizowano 22 marca 2013 r.:

</doc>
<doc id="71002" url="https://pl.wikipedia.org/wiki?curid=71002" title="Reprezentacja Łotwy w piłce nożnej mężczyzn">
Reprezentacja Łotwy w piłce nożnej mężczyzn

Reprezentacja Łotwy w piłce nożnej – zespół piłkarski reprezentujący Łotwę w rozgrywkach międzynarodowych. 
Pierwsze zwycięstwo odniosła prawie cztery lata po debiucie – w 1924 roku z Litwą.
Pierwszy łotewski klub piłkarski został założony w 1907 roku przez Anglika Harolda Halla, który był jego prezesem, trenerem i kapitanem drużyny. W roku 1921 Hall został pierwszym prezydentem Łotewskiej Federacji Piłkarskiej.
W 1940 roku kraj został zaanektowany przez Związek Radziecki. Niepodległość odzyskał w 1991 roku. Reprezentacja Łotwy dziewiętnastokrotnie zwyciężała w rozgrywanym od 1928 roku Pucharze Państw Bałtyckich.
Od czasu odzyskania niepodległości w 1991 aż do 2004 roku mistrzostwo Łotwy zdobywało Skonto Ryga.
Największym sukcesem łotewskiej piłki jest awans do Euro 2004. W grupie eliminacyjnej drużyna prowadzona przez Aleksandrsa Starkovsa wyprzedziła m.in. Polskę, a w barażach okazała się lepsza od Turcji. W samym turnieju przegrała dwa mecze (z Czechami 1:2 i Holandią 0:3), a jeden zremisowała (z Niemcami 0:0) i już po rundzie grupowej musiała wracać do domu. Starkovs prowadził również ekipę łotewską w latach 2007–2013. Od tamtego czasu reprezentacja zaczęła osiągać coraz gorsze wyniki, notując np. porażkę z Gibraltarem (0:1) w marcu 2018 roku, czy dwa bezbramkowe remisy z Andorą w ramach rozgrywek Ligi Narodów.
Od 2013 aż do swojej rezygnacji w marcu 2017 roku selekcjonerem reprezentacji Łotwy był Marians Pahars. Następnie selekcjonerem reprezentacji Łotwy był Aleksandrs Starkovs, zaś po nim Fin Mika-Matti Paatelainen.

</doc>
<doc id="71003" url="https://pl.wikipedia.org/wiki?curid=71003" title="Reprezentacja Litwy w piłce nożnej mężczyzn">
Reprezentacja Litwy w piłce nożnej mężczyzn

Reprezentacja Litwy w piłce nożnej nigdy nie awansowała do mistrzostw świata ani do mistrzostw Europy.
Przed II wojną światową reprezentacja była bardzo aktywna na arenie międzynarodowej, od 1923 do 1939 Litwini rozegrali aż 65 meczów, z czego wygrali tylko 10. W czerwcu 1940 roku kraj został zaanektowany przez Związek Radziecki. W drużynie narodowej ZSRR nie grało wielu piłkarzy pochodzenia litewskiego. W drugiej połowie lat 80. objawił się talent Arminasa Narbekovasa, gwiazdy Žalgirisu Wilno i olimpijskiej reprezentacji ZSRR, z którą w 1988 roku zdobył złoty medal na Igrzyskach Olimpijskich, jak również jego klubowego kolegi Valdasa Ivanauskasa.
Wraz z ogłoszeniem niepodległości na początku 1990 roku na piłkarską mapę Europy powróciła reprezentacja Litwy. Od 1992 roku bierze udział w eliminacjach do kolejnych turniejów o mistrzostwo świata i Europy, ale dotychczas nie udało się jej wywalczyć awansu. Największym sukcesem było zajęcie trzeciego miejsca w grupie kwalifikacyjnej do Mundialu 1998. Na Litwie znacznie większą popularnością cieszy się koszykówka. Reprezentacja Litwy dziewięciokrotnie zwyciężała w rozgrywanym od 1928 roku Pucharze Państw Bałtyckich.
Od kilkunastu lat reprezentanci Litwy występują także w klubach ligi polskiej (w 2000 Gražvydas Mikulėnas, Donatas Venčevicius i Tomas Žvirgždauskas zdobyli z Polonią Warszawa Mistrzostwo Polski, zaś w 2007 po tytuł ten sięgnął Vidas Alunderis z Zagłębia Lubin).
Obecnie selekcjonerem piłkarskiej reprezentacji Litwy jest Valdas Urbonas.
Zobacz też.
Reprezentacja Związku Socjalistycznych Republik Radzieckich w piłce nożnej

</doc>
<doc id="71004" url="https://pl.wikipedia.org/wiki?curid=71004" title="Reprezentacja Luksemburga w piłce nożnej mężczyzn">
Reprezentacja Luksemburga w piłce nożnej mężczyzn

Reprezentacja Luksemburga w piłce nożnej od 1910 roku należy do FIFA, a od 1954 do UEFA.
W 1/8 eliminacji (II runda) do finału Euro 1964 wyeliminował Holandię (1:1, 1:2), a w eliminacjach do Euro 1996 wygrał 1:0 z Czechami po golu byłego selekcjonera Guya Hellersa, zaś 13 października 2007 roku reprezentacja Wielkiego Księstwa wygrała z Białorusią 1:0,w drugim meczu el. MŚ 2010 pokonała na wyjeździe Szwajcarię 2:1, w 2017 r. w eliminacjach do Mistrzostw Świata 2018 bezbramkowo zremisowała na wyjeździe z Francją, a w eliminacjach do mundialu 2022 pokonała Irlandię 1:0.
Reprezentanci tego niewielkiego księstwa położonego między Francją, Niemcami i Belgią grają najczęściej w rodzimej lidze. Istnieją jednak wyjątki jak np. obrońca Jeff Strasser, niegdyś wicemistrz Ligue 1 z FC Metz, później piłkarz 1. FC Kaiserslautern i RC Strasbourg, następnie zawodnik Grasshopper Club. W latach 70. jeden z najbardziej znanych zawodników Luksemburga Louis Pilot był pomocnikiem Standardu Liège, który w II rundzie Pucharu Mistrzów 1969-1970 został wyeliminowany przez Legię Warszawa.
Obecny prezes piłkarskiej federacji Luksemburga Paul Philipp od 1985 do 2001 roku był selekcjonerem kadry. Od 2010 roku trenerem kadry Luksemburga jest Luc Holtz.

</doc>
<doc id="71005" url="https://pl.wikipedia.org/wiki?curid=71005" title="Reprezentacja Macedonii Północnej w piłce nożnej mężczyzn">
Reprezentacja Macedonii Północnej w piłce nożnej mężczyzn

Reprezentacja Macedonii Północnej w piłce nożnej mężczyzn (mac. "") – narodowy zespół piłkarzy nożnych, który reprezentuje Macedonię Północną w meczach i turniejach międzynarodowych. Za istnienie reprezentacji odpowiedzialna jest Federacja Piłki Nożnej Macedonii. 
Dzieje reprezentacji.
Na przełomie lat 80. i 90. gwiazdą reprezentacji Jugosławii był Macedończyk Darko Panczew, zdobywca Pucharu Mistrzów z Crveną zvezdą Belgrad w 1991, później zawodnik Interu Mediolan.
W sierpniu 2005, po zaledwie pięciu miesiącach pracy, z funkcji selekcjonera ustąpił Serb Slobodan Santrač. Tłumaczył się ciężką chorobą żony. Od tamtej pory zespołem tymczasowo kierował były reprezentant Macedonii Boban Babunski. Od lutego 2006 do kwietnia 2009 trenerem kadry był Słoweniec Srečko Katanec. Zastąpił go Mirsad Jonuz. Po nim macedońską kadrę prowadzili kolejno John Toshack, Czedomir Janewski, oraz Boszko Ǵurowski. Obecnie trenerem kadry Macedonii jest Igor Angełowski.
12 lutego 2019 w wyniku zakończenia trwającego od 1991 roku konfliktu z Grecją, piłkarze dotychczasowej Macedonii stali się reprezentantami Macedonii Północnej.
Aktualny skład.
"26 osobowa kadra na Mistrzostwa Europy 2020, które odbywają się w dniach 11 czerwca 2021–11 lipca 2021. Występy i gole aktualne na 20 czerwca 2021."

</doc>
<doc id="71006" url="https://pl.wikipedia.org/wiki?curid=71006" title="Reprezentacja Holandii w piłce nożnej mężczyzn">
Reprezentacja Holandii w piłce nożnej mężczyzn

Reprezentacja Holandii w piłce nożnej () – zespół piłkarski reprezentujący Holandię w zawodach międzynarodowych. Za jego funkcjonowanie odpowiedzialny jest Królewski Holenderski Związek Piłki Nożnej (KNVB). Drużyna od koloru strojów nazywana jest "Pomarańczowymi" ("Oranje").
Pierwszy oficjalny mecz piłkarski rozegrała w 1905 roku, z Belgią w Antwerpii. Do europejskiej czołówki awansowała dopiero w latach 70.; wówczas także rozpowszechniła system gry zwany futbolem totalnym. Holendrzy są jedyną drużyną w historii, która trzykrotnie wystąpiła w finale mistrzostw świata i ani razu nie wygrała; w najważniejszym meczu przegrywali z RFN (1974), Argentyną (1978) oraz Hiszpanią (2010).
Ich jedynym zwycięskim finałem jest ostatnie spotkanie Euro 1988, w którym pokonali Związek Radziecki. Zwycięstwo w mistrzostwach Europy oraz trzykrotne wicemistrzostwo świata to najważniejsze osiągnięcia w historii holenderskiej piłki reprezentacyjnej.
Historia.
Początki.
Piłka nożna w Holandii pojawiła się w drugiej połowie XIX wieku wraz z angielskimi robotnikami. Przez wiele kolejnych lat to właśnie piłkarze i trenerzy z Wysp Brytyjskich pozostawali wzorami dla Holendrów. Próbą przeszczepienia angielskiej myśli szkoleniowej do Kraju Tulipanów było zatrudnianie szkoleniowców znad Tamizy, zarówno w klubach, jak i reprezentacji. Od 1908 do 1940 roku selekcjonerami drużyny narodowej byli wyłącznie Anglicy. Pierwszym Holendrem, który otrzymał nominację na trenera kadry, był Otto Bonsema, pracujący w latach 1946–1947.
Reprezentacja Holandii pierwszy oficjalny mecz międzypaństwowy rozegrała 30 kwietnia 1905 roku z Belgią w Antwerpii. Mimo sukcesów na trzech kolejnych igrzyskach olimpijskich (brązowe medale w 1908, 1912 i 1920 roku), holenderscy zawodnicy nie cieszyli się uznaniem, nie pomagał im w tym utrzymujący się aż do połowy lat 50. brak zawodowstwa; piłkarze łączyli grę w futbol z pracą w kopalniach, urzędach i portach. Dopiero w 1956 roku wracający z Hiszpanii napastnik Faas Wilkes podpisał pierwszy zawodowy kontrakt z klubem holenderskim.
Holendrzy nie wzięli udziału w pierwszych mistrzostwach świata w 1930 roku. Z dwu kolejnych – w 1934 i 1938 roku – odpadali już po jednym meczu. Najpierw ulegli 2:3 Szwajcarii, a cztery lata później 0:3 Czechosłowacji. Strzelcami goli w pierwszym spotkaniu byli Kick Smit i Leen Vente, a trenerem na obu turniejach – Anglik Bob Glendenning.
Po wojnie aż do 1974 roku nie zagrali w żadnym z pięciu mundiali. Sytuacja polityczna i społeczna (głównie zniszczenia wojenne) zmusiła ich do wycofania się z eliminacji do mistrzostw świata w 1950 i 1954. Między 1949 a 1955 rokiem "Pomarańczowi" nie wygrali ani jednego meczu. W grupie kwalifikacyjnej do kolejnych turniejów wyprzedzali ich Austriacy (1958), Węgrzy (1962), Szwajcarzy i Irlandczycy z Północy (1966) oraz Bułgarzy i Polacy (1970).
W Kraju Tulipanów nie brakowało w tym czasie talentów piłkarskich. Najbardziej znanymi graczami holenderskimi byli członkowie tzw. „złotej trójcy”: Faas Wilkes, Abe Lenstra i Kees Rijvers. Wilkes z czasem przeniósł się do Interu Mediolan, Lenstra był gwiazdą SC Heerenveen, a przyszły selekcjoner (to u niego debiutowali Frank Rijkaard, Marco van Basten i Ruud Gullit) Rijvers zarabiał w AS Saint-Étienne. Brakowało natomiast holenderskich szkoleniowców, którzy, tak w drużynach klubowych, jak i reprezentacji, musieli pogodzić się z prymatem trenerów z Anglii i Austrii.
W 1965 roku z pracy w Ajaksie Amsterdam zrezygnował Vic Buckingham. Jego następcą został jego asystent, były piłkarz i nauczyciel gimnastyki, Holender Rinus Michels. Był to początek zmian w klubowej piłce holenderskiej, które z czasem objęły również drużynę narodową.
Lata 1988–1992. Powroty Rinusa Michelsa.
Po porażkach do trzech turniejów rangi mistrzowskiej w marcu 1986 roku do pracy z kadrą powrócił Rinus Michels. Opiekun wicemistrzów świata z 1974 roku poprowadził Holendrów do zwycięstwa w grupie eliminacyjnej do Euro 1988, dzięki czemu "Pomarańczowi" po ośmioletniej przerwie wrócili do rywalizacji o najważniejsze europejskie trofeum. Mimo iż przed turniejem nie wymieniano ich w gronie głównych faworytów, to nazwisko uznanego i utytułowanego szkoleniowca oraz forma piłkarzy, już wówczas należących do europejskiej czołówki, sprawiły, że wielu komentatorów widziało w "Pomarańczowych" „czarnego konia” mistrzostw. Nie pomylili się: mimo porażki w pierwszym meczu ze Związkiem Radzieckim, podopieczni Michelsa w kolejnych spotkaniach ograli Anglię (3:1), Irlandię (1:0), RFN (2:1), a w spotkaniu finałowym zrewanżowali się ZSRR (2:0), i po raz pierwszy w historii wygrali mistrzostwa Europy. W prasowych komentarzach podkreślano, że Holandia grała nie tylko skutecznie, ale także szybko i ofensywnie. Wśród zawodników, którzy zebrali najwyższe noty, znaleźli się kapitan i najbardziej wszechstronny piłkarz w ekipie "Pomarańczowych" Ruud Gullit (26 lat, A.C. Milan) oraz napastnik Marco van Basten (24, AC Milan), któremu przypadła korona króla strzelców (pięć goli) oraz nagroda dla najlepszego gracza turnieju.
Dwa lata później ta sama drużyna startowała w mundialu w 1990. Jednak w przeciwieństwie do poprzedniego turnieju na mistrzostwach świata zespół był skonfliktowany i podzielony: kilka tygodni wcześniej piłkarze wymusili zmianę selekcjonera, ponadto zarzucano im arogancję i pychę, brak zaangażowania w grę oraz błędy w przygotowaniu do mundialu. W efekcie mistrzowie Europy odpadli już w 1/8 finału, a bilans ich gier zamknął się na trzech remisach (m.in. z Egiptem) i jednej porażce. Z czterech spotkań Holendrzy nie wygrali ani jednego, strzelili tylko trzy bramki.
Po tym niepowodzeniu do pracy w kadrą po raz kolejny powrócił Rinus Michels. Ponownie zaufał zawodnikom, z którymi w 1988 roku zdobył mistrzostwo Europy. Jednak inaczej niż na turnieju cztery lata wcześniej Holendrzy odpadli w fazie półfinałowej: po wygraniu grupy (m.in. ze Szkocją i Niemcami) w meczu decydującym o grze w finale spotkali się z Duńczykami, z którymi przegrali dopiero po serii rzutów karnych (4:5). Wśród komentatorów nie było zgodności, co do przyczyn porażki Holendrów. Niektórzy podkreślali brak szczęścia w konkursie jedenastek, inni zaś wskazywali słabszą formę w ostatnim meczu liderów, Ruuda Gullita i przede wszystkim Marca van Bastena, który nie wykorzystał rzutu karnego. Euro 1992 było jednym z ostatnich turniejów, na którym o obliczu "Pomarańczowych" decydowało pokolenie triumfatorów Euro 1988. I ostatnim, na którym wspólnie wystąpiło trio van Basten – Gullit – Rijkaard.
Lata 1994–2004. Złote czy stracone pokolenie?
24 maja 1995 roku AFC Ajax pokonał 1:0 A.C. Milan w finale Ligi Mistrzów. Ośmiu piłkarzy, którzy wówczas wybiegli na boisko w barwach Ajaksu (plus Winston Bogarde, który w meczu finałowym siedział na ławce rezerwowych, ale wcześniej grał w czterech spotkaniach), przez kolejną dekadę występowało w pierwszej jedenastce drużyny narodowej na mistrzostwach świata i Europy. Najstarsi z nich – Edwin van der Sar, Bogarde i bracia Frank i Ronald de Boerowie – urodzili się w 1970 roku i w dniu wiedeńskiego zwycięstwa liczyli dwadzieścia pięć lat, najmłodsi – Clarence Seedorf i Patrick Kluivert to rocznik 1976; Puchar Mistrzów zdobyli nie mając nawet dwudziestu lat.
Na rok przed zwycięstwem Ajaksu w Lidze Mistrzów "Pomarańczowi" dotarli do ćwierćfinału mistrzostw świata. Ostatni raz zagrało w holenderskiej kadrze czterech mistrzów Europy z 1988 roku, a czterech przyszłych triumfatorów Pucharu Mistrzów (bracia de Boer i Overmars oraz van der Sar jako rezerwowy) na amerykańskich boiskach zaczynało reprezentacyjne przygody.
Na Euro 1996 spośród tej dziewiątki Guus Hiddink powołał siedmiu, ale dwaj nieobecni – Frank de Boer i Marc Overmars – nie znaleźli się w kadrze tylko z powodu urazów. Dwa lata później na mundialu wystąpili już wszyscy, jednego – kontuzjowanego Bogarde’a – zabrakło na Euro 2000. Ostatnim turniejem, na którym o obliczu "Pomarańczowych" decydowała tamta generacja piłkarzy, było Euro 2004 (powołanie otrzymało siedmiu z nich). Po tych mistrzostwach nowy selekcjoner Marco van Basten postanowił radykalnie odmłodzić kadrę, co oznaczało pożegnanie z drużyną narodową dla wszystkich, oprócz bramkarza van der Sara.
W czasie tej dekady Holendrzy zdobyli dwukrotnie brązowy medal mistrzostw Europy i raz zajęli czwarte miejsce na mundialu, chociaż zawsze startowali z pozycji faworytów do zdobycia głównego trofeum. Zawodnicy z czasem przeszli z Ajaksu do najlepszych klubów Europy, wygrywali rankingi na najlepszych na Starym Kontynencie, ale grając w reprezentacji zazwyczaj zawodzili. Dlatego też wśród komentatorów obserwujących na przełomie wieków drużynę Holandii czasem pojawia się określenie „stracone pokolenie”.
Lata 2006–2012. „Pomarańczowa rewolucja”.
Nowy selekcjoner Marco van Basten, były napastnik Ajaksu i Milanu, zdecydowanie odmłodził drużynę narodową. Zbudował reprezentację wokół grających na co dzień w rodzimych klubach młodych i niedoświadczonych piłkarzy lub starszych, ale dotychczas pomijanych przez kolejnych selekcjonerów. Zmiany kadrowe poczynione przez van Bastena były tak głębokie, że dziennikarze zaczęli pisać o „pomarańczowej rewolucji” w kadrze. To za jego kadencji miejsce w reprezentacji wywalczyli m.in. Khalid Boulahrouz, Joris Mathijsen, a także Wesley Sneijder, Robin van Persie i Dirk Kuyt, a na jej lidera wyrósł Arjen Robben. Jednak w podsumowaniach czteroletniej kadencji van Bastena przeważał niedosyt; podkreślano, że najpierw odsunął starsze pokolenie piłkarzy i zdecydowanie oparł kadrę na młodych graczach, konsekwentnie ignorował słowa krytyki zarówno działaczy, jak i kibiców oraz autorytetów sportowych (jak Johan Cruyff), jednak – wyniki na turniejach nie były satysfakcjonujące: Holendrzy odpadli już w drugiej rundzie zarówno mundialu w 2006, jak i Euro 2008, gdzie wcześniej w rozgrywkach grupowych wysoko pokonali aktualnych mistrzów (Włochy) i wicemistrzów świata (Francja).
Następcą van Bastena został Bert van Marwijk, który z piłkarzami wprowadzonymi przez niego do reprezentacji (plus Mark van Bommel i Gregory van der Wiel) zdobył srebrny medal na mundialu w 2010. W prasowych komentarzach zwracano uwagę na to, że chociaż van Marwijk był kontynuatorem koncepcji gry stworzonej przez van Bastena, to – inaczej niż jego poprzednik – rozsądniej wykorzystywał potencjał ofensywny zawodników, i przez to na mundialu Holendrzy nie zagrali ani jednego tak efektownego meczu, jak z Włochami czy Francją na mistrzostwach Europy. Selekcjoner wolał oszczędzać siły na decydujące spotkania nawet kosztem widowiskowego stylu gry oraz – jak sam podkreślał – położyć większy nacisk na grę w obronie. Taktyka van Marwijka odniosła sukces – Holendrzy po raz pierwszy od 1978 roku zagrali w finale mistrzostw świata, jednak – podobnie jak wtedy – zakończyli turniej na drugim miejscu; tym razem ulegli 0:1 Hiszpanii. W drodze do finału pokonali m.in. Danię, Brazylię i Urugwaj. Jednak kolejny wielki turniej okazał się dla Holendrów porażką.
Na Euro 2012, gdzie Holendrzy byli jednymi z faworytów do wygrania całego turnieju nie zdołali wyjść z „grupy śmierci” przegrywając wszystkie trzy mecze z Danią, Niemcami i Portugalią. Po bardzo nieudanym turnieju van Marwijk podał się do dymisji. Jego następcą został Louis van Gaal, który już po raz drugi został selekcjonerem kadry. 28 marca 2014 roku KNVB zdecydował, iż po zakończeniu mistrzostw świata w Brazylii funkcję selekcjonera obejmie po raz kolejny Guus Hiddink.
Od 2014. Czas rzemieślników.
Pod wodzą Louisa van Gaala Holandia na Mistrzostwach w Brazylii bezproblemowo wyszła najpierw z grupy, zaczynając od spektakularnego zwycięstwa 5:1 z Hiszpanią, a później pokonując Australię oraz Chile. W 1/8 finału Holendrzy trafili na Meksyk, w którym pomarańczowi przegrywali 1:0, ale ostatecznie udało im się wygrać 2:1, lecz drugi gol dla Holandii padł po kontrowersyjnym rzucie karnym po faulu na Arjenie Robben. W ćwierćfinale Holandia trafiła na rewelację turnieju Kostarykę. Nie potrafili oni sforsować jednak bramki Keylora Navasa ani w regulaminowym czasie, ani w dogrywce. Ostatecznie wygrali jednak po rzutach karnych 4:3. W półfinale Oranje trafili na Argentynę. Mecz ten miał podobny scenariusz i po 120 minutach gry było 0:0. O tym kto awansuje do finału zadecydowały zatem karne, w których Holendrzy przegrali 2:4. Holandia zakończyła jednak swój udział w turnieju zwycięstwem z gospodarzami z Brazylii zwyciężając pewnie 0:3, a więc tak jak 4 lata wcześniej znów stanęli na podium mundialu.
Po mistrzostwach Holendrzy przygotowywali się do eliminacji mistrzostw Europy, ale pod wodzą innego już trenera, Guusa Hidinka. Holendrzy jednak od początku eliminacji nie zachwycała. Zaczęli od porażki z Czechami, a w październiku przegrali z Islandią. W marcu 2015 roku tylko zremisowali z Turcją. Latem Guus Hiddink zrezygnował z posady, a funkcję selekcjonera objął jego asystent, Danny Blind. Zmiana trenera nie pomogła jednak i we wrześniu 2015 Holendrzy przegrali kolejny raz z Islandią i Turcją, a na koniec eliminacji przegrali po raz drugi z Czechami. Holandia wygrała w eliminacjach tylko 4 mecze z najsłabszą Łotwą oraz z Kazachstanem. W meczach z trzema najlepszymi drużynami Holandia zdobyła zaledwie 1 punkt (na 18 możliwych) i Oranje z 13 punktami zajęli dopiero 4. miejsce w grupie i sensacyjnie nie awansowali do Mistrzostw Europy we Francji. Zabrakło ich więc na mistrzostwach po raz pierwszy od Euro 1984.
Po tych nieudanych dla Holendrów eliminacjach, przyszedł czas na kolejne eliminacje tym razem do rosyjskiego mundialu. Oranje znaleźli się w grupie A razem z Bułgarią, Szwecją, Białorusią, Francją i Luksemburgiem. Słaba gra „Pomarańczowych” w pierwszych pięciu spotkaniach eliminacyjnych (siedem punktów na piętnaście możliwych po dwóch zwycięstwach, remisie i dwóch porażkach), oraz wyjazdowa przegrana z Bułgarią w Sofii 0:2 sprawiły, że z posadą selekcjonera pożegnał się Danny Blind. Do maja 2017 roku kadrę tymczasowo prowadził jego asystent Fred Grim, natomiast od czerwca do listopada 2017 selekcjonerem ekipy „Oranje” był Dick Advocaat (który prowadził już kadrę narodową w latach 1992–1994, oraz 2002–2004). Pod jego wodzą Holendrzy dokończyli eliminacje do MŚ 2018, zajmując ostatecznie trzecie miejsce w grupie A, które nie dało im kwalifikacji do turnieju głównego (po raz pierwszy od mundialu 2002 w Korei i Japonii). Holandii zabrakło więc na drugiej wielkiej imprezie rangi mistrzowskiej z rzędu (dwa lata wcześniej nie zakwalifikowała się do Euro 2016). W następstwie tego wydarzenia Arjen Robben zakończył karierę reprezentacyjną. Po meczu towarzyskim z Rumunią Dick Advocaat zrezygnował z prowadzenia kadry narodowej. Jego asystentem był Ruud Gullit.
6 lutego 2018 roku nowym selekcjonerem Holendrów został Ronald Koeman.
Aktualny skład.
"26 osobowa kadra na Mistrzostwa Europy 2020, które odbywają się w dniach 11 czerwca 2021 – 11 lipca 2021. Występy i gole aktualne na 20 czerwca 2021."
Trenerzy reprezentacji Holandii od lat 90..
"Pełna lista selekcjonerów kadry znajduje się tutaj."

</doc>
<doc id="71007" url="https://pl.wikipedia.org/wiki?curid=71007" title="Reprezentacja Irlandii Północnej w piłce nożnej mężczyzn">
Reprezentacja Irlandii Północnej w piłce nożnej mężczyzn

Reprezentacja Irlandii Północnej w piłce nożnej powstała w 1922 roku w wyniku uzyskania niepodległości przez Republikę Irlandii. Wcześniej oba kraje były częścią Zjednoczonego Królestwa Wielkiej Brytanii i Irlandii. Zespół Irlandii Północnej jest spadkobiercą dziedzictwa piłkarskiego sprzed rozpadu państwa irlandzkiego.
Mistrzostwa Europy w Piłce Nożnej 2016.
Grupa C.
Legenda:
Aktualny skład.
Lista 23 piłkarzy powołanych przez selekcjonera Michaela O’Neilla na Euro 2016:
Bramkarze:
Obrońcy:
Pomocnicy:
Napastnicy:
Źródło: https://web.archive.org/web/20160624003959/http://euro2016.pl/reprezentacja-irlandii-pol/
Historia.
Do finałów mistrzostw świata po raz pierwszy reprezentanci Irlandii Północnej awansowali w 1958 roku. Drużyna prowadzona przez Petera Doherty’ego w rozgrywkach grupowych pokonała Czechosłowację, zremisowała z RFN i uległa Argentynie, ale dzięki zwycięstwu w drugim spotkaniu z Czechosłowacją, mogła grać dalej. W ćwierćfinale Irlandczycy, wśród których prym wiedli Billy Bingham, Bertie Peacock, Danny Blanchflower, Jimmy McIlroy i Peter McParland, nie dali rady Francuzom.
Najlepsze wyniki reprezentacja osiągała w latach 80. za trenerskiej kadencji Billy’ego Binghama, który dwukrotnie wprowadził zespół do Mundialu. Najpierw – w 1982 roku – jego podopieczni powtórzyli wynik sprzed dwudziestu pięciu laty i również awansowali do drugiej rundy, gdzie ponownie ulegli Francji. A cztery lata później po remisie z Algierią i porażkach z Hiszpanią oraz Brazylią odpadli już po fazie grupowej. Wielu piłkarzy, którzy tworzyli tzw. „bandę Binghama”, należało wówczas do europejskiej czołówki. Bramkarz Pat Jennings, rekordzista występów w kadrze, odnosił duże sukcesy (m.in. zdobył Puchar UEFA) z Tottenhamem Hotspur. Pomocnik Martin O’Neill dwukrotnie zdobył Puchar Mistrzów z Nottingham Forest F.C., a napastnik Norman Whiteside był jednym z najskuteczniejszych strzelców Manchesteru United, do czasu, kiedy przedwcześnie w wieku 26 lat musiał zakończyć piłkarską karierę. Do dziś jest najmłodszym piłkarzem grającym na mistrzostwach (miał 17 lat). W Manchesterze zajął miejsce innej wielkiej gwiazdy futbolu irlandzkiego, która jednak nigdy nie wystąpiła na żadnym Mundialu – niepokornego Georgie Besta.
Bingham był selekcjonerem aż do 1994 roku. Już z początkiem lat 90. rozpoczął się kryzys reprezentacji. Irlandczycy z Ulsteru spadli do piłkarskiej drugiej ligi i w kolejnych eliminacjach zajmowali jedne z ostatnich miejsc w grupie.
Wydaje się, że zespół odzyskał wiarę w siebie dopiero ostatnio, w kwalifikacjach do Euro 2008. W pięciu meczach drużyna prowadzona przez Lawrie Sancheza odniosła trzy zwycięstwa (m.in. sensacyjne 3:2 z Hiszpanią) i zanotowała remis z Danią. O sile obecnej kadry stanowią napastnik David Healy (strzelec wszystkich trzech goli z meczu z Hiszpanią), pomocnik Neil Lennon, na co dzień kapitan Celticu Glasgow, doświadczony obrońca Aaron Hughes oraz grający na zmianę bramkarze: 35-letni Maik Taylor i młodszy o sześć lat Roy Carroll. 11 maja 2007 roku niespodziewanie do dymisji podał się trener Sanchez, który przyjął ofertę Fulham Londyn. Jego następcą został Nigel Worthington. Jego z kolei zastąpił Michael O’Neil, z którym Irlandczycy z Północy awansowali do Mistrzostw Europy 2016 zajmując w swojej grupie eliminacyjnej (Rumunia, Węgry, Finlandia, Wyspy Owcze, Grecja) pierwsze miejsce z 21 punktami po dziesięciu meczach.
Na turnieju we Francji Irlandia Północna trafiła do grupy C razem z Polską, Niemcami i Ukrainą. Po jednym zwycięstwie (z Ukrainą 2:0) i dwóch porażkach (z Niemcami i Polską po 0:1) z trzema punktami na koncie, awansowali ostatecznie z trzeciego miejsca do dalszej fazy turnieju. W 1/8 finału spotkali się z reprezentacją Walii, z którą przegrali 0:1 po samobójczym trafieniu Garetha McAuleya. Pożegnali się tym samym z turniejem.
W eliminacjach do kolejnego turnieju (mundial 2018 w Rosji) Irlandczycy z Północy zagrali w grupie C razem z Niemcami, Czechami, Norwegią, Azerbejdżanem i San Marino. Zajmując w nich drugie miejsce z dziewiętnastoma punktami na koncie (sześć zwycięstw, remis i trzy porażki) awansowali do baraży w których spotkali się z reprezentacją Szwajcarii. Przegrywając w pierwszym meczu 0:1, a w drugim notując bezbramkowy remis nie awansowali do turnieju głównego.

</doc>
<doc id="71008" url="https://pl.wikipedia.org/wiki?curid=71008" title="Reprezentacja Norwegii w piłce nożnej mężczyzn">
Reprezentacja Norwegii w piłce nożnej mężczyzn

Reprezentacja Norwegii w piłce nożnej mężczyzn – zespół piłkarski, biorący udział w imieniu Norwegii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo norweskie. Za jego funkcjonowanie odpowiedzialny jest Norweski Związek Piłki Nożnej. Reprezentacja Norwegii od 1908 roku jest członkiem FIFA, a od 1954 – UEFA.
Mimo sporej popularności piłki nożnej w Norwegii, reprezentacja ta nigdy nie odniosła żadnego znaczącego sukcesu. Trzykrotnie grała na mistrzostwach świata i jej największym osiągnięciem jest wyjście z grupy w 1998 roku. Jej jedyny dotychczasowy występ na Mistrzostwach Europy w roku 2000 zakończył się na fazie grupowej.
Historia.
Norwegowie brali udział Igrzyskach Olimpijskich 1936, gdzie wywalczyli brązowy medal, oraz w mundialu 1938.
Po II wojnie światowej Norwegia należała do grupy europejskich autsajderów. W eliminacjach do kolejnych mistrzostw świata i Europy zajmowała zazwyczaj ostatnie lub przedostatnie miejsce. I chociaż czasem zdarzały się niespodziewane zwycięstwa, jak wygrana z wicemistrzem Europy Jugosławią 3:0 w kwalifikacjach do mundialu 1966, to były to przypadki odosobnione. W walce o mundial 1974 Norwegowie nie tylko ulegli 0:9 Holandii, ale także nie potrafili sobie poradzić z Luksemburgiem.
Odrodzenie zespołu nastąpiło dopiero w latach 90. XX wieku. W 1990 roku funkcję selekcjonera objął dotychczasowy opiekun drużyny młodzieżowej Egil Olsen. Cztery lata później jego podopieczni po pięćdziesięcioczteroletniej przerwie ponownie zagrali w finałach mistrzostw świata. W grupie eliminacyjnej do tego turnieju zajęli pierwsze miejsce, wyprzedzając m.in. Holandię, Anglię i Polskę. Jednak na mundialu zwycięstwo w pierwszym meczu z Meksykiem okazało się niewystarczające do awansu do drugiej rundy, gdyż w pozostałych spotkaniach podopieczni Olsena zdobyli tylko jeden punkt (0:1 z Włochami i 0:0 z Irlandią). Mimo porażki, piłkarzami norweskimi zaczęły interesować się zachodnie kluby, głównie z Premiership. Właśnie do Anglii trafiła najsilniejsza reprezentacja Norwegów; bramkarz Erik Thorstvedt grał w Tottenhamie Hotspur, gdzie niedługo potem zmienił go jego następca w drużynie narodowej Frode Grodås, w Manchesterze United przez wiele lat występowali obrońcy Henning Berg, Ronny Johnsen i napastnik Ole Gunnar Solskjær, którzy w 1999 roku zdobyli z nim Puchar Mistrzów, a partner Solskjæra z ataku Tore André Flo z Chelsea F.C. wywalczył rok wcześniej Puchar Zdobywców Pucharów. Karierę na Wyspach zrobili także m.in. obrońcy Gunnar Halle, Stig Inge Bjørnebye i pomocnik Øyvind Leonhardsen. W niemieckiej Bundeslidze dobrze sobie radził Kjetil Rekdal, a w Hiszpanii Dan Eggen, który z Deportivo Alavés awansował w 2001 roku do finału Pucharu UEFA. W lidze norweskiej w tamtym czasie zdecydowanym liderem był Rosenborg BK, występujący w latach 90. niemal rokrocznie w Lidze Mistrzów.
Do Anglii trafiali głównie bramkarze i obrońcy, ponieważ to formacja defensywna była najsilniejszą stroną drużyny prowadzonej przez Olsena. Selekcjoner preferował ustawienie 1-4-5-1, a sposób gry Norwegów nazywał „agresywnym przeszkadzaniem”. Krytycy zarzucali reprezentacji brak polotu i nieefektowny, toporny styl gry.
Olsen złożył dymisję po mundialu 1998, gdzie drużyna po raz pierwszy w historii awansowała do drugiej rundy. W rozgrywkach grupowych wygrała m.in. z obrońcami mistrzowskiego trofeum Brazylijczykami. W 1/8 finału lepsi o jedną bramkę okazali się Włosi.
Następcą Olsena został jego asystent Nils Johan Semb, który z powodzeniem kontynuował i rozwijał myśl szkoleniową poprzednika. Wciąż stawiał na doświadczonych zawodników, do których dołączyli John Arne Riise, John Carew, Eirik Bakke i Steffen Iversen. W 1999 roku reprezentacja na dwanaście meczów zanotowała dziesięć zwycięstw i w plebiscytach zarówno „France Football”, jak i „Piłki Nożnej” została wybrana najlepszą drużyną roku. Jednak pierwszy w historii występ w finałach mistrzostw Europy na Euro 2000 zakończył się rozczarowaniem; podopieczni Semba po zwycięstwie w inauguracyjnym spotkaniu z Hiszpanią zremisowali ze Słowenią i przegrali z Jugosławią i zajęli w grupie trzecie miejsce. Po tym turnieju wraz z odejściem z kadry wielu najbardziej doświadczonych piłkarzy rozpoczął się trwający do dziś kryzys piłki norweskiej.
W eliminacjach do mundialu 2002 Norwegowie dali się wyprzedzić Polsce, Ukrainie i Białorusi. Nowe pokolenie zawodników nie potrafiło zastąpić starszych graczy, a dotychczasowi liderzy – Flo, Solskjær i Carew – stracili miejsca w drużynach klubowych. Kolejne kwalifikacje, do Euro 2004, również podopieczni Semba przegrali, tym razem w barażach z Hiszpanią. Po ostatnim meczu do dymisji podał się selekcjoner Semb.
Jego następcą został Åge Hareide. Pierwszym sprawdzianem jego szkoleniowych umiejętności była walka o awans do mundial 2006, ale Norwegowie ponownie zawiedli (porażka w barażach z Czechami). W eliminacjach Euro 2008 do ostatniej kolejki rywalizowali o występ na austriacko-szwajcarskich boiskach, jednak ostatecznie zajęli trzecie miejsce w grupie, za Grecją i Turcją.
W kwalifikacjach do mundialu 2010 grali z Holandią, Szkocją, Islandią oraz z Macedonią. Eliminacje Norwegowie rozpoczęli także pod wodzą Hareidego, jednak po słabym starcie (2:2 z Islandią, 0:0 ze Szkocją i 0:1 z Holandią) w grudniu 2008 roku selekcjoner złożył dymisję. Zastąpił go twórca największych sukcesów w historii norweskiej kadry 68-letni Egil Olsen. Ostatecznie Norwegowie zajęli drugie miejsce za Holandią i pomimo zajęcia drugiego miejsca nie zakwalifikowali po raz kolejny na mistrzostwa świata i nie wystąpili w barażu, gdyż dorobek punktowy był niewystarczający do gry w barażach.
W kwalifikacjach do kolejnego turnieju, Euro 2012 Norwegowie znaleźli się w grupie H razem z Danią, Portugalią, Islandią i Cyprem. Zdobyli w nich szesnaście punktów w ośmiu spotkaniach po pięciu zwycięstwach, jednym remisie i dwóch porażkach (tyle samo co Portugalia), lecz dzięki lepszemu bilansowi bramkowemu to Portugalczycy awansowali do baraży, a norwescy piłkarze musieli zadowolić się trzecim miejscem.
Eliminacje do Mistrzostw Świata w Brazylii w 2014 roku również nie były dla norweskiej ekipy zbyt udane. Rywalami Skandynawów w grupie E były Szwajcaria, Islandia, Słowenia, Albania i ponownie Cypr. Siedemnaście dni po porażce u siebie ze Szwajcarią 0:2, 27 września 2013 roku Egil Olsen przestał być selekcjonerem kadry Norwegii. Jeszcze tego samego dnia na tym stanowisku zastąpił go Per-Mathias Høgmo, z którym Norwegowie dokończyli eliminacje zajmując ostatecznie czwarte miejsce z dorobkiem dwunastu punktów w dziesięciu spotkaniach po trzech zwycięstwach, trzech remisach i czterech porażkach.
W eliminacjach do Mistrzostw Europy we Francji w 2016 roku ekipa norweska w swojej grupie eliminacyjnej (Włochy, Chorwacja, Bułgaria, Azerbejdżan, Malta) zajęła ostatecznie trzecie miejsce z dorobkiem dziewiętnastu punktów po sześciu zwycięstwach, jednym remisie i trzech porażkach w dziesięciu spotkaniach. Oznaczało to konieczność gry w barażach o awans do turnieju głównego, w których Norwegowie trafili na reprezentację Węgier. Przegrywając oba spotkania (odpowiednio 0:1 w Oslo i 1:2 w Budapeszcie) nie awansowali na Euro.
Pod wodzą Pera-Mathiasa Høgmo norwescy piłkarze rozegrali jeszcze cztery spotkania eliminacyjne do mundialu w Rosji. Pięć dni po ostatnim z nich (wyjazdowej porażce z Czechami 1:2), 16 listopada 2016 roku Per-Mathias Høgmo przestał być selekcjonerem kadry. W lutym 2017 roku na tym stanowisku zastąpił go Szwed Lars Lagerbäck. Z nim u steru Norwegowie nie zdołali jednak awansować do Mistrzostw Świata 2018 rozgrywanych w Rosji. Obecnie grają w eliminacjach do Mistrzostw Europy 2020 w grupie F razem z Hiszpanią, Rumunią, Szwecją, Maltą oraz Wyspami Owczymi.
Rekordziści.
Stan na 27 września 2022

</doc>
<doc id="71010" url="https://pl.wikipedia.org/wiki?curid=71010" title="Reprezentacja Irlandii w piłce nożnej mężczyzn">
Reprezentacja Irlandii w piłce nożnej mężczyzn

Reprezentacja Irlandii w piłce nożnej mężczyzn – zespół piłkarski, biorący udział w imieniu Irlandii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo irlandzkie. Za jego funkcjonowanie odpowiedzialny jest Irlandzki Związek Piłki Nożnej (FAI).
Historia.
Pierwszy nieoficjalny mecz reprezentacja Irlandii w piłce nożnej rozegrała 18 lutego 1882 roku. W Belfaście gospodarze przegrali z reprezentacją Anglii 0:13.
Na przełomie XIX i XX wieku w irlandzkich szkołach grano w tzw. futbol gaelicki, rodzimą odmianę piłki nożnej z elementami rugby, który w Irlandii jest popularny do dziś. Futbol gaelicki pojawił się na Zielonej Wyspie już w XVI wieku. Oprócz futbolu gaelickiego górował nad nią także hurling, dyscyplina będąca przodkiem współczesnego hokeja na trawie. Z tego powodu piłka nożna przez długie lata nie była w Irlandii popularna.
Pierwszą imprezą międzynarodową, w której udział wzięli piłkarze z Irlandii, były Igrzyska Olimpijskie w 1924. Podczas paryskiej olimpiady reprezentanci "Zielonej Wyspy" pokonali w 1/8 finału Bułgarię (1:0), zaś w ćwierćfinale dopiero po dogrywce ulegli Holendrom (1:2). Bramki dla swojego zespołu zdobyli Paddy Duncan i Frank Ghent. Biorąc pod uwagę to, że w innych ćwierćfinałach do rozstrzygnięcia spotkań potrzebne było jedynie 90 minut, Irlandczycy mogą uznawać, że w tym turnieju zajęli 5. miejsce.
Na pierwsze zwycięstwo w eliminacjach do mistrzostw świata reprezentacja Irlandii czekała do roku 1949, kiedy w Dublinie pokonała 3:0 reprezentację Finlandii. Przez prawie czterdzieści lat reprezentacja nie potrafiła wznieść się ponad przeciętność, przegrywając kolejne kwalifikacje do międzynarodowych turniejów. Pozostawała w cieniu nie tylko reprezentacji Anglii, ale i reprezentacji Irlandii Północnej oraz reprezentacji Szkocji.
Przełomem okazało się zatrudnienie w 1986 roku na stanowisku trenera kadry Jackiego Charltona, który w 1966 roku jako zawodnik wraz z reprezentacją Anglii zdobył mistrzostwo świata. Charlton był pierwszym etatowym selekcjonerem, wszyscy poprzedni prowadzili drużynę w określonych meczach i najczęściej pracowali także w klubach. W 1988 roku reprezentacja Irlandii po raz pierwszy w historii awansowała do wielkiego turnieju – do mistrzostw Europy. Na niemieckich boiskach, mimo iż zakończyła swój udział na fazie grupowej, zaprezentowała się dobrze – zremisowała z późniejszymi wicemistrzami Europy, reprezentacją Związku Radzieckiego oraz, przede wszystkim, co w kraju przyjęto z wielkim entuzjazmem, pokonała reprezentację Anglii 1:0. Na tamtym turnieju pokazało się nowe pokolenie piłkarzy z bramkarzem Patem Bonnerem, obrońcami Mickiem McCarthym i Davidem O’Learym, pomocnikami Andym Townsendem i Rayem Houghtonem oraz napastnikami Johnem Aldridgem, Niallem Quinnem i Tonym Cascarino na czele, które w 1990 roku dotarło do ćwierćfinału mistrzostw świata. Generacja ta uznawana jest za najlepszą w historii futbolu irlandzkiego. Kilku z tych zawodników, wspomaganych przez młodszych Denisa Irwina i Roya Keane’a, grało także na Mundialu 1994. Pod koniec 1995 roku po prawie dziesięciu latach pracy Jack Charlton zrezygnował z posady selekcjonera.
Jego następcą został niedawny zawodnik kadry Mick McCarthy. Najpierw przegrał z reprezentacją w barażach do Mundialu 1998 i Euro 2000, aż wreszcie w 2002 awansował do mistrzostw świata. Nowe pokolenie zawodników (Shay Given, Robbie Keane, Damien Duff, Kevin Kilbane i ciągle Roy Keane, Steve Staunton i Niall Quinn) po wyeliminowaniu w meczach grupowych mistrza Afryki reprezentacji Kamerunu i reprezentacji Arabii Saudyjskiej w drugiej rundzie przegrało w rzutach karnych z reprezentacją Hiszpanii. Po nieudanym początku eliminacji do Euro 2004 Mick McCarthy podał się do dymisji.
Dwa lata selekcjonerskiej przygody jego następcy Briana Kerra ocenione zostały bardzo krytycznie. W eliminacjach do Mundialu 2006 reprezentacja Irlandii zajęła dopiero czwarte miejsce w grupie.
Od stycznia 2006 roku do października 2007 trenerem kadry był 37-letni Steve Staunton, rekordzista pod względem liczby występów w reprezentacji, któremu pomagał (w charakterze konsultanta) 73-letni Anglik Sir Bobby Robson. Jednak temu duetowi nie udało się wprowadzić reprezentacji Irlandii do Euro 2008. Podopieczni Steve’a Stauntona nie tylko przegrali z reprezentacją Niemiec i reprezentacją Czech, ale również ulegli reprezentacji Cypru 2:5 (w rewanżu zremisowali 1:1).
W 2009 roku grali w eliminacjach do Mistrzostw Świata 2010 i w grupie zajęli drugie miejsce za reprezentacją Włoch. W barażach przegrali po kontrowersyjnym golu Williama Gallasa, przez który reprezentacja Irlandii nie zakwalifikowała się na Mundial. Obecnym trenerem reprezentacji jest Martin O’Neill.
W 2011 roku reprezentacja Irlandii brała udział w turnieju Nations Cup gdzie zmierzyła się z reprezentacjami Szkocji, Walii i Irlandii Północnej.
14 czerwca 2012 roku, na stadionie w PGE Arena w Gdańsku odpadli z rozgrywek w fazie grupowej UEFA EURO 2012 przegrywając z reprezentacją Hiszpanii 0:4. W ostatnich 7 minutach spotkania irlandzcy kibice odśpiewali hymn "The Fields of Athenry", okazując wsparcie dla drużyny i robiąc wrażenie na komentatorach.
W 2014 roku Irlandczykom znów nie udało się awansować do Mistrzostw Świata. W swojej grupie eliminacyjnej zajęli dopiero czwarte miejsce z czternastoma punktami na koncie po czterech zwycięstwach, dwóch remisach i czterech porażkach. za reprezentacjami Niemiec, Szwecji i Austrii, a przed Kazachstanem i Wyspami Owczymi.
Co nie udało się w 2014 roku udało się w eliminacjach do Mistrzostw Europy 2016. Podopieczni Martina O’Neilla zagrali w nich w jednej grupie z Niemcami, Polską, Szkocją, Gruzją i Gibraltarem. Zajęli w niej trzecie miejsce z osiemnastoma punktami na koncie po pięciu zwycięstwach, trzech remisach i dwóch porażkach. Dzięki temu Irlandczycy zagrali w barażach o awans, w których to spotkali się z reprezentacją Bośni i Hercegowiny. Po remisie 1:1 w pierwszym meczu rozegranym w Zenicy, w meczu rewanżowym padł wynik 2:0 dla Irlandii, dzięki czemu awansowali oni do turnieju finałowego.
Na Euro 2016 we Francji reprezentacja Irlandii trafiła do grupy E razem z Włochami, Belgią i Szwecją. Po jednym zwycięstwie (z Włochami 1:0), jednym remisie (ze Szwecją 1:1) i jednej porażce (z Belgią 0:3), z czterema punktami na koncie zajęli trzecie miejsce w grupie i awansowali do dalszej fazy turnieju. W 1/8 finału trafili na reprezentację gospodarzy turnieju, Francji z którą przegrali 1:2. Jedyną bramkę dla Irlandczyków w tym meczu zdobył Robbie Brady (z rzutu karnego w drugiej minucie spotkania). Reprezentacja Irlandii odpadła tym samym z mistrzostw.
W eliminacjach do Mistrzostw Świata 2018 Irlandczycy grali w grupie D razem z Serbią, Walią, Austrią, Gruzją i Mołdawią. Zajęli w niej drugie miejsce z dziewiętnastoma punktami na koncie po pięciu zwycięstwach, czterech remisach i porażce. Dało im to prawo gry w barażach o awans w których trafili na reprezentację Danii. W pierwszym meczu barażowym w Kopenhadze padł bezbramkowy remis. W drugim rozegranym w Dublinie ekipa irlandzka przegrała 1:5 co skutkowało brakiem awansu na mundial.
Obecnym selekcjonerem Irlandczyków jest Stephen Kenny.
Aktualny skład.
Lista 23 piłkarzy powołanych przez selekcjonera Martina O’Neilla na Euro 2016:
Bramkarze:
Obrońcy:
Pomocnicy:
Napastnicy:
Źródło: https://web.archive.org/web/20160711014054/http://euro2016.pl/reprezentacja-irlandii/
Mistrzostwa Europy w Piłce Nożnej 2016.
Grupa E.
Legenda:

</doc>
<doc id="71011" url="https://pl.wikipedia.org/wiki?curid=71011" title="Reprezentacja Rumunii w piłce nożnej mężczyzn">
Reprezentacja Rumunii w piłce nożnej mężczyzn

Reprezentacja Rumunii w piłce nożnej reprezentuje Rumunię w piłkarskich rozgrywkach międzynarodowych mężczyzn i jest bezpośrednio podporządkowana Rumuńskiemu Związkowi Piłki Nożnej (FRF).
Pierwszy oficjalny mecz piłkarski rozegrała w czerwcu 1922 roku, z Jugosławią w Belgradzie. W kolejnej dekadzie – jako jedna z czterech drużyn narodowych (obok Brazylii, Francji i Belgii) – wzięła udział we wszystkich trzech turniejach o mistrzostwo świata. Jednak na każdym z nim swój udział kończyła już na pierwszej fazie; łącznie zanotowała jedno zwycięstwo i trzy porażki.
Do europejskiej czołówki awansowała dopiero w latach 90., kiedy doczekała się tzw. złotego pokolenia piłkarzy. Należą do niego zawodnicy urodzeni w drugiej połowie lat 60. m.in. Gheorghe Hagi, Dorinel Munteanu, Gheorghe Popescu, Dan Petrescu i Ilie Dumitrescu. Rumunia z tymi graczami w składzie awansowała do ćwierćfinałów mundialu w 1994 oraz Euro 2000, grając w tym czasie nieprzerwanie we wszystkich wielkich turniejach.
Jednak od początku XXI wieku datuje się stopniowy regres reprezentacji, którego objawami są porażki w eliminacjach do kolejnych mistrzostw, częste zmiany selekcjonerów, najniższe w historii miejsce w rankingu FIFA (57. w lutym 2011) oraz brak pokolenia zawodników na miarę tego z lat 90.
Historia reprezentacji.
1945–1990: na obrzeżach wielkiego futbolu.
W okresie powojennym reprezentacja Rumunii nie należała do faworytów, przegrywała wszystkie eliminacje do kolejnych turniejów. W kwalifikacjach do mistrzostw świata ulegała kolejno Czechosłowacji (1954), Jugosławii (1958), Czechosłowacji i Portugalii (1966), a z udziału w grach o mundial 1962 zrezygnowała sama. Po raz pierwszy awansowała dopiero w 1970. Na turnieju w Meksyku wygrała tylko jeden mecz (2:1 z Czechosłowacją), pozostałe dwa przegrała, przez co zakończyła swoją przygodę z mundialem na fazie grupowej. Na kolejny awans czekała dwadzieścia lat. W tym czasie zbyt silne okazywały się: NRD (1974), Hiszpania (1978), Węgry i Anglia (1982) oraz Irlandia Północna (1986). Do tego doszły niepowodzenia w walce o awans do mistrzostw Europy. O słabości drużyny w tych latach dobrze świadczy fakt, że aż do 1997 najlepszym strzelcem reprezentacji był Iuliu Bodola, który ustanowił swój rekord (30 goli) jeszcze w okresie międzywojennym. Został on pobity dopiero przez Gheorghe Hagiego.
Widoczne oznaki poprawy formy pojawiły się w drugiej połowie lat 80. Rumuni po raz pierwszy zagrali na mistrzostwach Europy (Euro 1984), gdzie wprawdzie zdobyli tylko jeden punkt (porażki z RFN i Portugalią oraz remis z Hiszpanią), ale w fazie eliminacji zdołali pokonać kilka wyżej notowanych zespołów: aktualnych mistrzów świata Włochów, brązowych medalistów ostatnich mistrzostw Europy Czechosłowaków oraz wyżej notowanych Szwedów. W drużynie tej, prowadzonej przez Mirceę Lucescu, grali m.in. Silviu Lung, Ioan Andone, Mircea Rednic, Ladislau Bölöni oraz dziewiętnastoletni Hagi. Po drugie zaś także w tym okresie rumuńska piłka klubowa zanotowała największe osiągnięcia. Zespół Steauy Bukareszt w sezonie 1985–1986, po wyeliminowaniu m.in. Honvédu Budapeszt, Anderlechtu oraz – w finale – FC Barcelony, zdobył Puchar Europejskich Mistrzów Krajowych. W następnym sezonie do kolekcji trofeów dołożył Superpuchar Europy, a trzy lata później także dotarł do finału PEMK, jednak tym razem przegrał w nim z A.C. Milanem.
1990–2000: piękna dekada.
Reprezentacja do europejskiej czołówki awansowała w latach 90. Po raz pierwszy tzw. złote pokolenie piłkarzy urodzonych w drugiej połowie lat 60., na czele z Gheorghe Hagim, Florinem Răducioiu, Gheorghem Popescu i Ioanem Lupescu, pojawiło się na mundialu w 1990. Prowadzeni przez trenera Emerica Jenei, który cztery lata wcześniej wygrał PEMK ze Steauą, we Włoszech dotarli do 1/8 finału. Jednak jeszcze lepszy wynik zanotowali cztery lata później, na mundialu w 1994. Szkoleniowcem był już 43-letni uczeń Jeneia, Anghel Iordănescu. Rumunia odpadła dopiero w ćwierćfinale (najlepszy i do dziś niepobity wynik w historii) po rzutach karnych w meczu ze Szwecją (2:2, k. 4:5). Wcześniej wyeliminowała m.in. aktualnych wicemistrzów świata Argentyńczyków (3:2). W kolejnych latach była obecna na każdym mistrzowskim turnieju: w 1996 po raz drugi w historii awansowała do mistrzostw Europy (faza grupowa), a na mundialu w 1998, który stanowił ostatni etap pracy z kadrą dla Iordănescu, dotarła do 1/8 finału, przegrywając w nim 0:1 z przyszłymi zdobywcami brązowego medalu, Chorwatami. Zamknięciem udanej dekady był udział w Euro 2000. Zespół ponownie prowadzony przez Jeneia w rozgrywkach grupowych wyprzedził obrońców trofeum Niemców (1:1) oraz Anglików (3:2) i awansował do ćwierćfinału. Uległ w nim Włochom (0:2). Skuteczna gra reprezentacji została odnotowana w rankingu FIFA: we wrześniu 1997 Rumunia awansowała w nim na trzecie miejsce (rekord), a w latach 1994–2000 nie spadła niżej niż na 23. pozycję (lipiec 1996), najczęściej pozostając w drugiej dziesiątce.
Rumuńscy piłkarze odnosili wtedy sukcesy nie tylko w drużynie narodowej, ale także w klubach. Gheorghe Hagi i Gheorghe Popescu z Galatasaray SK zdobyli Puchar UEFA, Miodrag Belodedici w barwach Crveny zvezdy Belgrad sięgnął po Puchar Mistrzów i Puchar Interkontynentalny, Dan Petrescu wygrał Puchar Zdobywców Pucharów i Puchar Anglii z Chelsea F.C., Ioan Lupescu Puchar Niemiec z Bayerem 04 Leverkusen, Daniel Prodan dwukrotnie był mistrzem Szkocji z Rangers, a kilku (Hagi, Popescu i Belodedici) występowało przez jakiś czas w silnych zespołach z ligi hiszpańskiej (m.in. Real Madryt, FC Barcelona i Valencia CF). Większość zakończyła kariery reprezentacyjne po Euro 2000, ale ich młodsi następcy nie dorównali im osiągnięciami, co przełożyło się na wyniki kadry. Na awans do kolejnego turnieju Rumunia czekała osiem lat. W międzyczasie przegrała eliminacje do mundialu w 2002 (w barażach ze Słowenią), Euro 2004 (trzecie miejsce w grupie kwalifikacyjnej za Danią i Norwegią) i mundialu w 2006 (podobnie, za Holandią i Czechami). Działo się tak mimo iż w kadrze grało kilku zawodników wyróżniających się w silnych klubach lig europejskich (m.in. Cosmin Contra, Răzvan Raț, Cristian Chivu, Adrian Mutu, Bogdan Lobonț), a trenerem w tym okresie został na jakiś czas ponownie Iordănescu.
Pierwsze lata XXI wieku: bolesny upadek.
Krótkotrwały okres powrotu do europejskiej czołówki miał miejsce w latach 2006–2008. W Pucharze UEFA 2005/2006 dobrze zaprezentowały się dwie drużyny rumuńskie. Rapid Bukareszt, prowadzony przez 37-letniego Răzvana Lucescu, po wyeliminowaniu m.in. Stade Rennais, Herthy Berlin, Hamburgera SV oraz Szachtara Donieck, dotarł do ćwierćfinału tych rozgrywek. Spotkał się w nim ze Steauą Bukareszt. Lepsza w dwumeczu (1:1 i 0:0) okazała się Steaua, która następnie w półfinale uległa Middlesbrough F.C. (1:0 i 2:4). Niedługo później także reprezentacja powróciła do wysokiej formy i po zwycięstwach m.in. nad Holandią i Bułgarią z pierwszego miejsca w grupie awansowała do Euro 2008. Był to pierwszy od ośmiu lat wielki turniej, na którym zagrała drużyna narodowa Rumunii. W Rankingu FIFA zespół zajmował w tym czasie miejsca w drugiej dziesiątce (od marca 2007 do sierpnia 2008: od 14. do 11.), czyli tak jak w najlepszym okresie.
Ponowny regres rozpoczął się wraz z szybkim odpadnięciem drużyny z mistrzostw Europy, na których po dwu remisach (z mistrzami i wicemistrzami świata, Włochami i Francją) oraz porażce z Holendrami, podopieczni Victora Pițurki zajęli trzecie miejsce w grupie. Kilka miesięcy później zanotowali słabe wyniki w eliminacjach do mundialu w 2010: 0:3 z Litwą, 2:3 i 0:5 z Serbią oraz 1:2 z Austrią. Wygrali tylko z Wyspami Owczymi, co skutkowało tym, że w grupie kwalifikacyjnej zajęli ostatecznie przedostatnie miejsce. Trenera Piţurkę zastąpił młody Răzvan Lucescu, jednak to nie przełożyło się na grę i skuteczność zespołu. W kolejnych kwalifikacjach, do Euro 2012, drużyna prowadzona przez Lucescu i ponownie Piţurkę zremisowała z Albanią (1:1) i Białorusią (0:0) oraz przegrała z Bośnią i Hercegowiną (1:2). W czym czasie spadła na 57. miejsce w rankingu FIFA (luty 2011), co jest jej najgorszym wynikiem w historii. Wyżej od niej sklasyfikowano m.in. drużyny Jamajki, Burkina Faso i Czarnogóry. Dodatkowo kilku kluczowych zawodników kadry (Cristian Chivu, Cosmin Contra i Mirel Rădoi) postanowiło w tym czasie zakończyć kariery reprezentacyjne.
Kolejne eliminacje (do Mistrzostw Świata 2014) zaowocowały ostatecznie zajęciem drugiego miejsca w grupie 4, gdzie oprócz Rumunów znalazły się także reprezentacje Holandii, Węgier, Turcji, Estonii, oraz Andory. Kończąc te eliminacje z 19 punktami na koncie, ustąpili miejsca jedynie Holendrom wygrywając sześć spotkań, raz remisując i trzy razy przegrywając. Jako że drugie miejsce nie dawało im bezpośredniego awansu, musieli oni grać w barażach. Trafili w nich na reprezentację Grecji, z którą przegrali i zremisowali (1:3 i 1:1), nie kwalifikując się ostatecznie do turnieju w Brazylii.
W połowie października 2014 roku, w trakcie trwania kwalifikacji do Euro 2016 selekcjonerem reprezentacji został Anghel Iordănescu. Zastąpił on na tym stanowisku Victora Pițurkę. Pod jego wodzą Rumuni zajęli ostatecznie drugie miejsce w grupie F (grali w niej razem z Irlandią Północną, Węgrami, Finlandią, Wyspami Owczymi i Grecją), co dało im bezpośredni awans na turniej we Francji. Po 10 meczach mieli na swoim koncie 20 punktów dzięki pięciu wygranym i pięciu remisom. Do pierwszego miejsca, które ostatecznie zajęła reprezentacja Irlandii Północnej zabrakło im jednego punktu.
Na Mistrzostwach Europy 2016, reprezentacja Rumunii trafiła do grupy A razem z gospodarzem turnieju Francją, Albanią i Szwajcarią. Po jednym remisie (ze Szwajcarią 1:1), oraz dwóch porażkach (z Francją 1:2 w meczu otwarcia oraz Albanią 0:1) pożegnali się z turniejem już po fazie grupowej. Niedługo później trener Anghel Iordănescu podał się do dymisji. Natomiast 7 lipca nowym selekcjonerem został Christoph Daum, który poprowadził rumuńską reprezentację podczas eliminacji do mistrzostw świata 2018 w Rosji. Rumunia grała w grupie z Polską, Danią, Czarnogórą, Armenią i Kazachstanem. W czasie kwalifikacji, po przegranej z Czarnogórą 0:1 Christoph Daum rozstał się z kadrą. Na tym stanowisku zastąpił go Cosmin Contra. Jednak Rumuni zajęli ostatecznie dopiero czwarte miejsce z trzynastoma punktami po trzech zwycięstwach, czterech remisach i trzech porażkach.
Indywidualnie Rumuni odnoszą sukcesy w Europie. Chociaż w reprezentacji grają głównie przedstawiciele ekstraklasy rumuńskiej, to kilku piłkarzy występuje na co dzień w ligach zachodnich: Cristian Săpunaru wygrał Ligę Europy 2010/2011 z FC Porto, Ștefan Radu gra w pierwszym składzie S.S. Lazio, a napastnicy Ciprian Marica i Adrian Mutu mają doświadczenia z lig niemieckiej, angielskiej i włoskiej. Także rumuńscy trenerzy cieszą się zaufaniem za granicą. Mircea Lucescu, szkoleniowiec Szachtara Donieck, w 2009 doprowadził ten klub do pierwszego w historii zwycięstwa w europejskich pucharach; Ladislau Bölöni od lat pracuje we Francji, Belgii i Grecji; Gavril Balint jest selekcjonerem reprezentacji Mołdawii, a Cosmin Olăroiu, trener, który dotarł ze Steauą do półfinału Pucharu UEFA, przez kilka sezonów prowadził kluby z Zatoki Perskiej. Kilku zawodników ze złotego pokolenia również rozpoczęło pracę szkoleniową: Dorinel Munteanu z Oțelul Galați zdobył w 2011 mistrzostwo Rumunii, kilka lat wcześniej podobne osiągnięcie zanotował Dan Petrescu z Unireą Urziceni. Jednak te wszystkie wyniki indywidualne nie przekładają się na razie na grę reprezentacji.
Obecny skład.
"Kadra na Mistrzostwa Europy w Piłce Nożnej 2016"
Źródło: http://www.euro2016.pl/reprezentacja-rumunii
Rekordziści.
Stan na 17 października 2012.
W rankingu FIFA.
Źródło:

</doc>
<doc id="71012" url="https://pl.wikipedia.org/wiki?curid=71012" title="Reprezentacja Rosji w piłce nożnej mężczyzn">
Reprezentacja Rosji w piłce nożnej mężczyzn

Reprezentacja Rosji w piłce nożnej mężczyzn – zespół piłkarski, biorący udział w imieniu Rosji w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo rosyjskie. Za jego funkcjonowanie odpowiedzialna jest Rosyjska Federacja Piłki Nożnej (RFS).
Po rozpadzie ZSRR (1991) reprezentacja grała 4-krotnie w turnieju Mistrzostw Świata (1994, 2002, 2014 i 2018) oraz sześciokrotnie na Mistrzostwach Europy (1996, 2004, 2008, 2012, 2016 i 2020). 
Piłkarska drużyna Rosji jest oficjalnym sukcesorem tradycji reprezentacji ZSRR oraz Wspólnoty Niepodległych Państw.
Historia.
Przed rewolucją październikową Rosja rozegrała dziewięć spotkań. W pierwszym oficjalnym meczu Rosjanie przegrali w 1912 roku z Finlandią 1:2.
Pod nazwą Rosja zespół powrócił na arenę międzynarodową po Euro 1992 w sierpniu 1992 roku, wygrywając z Meksykiem. Drużyna pozostała niepokonana przez dwanaście meczów i przegrała dopiero w lipcu 1993 z Francją 1:3.
Sukces indywidualny odniósł rosyjski zawodnik, Oleg Salenko. Został królem strzelców Mundialu 1994 w USA, gdzie zdobył 6 bramek, w tym pięć w spotkaniu z reprezentacją Kamerunu. Rosjanie zakończyli jednak zmagania w amerykańskim czempionacie na fazie grupowej po jednym zwycięstwie nad Kamerunem 6:1, oraz dwóch porażkach (odpowiednio z Brazylią 0:2, oraz Szwecją 1:3).
Dwa lata później na Mistrzostwach Europy 1996 rosyjscy piłkarze trafili do grupy C razem z Niemcami, Czechami oraz Włochami. Po jednym remisie z Czechami 3:3, oraz dwóch porażkach (z Włochami 1:2, oraz Niemcami 0:3) z jednym punktem na koncie zajęli ostatnie miejsce w grupie i odpadli z turnieju.
Na występ na kolejnej wielkiej imprezie Rosjanie musieli czekać sześć lat. Nie zdołali zakwalifikować się bowiem kolejno do MŚ 1998, oraz Euro 2000. Na koreańsko-japońskich boiskach przyszło im grać w grupie H razem ze współgospodarzem imprezy Japonią, oraz Belgią i Tunezją. Po jednym zwycięstwie z Tunezją 2:0 przyszły dwie porażki (z Japonią 0:1 oraz Belgią 2:3). Reprezentacja zakończyła więc zmagania grupowe na trzecim miejscu z trzema punktami i pożegnała się z turniejem.
Na Euro 2004 z kolei rosyjska ekipa grała w grupie A razem z gospodarzem mistrzostw Portugalią, Grecją i Hiszpanią. Po jednym zwycięstwie z Grecją 2:1 i dwóch porażkach (z Hiszpanią 0:1 oraz Portugalią 0:2) Rosja z trzema punktami zajęła ostatnie miejsce w grupie i odpadła z turnieju. 
Dwa lata później po nieudanych eliminacjach do Mundialu 2006 do dymisji podał się Jurij Siomin. W połowie kwietnia 2006 roku szefowie federacji ogłosili, że nowym trenerem kadry będzie Guus Hiddink. Holender przejął stanowisko selekcjonera po mistrzostwach świata. Do tego czasu reprezentację prowadził Aleksandr Borodiuk. Pod wodzą Guusa Hiddinka Rosjanie wywalczyli awans do Euro 2008. W swojej grupie eliminacyjnej (Chorwacja, Anglia, Izrael, Macedonia, Estonia, Andora) zajęli oni drugie miejsce z 24 punktami na koncie, ustępując miejsca jedynie Chorwacji. 
Na turnieju w Austrii i Szwajcarii reprezentacja Rosji trafiła do grupy D razem z Hiszpanią, Szwecją oraz Grecją. Po dwóch zwycięstwach (z Grecją 1:0 i Szwecją 2:0), oraz jednej porażce (z Hiszpanią 1:4) z sześcioma punktami na koncie awansowała ona do ćwierćfinału, w którym to spotkała się z Holandią. Wygrała to spotkanie 3:1 po golach Romana Pawluczenki, Dmitrija Torbinskiego, oraz Andrieja Arszawina, co dało jej awans do półfinału. W tej fazie Rosjanie zmierzyli się z reprezentacją Hiszpanii z którą przegrali 0:3 odpadając z turnieju. Po wygaśnięciu kontraktu w 2010 roku Guus Hiddink rozstał się z reprezentacją. Jeszcze w tym samym roku drużynę przejął Dick Advocaat, który zdołał zakwalifikować się z nią do Mistrzostw Europy 2012 w Polsce i Ukrainie.
Na tym turnieju Rosjanie trafili do grupy A razem z Czechami, Grecją, oraz Polską. Po jednym zwycięstwie (z Czechami 4:1), jednym remisie (z Polską 1:1) i jednej porażce (z Grecją 0:1) z czterema punktami na koncie zajęli trzecie miejsce i odpadli już po fazie grupowej. Po Euro 2012 Dick Advocaat rozstał się z reprezentacją. Na stanowisku selekcjonera zastąpił go Fabio Capello, z którym to reprezentacja Sbornej awansowała do finałów Mistrzostw Świata 2014 w Brazylii. W swojej grupie eliminacyjnej (Portugalia, Izrael, Azerbejdżan, Irlandia Północna, Luksemburg), zajęli oni pierwsze miejsce z dorobkiem 22 punktów po siedmiu zwycięstwach, jednym remisie i dwóch porażkach wyprzedzając o jeden punkt Portugalię.
Na turnieju w Brazylii Rosjanie trafili do grupy H, razem z Belgią, Algierią i Koreą Południową. Po dwóch remisach (z Koreą Południową i Algierią po 1:1), oraz porażce z Belgią (0:1) zajęli trzecie miejsce z dwoma punktami na koncie i pożegnali się z turniejem po fazie grupowej. Rok po tych mistrzostwach Fabio Capello przestał być selekcjonerem reprezentacji. Umowę rozwiązano za porozumieniem stron. Jego następcą został Leonid Słucki. Pod jego wodzą reprezentacja Rosji awansowała do Mistrzostw Europy 2016. W swojej grupie eliminacyjnej (Austria, Szwecja, Czarnogóra, Liechtenstein, Mołdawia) zajęli drugie miejsce z 20 punktami po sześciu zwycięstwach, dwóch remisach i dwóch porażkach. Ustąpili w niej tylko Austriakom.
Na turnieju we Francji Rosjanie grali w grupie B razem z Anglią, Walią i Słowacją. Po jednym remisie (z Anglią 1:1) i dwóch porażkach (ze Słowacją 1:2, oraz Walią 0:3) z jednym punktem na koncie zajęli ostatnie miejsce i odpadli z turnieju po fazie grupowej. W trakcie turnieju w efekcie zamieszek przed i po meczu z Anglią UEFA nałożyła na reprezentację Rosji karę dyskwalifikacji (która została zawieszona) oraz grzywny w wysokości 150 tysięcy euro. Po nieudanym występie Rosjan w Euro 2016 Leonid Słucki przestał być selekcjonerem reprezentacji. 11 sierpnia 2016 roku nowym trenerem rosyjskiej kadry został Stanisław Czerczesow.
MŚ 2018.
Będąc gospodarzem, Rosja była zwolniona z eliminacji MŚ 2018. W meczach towarzyskich przed mundialem, "Sborna" zanotowała zwycięstwa z Ghaną, Rumunią (po 1:0), Węgrami (3:0), oraz Koreą Południową (4:2); zremisowała dwukrotnie z Turcją (0:0 i 1:1), z Belgią i Hiszpanią (po 3:3), oraz Chile i Iranem (po 1:1); przegrała natomiast z Kostaryką (3:4), Katarem (1:2), WKS-em (0:2), Portugalią i Argentyną (po 0:1), Brazylią (0:3), Francją (1:3), oraz Austrią (0:1).
Rosyjscy piłkarze grali również w rozgrywkach o Puchar Kondederacji 2017. Turniej ten był „próbą generalną” przed Mundialem. W meczu otwarcia turnieju, Rosja wygrała z Nową Zelandią 2:0. W drugim spotkaniu Rosjanie minimalnie przegrali z Portugalią 0:1. Na zakończenie fazy grupowej i pożegnanie z turniejem przegrali 1:2 z reprezentacją Meksyku. 
Na inaugurację Mistrzostw Świata 2018, Rosja pokonała wysoko Arabię Saudyjską 5:0. Późniejsze zwycięstwo (3:1) z Egiptem oraz porażka (0:3) z Urugwajem oznaczały zajęcie drugiego miejsca w grupie, dającego kwalifikację do 1/8 finału. W tej fazie turnieju podopieczni Stanisława Czerczesowa zmierzyli się z reprezentacją Hiszpanii. Po remisie 1:1 wygrali serię rzutów karnych stosunkiem trafień 4:3 i awansowali do ćwierćfinał, w którym zagrali z Chorwatami. Po regulaminowych 90 minutach oraz dogrywce wynik znów był remisowy (odpowiednio 1:1 i 2:2). W serii karnych tym razem Rosjanie przegrali 3:4 i zakończyli swój udział w turnieju. Był to najlepszy do tej pory Mundial w historii reprezentacji Rosji.
Aktualna kadra.
"26 osobowa kadra na Mistrzostwa Europy 2020, które odbywają się w dniach 11 czerwca 2021–11 lipca 2021. Występy i gole aktualne na 20 czerwca 2021."

</doc>
<doc id="71013" url="https://pl.wikipedia.org/wiki?curid=71013" title="Reprezentacja San Marino w piłce nożnej mężczyzn">
Reprezentacja San Marino w piłce nożnej mężczyzn

Reprezentacja San Marino w piłce nożnej mężczyzn () – drużyna sportowa piłki nożnej złożona z obywateli legitymujących się obywatelstwem sanmaryńskim, która reprezentuje Republikę San Marino w rozgrywkach międzynarodowych.
Piłkarska reprezentacja San Marino występuje pod przydomkiem "La Serenissima" (). Za jej funkcjonowanie odpowiada bezpośrednio Federazione Sammarinese Giuoco Calcio (FSGC). Funkcję selekcjonera pełni Fabrizio Costantini.
Informacje ogólne.
San Marino jest członkiem FIFA i UEFA od 1988 roku. W 1990 roku zadebiutowało w oficjalnych rozgrywkach, którymi były eliminacje Mistrzostw Europy 1992 w Szwecji. Piętnastokrotnie brało udział w kwalifikacjach do mistrzostw świata i mistrzostw Europy, we wszystkich kampaniach eliminacyjnych zajmując ostatnie miejsce w grupie.
San Marino na płaszczyźnie sportowej jest jedną z najsłabszych reprezentacji narodowych w historii piłki nożnej. Nigdy nie wygrało meczu w eliminacjach mistrzostw świata i mistrzostw Europy. Jedynym sukcesem "La Serenissima" jest 7 spotkań, w których reprezentacja nie poniosła porażki: zwycięstwo 1:0 odniesione nad reprezentacją Liechtensteinu (mecz towarzyski w 2004) oraz 6 wyników remisowych, kolejno: 0:0 z Turcją (eliminacje MŚ 1994), 1:1 z Łotwą (eliminacje MŚ 2002), 2:2 z Liechtensteinem (mecz towarzyski w 2003), 0:0 z Estonią (eliminacje ME 2016) oraz 0:0 z Liechtensteinem i Gibraltarem (Liga Narodów UEFA 2020/21). Bezbramkowy remis z Liechtensteinem w Lidze Narodów jest jedynym wyjazdowym spotkaniem w historii, w którym San Marino nie straciło gola. San Marino ogółem od 1990 roku sześciokrotnie przegrało mecz tracąc co najmniej 10 bramek. Najwyższa porażka miała miejsce we wrześniu 2006 roku, gdy w Serravalle Sanmaryńczycy przegrali w eliminacjach Mistrzostw Europy 2008 0:13 z Niemcami. W latach 2004-2014 reprezentacja zanotowała serię 61 przegranych spotkań z rzędu. 15 reprezentacji osiągnęło w meczach przeciwko San Marino najwyższe w historii zwycięstwa: Azerbejdżan, Belgia, Białoruś, Chorwacja, Cypr, Czarnogóra, Czechy, Finlandia, Holandia, Gibraltar, Polska, Rosja, Słowacja, Ukraina i Wyspy Owcze.
San Marino zajmuje przedostatnie miejsce w UEFA pod względem liczebności populacji (32 tysiące obywateli), co stanowi strukturalny problem w stworzeniu reprezentującej odpowiedni w Europie poziom drużyny narodowej. Liczba zarejestrowanych piłkarzy wynosi około 1,5 tysiąca, zaś liczba zarejestrowanych klubów piłkarskich 17. Wskutek tego od zawodników występujących w reprezentacji nie wymaga się osiągania sukcesów na arenie międzynarodowej. Władze FSGC za priorytet uznają honorowe uczestnictwo w międzynarodowych rozgrywkach i pokazanie przez to niezależności Republiki San Marino jako odrębnego państwa. Za duży sukces uchodzi zdobycie jednej bramki; zwycięstwo bądź remis w oficjalnym meczu zyskuje rangę wydarzenia historycznego i sensacji w europejskich mediach sportowych.
Stadion.
Reprezentacja San Marino rozgrywa swoje mecze na San Marino Stadium w Serravalle (do 2014 roku Stadion Olimpijski w Serravalle). Wybudowany został w 1969 roku, jego oficjalna inauguracja nastąpiła rok później. W 1985 roku nadano mu miano obiektu olimpijskiego z okazji rozegranych tu pierwszych Igrzysk Małych Państw Europy pod patronatem Międzynarodowego Komitetu Olimpijskiego.
San Marino Stadium oficjalnie ma pojemność wynoszącą 5115 widzów, docelowo jest jednak w stanie pomieścić około 7000 osób. Obiekt wyposażony jest w bieżnię lekkoatletyczną. Obok niego znajduje się kompleks sportowy Sanmaryńskiego Komitetu Olimpijskiego (CONS) z pełnowymiarowym basenem oraz boiskami do piłki nożnej, sportów halowych oraz baseballu. Latem 2009 roku Stadion Olimpijski stał się jedną z pierwszych sportowych aren na świecie, na której zastosowano system Football Green Live - mieszaninę naturalnej i półsyntetycznej trawy. Przeprowadzona wówczas renowacja obiektu pochłonęła sumę około 700 tys. euro. W 2014 roku obiekt przeszedł gruntowną modernizację, po której przemianowano jego nazwę na San Marino Stadium.
Na San Marino Stadium niezwykle rzadko odnotowuje się liczbę widzów zbliżoną do maksymalnej pojemności obiektu. Frekwencja zależna jest od tego, ilu fanów drużyny przeciwnej przybędzie do San Marino na mecz swojej reprezentacji. Najwyższą liczbę widzów odnotowano w meczu z Niemcami w 2006 roku, kiedy na trybunach zasiadło 5019 kibiców oraz w spotkaniu przeciwko Anglii w 2013 roku - 4952 osób. Przeważającą liczbę widzów stanowią kibice drużyn przyjezdnych. W 2007 roku podczas meczu z Irlandią, spośród 3294 kibiców na stadionie około 2500 z nich stanowili irlandzcy fani. Podczas spotkań z mniej atrakcyjnymi sportowo rywalami frekwencja zwykle waha się między liczbą 700 - 1500 kibiców. Widownia na meczach towarzyskich zwykle nie przekracza 500 osób.
Historia.
Lata 80. XX wieku.
Powstanie zorganizowanych struktur piłkarskich w San Marino datuje się na lata 20. XX wieku. Pierwsze kluby powstały w 1928 roku. W 1931 roku założono krajowy związek piłkarski pod nazwą Federazione Sammarinese Giuoco Calcio. Zawody o Puchar San Marino (Coppa Titano) zaczęto rozgrywać od 1937 roku, natomiast półzawodowa liga piłkarska (Campionato Sammarinese) powstała w 1985 roku. Pierwszy tytuł mistrzowski w sezonie 1985/86 wywalczyli gracze klubu SC Faetano.
Reprezentację San Marino w piłce nożnej uformowano w połowie lat 80. W 1985 roku zatwierdzono związkowy statut i otrzymano tymczasowe, wstępne członkostwo w UEFA. W tym samym roku San Marino rozegrało mecz sparingowy z duńskim klubem Odense Boldklub, zakończony remisem 1:1 (bramka Fabio Gasperoniego). W styczniu 1986 roku funkcję pierwszego trenera reprezentacji oficjalnie powierzono Giulio Cesare Casaliemu. 28 marca 1986 San Marino w premierowym meczu międzypaństwowym zmierzyło się na Stadionie Olimpijskim w Serravalle z reprezentacją Kanady U-23, która odbywała dwutygodniowe tournée po Szwajcarii i Włoszech. Spotkanie zakończyło się porażką San Marino 0:1 po bramce Jamesa Grimesa w 78. minucie.
W 1987 roku San Marino wzięło udział w igrzyskach śródziemnomorskich, które odbyły się w Syrii. "La Serenissima" zremisowała 0:0 z Libanem i przegrała 0:3 z gospodarzami turnieju oraz 0:4 z Turcją U-23. W 1988 roku FSGC została przyjęta w poczet członków FIFA i UEFA. Piłkarska reprezentacja San Marino mogła od tej pory brać udział we wszystkich oficjalnych rozgrywkach jako pełnoprawna drużyna narodowa swego kraju. Pierwsze oficjalne mecze zaczęła ona rozgrywać od 1990 roku, kiedy to wzięła udział w eliminacjach Mistrzostw Europy 1992.
Eliminacje Mistrzostw Europy 1992.
San Marino rywalizowało w grupie 2 z Bułgarią, Rumunią, Szkocją i Szwajcarią. Trener Giorgio Leoni oparł skład reprezentacji na piłkarzach SS Juvenes i włoskich klubów z niższych lig. Jedynym zawodowym graczem w kadrze był Massimo Bonini (Bologna FC), który pełnił funkcję kapitana. Powołania otrzymywał również Marco Macina, który w 1988 roku z powodu kontuzji zakończył karierę klubową.
San Marino zakończyło kwalifikacje na ostatnim miejscu w grupie, przegrywając wszystkie spotkania z bilansem bramkowym 1:33. Pierwszy oficjalny mecz jako członek FIFA i UEFA Sanmaryńczycy rozegrałi 14 listopada 1990 ze Szwajcarią w Serravalle. Zakończył się on porażką 0:4 po bramkach zdobytych przez Alaina Sutera, Stéphane Chapuisata, Adriana Knupa i Frédérica Chassota. Spotkanie obserwowało 930 widzów. W następnej kolejce w meczu z Rumunią w Bukareszcie pierwszą czerwoną kartkę w oficjalnym meczu otrzymał obrońca Marco Montironi. 27 marca 1991 w spotkaniu rewanżowym przeciwko temu samemu rywalowi w Serravalle (1:3) San Marino zdobyło pierwszą w historii bramkę. Strzelcem gola był pomocnik Valdes Pasolini, który w 26. minucie pokonał Florina Pruneę strzałem z rzutu karnego.
Eliminacje Mistrzostw Świata 1994.
W eliminacjach Mistrzostw Świata 1994 reprezentacja San Marino trafiła do grupy z Anglią, Holandią, Norwegią, Polską i Turcją. Sanmaryńczycy zakończyli rozgrywki z 1 punktem i bilansem bramek 2:46.
W pierwszym spotkaniu z Norwegią w Oslo miała miejsce najwyższa porażka w kwalifikacjach - 0:10. W meczu przeciwko Turcji w Ankarze (1:4) pierwszą w historii bramkę z akcji zdobył Nicola Bacciocchi. Rewanż rozegrany 10 marca 1993 w Serravalle zakończył się bezbramkowym remisem. W celu upamiętnienia tego rezultatu sanmaryńscy piłkarze zamówili koszulki z napisem „0:0”, w których występowali przez kilka następnych spotkań, ubierając je pod trykot meczowy. Mecz ten uznaje się za najlepsze dotąd spotkanie reprezentacji. Bohaterem obwołano rezerwowego bramkarza Stefano Muccioliego, który na boisku pojawił się w 7. minucie po tym, jak Pierluigi Benedettini doznał kontuzji stawu łokciowego. Za kluczowe dla wyniku momenty uznano obronę przez niego strzałów Ünala Karamana i Feyyaza Uçara. 28 kwietnia 1993 w wyjazdowym meczu przeciwko Polsce (0:1) jedyna bramka została zdobyta przez Jana Furtoka za pomocą ręki. Sędzia Leslie Mottram błędnie uznał gola. Po spotkaniu Sanmaryńczycy zostali nagrodzeni przez publiczność oklaskami. Przegląd Sportowy opatrzył relację meczową tytułem "Ale kino! 1:0 z San Marino", zaś sanmaryńscy dziennikarze określili to spotkanie mianem "Furto(k)" ().
Dwa ostatnie mecze eliminacyjne przeciwko Anglii i Holandii San Marino w roli gospodarza rozegrało na stadionie Renato Dall'Ara we włoskiej Bolonii. Decyzję tę podjęto z obawy przed zamieszkami wywołanymi przez przyjezdnych pseudokibiców. W meczu z Anglią Davide Gualtieri w wyniku błędu obrońcy Stuarta Pearce'a zdobył gola po upływie 8,3 sekundy od rozpoczęcia spotkania. Do 11 października 2016 była to najszybciej zdobyta bramka meczach reprezentacyjnych w strefie UEFA i ogółem w historii kwalifikacji i turniejów finałowych Mistrzostw Świata. Nazajutrz Daily Mirror opatrzył okładkę zdjęciem Gualtieriego i tytułem "End of the world" (). Reprezentacji Anglii do uzyskania awansu potrzebna była siedmiobramkowa wygrana przy jednoczesnym braku zwycięstwa Holandii w meczu z Polską. Żaden z tych warunków nie został spełniony, przez co Anglia zajęła w grupie 3. miejsce.
Eliminacje Mistrzostw Europy 1996.
Reprezentacja San Marino rywalizowała w grupie 8 z Finlandią, Grecją, Rosją, Szkocją oraz Wyspami Owczymi. San Marino przegrało wszystkie kwalifikacyjne spotkania zdobywając 2 bramki i tracąc 36.
Przed rozpoczęciem eliminacji liczono na korzystny wynik w rywalizacji w Wyspami Owczymi. Obie federacje znalazły się w jednej grupie wskutek zmian politycznych w Europie i włączeniu w szeregi UEFA 11 nowych członków, przez co nie były losowane z tego samego, ostatniego koszyka. W spotkaniu w Toftir Sanmaryńczycy przegrali 0:3, co jest najwyższym zwycięstwem Wysp Owczych w meczach kwalifikacji mistrzostw Europy. Rewanż w Serravalle zakończył się porażką 1:3. Bramkę dla San Marino zdobył obrońca Mauro Valentini. W wyjazdowym meczu przeciwko Finlandii w Helsinkach (1:4) drugiego w kwalifikacjach gola strzelił Pier Domenico Della Valle. Po zakończeniu rozgrywek Massimo Bonini zakończył karierę piłkarską.
Eliminacje Mistrzostw Świata 1998.
Przed eliminacjami Mistrzostw Świata 1998 San Marino trafiło do grupy eliminacyjnej z Belgią, Holandią, Turcją i Walią. Reprezentację prowadził podczas kwalifikacji Massimo Bonini, który objął funkcję selekcjonera rok po zakończeniu kariery zawodniczej.
San Marino przegrało wszystkie spotkania różnicą przynajmniej 3 bramek, po raz pierwszy w historii nie zdobywając gola. Średnia bramek straconych na mecz wyniosła 5,25. Najwyższa porażka miała miejsce w wyjazdowym spotkaniu z Turcją - 0:7. W meczu przeciwko Belgii w Serravalle w reprezentacji zadebiutowali jedni z najbardziej zasłużonych dla drużyny narodowej zawodników: Simone Bacciocchi (60 A), Federico Gasperoni (41 A) oraz Damiano Vannucci (69 A). Ostateczny wynik kwalifikacji, zważywszy nawet skromne oczekiwania w San Marino, uznano za rozczarowujący.
Eliminacje Mistrzostw Europy 2000.
Przed rozpoczęciem eliminacji Mistrzostw Europy 2000 w Belgii i Holandii stanowisko selekcjonera objął asystent Massimo Boniniego Giampaolo Mazza. San Marino znalazło się w grupie 6 z Austrią, Cyprem, Hiszpanią i Izraelem.
San Marino zakończyło kwalifikacje z zerowym dorobkiem punktowym i bilansem bramkowym 1:44. W meczach wyjazdowych reprezentacja traciła średnio 7 bramek na spotkanie. Najwyższa porażka miała miejsce w wyjazdowym meczu z Hiszpanią - 0:9, najniższa to wynik 0:1 z Cyprem u siebie. Był to zarazem pierwszy mecz od 1993 roku, w którym San Marino straciło nie więcej niż 1 gola. W spotkaniach przeciwko San Marino Josi Benajun, Luis Enrique, Raúl i Ivica Vastić uzyskiwali hat-trick. W meczu z Izraelem (0:5) w reprezentacji zadebiutował napastnik Andy Selva, który jest rekordzistą pod względem rozegranych spotkań oraz strzelonych bramek. W meczu z Austrią (1:4) w Serravalle zdobył on gola z rzutu karnego.
Eliminacje Mistrzostw Świata 2002.
San Marino grało w grupie 6, gdzie za rywali miało Belgię, Chorwację, Łotwę i Szkocję. Eliminacje zakończyły się zdobyciem 1 punktu i strzeleniem 3 bramek, co jest najlepszym osiągnięciem w historii. W 2000 roku FSGC zamieściła ogłoszenia we włoskiej i światowej prasie, w których poszukiwała chętnych do gry w reprezentacji zawodników pochodzenia sanmaryńskiego. Otrzymano zgłoszenie piłkarza występującego w National Soccer League, jednak jego akces odrzucono z powodu zbyt dużej odległości i wysokich kosztów przelotów
W wyjazdowym meczu przeciwko Łotwie w Rydze San Marino zremisowało 1:1 po bramce Nicoli Albaniego. Był to pierwszy wyjazdowy mecz reprezentacji o punkty, w którym nie doznała ona porażki. Media łotewskie nazwały ten rezultat największą kompromitacją tamtejszej piłki nożnej. Trener Gary Johnson po zakończeniu spotkania zaatakował fizycznie jednego z dziennikarzy. Nazajutrz LFF ogłosiła jego odejście ze stanowiska. Najwyższej porażki Sanmaryńczycy doznali w spotkaniu z Belgią w Brukseli przegrywając 1:10. Bramkę dla San Marino zdobył z rzutu wolnego Andy Selva. Sprawozdawca komentujący mecz dla belgijskiego kanału La Une określił tego gola mianem "magnifique but" (), natomiast brytyjskie dzienniki The Herald i The Independent nazwały go "spectacular free-kick" (). W rewanżu w Serravalle, przegranym 1:4, bramkę zdobył również Selva.
Eliminacje Mistrzostw Europy 2004.
Podczas eliminacji Mistrzostw Europy 2004 w Portugalii reprezentacja San Marino rywalizowała w grupie 4 z Łotwą, Polską, Szwecją oraz Węgrami. Po raz drugi w historii kwalifikacje zakończyły się zarówno zerowym dorobkiem punktowym jak i bramkowym.
W meczu z Łotwą w Serravalle San Marino przegrało 0:1 po samobójczej bramce Carlo Valentiniego w czasie doliczonym do drugiej połowy. W spotkaniu przeciwko Węgrom na Stadionie Olimpijskim (0:5) Andy Selva nie wykorzystał rzutu karnego, strzelając nad poprzeczką. W meczach przeciwko Polsce Sanmaryńczycy ulegli dwukrotnie przegrywając 0:2 u siebie oraz 0:5 na wyjeździe. Najwyższa porażka w kwalifikacjach miała miejsce w domowym spotkaniu przeciwko Szwecji - 0:6.
Eliminacje Mistrzostw Świata 2006.
W eliminacjach Mistrzostw Świata 2006 reprezentacja San Marino trafiła do grupy z Belgią, Bośnią i Hercegowiną, Hiszpanią, Litwą i Serbią i Czarnogórą.
San Marino poniosło porażki we wszystkich 10 meczach i osiągnęło bilans bramkowy 2:40. Obydwie bramki w tych kwalifikacjach zdobył Andy Selva w spotkaniach z Belgią oraz Bośnią i Hercegowiną. Najwyższa przegrana miała miejsce w potyczce z Belgią w Antwerpii (0:8), najniższe w meczach przeciwko Belgii (1:2) i Litwie (0:1) w Serravalle. Przed wyjazdowym meczem z Hiszpanią trener Luis Aragonés oznajmił na konferencji prasowej, iż gra z przeciwnikami, którzy prezentują tak niski poziom sportowy jest dla jego drużyny bezcelowa. Po zakończeniu przegranej 0:5 rywalizacji sanmaryńscy piłkarze zostali przez publiczność na Estadio de los Juegos Mediterráneos nagrodzeni brawami.
Eliminacje Mistrzostw Europy 2008.
San Marino rywalizowało w 7-zespołowej grupie D z Cyprem, Czechami, Irlandią, Niemcami, Słowacją oraz Walią. Reprezentacja San Marino zakończyła kwalifikacje z zerowym dorobkiem punktowym i bilansem goli 2:57. Po jednej bramce zdobyli napastnicy Andy Selva i Manuel Marani.
6 września 2006 w inauguracyjnym meczu Sanmaryńczycy przegrali w Serravalle 0:13 z Niemcami. Jest to najwyższa porażka reprezentacji San Marino oraz najwyższe zwycięstwo odnotowane w meczach o punkty w strefie UEFA. Ponadto reprezentacja Niemiec odniosła najwyższe zwycięstwo od 1912 roku. W 88. minucie przy stanie 0:12 arbiter podyktował rzut karny, który wykonać chciał bramkarz Jens Lehmann. Po sugestiach graczy San Marino, iż jest to próba upokorzenia rywala oraz naruszenie zasad fair play, zrezygnował z tego zamiaru. W meczu z Irlandią na Stadionie Olimpijskim Manuel Marani w 86. minucie wykorzystał błąd bramkarza Wayne’a Hendersona i skierował piłkę do opuszczonej przez niego bramki, wyrównując stan spotkania na 1:1. Wynik ten utrzymał się przez 8,5 minuty, do momentu zdobycia bramki przez Stephena Irelanda w 5. minucie doliczonego czasu gry. Ogółem Sanmaryńczycy przegrali wszystkie spotkania tracąc średnio 4,75 gola na mecz. Andy Selva był najczęściej faulowanym zawodnikiem spośród wszystkich graczy biorących udział w eliminacjach.
13 grudnia 2006 obrońca reprezentacji San Marino Federico Crescentini podczas urlopu w Acapulco utonął w Oceanie Spokojnym. Pomógł on wydostać się na brzeg swojej partnerce, jednak w wyniku fizycznego wyczerpania organizmu sam został pochłonięty przez prąd oceaniczny. Prywatnie był on bratankiem prezesa FSGC Giorgio Crescentiniego, na wniosek którego w lutym 2007 roku przed rozpoczęciem meczu z Irlandią uczczono jego pamięć minutą ciszy.
Eliminacje Mistrzostw Świata 2010.
Podczas eliminacji Mistrzostw Świata 2010 reprezentacja San Marino grała w grupie z Czechami, Irlandią Północną, Polską, Słowacją i Słowenią. Wszystkie spotkania zakończyły się porażkami z ogólnym bilansem bramek 1:47. Jedynego w kwalifikacjach gola zdobył Andy Selva w meczu ze Słowacją na Stadionie Olimpijskim (1:3). Jedyny raz w historii w żadnym ze spotkań rozegranych u siebie Sanmaryńczycy nie stracili więcej niż 3 bramki.
Na inaugurację rozgrywek San Marino przegrało w Serravalle 0:2 z Polską. W 4. minucie spotkania Andy Selva nie wykorzystał rzutu karnego podyktowanego za faul Grzegorza Wojtkowiaka na nim samym, który obronił Łukasz Fabiański. W rewanżu rozegranym w Kielcach Sanmaryńczycy doznali najwyższej w kwalifikacjach porażki przegrywając 0:10. Wynik ten jest najwyższym w historii zwycięstwem odniesionym przez reprezentację Polski. Drugie w kolejności najwyższe przegrane miały miejsce w grach wyjazdowych przeciwko Czechom i Słowacji, zakończone dwukrotnie wynikiem 0:7.
Przed ostatnią kolejką kwalifikacji czeski dziennik Blesk zaoferował piłkarzom reprezentacji San Marino 1 milion koron czeskich lub taką ilość piwa, jaką zdołają wypić za zwycięstwo w meczu ze Słowenią, co byłoby korzystnym wynikiem dla reprezentacji Czech. Spotkanie zakończyło się porażką San Marino 0:3.
Eliminacje Mistrzostw Europy 2012.
Reprezentacja San Marino znalazła się w grupie z Finlandią, Holandią, Mołdawią, Szwecją oraz Węgrami. Po raz trzeci w historii Sanmaryńczycy nie zdobyli podczas eliminacji ani jednej bramki jak również ani jednego punktu.
We wrześniu 2010 roku w meczu ze Szwecją w Malmö (0:6) bliźniacy Aldo i Davide Simoncini zdobyli po bramce samobójczej, co de facto oznacza również, iż Davide pokonał samobójczym strzałem swojego brata bliźniaka. Są to jedyne udokumentowane tego typu przypadki w profesjonalnej piłce nożnej. 6 września 2011, przed meczem rewanżowym w Serravalle (0:5), bramkarz Federico Valentini zmuszony był o poranku opuścić swoje stanowisko pracy w banku, by zastąpić kontuzjowanego Aldo Simonciniego.
2 września 2011 w wyjazdowym meczu przeciwko Holandii w Eindhoven San Marino przegrało 0:11, co jest drugą najwyższą w historii porażką reprezentacji i jednocześnie najwyższym zwycięstwem odniesionym przez Holandię. W meczu z Mołdawią w Kiszyniowie (0:4) pomocnik Matteo Vitaioli zdobył w 4. minucie bramkę, która decyzją sędziego Petura Reinerta nie została uznana ze względu na pozycję spaloną. Ogółem w 10 spotkaniach San Marino traciło średnio 5,3 gola na mecz, w grach wyjazdowych zaś średnia ta wyniosła 7,4 bramki. Według oficjalnych statystyk UEFA reprezentacja San Marino oddała w kwalifikacjach łącznie 11 celnych strzałów na bramkę.
Eliminacje Mistrzostw Świata 2014.
Podczas eliminacji Mistrzostw Świata 2014 San Marino grało w grupie z Anglią, Czarnogórą, Mołdawią, Polską oraz Ukrainą. San Marino przegrało wszystkie spotkania kończąc kwalifikacje z jednym zdobytym golem i ogólnym bilansem bramkowym -53.
Najwyższe porażki miały miejsce w meczach przeciwko Ukrainie (0:9 na wyjeździe i 0:8 u siebie) oraz Anglii (0:8 u siebie). Jedyną bramkę zdobył dla San Marino obrońca Alessandro Della Valle, który w meczu z Polską w Serravalle (1:5) pokonał strzałem głową Artura Boruca. Przerwał on tym samym trwającą 5 lat serię 25 kolejnych spotkań bez zdobytego gola w meczach kwalifikacyjnych. Podczas meczu z Anglią na Stadionie Wembley (0:5) w wyniku ataku bramkarza Aldo Simonciniego Theo Walcott został bezpośrednio z boiska odwieziony na obserwację do szpitala. Media sportowe porównały to zajście do faulu Haralda Schumachera na Patricku Battistonie z Mistrzostw Świata 1982 i zainicjowały dyskusję o zaostrzeniu przepisów w podobnych przypadkach. Trener Roy Hodgson po spotkaniu podał w wątpliwość sens rozgrywania meczów przeciwko rywalom prezentującym poziom San Marino.
Sanmaryńczycy zajęli w kwalifikacjach pierwsze miejsce w klasyfikacji liczby otrzymanych żółtych kartek (36 w 10 spotkaniach). Dwa dni po zakończeniu eliminacji Giampaolo Mazza zrezygnował z funkcji selekcjonera reprezentacji.
Eliminacje Mistrzostw Europy 2016.
San Marino rywalizowało w grupie E z Anglią, Estonią, Litwą, Słowenią oraz Szwajcarią. Od lutego 2014 roku reprezentację prowadził Pier Angelo Manzaroli. Kwalifikacje zakończyły się wywalczeniem 1 punktu w 10 spotkaniach oraz zdobyciem 1 bramki, co było najlepszym osiągnięciem od 2001 roku (eliminacje Mistrzostw Świata 2002).
Jedyny w eliminacjach punkt zdobyty został 15 listopada 2014 w spotkaniu przeciwko Estonii w Serravalle, które zakończyło się rezultatem 0:0. Było to zarazem pierwszy mecz bez przegranej od 28 kwietnia 2004, kończący serię 61 kolejnych porażek. W spotkaniu z Litwą w Wilnie (1:2) Sanmaryńczycy zdobyli bramkę, którą strzelił w 55. minucie z rzutu wolnego pomocnik Matteo Vitaioli. Był to pierwszy gol zdobyty w kwalifikacyjnym meczu wyjazdowym od 2001 roku. Decydującą bramkę San Marino straciło w doliczonym do drugiej połowy czasie gry po strzale Lukasa Spalvisa. W marcu 2015 roku przed rozpoczęciem przygotowań do meczu przeciwko Słowenii piłkarze reprezentacji San Marino, wspierani przez związek piłkarzy sanmaryńskich (Associazione Sammarinese Calciatori), ogłosili trwający 5 dni strajk. Oznajmili, iż rozważają zbojkotowanie spotkania ze względu na konflikt z FSGC. Dotyczył on braku wystarczającego wsparcia ze strony federacji w zakresie finansowym i organizacyjnym oraz zmiany jej statutu na bardziej korzystny dla praw i interesów graczy. Po spotkaniu rady drużyny z przedstawicielami władz sportowych spór zażegnano.
Ze średnią 1,1 celnych strzałów na mecz San Marino zajęło w tej klasyfikacji przedostatnią lokatę spośród wszystkich reprezentacji biorących udział w kwalifikacjach.
Eliminacje Mistrzostw Świata 2018.
San Marino znalazło się w grupie 3, w której rywalizowało z Azerbejdżanem, Czechami, Irlandią Północną, Niemcami i Norwegią. Kwalifikacje zakończyły się porażkami we wszystkich spotkaniach z bilansem bramkowym 2:51. Średnia goli straconych na mecz wyniosła 5,1.
Najwyższych porażek San Marino doznało w domowych meczach z Niemcami i Norwegią, kiedy to dwukrotnie uległo rywalom w stosunku 0:8. W meczu z Norwegią na Ullevaal Stadion (1:4) wynik spotkania otworzył w 12. minucie samobójczym strzałem obrońca Davide Simoncini, który - po raz drugi w karierze - pokonał w ten sposób swojego brata bliźniaka Aldo. W 54. minucie po przeprowadzonym kontrataku wyrównał Mattia Stefanelli, zaś wynik remisowy utrzymywał się przez 23 minuty, do momentu zdobycia gola przez Adamę Diomandé. Spotkanie to było ostatnim meczem w reprezentacji Andy'ego Selvy, który w kwietniu 2017 roku podczas meczu ligowego doznał zerwania ścięgna Achillesa, po którym przestał otrzymywać powołania.
W meczu przeciwko Azerbejdżanowi w Baku (1:5) drugiego gola w eliminacjach zdobył boczny obrońca Mirko Palazzi, który pokonał strzałem głową Səlahəta Ağayeva. Dla gospodarzy był to pierwszy przypadek w historii, gdy zdobyli 5 bramek w jednym meczu oraz wyrównanie rekordu najwyższego zwycięstwa w meczach oficjalnych. W czterech ostatnich spotkaniach San Marino wystąpiło bez kapitana Matteo Vitaioliego, który został zawieszony przez federację na 3 miesiące za grę w zakładach bukmacherskich. Po zakończeniu kwalifikacji rezygnację ze stanowiska selekcjonera złożył Pierangelo Manzaroli.
Eliminacje Mistrzostw Europy 2020.
W eliminacjach Mistrzostw Świata 2020 reprezentacja San Marino grała w grupie z Belgią, Cyprem, Kazachstanem, Rosją i Szkocją. Wszystkie spotkania zakończyły się porażkami z ogólnym bilansem bramek 1:51. Reprezentację od stycznia 2018 roku prowadził włoski selekcjoner Franco Varrella.
San Marino w każdym ze spotkań traciło średnio 5,1 gola i oddawało 2,8 strzału na bramkę przeciwnika, w tym 1,2 strzału celnego. Najniższa przegrana miała miejsce w meczach ze Szkocją (0:2) i Kazachstanem (1:3) w Serravalle, najwyższe porażki to dwukrotnie 0:9 w wyjazdowych grach przeciwko Belgii i Rosji. Jedynego w kwalifikacjach gola strzelił Filippo Berardi w 77. minucie meczu przeciwko Kazachstanowi (1:3) na San Marino Stadium, wykorzystując błąd bramkarza rywali Dmitrija Niepogodowa. Była to pierwsza bramka reprezentacji od 17 spotkań i pierwszy gol na własnym boisku od września 2013 roku.
Eliminacje Mistrzostw Świata 2022.
W eliminacjach Mistrzostw Świata 2022 reprezentacja San Marino grała w grupie z Albanią, Andorą, Anglią, Polską i Węgrami. Wszystkie spotkania zakończyły się porażkami z ogólnym bilansem bramek 1:46. Reprezentację od listopada 2021 roku prowadził sanmaryński selekcjoner Fabrizio Costantini. San Marino traciło w meczach średnio 4,6 gola.
Najniższa przegrana miała miejsce w meczu z Albanią (0:2) w Sarravalle i w meczu wyjazdowym z Andorą (0:2). Najwyższa porażka to 0:10 w meczu z Anglią w Sarravalle. Jedynego w kwalifikacjach gola strzelił Nicola Nanni w 48. minucie meczu przeciwko Polsce (1:7) na San Marino Stadium, wykorzystując błąd obrońcy rywali Kamila Piątkowskiego. Była to pierwsza bramka reprezentacji od 10 spotkań.
Eliminacje Mistrzostw Europy 2024.
W eliminacjach Mistrzostw Europy 2024 reprezentacja San Marino gra w grupie z Danią, Finlandią, Irlandią Północną, Kazachstanem i Słowenią.
Zawodnicy.
Piłkarską reprezentację San Marino tworzą w zdecydowanej większości zawodnicy o statusie amatorskim. Łączą oni grę w piłkę nożną i treningi z pracą zawodową, prowadzeniem własnych przedsiębiorstw lub studiami. Piłkarze z obecnego składu drużyny narodowej występują głównie w Campionato Sammarinese. Część zawodników gra we włoskich ligach regionalnych, przerwy pomiędzy rundami wykorzystując na grę w klubach sanmaryńskich, co przynosi im dodatkowe dochody. Jedynymi piłkarzami z obecnej kadry, którzy mają podpisany zawodowy kontrakt są Filippo Berardi (US Vibonese Calcio) oraz Nicola Nanni (Cesena FC). Massimo Bonini i Marco Macina są jedynymi sanmaryńskimi zawodnikami, którzy wystąpili w Serie A. Pięciu graczy zaliczyło występy w Serie B (Elia Benedettini, Bonini, Macina, Dante Maiani i Andy Selva). Pomocnik Michele Marani - z wyjątkiem zawodników pochodzenia argentyńskiego - jako jedyny grał w klubie spoza San Marino i Włoch - CD Comarca de Níjar (Tercera División, Hiszpania).
Massimo Bonini.
Defensywny pomocnik urodzony w 1959 roku w San Marino, uważany za najwybitniejszego sanmaryńskiego piłkarza. Podczas swojej kariery występował m.in. w AC Cesena, Juventusie Turyn i Bologna FC. W barwach Juventusu wywalczył w latach 1981–1986 Puchar Mistrzów, Puchar Zdobywców Pucharów, Superpuchar Europy, Puchar Interkontynentalny oraz trzykrotnie tytuł mistrza Włoch i Puchar Włoch. Członek klubu 50 najlepszych piłkarzy w historii Juventusu. Przed 1988 rokiem sanmaryńscy piłkarze uznawani byli za obywateli Włoch, wskutek czego miał on możliwość gry w reprezentacji Włoch U-21. W 1983 roku UEFA uregulowała tę sporną kwestię, co uniemożliwiło mu dalszą grę w kadrze młodzieżowej. Po zmianie przepisów oferowano mu przyjęcie paszportu włoskiego i grę w seniorskiej reprezentacji tego kraju, jednak za każdym razem odmawiał, gdyż nie chciał zrzekać się obywatelstwa sanmaryńskiego. Po przyjęciu FSGC w szeregi FIFA i UEFA zgłosił on swój akces do drużyny narodowej. W kadrze San Marino wystąpił 19 razy, nie zdobył żadnej bramki. W latach 1996-1998 pełnił funkcję tymczasowego selekcjonera, po czym został zastąpiony przez Giampaolo Mazzę. W listopadzie 2003 roku, z okazji nadchodzącego jubileuszu 50-lecia UEFA, FSGC uznała Massimo Boniniego najlepszym piłkarzem okresu 1954-2003, zaś w styczniu 2006 roku przyznała mu miano najlepszego zawodnika w historii tego państwa.
Marco Macina.
Ofensywny pomocnik urodzony w 1964 roku, w latach 80. gracz m.in. Bologna FC, AC Parma i AC Milan. Pierwszy sanmaryński piłkarz, który występował w Serie A. Od najmłodszych lat uchodził wśród ekspertów i dziennikarzy sportowych za wielki talent. W barwach reprezentacji Włoch U-16 wywalczył mistrzostwo Europy 1982, zdobywając w finale zwycięską bramkę. W 1982 roku do UEFA wpłynął protest dotyczący jego osoby, co w konsekwencji zablokowało mu możliwość dalszego reprezentowania Włoch. Pomimo iż w początkach swojej kariery Macina współpracował z tak uznanymi szkoleniowcami jak Arrigo Sacchi czy Nils Liedholm, nigdy nie osiągnął wysokiegio poziomu sportowego. Przyczynę tego upatrywano w nieprofesjonalnym trybie życia i problemach z aklimatyzacją. W AC Milan zaliczył 5 występów, po czym był wypożyczany do klubów trzecioligowych. Podczas gry dla Ancony Calcio, w wieku 24 lat doznał zerwania więzadła krzyżowego w prawym kolanie, co w konsekwencji oznaczało dla niego zakończenie gry w piłkę nożną na profesjonalnym poziomie. W 1990 roku, po zakończeniu kariery klubowej, wystąpił dwukrotnie w reprezentacji San Marino.
Andy Selva.
Napastnik urodzony w 1976 roku w Rzymie, Włoch z pochodzenia, uznawany za najbardziej zasłużonego dla reprezentacji piłkarza. Obywatelstwo sanmaryńskie otrzymał dzięki pochodzeniu swojego dziadka. Jako jeden z nielicznych piłkarzy sanmaryńskich występował przez większość trwania kariery na zawodowym poziomie. Grał głównie w klubach występujących na poziomie od III do V ligi włoskiej. W sezonie 2008/09 jako gracz US Sassuolo występował w Serie B. W 2006 roku portal transferowy Transfermarkt wyceniał go na kwotę 300 tys. euro. W drużynie narodowej zadebiutował w 1998 roku w meczu z Izraelem, który to mecz był również pierwszym spotkaniem Giampaolo Mazzy na stanowisku selekcjonera. Jest rekordzistą pod względem ilości zdobytych goli oraz występów w reprezentacji. Jego bramka przeciwko Liechtensteinowi (1:0) w 2004 roku dała San Marino jedyne dotychczas zwycięstwo. Grę w reprezentacji zakończył w 2016 roku.
Trenerzy.
Giulio Cesare Casali.
Pierwszy trener reprezentacji (ur. 1955), z wykształcenia nauczyciel wychowania fizycznego. Jako piłkarz występował w AC Libertas i San Marino Calcio. 24 stycznia 1986 objął posadę selekcjonera drużyny narodowej. Trenował reprezentację w meczach nieoficjalnych, przed przyjęciem FSGC do FIFA i UEFA. Pod jego wodzą San Marino rozegrało 28 marca 1986 roku pierwszy mecz międzypaństwowy przeciwko Kanadzie U-23, zakończony porażką 0:1. Prowadził reprezentację podczas Igrzysk Śródziemnomorskich 1987, gdzie San Marino zremisowało 0:0 z Libanem i przegrało 0:3 z Syrią i 0:4 z Turcją U-23. W 1990 roku z powodów zdrowotnych odszedł ze stanowiska.
Giorgio Leoni.
Urodzony w 1950 roku w Fiorentino. Podczas kariery zawodniczej występował w SP Tre Fiori, San Marino Calcio i SS Juvenes. W wyniku ciężkiego urazu głowy, którego doznał podczas meczu ligowego, zmuszony był zakończyć grę w piłkę nożną. Funkcję selekcjonera pełnił w latach 1990-1995. Za jago kadencji San Marino zdobyło pierwszą w historii bramkę w meczu z Rumunią (1991) oraz zremisowało 0:0 z Turcją w meczu eliminacji Mistrzostw Świata 1994. Odszedł ze stanowiska po eliminacjach Mistrzostw Europy 1996. Od 2003 roku pracował jako trener w Campionato Sammarinese, obecnie pełni funkcję koordynatora technicznego reprezentacji oraz działacza sportowego. Cierpi na chorobę niedokrwienną serca.
Massimo Bonini.
Prowadził reprezentację tymczasowo w latach 1996-1998 podczas eliminacji Mistrzostw Świata 1998. Pod jego wodzą San Marino przegrało wszystkie 8 spotkań kwalifikacyjnych z bilansem bramkowym 0:42.
Giampaolo Mazza.
Urodzony w 1956 roku w Genui, trener i działacz piłkarski włoskiego pochodzenia, z wykształcenia nauczyciel wychowania fizycznego. Jako zawodnik występował w Campionato Sammarinese i niższych ligach włoskich. W latach 80. zaliczył 4 nieoficjalne występy w kadrze San Marino. Funkcję trenera reprezentacji objął w 1998 roku, wcześniej pracował jako trener kadr U-18 i U-21 oraz asystent Massimo Boniniego. Za jego kadencji San Marino odniosło jedyne dotychczasowe zwycięstwo pokonując w 2004 roku 1:0 Liechtenstein oraz dwukrotnie osiągnęło wynik remisowy. Podczas jego pracy reprezentacja doznała również najwyższych w historii porażek: 0:13 z Niemcami i 0:11 z Holandią. W latach 2008-2012 San Marino ustanowiło europejski rekord 20 meczów bez zdobytej bramki. Ogółem z 85 oficjalnych spotkań Mazza przegrał 82, natomiast w meczach eliminacyjnych zanotował 75 porażek w 76 meczach. Oprócz funkcji selekcjonera pracował równocześnie jako nauczyciel, trener amatorskich włoskich klubów oraz działacz piłkarski przy FSGC. 17 października 2013 roku zrezygnował ze stanowiska trenera reprezentacji. Pełnił swoją funkcję nieprzerwanie przez 15 lat, co stanowi pod tym względem 6. wynik w Europie.
Pier Angelo Manzaroli.
Urodzony w 1969 roku w Rimini, z pochodzenia Włoch, 38-krotny reprezentant San Marino. Od 2007 roku pracował jako szkoleniowiec kadry B, reprezentacji młodzieżowych oraz asystent Giampaolo Mazzy. 15 lutego 2014 mianowany pierwszym selekcjonerem. Uznawany za autora największych sukcesów sanmaryńskiej piłki młodzieżowej. Jako trener kadry U-21 zremisował w 2012 roku 0:0 z Grecją i pokonał w 2013 roku 1:0 Walię. Jako szkoleniowiec AC Libertas zdobył dla San Marino pierwszy punkt w rozgrywkach europejskich pucharów dzięki remisowi 1:1 z Drogheda United w kwalifikacjach Pucharu UEFA 2007/08. 15 listopada 2014 San Marino pod jego wodzą zremisowało 0:0 z Estonią zdobywając pierwszy punkt w eliminacjach Mistrzostw Europy i przerywając tym samym serię 61 porażek z rzędu.
Franco Varrella.
Włoch urodzony w 1953 roku w Rimini, powołany na stanowisko w styczniu 2018 roku, pierwszy zagraniczny selekcjoner reprezentacji. W swojej karierze pracował jako asystent Arrigo Sacchiego w reprezentacji Włoch a także prowadził włoskie kluby z niższych kategorii rozgrywkowych, w tym San Marino Calcio. Pod jego wodzą San Marino osiągnęło dwa bezbramkowe remisy w Lidze Narodów UEFA 2020/21 z Liechtensteinem i Gibraltarem, zdobywając pierwsze punkty w tych rozgrywkach. Mecz z Liechtensteinem w Vaduz jest jedynym wyjazdowym spotkaniem w historii, w którym San Marino nie straciło bramki.
Fabrizio Costantini.
Sanmaryński trener urodzony 3 czerwca 1968 roku w San Marino. Został powołany na stanowisko w lisotpadzie 2021 roku po odejściu Franco Varella kończąc czteroletnią karierę jako trener San Marino-U21. W swojej karierze doprowadził Juvenes/Dogana do finału Campionato Sammarinese (2014/2015). Prowadził reprezentację San Marino przez 10 meczów.
Skład.
Zawodnicy, którzy otrzymali powołanie od Franco Varrelli na mecze przeciwko Andorze (2 września 2021), Polsce (5 września 2021) i Albanii (8 września 2021) w eliminacjach Mistrzostw Świata 2022.
Stroje.
Ubiór sportowy piłkarskiej reprezentacji San Marino nawiązuje kolorystyką do barw flagi San Marino. Kolorem podstawowym jest błękit, rezerwowym biel.
W strojach łączących obie barwy San Marino występowało w meczach nieoficjalnych w drugiej połowie lat 80. XX wieku. Od 1990 roku obowiązuje jednolita kolorystyka trykotów. W latach 1990-2009 reprezentacja grała w błękitnych strojach firmy Virma. Na przedzie koszulki w widniała wówczas niekiedy grafika z wizerunkiem logo FSGC lub herbu San Marino. W latach 2010-2017 San Marino występowało w granatowych strojach firmy Adidas. W 2018 roku, po zmiany dostawcy sprzętu na firmę Macron, powrócono do koloru błękitnego.
Reputacja.
Ze względu na osiągane wyniki i amatorski status zawodników reprezentacja San Marino ma bardzo niską reputację w środowisku piłkarskim. Sanmaryńscy gracze określani byli pejoratywnym mianem „turystów”, „kelnerów” lub „chłopców do bicia”. Selekcjoner Giampaolo Mazza twierdził, iż przeciwko najsilniejszym w Europie reprezentacjom porażka nie większa niż 0:5 satysfakcjonuje jego zespół.
W celu zobrazowania niewielkiego potencjału sportowego reprezentacji San Marino liczba populacji tego kraju porównywana była do łącznej pojemności obiektów piłkarskich. W środowisku piłkarskim padały postulaty ograniczenia San Marino możliwości uczestniczenia w eliminacjach mistrzostw Europy i mistrzostw świata.
Joachim Löw, José Mourinho i Karl-Heinz Rummenigge wychodzili z propozycją nakazu rozgrywania przezeń preeliminacji. Ponadto władzom piłkarskim zarzucano brak działań na rzecz podniesienia poziomu piłki nożnej w kraju. Roy Hodgson powiedział, iż gra przeciwko zawodnikom, którzy mają tak niski poziom wyszkolenia technicznego i umiejętności może grozić kontuzjami innych graczy. Wyraził również w formie żartu opinię, że na mecz z Sanmaryńczykami można by wystawić reprezentację Anglii w krykiecie, wskutek czego został skrytykowany przez Pier Angelo Manzaroliego. W 2007 roku José Mourinho odrzucił propozycję objęcia stanowiska trenera reprezentacji Anglii, gdyż ewentualność rywalizowania z drużynami takimi jak San Marino uznał za stratę czasu i przeszkodę w rozwoju własnej kariery. Luis Aragonés twierdził, że Sanmaryńczycy są zbyt słabi, by grać w meczach kwalifikacyjnych. Na zgrupowaniach przedmeczowych - chcąc zdeprecjonować rywala i zmotywować swoich zawodników - porównywał on swoich przeciwników do reprezentacji San Marino. W 2009 roku po spotkaniu z Polską (0:10) Gimapaolo Mazza i zawodnicy zbojkotowali pomeczową konferencję prasową ze względu na lekceważące reportaże telewizyjne na ich temat. W 2013 roku FSGC wystosowała protest skierowany do brytyjskiego kanału ITV, gdyż jej zdaniem podczas transmisji meczu komentatorzy w szyderczy sposób wyrażali się o reprezentacji San Marino.
Pomimo tego, piłkarze San Marino spotykali się z oznakami sympatii ze strony kibiców drużyn przeciwnych. W meczach przeciwko Anglii, Hiszpanii i Polsce zdarzało się, iż byli oni po spotkaniu nagradzani oklaskami, w uznaniu ich postawy oraz zaangażowania sportowego.
Bilans ogólny.
San Marino rywalizowało dotychczas w meczach oficjalnych z 48 federacjami. Wszyscy przeciwnicy są członkami konfederacji UEFA. Rywalem, z którym San Marino mierzyło się najczęściej, jest Polska - 9 oficjalnych spotkań.
Bramki w meczach oficjalnych.
San Marino zdobyło łącznie w spotkaniach oficjalnych 27 bramek. Najwięcej w meczach przeciwko Belgii oraz Liechtensteinowi - po 3. Zdobywcą ostatniego gola jest pomocnik Lorenzo Lazzari, który 17 listopada 2022 w meczu towarzyskim z Saint Lucia 
Ranking FIFA.
Poniższe zestawienie pokazuje pozycje reprezentacji San Marino w comiesięcznych notowaniach Rankingu FIFA. Najwyższą lokatę Sanmaryńczycy zajmowali we wrześniu 1993 roku, kiedy to plasowali się na 118. lokacie wśród 166 sklasyfikowanych federacji. Najniższa pozycja to 209. miejsce (od października 2018 roku). W listopadzie 2014 roku San Marino zanotowało najwyższy w historii awans, kiedy to po remisie 0:0 z Estonią w eliminacjach Mistrzostw Europy 2016 uzyskało promocję o 28 miejsc z 208. na 180. lokatę. Od kwietnia 2008 do listopada 2014 reprezentacja San Marino zajmowała ostatnie miejsce w rankingu.

</doc>
<doc id="71014" url="https://pl.wikipedia.org/wiki?curid=71014" title="Reprezentacja Szkocji w piłce nożnej mężczyzn">
Reprezentacja Szkocji w piłce nożnej mężczyzn

Reprezentacja Szkocji w piłce nożnej (, , ) – zespół piłkarski, biorący udział w imieniu Szkocji w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający brytyjskie obywatelstwo i szkockie pochodzenie. Reprezentacja rozgrywa swoje mecze od 1872 roku i ośmiokrotnie grała w finałach mistrzostw świata, ale za każdym razem kończyła swój udział na rundzie grupowej.
W pierwszych dwóch startach – w 1954 i 1958 r. – Szkoci nie wygrali ani jednego meczu. Ich bilans z udziału w tych turniejach – 0 zwycięstw, 1 remis (z Jugosławią w czasie mundialu '58) i 4 porażki.
Najbliżej awansu z grupy byli w 1974 r. Ekipa z Davidem Harveyem, Kennym Dalglishem, Dennisem Lawem i Joe Jordanem, prowadzona przez Williego Ormonda, nie przegrała meczu (2−1 z reprezentacją Zairu, 0−0 z reprezentacją Brazylii i 1−1 z reprezentacją Jugosławii), a mimo to nie grała dalej. Do awansu zabrakło im jednej bramki. Po raz pierwszy w historii mistrzostw świata zdarzyło się, że drużyna, która nie doznała porażki odpadła z turnieju.
Cztery lata później selekcjoner Ally MacLeod publicznie zapowiadał, że jego podopieczni jadą do Argentyny po mistrzostwo świata. Kiedy ekipa Szkocji wylatywała na mundial '78 na stadionie Hampden Park zebrało się ponad 30 tysięcy kibiców, którzy bili brawo, gdy Ally MacLeod wraz z piłkarzami robił kolejne rundy po bieżni w odkrytym autobusie. Jednak zespół, o którego obliczu decydowali bardzo cenieni wówczas zawodnicy, tacy jak Kenny Dalglish, Joe Jordan, Graeme Souness, mimo iż pokonał przyszłego wicemistrza świata reprezentację Holandii, to po remisie z reprezentacją Iranu i porażką w pierwszym spotkaniu z reprezentacją Peru, odpadł z turnieju już po rundzie grupowej.
Na Copa del Mundo 1982 podopieczni trenera Jocka Steina, tak jak cztery lata wcześniej, zanotowali jedno zwycięstwo, jeden remis i jedną porażkę, co również nie wystarczyło do awansu. Na kolejnym mundialu, po tragicznej śmierci Jocka Steina, drużynę prowadził Alex Ferguson. Drużyna zdobyła wtedy tylko jeden punkt.
Równie słabo Szkoci zaprezentowali się na Mistrzostwach Świata 1990, Mistrzostwach Europy 1992, Euro 1996, i MŚ 1998. Na mundial w Stanach Zjednoczonych, oraz Mistrzostwa Europy w Belgii i Holandii nie awansowali.
W 2001 roku ze stanowiska selekcjonera, po ośmiu latach pracy ustąpił Craig Brown. Jego następcą wybrano Niemca Bertiego Vogtsa. Od tego czasu zaczął się kryzys szkockiej ekipy, która przegrała eliminacje do Mistrzostw Świata 2002, UEFA Euro 2004 i mundialu 2006. Bilans dwuipółletniej kadencji Bertiego Vogtsa: 30 meczów – 8 zwycięstw – 6 remisów – 16 porażek, bramki 26−49.
Od 2004 do stycznia 2007 roku trenerem był Walter Smith, który niespodziewanie złożył dymisję w połowie eliminacji do UEFA Euro 2008 po tym, jak otrzymał propozycję pracy w Rangers F.C. Jego następcą jeszcze w tym samym miesiącu został Alex McLeish, któremu ostatecznie nie udało się awansować ze Szkotami do Mistrzostw Europy w Austrii i Szwajcarii. Po nim szkocką kadrę prowadzili kolejno George Burley, Craig Levein, oraz w latach 2013–2017 Gordon Strachan. Jednak żadnemu z nich nie udało się wprowadzić reprezentacji Szkocji kolejno do mundialu 2010, UEFA Euro 2012, MŚ 2014, Mistrzostw Europy 2016, oraz mundialu w Rosji. Obecnie selekcjonerem reprezentacji Szkocji (po raz drugi) jest Alex McLeish.
Aktualna kadra.
"26 osobowa kadra na Mistrzostwa Europy 2020, które odbywają się w dniach 11 czerwca 2021–11 lipca 2021. Występy i gole aktualne na 20 czerwca 2021."

</doc>
<doc id="71015" url="https://pl.wikipedia.org/wiki?curid=71015" title="Reprezentacja Słowacji w piłce nożnej mężczyzn">
Reprezentacja Słowacji w piłce nożnej mężczyzn

Reprezentacja Słowacji w piłce nożnej pierwszy mecz międzypaństwowy zagrała w 1939 roku. Do 1944 wystąpiła jeszcze szesnaście razy. Później, aż do 1992 roku, piłkarze słowaccy grali w barwach Czechosłowacji.
Słowacki Związek Piłkarski powstał w 1938 roku. Od 1994 roku jest członkiem FIFA, a od 1993 – UEFA.
W 1992 roku Słowacja znów pojawiła się na piłkarskiej mapie Europy. W kolejnych kwalifikacjach do finałów mistrzostw świata i Europy (Słowacy zaczęli występy międzynarodowe od eliminacji do Euro 1996) drużyna nie odniosła sukcesu.
Jednak futbol słowacki cały czas się rozwija, o czym świadczyć może awans (po wyeliminowaniu Celtiku i Partizanu Belgrad) Petržalki do Ligi Mistrzów w sezonie 2005-06 oraz udany start reprezentacji w eliminacjach do Mundialu 2006. Podopieczni Dušana Galisa wyprzedzili w grupie m.in. Rosję i pierwszy raz w historii awansowali do barażów, w których przegrali z Hiszpanią (1:5 i 1:1). Niedługo potem następcą Dušana Galisa na stanowisku selekcjonera reprezentacji Słowacji został Ján Kocian. Jego z kolei w 2008 roku zastąpił Vladimír Weiss.
14 października 2009 wygrywając w Chorzowie z Polską (0:1) zapewniła sobie udział w Mistrzostwach Świata 2010 w RPA. Na turnieju zespół prowadzony przez Vladimira Weissa po nieoczekiwanym zwycięstwie 3:2 z broniącymi wówczas tytułu mistrza świata Włochami, remisie z Nową Zelandią 1:1 i porażce z Paragwajem 0:2 awansowali do drugiej rundy gdzie przegrali z przyszłymi wicemistrzami świata Holandią.
W 2012 roku Vladimir Weiss rozstał się z reprezentacją. Jego następcą został Ján Kozák. Poprowadził on Słowaków w nieudanych dla nich eliminacjach do Mistrzostw Świata w Brazylii. W kolejnych eliminacjach, do Mistrzostw Europy 2016 we Francji, Słowacy zajęli w swojej grupie eliminacyjnej (Hiszpania, Ukraina, Białoruś, Luksemburg, Macedonia) drugie miejsce, dzięki czemu zdołali awansować do turnieju finałowego.
Na Euro 2016 reprezentacja Słowacji znalazła się w grupie B razem z Walią, Anglią i Rosją. Po jednym zwycięstwie (z Rosją 2:1), jednym remisie (z Anglią 0:0) i jednej porażce (z Walią 1:2) z czterema punktami na koncie awansowali oni z trzeciego miejsca do 1/8 finału. Spotkali się tam z reprezentacją Niemiec, z którą przegrali 0:3, odpadając z turnieju.
Do eliminacji MŚ 2018 Słowacy przystąpili grając w grupie F razem z Anglią, Szkocją, Słowenią, Litwą i Maltą. Mimo zajęcia drugiego miejsca (18 punktów po sześciu zwycięstwach i czterech porażkach) nie zdołali ostatecznie zakwalifikować się do baraży (odjęto im sześć punktów za mecze z drużyną Malty).
Pierwszy sezon nowo powstałej Ligi Narodów 2018 Słowacja rozpoczęła w Dywizji B. Po dwóch porażkach z Ukrainą 0:1 i Czechami 1:2 Ján Kozák zrezygnował z prowadzenia kadry narodowej. Tymczasowo zastąpił go Štefan Tarkovič. Po kilku dniach słowacki związek ogłosił, że nowym selekcjonerem zostanie były trener Zagłębia Lubin, Czech Pavel Hapal.
Historia.
Pierwsze oficjalne spotkanie reprezentacji w dziejach Słowacji zostało rozegrane za czasów Pierwszej Republiki. Słowacja 27 sierpnia 1939 wygrała w Bratysławie z Niemcami 2:0. Po II wojnie światowej wraz z odrodzeniem się Czechosłowacji została przywrócona wspólna kadra narodowa i Słowacja nie rozegrała przez ponad 50 lat żadnego meczu jako niepodległe państwo. Podczas okresu państwowości czechosłowackiej, Słowacy wielokrotnie stawali się kluczowymi zawodnikami reprezentacji. W drużynie, która zwyciężyła Mistrzostwa Europy 1976 ośmiu z jedenastu zawodników w finale przeciwko RFN było Słowakami.
Stroje.
Ewolucja strojów.
Stroje domowe
Stroje wyjazdowe
Aktualna kadra.
"26 osobowa kadra na Mistrzostwa Europy 2020, które odbywają się w dniach 11 czerwca 2021–11 lipca 2021. Występy i gole aktualne na 20 czerwca 2021."

</doc>
<doc id="71016" url="https://pl.wikipedia.org/wiki?curid=71016" title="Gutacja">
Gutacja

Gutacja (łac. "gutta" – kropla) – zjawisko wydzielania kropel wodnych roztworów związków organicznych i soli mineralnych przez rośliny i grzyby. U roślin naczyniowych krople wydzielane są przez specjalne struktury umieszczone na krańcach blaszki liściowej, zwane hydatodami. 
Gutacja następuje, gdy roślina ma dostęp do dużych ilości wody w glebie oraz w warunkach środowiskowych niesprzyjających transpiracji (wysoka wilgotność powietrza) wskutek parcia korzeniowego. Pomaga pozbyć się nadmiaru turgoru i niektórych soli. Występuje zwłaszcza u młodych roślin, nasturcji, zbóż, kapusty, pokrzywy. Gutacji nie należy mylić z płaczem roślin.
Gutacja obserwowana może być także u niektórych grzybów (np. stroczka domowego, zwanego także płaczącym lub łzawym), u których płyn wydzielać mogą wszystkie komórki grzybni, a krople zbierają się na powierzchni owocnika. 

</doc>
<doc id="71017" url="https://pl.wikipedia.org/wiki?curid=71017" title="Reprezentacja Hiszpanii w piłce nożnej mężczyzn">
Reprezentacja Hiszpanii w piłce nożnej mężczyzn

Reprezentacja Hiszpanii w piłce nożnej () – zespół piłkarski, reprezentujący Hiszpanię w meczach i sportowych imprezach międzynarodowych, powoływany przez selekcjonera, w którym mogą występować zawodnicy posiadający obywatelstwo hiszpańskie. Za jego funkcjonowanie odpowiedzialny jest Real Federación Española de Fútbol.
Historia.
Na arenie międzynarodowej zadebiutowała w 1921 roku, wygrała dziesięć pierwszych meczów. Przegrała dopiero w 1923 roku z Belgią.
Podczas Euro 1960, po decyzji premiera Hiszpanii Luisa Carrero Blanco, drużyna narodowa zmuszona była wycofać się z ćwierćfinałowego meczu z reprezentacją ZSRR. W 1964 roku, w finale kolejnych mistrzostw Europy, zespół prowadzony przez José Villalongę pokonał właśnie Związek Radziecki, zdobywając swoje pierwsze trofeum piłkarskie.
Dwadzieścia lat później piłkarze hiszpańscy byli blisko powtórzenia historycznego sukcesu z 1964 roku. Tym razem pod wodzą Miguela Muñoza również dotarli do finału, w którym po błędzie bramkarza i kapitana zespołu Luisa Arconady przegrali 0:2 z Francją. Rok po tych mistrzostwach Arconada zakończył reprezentacyjną karierę, a jego następca – Andoni Zubizarreta, przez kolejne trzynaście lat był pierwszym bramkarzem Hiszpanii i z liczbą 126 meczów, do 15 listopada 2011 roku, pozostawał rekordzistą pod względem występów. Zubizarreta, podobnie jak Arconada, także odchodził w niesławie – po kilku niefrasobliwych interwencjach 37-letniego wówczas golkipera, Hiszpanie odpadli już po fazie grupowej Mundialu 1998.
O reprezentacji Hiszpanii do 2008 roku mawiano, że „grają jak nigdy, przegrywają jak zawsze”, bowiem Hiszpanie często przed wielkimi imprezami piłkarskimi zaliczani byli do grona faworytów, a na samym turnieju nie spełniali oczekiwań kibiców. Aż do roku 2010, nigdy nie znaleźli się w gronie medalistów mistrzostw świata, a ich największym sukcesem na tejże imprezie było IV miejsce zdobyte w 1950 roku.
Od czasu wygranych mistrzostw Europy, poza finałem z 1984 roku, reprezentacja nie mogła pochwalić się żadnym sukcesem. Rozgrywki o Puchar Świata oraz Puchar Europy kończyła zazwyczaj na ćwierćfinale. Mimo jednej z najlepszych lig piłkarskich na świecie oraz silnej reprezentacji młodzieżowej dorosła kadra, w której w latach 90. nie brakowało indywidualności, przegrywała najważniejsze mecze. Na Mundialu 2006 Hiszpania, której selekcjonerem od 2004 roku był 69-letni Luis Aragonés, doszła zaledwie do drugiej rundy.
Mimo odpadnięcia z rozgrywek o Puchar Świata Aragonés pozostał na stanowisku i awansował z reprezentacją Hiszpanii do Mistrzostw Europy w 2008 roku, a następnie doprowadził ją do zwycięstwa w turnieju finałowym. Prowadzona przez niego drużyna przerwała trwającą od 1964 roku passę porażek w finałach rozgrywek międzynarodowych. 29 czerwca 2008 roku w finale Euro 2008 Hiszpania pokonała 1:0 Niemcy. Decydującego gola strzelił Fernando Torres. 11 lipca 2010 roku pod wodzą Vicente del Bosque zdobyli mistrzostwo świata w piłce nożnej, pokonując w finale Holandię 1:0. Decydującą bramkę zdobył Andrés Iniesta w 116 minucie meczu. Dwa lata później Hiszpanie okazali się bezkonkurencyjni na polsko-ukraińskich Mistrzostwach Europy, miażdżąc w finale Włochów aż 4:0. Hiszpanie stali się tym samym pierwszą drużyną, która obroniła Mistrzostwo Europy. Jako pierwsi również zdobyli trzeci tytuł rangi mistrzowskiej z rzędu.
Od wielu lat Hiszpania wygrywała większość turniejów juniorskich i młodzieżowych. Do jej najważniejszych sukcesów zaliczyć należy: złoto na Igrzyskach Olimpijskich w 1992 roku, mistrzostwo Europy U-21 1998 i 2000, mistrzostwo świata U-20 1999 oraz srebro na Igrzyskach w 2000 roku. Większość tych trofeów zdobyła pod wodzą Iñakiego Sáeza.
Obecnie według rankingu FIFA reprezentacja Hiszpanii zajmuje 10. miejsce (stan na październik 2016), natomiast w rankingu UEFA, reprezentacja Hiszpanii zajmuje 1. miejsce (stan na październik 2016).
Hiszpania na Euro 2008.
Reprezentacja Hiszpanii wywalczyła awans do Mistrzostw Europy w 2008 roku z grupy F. Drużyna przed losowaniem grup finałowych została rozstawiona na 12 miejscu i zajęła ostatnie miejsce w trzecim koszyku. Hiszpanie w rozgrywkach grupowych pokonali 4:1 reprezentację Rosji, 2:1 reprezentację Szwecji i 2:1 reprezentację Grecji. W ćwierćfinale Hiszpanie zwyciężyli 4:2 w rzutach karnych z Włochami. W półfinale ponownie spotkali się z Rosją, z którą mecz zakończył się zwycięstwem Hiszpanów 3:0. W finałowej potyczce z Niemcami zwyciężyli 1:0 po golu Fernanda Torresa w 33 minucie. Drużyna Hiszpanii okazała się być najskuteczniejszą drużyną turnieju pod względem liczby strzelonych bramek. Królem strzelców mistrzostw został hiszpański napastnik David Villa, a Xaviego ogłoszono najlepszym piłkarzem turnieju. Oprócz tego do najlepszej jedenastki turnieju wybrano aż dziewięciu hiszpańskich zawodników.
Krótko po mistrzostwach FIFA ogłosiła swój ranking najlepszych drużyn świata i Hiszpania zajęła w nim pierwsze miejsce. Po raz pierwszy w historii rankingu, najlepsza drużyna z tego rankingu, nie była mistrzem świata.
Hiszpania na Pucharze Konfederacji 2009.
Rok po zdobyciu mistrzostwa Europy Hiszpanie wzięli udział w rozgrywkach o Puchar Konfederacji. Trafili w nich do grupy A razem z gospodarzem tej imprezy reprezentacją RPA, oraz Irakiem i Nową Zelandią. Po trzech wygranych meczach (odpowiednio z Nową Zelandią 5:0, Irakiem 1:0, oraz Republiką Południowej Afryki 2:0) z kompletem dziewięciu punktów na koncie awansowali z pierwszego miejsca do fazy półfinałowej.
W półfinałach los skojarzył ich ze Stanami Zjednoczonymi, z którymi ekipa hiszpańska przegrała 0:2. W meczu o trzecie miejsce spotkali się więc z reprezentacją RPA z którymi wygrali po dogrywce 3:2 zdobywając na tym turnieju brązowy medal
Hiszpania na Mistrzostwach Świata w Piłce Nożnej 2010.
Reprezentacja Hiszpanii na mundialu w RPA po raz pierwszy w historii sięgnęła po puchar świata w piłce nożnej. Hiszpanie jednak przez większość turnieju nie zachwycali swoją grą, a mistrzostwa rozpoczęli od przegranej ze Szwajcarią. Dalej w fazie grupowej wygrali z Hondurasem 2:0 oraz z Chile 2:1. W 1/8 finału pokonali reprezentację Portugalii 1:0, w ćwierćfinale pokonali Paragwaj 1:0, a w meczu półfinałowym zwyciężyli z Niemcami również 1:0. W meczu finałowym zmierzyli się z reprezentacją Holandii. Gol Andrésa Iniesty w 116. minucie meczu uczynił Hiszpanię zwycięzcą mundialu.
Hiszpania na Euro 2012.
Hiszpanie znaleźli się w grupie C:
Ekipa Vicente Del Bosque po remisie z Włochami (1:1) i zwycięstwach nad Irlandią (4:0) i Chorwacją (1:0) awansowała z pierwszego miejsca i w ćwierćfinale zmierzyła się z reprezentacją Francji. Hiszpanom udało się zwyciężyć 2:0 po dwóch golach Xabiego Alonso i w półfinale spotkali się z drużyną Portugalii, z którą wygrali dopiero po rzutach karnych (2:4). 1 lipca 2012 w finale na Stadionie Olimpijskim w Kijowie Hiszpanie wygrali z reprezentacją Włoch 4:0 i stali się pierwszą drużyną w historii, która obroniła tytuł mistrza Europy. Królem strzelców EURO 2012 został Hiszpan Fernando Torres, który zdobył 3 bramki i zanotował asystę.
Warto nadmienić, że tego samego dnia, Hiszpania jako pierwsza reprezentacja w dziejach zdobyła tytuł mistrzowski trzeci raz z rzędu (Euro 2008, MŚ 2010, ME 2012) a drugi z rzędu licząc Mistrzostwa Starego Kontynentu (ME 2008, ME 2012). Złotego Buta zdobył Fernando Torres, a tytuł MVP turnieju otrzymał Andrés Iniesta.
Hiszpania na Pucharze Konfederacji 2013.
Hiszpania została ulokowana w grupie B:
W półfinale „La Roja” zmierzyła się z Włochami, gdzie po dziewięćdziesięciu minutach utrzymywał się wynik 0:0 i zwycięzcę wyłoniła seria rzutów karnych, w której Hiszpania wygrała 7:6. Jedenastki dla Hiszpanów wykonali: Xavi, Andrés Iniesta, Gerard Piqué, Sergio Ramos, Juan Mata, Sergio Busquets oraz Jesús Navas. W finale Hiszpanie zmierzyli się z reprezentacją Brazylii. Na Maracanie ulegli Canarinhos 0:3, co było wielkim zaskoczeniem. La Furia Roja otrzymała nagrodę FIFA Fair Play Trophy. Fernando Torres zdobył Złotego Buta, a Andrés Iniesta Srebrną Piłkę.
Hiszpania na Mistrzostwach Świata 2014.
Na mundialu w Brazylii Hiszpanie ulokowali się w grupie B razem z Holandią, Chile i Australią. Po zwycięstwie z Australią 3:0 po golach Davida Villi, Fernando i Juana Maty, ponieśli oni dwie porażki (z Chile 0:2 i Holandią 1:5), co skutkowało ich odpadnięciem z turnieju po fazie grupowej.
Hiszpania w kwalifikacjach do Mistrzostw Europy 2016.
Grupa C.
Reprezentacja Hiszpanii w eliminacjach do Euro 2016 grała w grupie C razem ze Słowacją, Ukrainą, Białorusią, Luksemburgiem i Macedonią. Zajęła w niej pierwsze miejsce z dorobkiem dwudziestu siedmiu punktów po dziewięciu zwycięstwach i jednej porażce w dziesięciu meczach. Awansowała tym samym bezpośrednio do turnieju głównego.
Hiszpania na Mistrzostwach Europy 2016.
Na turnieju we Francji Hiszpanie znaleźli się w grupie D, razem z Chorwacją, Turcją i Czechami. Po dwóch zwycięstwach (1:0 z Czechami i 3:0 z Turcją), oraz jednej porażce (z Chorwacją 1:2), awansowali oni do 1/8 finału. Ich rywalem w tej fazie była reprezentacja Włoch. Hiszpanie przegrali to spotkanie 0:2 i zakończyli tym samym swój udział w turnieju. Po tych mistrzostwach Vicente del Bosque zrezygnował z funkcji trenera reprezentacji. Jego następcą na tym stanowisku został Julen Lopetegui.
Hiszpania w eliminacjach do Mistrzostw Świata 2018.
Hiszpanie w eliminacjach do rosyjskiego czempionatu grali w grupie G razem z Włochami, Albanią, Izraelem, Macedonią i Liechtensteinem. Wygrywając dziewięć spotkań, i notując jeden remis z dwudziestoma ośmioma punktami w 10 meczach uzyskali bezpośredni awans do turnieju głównego.
Hiszpania na Mistrzostwach Świata 2018.
Dwa dni przed rozpoczęciem zmagań La Furia Roja w Rosji Julen Lopetegui przestał być selekcjonerem reprezentacji (mimo obowiązującego do 2020 roku kontraktu) po tym jak został trenerem Realu Madryt. Na tym stanowisku zastąpił go (na czas mistrzostw) Fernando Hierro. Na mundialu 2018 Hiszpania grała w grupie B razem z Portugalią, Marokiem, oraz Iranem. Po remisie 3:3 z Portugalczykami w pierwszym meczu, przyszło skromne zwycięstwo 1:0 z Iranem, oraz remis 2:2 z Marokiem. Pozwoliło to ostatecznie Hiszpanom zająć pierwsze miejsce w grupie i awansować do 1/8 finału. W tej fazie turnieju rywalem Iberyjczyków była reprezentacja Rosji. Hiszpania przegrała jednak ten mecz po serii rzutów karnych 3:4 (po 90 minutach i dogrywce 1:1) i odpadła z turnieju. Po tym turnieju Fernando Hierro zrezygnował z funkcji selekcjonera reprezentacji Hiszpanii. Na tym stanowisku zastąpił go Luis Enrique.
Aktualna kadra.
"24 osobowa kadra na Mistrzostwa Europy 2020, które odbywają się w dniach 11 czerwca 2021–11 lipca 2021. Występy i gole aktualne na 20 czerwca 2021."
Rekordziści.
Najwięcej występów w kadrze.
"Stan na 6 grudnia 2022"
Najwięcej goli w kadrze.
"Stan na 6 grudnia 2022"

</doc>
<doc id="71018" url="https://pl.wikipedia.org/wiki?curid=71018" title="Reprezentacja Szwecji w piłce nożnej mężczyzn">
Reprezentacja Szwecji w piłce nożnej mężczyzn

Reprezentacja Szwecji w piłce nożnej mężczyzn – zespół biorący udział w imieniu Szwecji w zawodach piłkarskich.
Szwecja jest dwunastokrotnym uczestnikiem turnieju o Mistrzostwo Świata (srebrny medal w 1958, brązowy w 1950 i 1994 roku), sześciokrotnie grała na Mistrzostwach Europy i siedmiokrotnie na Igrzyskach Olimpijskich (złoty medal w 1948, brązowy w 1924 i 1952). "Niebiesko-żółci" są od 1904 roku zrzeszeni w FIFA i od 1954 w UEFA.
Domowym stadionem jest Friends Arena w Solnie. Trenerem kadry jest Janne Andersson, a kapitanem Andreas Granqvist.
Szwecja jest pierwszą reprezentacją zrzeszoną w UEFA, która rozegrała ponad 1000 oficjalnych spotkań (stan na dzień 15 czerwca 2022 – 1082 spotkania, 533 wygrane, 229 remisów i 320 przegranych).
Historia.
Pierwszy mecz międzypaństwowy reprezentacja Szwecji w piłce nożnej rozegrała w 1908 roku, wygrywając z Norwegią 11:3. W 1962 roku Lennart Nyman został pierwszym selekcjonerem reprezentacji. W poprzednich latach kadra zespołu narodowego wybierana była przez specjalną komisję.
Szwecja swoje największe piłkarskie sukcesy odnosiła w latach 50. Na Mistrzostwa Świata 1950 jechała jako triumfator rozgrywanych dwa lata wcześniej Igrzysk Olimpijskich. W Brazylii w rozgrywkach grupowych wyeliminowała Włochy, a w rundzie finałowej mimo porażek 1:7 z Brazylią i 2:3 z Urugwajem w ostatnim meczu wygrała z Hiszpanią i ostatecznie zajęła trzecie miejsce w turnieju. Dwa lata później, w 1952 roku, Szwedzi zdobyli brązowy medal na Igrzyskach, a w 1958 na Mundialu rozgrywanym na ich własnym terenie dotarli do finału, w którym ulegli 2:5 Brazylii. Drużyna, w której składzie grali m.in. bramkarz Kalle Svensson, obrońca Orvar Bergmark, czy napastnicy Lennart Skoglund i Gunnar Gren, uważana jest za najsilniejszą w historii futbolu szwedzkiego.
Po okresie sukcesów reprezentacja na prawie trzy dekady popadła w przeciętność. Przez dwanaście lat nie potrafiła zakwalifikować się do mistrzostw świata, a kiedy w latach 70. już regularnie występowała na Mundialach zazwyczaj kończyła swój udział na pierwszej rundzie.
Odrodzenie szwedzkiej drużyny narodowej związane jest z osobą trenera Tommy’ego Svenssona, który od 1991 roku przez sześć lat był selekcjonerem reprezentacji. Najpierw Szwedzi bardzo dobrze zaprezentowali się na Euro 1992 – tam po raz pierwszy pokazało się nowe pokolenie piłkarzy urodzonych w drugiej połowie lat 60. z Martinem Dahlinem, Tomasem Brolinem, Jonasem Thernem, Kennetem Anderssonem, Klasem Ingessonem, Stefanem Schwarzem czy starszym od nich bramkarzem Thomasem Ravellim na czele. Dwa lata później ci sami zawodnicy, wspomagani przez dwudziestoparolatków Patrika Anderssona i Henrika Larssona, zdobyli brązowy medal na Mundialu.
Później po sukcesach na dwóch ostatnich turniejach, pod koniec lat 90. XX wieku nastąpił jednak chwilowy zastój reprezentacji, przegrywając eliminacje do Euro 1996 i Mundialu 1998. Po obu nieudanych eliminacjach Svensson pożegnał się z reprezentacją.
Od 2000 roku (z wyjątkiem Mundialu 2010 i MŚ 2014), Szwecja jest obecna na każdych mistrzostwach świata i Europy, i mimo iż prezentuje futbol nie tylko podporządkowany żelaznej taktyce, ale i jak na piłkarstwo skandynawskie bardzo efektowny, to zazwyczaj odpada albo w fazie grupowej albo w drugiej rundzie (1/8 finału mistrzostw świata lub ćwierćfinał mistrzostw Europy – z wyjątkiem Mundiali w: 1934 – ćwierćfinał, 1938 – czwarte miejsce, 1950 – trzecie miejsce, 1958 – drugie miejsce i 1994 – trzecie miejsce, oraz mistrzostw Europy w 1992 – półfinał). Przez cztery lata jako pierwsza reprezentacja w Europie prowadzona była przez dwóch równorzędnych selekcjonerów – Tomasa Söderberga i Larsa Lagerbäcka. Po Euro 2004 ten pierwszy odszedł do drużyny młodzieżowej. Ten drugi prowadził reprezentację do 2009 roku, osiągając z nią 1/8 finału mistrzostw Świata 2006 w Niemczech, oraz awansując z nią do finałów Euro 2008, które Szwedzi zakończyli na fazie grupowej. Jego następcą na stanowisku selekcjonera reprezentacji Szwecji został Erik Hamrén, który wywalczył z nią awans na mistrzostwa Europy 2012 w Polsce i na Ukrainie, oraz Euro 2016 we Francji (w obu przypadkach Szwedzi kończyli swój udział w tych imprezach na fazie grupowej). Po tych ostatnich mistrzostwach, Erik Hamrén przestał być trenerem szwedzkiej ekipy, a kolejno bramkarz Andreas Isaksson, pomocnik Kim Källström oraz napastnik tej drużyny Zlatan Ibrahimović zakończyli kariery reprezentacyjne. Następcą Erika Hamréna na stanowisku selekcjonera reprezentacji Szwecji został Janne Andersson.
Pod jego wodzą Szwedzi grali w eliminacjach do Mistrzostw Świata w Rosji 2018. Znaleźli się w grupie A razem z Francją, Holandią, Bułgarią, Luksemburgiem i Białorusią. Zajęli w niej drugie miejsce z dorobkiem dziewiętnastu punktów na koncie po sześciu zwycięstwach, remisie i trzech porażkach (taki sam bilans spotkań i dorobek punktowy mieli Holendrzy). O ostatecznej kolejności zadecydował bilans bramkowy. Pozwolił on reprezentacji Szwecji awansować do baraży, w których spotkała się ona z reprezentacją Włoch. Po zwycięstwie w pierwszym meczu w Sztokholmie 1:0, w rewanżu na San Siro w Mediolanie padł bezbramkowy remis co dało kadrze „Trzech Koron” pierwszy od 2006 roku awans na mundial.
Szwedzi na turnieju w Rosji grali w grupie F razem z Niemcami, Meksykiem i Koreą Południową. Po zwycięstwie 1:0 z Koreańczykami w pierwszym meczu przyszła minimalna porażka 1:2 z Niemcami oraz zwycięstwo 3:0 z Meksykiem. Pozwoliło to ostatecznie reprezentantom Szwecji awansować z pierwszego miejsca w grupie do 1/8 finału. Po zwycięstwie ze Szwajcarią 1:0 awansowali do ćwierćfinału, gdzie zmierzyli się z Anglią. Przegrali ten mecz 0:2 i odpadli z turnieju.
W eliminacjach do Mistrzostw Świata w Piłce Nożnej 2022, Szwecja zajęła drugie miejsce w grupie B i zakwalifikowała się do baraży. W półfinale wyeliminowała reprezentację Czech po dogrywce, ale 29 marca 2022 roku przegrała w finale na Stadionie Śląskim z reprezentacją Polski 0:2.
Skład.
"26-osobowa kadra na Mistrzostwa Europy 2020, które odbyły się w dniach 11 czerwca 2021–11 lipca 2021. Występy i gole aktualne na 20 czerwca 2021."

</doc>
